<?xml version="1.0" encoding="UTF-8"?>

<cesDoc version="4">
 <cesHeader version="2">
  <fileDesc>
   <titleStmt>
    <h.title></h.title>
    <respStmt>
     <respType></respType>
     <respName></respName>
    </respStmt>
   </titleStmt>
   <extent>
    <wordCount></wordCount>
    <byteCount units="bytes"></byteCount>
   </extent>
   <publicationStmt>
    <distributor></distributor>
    <eAddress></eAddress>
    <availability></availability>
   </publicationStmt>
   <sourceDesc></sourceDesc>
  </fileDesc>
  <encodingDesc>
   <projectDesc></projectDesc>
   <editorialDesc>
    <conformance level="1"></conformance>
    <correction status="medium" method="silent"></correction>
    <segmentation></segmentation>
   </editorialDesc>
   <tagsDecl></tagsDecl>
  </encodingDesc>
  <profileDesc>
   <langUsage>
    <language iso639="quw" id="qu"></language>
   </langUsage>
   <wsdUsage>
    <writingSystem id="utf-8"></writingSystem>
   </wsdUsage>
  </profileDesc>
 </cesHeader>
 <text>
  <body lang="qu" id="Bible">
   <div type="book" id="b.MAT">
    <div type="chapter" id="b.MAT.1">
     <seg type="verse" id="b.MAT.1.1">
      <s id="b.MAT.1.1.1">Jesucristo aillu quillca, Davidmanda mirai, David Abrahanmanda mirai.</s>
     </seg>
     <seg type="verse" id="b.MAT.1.2">
      <s id="b.MAT.1.2.1">Abrahamba churi Isac aca, Isacpa churi Jacob aca, Jacobpa churiuna Judá aca paihua uquiunandi.</s>
     </seg>
     <seg type="verse" id="b.MAT.1.3">
      <s id="b.MAT.1.3.1">Judá churiuna Fares Zarandi aca, Tamarmanda llucshijguna, Farespa churi Esrom aca, Esromba churi Aram aca.</s>
     </seg>
     <seg type="verse" id="b.MAT.1.4">
      <s id="b.MAT.1.4.1">Aramba churi Aminadab aca, Aminadabpa churi Naason aca, Naasomba churi Salmón aca.</s>
     </seg>
     <seg type="verse" id="b.MAT.1.5">
      <s id="b.MAT.1.5.1">Salmomba churi Booz aca, Rahabmanda llucshij, Boozpa churi Obed aca, Rutmanda llucshij, Obedpa churi Isai aca.</s>
     </seg>
     <seg type="verse" id="b.MAT.1.6">
      <s id="b.MAT.1.6.1">Isaihua churi rey apu David aca, rey apu Davidpa churi Salomón aca, Uriaspa huarmimanda llucshij.</s>
     </seg>
     <seg type="verse" id="b.MAT.1.7">
      <s id="b.MAT.1.7.1">Salomomba churi Roboam aca, Roboamba churi Abías aca, Abíaspa churi Asa aca.</s>
     </seg>
     <seg type="verse" id="b.MAT.1.8">
      <s id="b.MAT.1.8.1">Asajpa churi Josafat aca, Josafatpa churi Joram aca, Joramba churi Uzías aca.</s>
     </seg>
     <seg type="verse" id="b.MAT.1.9">
      <s id="b.MAT.1.9.1">Uzíaspa churi Jotam aca, Jotamba churi Acaz aca, Acazpa churi Ezequías aca.</s>
     </seg>
     <seg type="verse" id="b.MAT.1.10">
      <s id="b.MAT.1.10.1">Ezequíaspa churi Manases aca, Manasespa churi Amón aca, Amomba churi Josías aca.</s>
     </seg>
     <seg type="verse" id="b.MAT.1.11">
      <s id="b.MAT.1.11.1">Josíaspa churiuna Jeconías aca paihua uquiunandi, Babilonia llactama apashca horas.</s>
     </seg>
     <seg type="verse" id="b.MAT.1.12">
      <s id="b.MAT.1.12.1">Babiloniama apashca huasha, Jeconíaspa churi Salatiel aca, Salatielba churi Zorobabel aca.</s>
     </seg>
     <seg type="verse" id="b.MAT.1.13">
      <s id="b.MAT.1.13.1">Zorobabelba churiuna Abiud aca, Eliaquindi, Eliaquimba churi Azor aca.</s>
     </seg>
     <seg type="verse" id="b.MAT.1.14">
      <s id="b.MAT.1.14.1">Azorba churi Sadoc aca, Sadocpa churi Aquim aca, Aquimba churi Eliud aca.</s>
     </seg>
     <seg type="verse" id="b.MAT.1.15">
      <s id="b.MAT.1.15.1">Eliudpa churi Eleazar aca, Eleazarba churi Matan aca, Matamba churi Jacob aca.</s>
     </seg>
     <seg type="verse" id="b.MAT.1.16">
      <s id="b.MAT.1.16.1">Jacobpa churi José aca, Josega María cari aca.</s>
      <s id="b.MAT.1.16.2">Maríamanda Cristo nishca Jesús pagarimuca.</s>
      <s id="b.MAT.1.16.3">Cristo Dios ajllashca nin.</s>
     </seg>
     <seg type="verse" id="b.MAT.1.17">
      <s id="b.MAT.1.17.1">Shinajpi, Abrahanmanda Davidgama chunga chuscu cuti mirashcauna tianauca.</s>
      <s id="b.MAT.1.17.2">Davidmanda Babiloniama apanagama chunga chuscu miraiguna tiaca.</s>
      <s id="b.MAT.1.17.3">Babiloniama apashcamanda Cristogama chunga chuscu miraiguna aca.</s>
     </seg>
     <seg type="verse" id="b.MAT.1.18">
      <s id="b.MAT.1.18.1">Jesucristo pagarina casnami aca.</s>
      <s id="b.MAT.1.18.2">Paihua mama María, Josehua pactachishca asha, manaraj llutarijllaira, huahuara tupaca icsai, Santo Espiritumanda.</s>
     </seg>
     <seg type="verse" id="b.MAT.1.19">
      <s id="b.MAT.1.19.1">Paihua cari José, ali shungu runa asha, huarmi ama manali rimashca achu nisha, pacalla pacalla paita saquinara iyaca.</s>
     </seg>
     <seg type="verse" id="b.MAT.1.20">
      <s id="b.MAT.1.20.1">Casna iyasha tiaushcai, shu Diosmanda ángel paita ricurimuca, pai puñusha nuspaushcai.</s>
      <s id="b.MAT.1.20.2">Angel paita nica: José, Davidpa Churi, ama manzhaichu camba huarmi Mariara apingaj.</s>
      <s id="b.MAT.1.20.3">Paihua icsai tupashca huahuaga Santo Espiritumandami.</s>
     </seg>
     <seg type="verse" id="b.MAT.1.21">
      <s id="b.MAT.1.21.1">Shu churira pagarichinga, paita shutichingui Jesús, paihua runaunara quishpichinga paiguna uchaunamanda.</s>
     </seg>
     <seg type="verse" id="b.MAT.1.22">
      <s id="b.MAT.1.22.1">Cai tucui tucuca, Señorba rimashca shimiuna pactaringaj, profeta nishca Diosmanda rimaj rimashcasna.</s>
     </seg>
     <seg type="verse" id="b.MAT.1.23">
      <s id="b.MAT.1.23.1">Shu huanra huarmi huahuara taringami, shu churira pagarichingami.</s>
      <s id="b.MAT.1.23.2">Paita Emanuel nishca shutichingui.</s>
      <s id="b.MAT.1.23.3">Cai shuti nin: Dios ñucanchihuami.</s>
     </seg>
     <seg type="verse" id="b.MAT.1.24">
      <s id="b.MAT.1.24.1">José pai nuspashcamanda lliccharisha Señorba ángel rimashcasna rasha, paihua huarmira apica.</s>
     </seg>
     <seg type="verse" id="b.MAT.1.25">
      <s id="b.MAT.1.25.1">Shinasha, paihua mana llutaricachu ñaupa churi pagarina huashagama.</s>
      <s id="b.MAT.1.25.2">Paita shutichica JESÚS.</s>
     </seg>
    </div>
    <div type="chapter" id="b.MAT.2">
     <seg type="verse" id="b.MAT.2.1">
      <s id="b.MAT.2.1.1">Jesús Judea partii tiaj Belén llactai pagarimushca horas, Herodes rey apu tiashcai, indi llucshina partimanda huaquin yachajguna Jerusalenma shamunauca.</s>
     </seg>
     <seg type="verse" id="b.MAT.2.2">
      <s id="b.MAT.2.2.1">¿Maibira pagarishcai judioguna rey apu? ninauca.</s>
      <s id="b.MAT.2.2.2">Paihua estrellasta ricushcanchi indi llucshina partii.</s>
      <s id="b.MAT.2.2.3">Paita adorangaj shamushcanchi.</s>
     </seg>
     <seg type="verse" id="b.MAT.2.3">
      <s id="b.MAT.2.3.1">Herodes rey apuga caita uyasha turbarica, tucui Jerusalen llactandi.</s>
     </seg>
     <seg type="verse" id="b.MAT.2.4">
      <s id="b.MAT.2.4.1">Herodes tucui sacerdote apuunara, runaunamanda yachaira yachachijgunaras cayasha, paigunara tapuca: ¿Cristoga maibira pagarina acai? nisha.</s>
     </seg>
     <seg type="verse" id="b.MAT.2.5">
      <s id="b.MAT.2.5.1">Paiguna ninauca: Judeamanda Belembi; Diosmanda rimaj casnami quillcashca:</s>
     </seg>
     <seg type="verse" id="b.MAT.2.6">
      <s id="b.MAT.2.6.1">Can Belén, Judea partii tiaj, Judá apuunamanda mana yali ichillachu angui.</s>
      <s id="b.MAT.2.6.2">Canmanda shu pushaj runa llucshinga, ñuca aillu Israelda cuirangaj.</s>
     </seg>
     <seg type="verse" id="b.MAT.2.7">
      <s id="b.MAT.2.7.1">Shinajpi Herodes chi yachajgunara pacalla pacalla cayasha, paigunamanda ali tapucami estrellas ricurishca tiempora.</s>
     </seg>
     <seg type="verse" id="b.MAT.2.8">
      <s id="b.MAT.2.8.1">Paigunara cachaca Belén llactama, Chima richi, nisha, huahuamanda sumajlla tapuichi.</s>
      <s id="b.MAT.2.8.2">Paita tarishaga cuentahuaichi, ñuca shinallara shamusha huahuara adorangaj.</s>
     </seg>
     <seg type="verse" id="b.MAT.2.9">
      <s id="b.MAT.2.9.1">Paiguna rey apura uyashca huasha rinaucami.</s>
      <s id="b.MAT.2.9.2">Indi llucshina partii ricushca estrellas paiguna ñaupajpi rica pactai ringama, shinajpi huahua tiaushca huasi ahuai shayarica.</s>
     </seg>
     <seg type="verse" id="b.MAT.2.10">
      <s id="b.MAT.2.10.1">Estrellasta ricusha cushiyanauca ashcara.</s>
     </seg>
     <seg type="verse" id="b.MAT.2.11">
      <s id="b.MAT.2.11.1">Huasii icusha huahuara ricunauca paihua mama Mariandi.</s>
      <s id="b.MAT.2.11.2">Tuama urmasha, huahuara adoranauca.</s>
      <s id="b.MAT.2.11.3">Paiguna valijgunara pascasha, huahuara cunauca curiras, incienso nishca gusto asnaj ambiras, mirra nishca asnaj iraras.</s>
     </seg>
     <seg type="verse" id="b.MAT.2.12">
      <s id="b.MAT.2.12.1">Astaun, nuspashcaunai rimashca aca ama tigrangaj Herodesma, paiguna rinauca shu nambira.</s>
     </seg>
     <seg type="verse" id="b.MAT.2.13">
      <s id="b.MAT.2.13.1">Paiguna rishca huasha, shu Señormanda ángel ricurimuca Josema pai nuspashcaunai, paita nisha: Atari, huahuara paihua mamandi pushari, Egipto nishca llactama miticuiri.</s>
      <s id="b.MAT.2.13.2">Chihui chapai ñuca canda rimanagama.</s>
      <s id="b.MAT.2.13.3">Herodes huahuara mascangami huañuchingaj.</s>
     </seg>
     <seg type="verse" id="b.MAT.2.14">
      <s id="b.MAT.2.14.1">Pai lliccharisha, tuta huahuara paihua mamandi pushasha, Egipto llactama rinauca.</s>
     </seg>
     <seg type="verse" id="b.MAT.2.15">
      <s id="b.MAT.2.15.1">Chihui tianauca Herodes huañunagama, Señor rimashcara pactachingaj, Diosmanda rimaj rimashcasna: Egiptomanda ñuca Churira cayacani.</s>
     </seg>
     <seg type="verse" id="b.MAT.2.16">
      <s id="b.MAT.2.16.1">Shinajpi Herodes yachajguna paita umachinaupi ricusha, ashcara piñarisha, huahuaunara huañuchingaj cachaca, tucui ichilla cari huahuanara, ishqui huata tupumanda pishiunara, Belembi tiajgunara, chi rayai tiajgunaras, yachajguna rimashca tiempomanda yupasha.</s>
     </seg>
     <seg type="verse" id="b.MAT.2.17">
      <s id="b.MAT.2.17.1">Chi horasllai Jeremías nishca Diosmanda rimaj rimashca shimi pactarica, pai nishca:</s>
     </seg>
     <seg type="verse" id="b.MAT.2.18">
      <s id="b.MAT.2.18.1">Rama nishca llactai shimi uyarica, Atun caparina, atun huacai, atun llaquirina, Raquel paihua churiunamanda huacasha.</s>
      <s id="b.MAT.2.18.2">Cariyanara mana munacachu paiguna huañushcamanda.</s>
     </seg>
     <seg type="verse" id="b.MAT.2.19">
      <s id="b.MAT.2.19.1">Shinashas, Herodes huañushca huasha, Señorba ángel cuti ricurimuca Josera pai nuspashcaunai, Egipto llactai.</s>
     </seg>
     <seg type="verse" id="b.MAT.2.20">
      <s id="b.MAT.2.20.1">Atari, nica, huahuara paihua mamandi pushari, Israel llactara ri.</s>
      <s id="b.MAT.2.20.2">Huahuara huañuchingaj niuguna ña huañunaushcami.</s>
     </seg>
     <seg type="verse" id="b.MAT.2.21">
      <s id="b.MAT.2.21.1">Shinajpi atarica, huahuara paihua mamandi pushaca.</s>
      <s id="b.MAT.2.21.2">Israel llactama shamuca.</s>
     </seg>
     <seg type="verse" id="b.MAT.2.22">
      <s id="b.MAT.2.22.1">Josega, Arquelao nishca Judea partii rey apu tucushcara uyashaga, paihua yaya Herodes randimanda, chima rinara manzhacami.</s>
      <s id="b.MAT.2.22.2">Astaun nuspashcaunai uyasha, pai Galilea partima rica.</s>
     </seg>
     <seg type="verse" id="b.MAT.2.23">
      <s id="b.MAT.2.23.1">Nazaret nishca llactama pactamuca chihui tiangaj, Diosmanda rimajguna rimashcara pactachingaj, casna nisha: Pai Nazaret runa nishca anga.</s>
     </seg>
    </div>
    <div type="chapter" id="b.MAT.3">
     <seg type="verse" id="b.MAT.3.1">
      <s id="b.MAT.3.1.1">Chi punzhaunai Bautisaj Juan Judeai tiaj runa illashca partima rimaj shamuca.</s>
     </seg>
     <seg type="verse" id="b.MAT.3.2">
      <s id="b.MAT.3.2.1">Arrepentirichi, nica, ahua pacha mandana mayanllayashcami.</s>
     </seg>
     <seg type="verse" id="b.MAT.3.3">
      <s id="b.MAT.3.3.1">Caimi Isaías nishca Diosmanda rimaj rimaushca, nisha: Caparij shimi, runa illashca partii caparisha: Señor purina nambira alichichi, paihua ñambiunara dirichuichi.</s>
     </seg>
     <seg type="verse" id="b.MAT.3.4">
      <s id="b.MAT.3.4.1">Juan camello nishca illmahua ahuashcara churarishca aca, cara chumbillinahua chumbillishca aca.</s>
      <s id="b.MAT.3.4.2">Atun ijiunara sacha mishquiras micuj aca.</s>
     </seg>
     <seg type="verse" id="b.MAT.3.5">
      <s id="b.MAT.3.5.1">Paihuajma shamunauca Jerusalenmanda tucui Judeamanda, tucui Jordan rayai tiaj partiunamanda.</s>
     </seg>
     <seg type="verse" id="b.MAT.3.6">
      <s id="b.MAT.3.6.1">Juan paigunara bautisaca Jordan yacui, paiguna ucharashcaunara cuentajpi.</s>
     </seg>
     <seg type="verse" id="b.MAT.3.7">
      <s id="b.MAT.3.7.1">Ashca fariseo nishcauna saduceo nishcaunandi paihuajma shamujta ricusha, Juan paigunara nica: Machacuimanda miraiguna, ¿pi cangunara yachachica shamuj piñarishcamanda miticungaj?</s>
     </seg>
     <seg type="verse" id="b.MAT.3.8">
      <s id="b.MAT.3.8.1">Arrepentirina tonora raichi.</s>
     </seg>
     <seg type="verse" id="b.MAT.3.9">
      <s id="b.MAT.3.9.1">Ama iyaichichu canguna quiquin shungüi ningaj: Abrahanga ñucanchi yaya, nisha.</s>
      <s id="b.MAT.3.9.2">Cangunara nini, Dios cai quiquin rumiunamanda churiunara Abrahambajta sicachinara ushanmi.</s>
     </seg>
     <seg type="verse" id="b.MAT.3.10">
      <s id="b.MAT.3.10.1">Maspas, cunallara hachara churashcami yura sapii.</s>
      <s id="b.MAT.3.10.2">Chimanda maican yura mana ali muyura aparijpi cuchushca anga, ninai shitashca anga.</s>
     </seg>
     <seg type="verse" id="b.MAT.3.11">
      <s id="b.MAT.3.11.1">Ñuca cierto pacha cangunara bautisauni yacui, arrepentirishcamanda.</s>
      <s id="b.MAT.3.11.2">Astaun ñuca huashai shamuj cangunara Santo Espiritui ninais bautisangami.</s>
      <s id="b.MAT.3.11.3">Ñucaga mana valijchu ani paihua zapatosllas apangaj.</s>
      <s id="b.MAT.3.11.4">Pai ñucamanda yali ushajmi.</s>
     </seg>
     <seg type="verse" id="b.MAT.3.12">
      <s id="b.MAT.3.12.1">Paihua maquii huairachinara chariun, llushtina pambara pichangami, trigo muyura apingami huacachina huasii, carara rupachingami mana tucurij ninai.</s>
     </seg>
     <seg type="verse" id="b.MAT.3.13">
      <s id="b.MAT.3.13.1">Shinajpi Galilea partimanda Jesús Jordanma shamuca Juanbajma, pai bautisai tucungaj.</s>
     </seg>
     <seg type="verse" id="b.MAT.3.14">
      <s id="b.MAT.3.14.1">Juanga mana munacachu.</s>
      <s id="b.MAT.3.14.2">Canmi ñucara bautisana angui, nica.</s>
      <s id="b.MAT.3.14.3">¿Astaun canzhu ñucajma shamungui?</s>
     </seg>
     <seg type="verse" id="b.MAT.3.15">
      <s id="b.MAT.3.15.1">Jesús paita cutipaca: Saquilla, ministirinmi ñucanchi tucui aliranara pactachingaj.</s>
      <s id="b.MAT.3.15.2">Shinajpi Juan lugarda cuca.</s>
     </seg>
     <seg type="verse" id="b.MAT.3.16">
      <s id="b.MAT.3.16.1">Bautisashca huasha, Jesús yacumanda sicaca, shinajpi anua pacha pascarica.</s>
      <s id="b.MAT.3.16.2">Diospa Espiritura palomasna irgumujta ricuca, paihua ahuai shamucami.</s>
     </seg>
     <seg type="verse" id="b.MAT.3.17">
      <s id="b.MAT.3.17.1">Shu shimi anua pachamanda uyarimuca nisha: Caimi ñuca llaquishca Churi, paihuajpi yapa cushi ani.</s>
     </seg>
    </div>
    <div type="chapter" id="b.MAT.4">
     <seg type="verse" id="b.MAT.4.1">
      <s id="b.MAT.4.1.1">Shinajpi Santo Espíritu Jesusta pushaca runa illashca partima, Supai Apu paita tentangaj.</s>
     </seg>
     <seg type="verse" id="b.MAT.4.2">
      <s id="b.MAT.4.2.1">Chuscu chunga punzhara, tutandi punzhandi sasishca huasha, mana micusha, Jesús yarcachica.</s>
     </seg>
     <seg type="verse" id="b.MAT.4.3">
      <s id="b.MAT.4.3.1">Supai paihuajma tentangaj shamusha, paita nica: Can Diospa Churi ashaga, cai rumiunara rimai: Tanda tucui, nisha.</s>
     </seg>
     <seg type="verse" id="b.MAT.4.4">
      <s id="b.MAT.4.4.1">Jesús cutipasha nica: Quillcashcami tian: Mana tandallahua runa causangachu, astaun Dios tucui rimashca shimimandas.</s>
     </seg>
     <seg type="verse" id="b.MAT.4.5">
      <s id="b.MAT.4.5.1">Shinajpi Supai Apu paita Dios ajllashca llactama pushaca, templo nishca Diospa huasi ahua pundai paita shayachica.</s>
     </seg>
     <seg type="verse" id="b.MAT.4.6">
      <s id="b.MAT.4.6.1">Paita nica: Can Diospa Churi ashaga, allpama urmai; casna quillcashcami tian: Paihua angelgunara cambajma cachangami.</s>
      <s id="b.MAT.4.6.2">Shinallara, Canda apinaungami paiguna maquiunai, ama camba chaqui nijtaringaj rumii.</s>
     </seg>
     <seg type="verse" id="b.MAT.4.7">
      <s id="b.MAT.4.7.1">Jesús paita cutipaca: Shinallara quillcashcami tian: Señorda camba Diosta ama tentanguichu.</s>
     </seg>
     <seg type="verse" id="b.MAT.4.8">
      <s id="b.MAT.4.8.1">Cutillara, Supai Apu paita shu yapa ahua urcuma pushaca, chimanda tucui mundu llactaunara ricuchica paiguna sumajndi.</s>
     </seg>
     <seg type="verse" id="b.MAT.4.9">
      <s id="b.MAT.4.9.1">Supai paita nica: Cai tucuira canda cushami can tuama urmasha ñucara adorajpi.</s>
     </seg>
     <seg type="verse" id="b.MAT.4.10">
      <s id="b.MAT.4.10.1">Shinajpi Jesús paita nica: Ri, Satanás, quillcashcami tian: Señorda camba Diosta adorana mangui, paulara sirvina mangui.</s>
     </seg>
     <seg type="verse" id="b.MAT.4.11">
      <s id="b.MAT.4.11.1">Shinajpi Supai Apu paita saquica.</s>
      <s id="b.MAT.4.11.2">Angelguna shamunauca, paita sirvinauca.</s>
     </seg>
     <seg type="verse" id="b.MAT.4.12">
      <s id="b.MAT.4.12.1">Jesús Juan chonda cularbi ishcashcara uyasha, Galileama tigraca.</s>
     </seg>
     <seg type="verse" id="b.MAT.4.13">
      <s id="b.MAT.4.13.1">Nazaret llactara saquisha, Capernaum nishca lamar patai tiaj llactama shamuca, chihui causauca.</s>
      <s id="b.MAT.4.13.2">Capernaum llacta Zabulón Neftalí nishca partiunai tian.</s>
     </seg>
     <seg type="verse" id="b.MAT.4.14">
      <s id="b.MAT.4.14.1">Jesús caima shamuca Isaías nishca Diosmanda rimaj rimashcara pactachingaj, casna nisha:</s>
     </seg>
     <seg type="verse" id="b.MAT.4.15">
      <s id="b.MAT.4.15.1">Zabulón llactas, Neftalí llactas, lamar ñambii, Jordan huashai, gentil nishcauna Galilea partii;</s>
     </seg>
     <seg type="verse" id="b.MAT.4.16">
      <s id="b.MAT.4.16.1">Llandu tutai tiarij runauna atun velara ricunauca.</s>
      <s id="b.MAT.4.16.2">Huañuna llandui tiarijgunara vela punzhayachicami.</s>
     </seg>
     <seg type="verse" id="b.MAT.4.17">
      <s id="b.MAT.4.17.1">Chi horasmanda pacha, Jesús yachachingaj callarica.</s>
      <s id="b.MAT.4.17.2">Rimai callarica: Arrepentirichi, nisha, ahua pacha mandana mayanllayashcami.</s>
     </seg>
     <seg type="verse" id="b.MAT.4.18">
      <s id="b.MAT.4.18.1">Jesús, Galilea lamar rayai puriusha, ishquindi uquira ricuca, Pedro nishca Simón aca, paihua uqui Andresndi, licarinauca lamarbi.</s>
      <s id="b.MAT.4.18.2">Aichahuara apijguna anauca.</s>
     </seg>
     <seg type="verse" id="b.MAT.4.19">
      <s id="b.MAT.4.19.1">Paigunara nica: Ñucara catihuaichi, cangunara runara licajgunara rasha.</s>
     </seg>
     <seg type="verse" id="b.MAT.4.20">
      <s id="b.MAT.4.20.1">Paiguna licaunara dsas saquisha, paita catinauca.</s>
     </seg>
     <seg type="verse" id="b.MAT.4.21">
      <s id="b.MAT.4.21.1">Chimanda rijpi, shu ishquindi uquira ricuca, Jacobo Zebedeo churi paihua uqui Juandi.</s>
      <s id="b.MAT.4.21.2">Paiguna yaya Zebedeohua canoai tianauca licaunara sirasha.</s>
      <s id="b.MAT.4.21.3">Jesús paigunara cayaca: Shamichi, nisha.</s>
     </seg>
     <seg type="verse" id="b.MAT.4.22">
      <s id="b.MAT.4.22.1">Paiguna dsaslla canoara yayaras saquisha, paita catinauca.</s>
     </seg>
     <seg type="verse" id="b.MAT.4.23">
      <s id="b.MAT.4.23.1">Jesús tucui Galilea partiunama risha, paiguna tandarina huasiunai yachachisha, Dios mandana pacha ali shimira camachisha, tucui ungüigunaras tucui nanaigunaras alichisha purica.</s>
     </seg>
     <seg type="verse" id="b.MAT.4.24">
      <s id="b.MAT.4.24.1">Paihua shuti uyarica tucui Siria nishca partiunai.</s>
      <s id="b.MAT.4.24.2">Paihuajma pushamunauca nanachijgunara, imahua ungusha tormendarishcaunaras, supai apishcaunaras, loco tucushcaunaras, suchu nishca mana purina ushajgunaras.</s>
      <s id="b.MAT.4.24.3">Paigunara alichica.</s>
     </seg>
     <seg type="verse" id="b.MAT.4.25">
      <s id="b.MAT.4.25.1">Ashca runauna paita catimunauca, Galileamandas Decápolis nishca partimandas, Jerusalenmandas, Judeamandas, Jordan yacu chimbamandas.</s>
     </seg>
    </div>
    <div type="chapter" id="b.MAT.5">
     <seg type="verse" id="b.MAT.5.1">
      <s id="b.MAT.5.1.1">Jesús chi ashca runaunara ricusha, urcuma sicaca; pai tiarijpi pai yachachishca runauna paihuajma shamunauca.</s>
     </seg>
     <seg type="verse" id="b.MAT.5.2">
      <s id="b.MAT.5.2.1">Jesús rimasha paigunara yachachica nisha:</s>
     </seg>
     <seg type="verse" id="b.MAT.5.3">
      <s id="b.MAT.5.3.1">Cushiunami almai pugri anchi nijguna.</s>
      <s id="b.MAT.5.3.2">Paigunajmi ahua pacha mandana.</s>
     </seg>
     <seg type="verse" id="b.MAT.5.4">
      <s id="b.MAT.5.4.1">Cushiunami huacajguna, paiguna cushi tucunaungami.</s>
     </seg>
     <seg type="verse" id="b.MAT.5.5">
      <s id="b.MAT.5.5.1">Cushiunami mansouna, paiguna cai pachara cui tucunaungami.</s>
     </seg>
     <seg type="verse" id="b.MAT.5.6">
      <s id="b.MAT.5.6.1">Cushiunami alirangaj yarcachijguna upinaichijguna, sajsachisca anaunga.</s>
     </seg>
     <seg type="verse" id="b.MAT.5.7">
      <s id="b.MAT.5.7.1">Cushiunami llaquij shunguyujguna, paiguna llaquishca tucunaungami.</s>
     </seg>
     <seg type="verse" id="b.MAT.5.8">
      <s id="b.MAT.5.8.1">Cushiunami chuyaj shunguuna, paiguna Diosta ricunaungami.</s>
     </seg>
     <seg type="verse" id="b.MAT.5.9">
      <s id="b.MAT.5.9.1">Cushiunami macanaujpurara alichijguna, Diospa churiuna nishca anaunga.</s>
     </seg>
     <seg type="verse" id="b.MAT.5.10">
      <s id="b.MAT.5.10.1">Cushiunami aliranamanda tormendachishcauna, paigunajmi ahua pacha mandana.</s>
     </seg>
     <seg type="verse" id="b.MAT.5.11">
      <s id="b.MAT.5.11.1">Cushiunami anguichi imahoras ñucamanda chijnishca tormendachishca asha, ima manaliras cangunamanda llullasha rimanaupi.</s>
     </seg>
     <seg type="verse" id="b.MAT.5.12">
      <s id="b.MAT.5.12.1">Cushiyaichi, cariyaichi, cangunara pagana atunmi ahua pachai.</s>
      <s id="b.MAT.5.12.2">Shinallarami tormendachinauca cangunamanda ñaupa tiaj Diosmanda rimajgunara.</s>
     </seg>
     <seg type="verse" id="b.MAT.5.13">
      <s id="b.MAT.5.13.1">Canguna cai pacha cachi cuenta anguichi.</s>
      <s id="b.MAT.5.13.2">Cachiga paihua mishqui upa tucujpi, ¿imahuara mishquiyachingairi?</s>
      <s id="b.MAT.5.13.3">Imajpas mana sirvin.</s>
      <s id="b.MAT.5.13.4">Canzhama ichuna anga, runauna aitangaj.</s>
     </seg>
     <seg type="verse" id="b.MAT.5.14">
      <s id="b.MAT.5.14.1">Caguna cai pacha vela cuenta anguichi.</s>
      <s id="b.MAT.5.14.2">Shu urcu pundai tiaj llacta mana pacaihuajchu.</s>
     </seg>
     <seg type="verse" id="b.MAT.5.15">
      <s id="b.MAT.5.15.1">Shinallara shu velara mana sindichinaunzhu tasa ucui churangaj, astaun ahuai churangaj, huasii tiajgunara punzhay achingaj.</s>
     </seg>
     <seg type="verse" id="b.MAT.5.16">
      <s id="b.MAT.5.16.1">Shina sindichu canguna vela cuenta runauna ñaupajpi, paiguna can ali rashcaunara ricungaj, ricusha camba ahua pachai tiaj Yayara ahuayachingaj.</s>
     </seg>
     <seg type="verse" id="b.MAT.5.17">
      <s id="b.MAT.5.17.1">Ama iyaichichu ñuca shamucani ley nishca camachishca shimira Diosmanda rimajguna rimashcaras chingachingaj.</s>
      <s id="b.MAT.5.17.2">Mana chingachingajchu shamucani, astaun pactachingaj.</s>
     </seg>
     <seg type="verse" id="b.MAT.5.18">
      <s id="b.MAT.5.18.1">Cierto pacha cangunara nini, ahua pachas cai pachas pasaringagama, ley shimimanda mana shu shimihuallas shu pundahuallas pasaringami tucui pactaringagama.</s>
     </seg>
     <seg type="verse" id="b.MAT.5.19">
      <s id="b.MAT.5.19.1">Shinajpi pi runas shu ichilla mandashcara mana casujpi, shinallara runaunara yachachijpis, ichillami nishca anga ahua pacha mandanai, astaun mandashcara raj runa shinara yachachishas atunmi nishca anga ahua pacha mandanai.</s>
     </seg>
     <seg type="verse" id="b.MAT.5.20">
      <s id="b.MAT.5.20.1">Cangunara nini, canguna alirashcauna mana y ali ajpiga yachaira yachachijguna, fariseoguna alirashcaunamanda, canguna ahua pacha mandanai mana icunguichichu.</s>
     </seg>
     <seg type="verse" id="b.MAT.5.21">
      <s id="b.MAT.5.21.1">Uyashcanguichimi imasna nishca aca ñaupa tiempounai: Ama huañuchinguichu, pis huañuchijpi tarípashca anga.</s>
     </seg>
     <seg type="verse" id="b.MAT.5.22">
      <s id="b.MAT.5.22.1">Astaun cangunara nini pis paihua uquihua piñaríjpi tarípashca anga.</s>
      <s id="b.MAT.5.22.2">Pis, Upa, nijpi paihua uquira, rucuuna tandarishcamanda causayachisca anga.</s>
      <s id="b.MAT.5.22.3">Pis, Mana valij, paita nijpi, ucu pachai urmanalla tucunga.</s>
     </seg>
     <seg type="verse" id="b.MAT.5.23">
      <s id="b.MAT.5.23.1">Shina ashas, can can Diosma cuyanara altar nishca sacrificio rana mesama apamusha, chihuis iyariungui imasna camba uqui canda causachiupi imamandas,</s>
     </seg>
     <seg type="verse" id="b.MAT.5.24">
      <s id="b.MAT.5.24.1">Can cushca ofrendara chihui saqui altar ñaupajpi; rí, camba uquihua ñaupara alichingaj, chihuasha shami camba ofrendara cungaj.</s>
     </seg>
     <seg type="verse" id="b.MAT.5.25">
      <s id="b.MAT.5.25.1">Uctalla alichingui canda chijnijwa, chara paihua pariju ñambii tiaushaliara.</s>
      <s id="b.MAT.5.25.2">Mana shina rajpiga, pai canda taripaj maquii cunga, taripajga canda guarda maquii, canga chonda cularbi ishcai tucungui.</s>
     </seg>
     <seg type="verse" id="b.MAT.5.26">
      <s id="b.MAT.5.26.1">Cierto pacha canda nini, chimanda mana llucshinguichu puchucai mediohuara pagangagama.</s>
     </seg>
     <seg type="verse" id="b.MAT.5.27">
      <s id="b.MAT.5.27.1">Uyashcanguichi imasna rimashca aca: Ama shujhua tacar inguichu.</s>
     </seg>
     <seg type="verse" id="b.MAT.5.28">
      <s id="b.MAT.5.28.1">Astaun ñuca cangunara nini: Pi runas shu huarmira ricusha munajpi, ña paihua shungüi ucharashcami paihua.</s>
     </seg>
     <seg type="verse" id="b.MAT.5.29">
      <s id="b.MAT.5.29.1">Shinasha, camba ali ñahui canda uchai urmachisha nijpi, ñahuira llucchisha ichui.</s>
      <s id="b.MAT.5.29.2">Astaun alimi camba aichamanda shu partira pirdingaj, camba entero aicha ucu pachai ama shitai tucungaj.</s>
     </seg>
     <seg type="verse" id="b.MAT.5.30">
      <s id="b.MAT.5.30.1">Camba ali maqui canda uchai urmachisha nijpi, pitisha ichui.</s>
      <s id="b.MAT.5.30.2">Astaun alimi camba aichamanda shu partira pirdingaj, entero aicha ucu pachai ama shitai tucungaj.</s>
     </seg>
     <seg type="verse" id="b.MAT.5.31">
      <s id="b.MAT.5.31.1">Shinallara rimashcami aca: Pi runas paihua huarmira ichusha nijpi, maqui llushpichina quillcara cuchu.</s>
     </seg>
     <seg type="verse" id="b.MAT.5.32">
      <s id="b.MAT.5.32.1">Astaun ñuca cangunara nini, pi runas paihua huarmira ichusha, mana shujhua tacarishca raigumanda ajpi, huarmira shujhua tacarichin, shinallara pihuas ichushca huarmira casarasha, shujhua tacarij tucun.</s>
     </seg>
     <seg type="verse" id="b.MAT.5.33">
      <s id="b.MAT.5.33.1">Shinallara uyashcanguichimi imasna ñaupa horas rimashca aca: Diospa shutii rimashcara ama paquinguichu, astaun can Diospa shutü rimashca cushca shimiunara Señorma pactachina angui.</s>
     </seg>
     <seg type="verse" id="b.MAT.5.34">
      <s id="b.MAT.5.34.1">Astaun ñuca cangunara nini: Ama Diospa shutii rimasha shimira cunguichi, mana ahua pacha shutii, caimi Diospa tiarina,</s>
     </seg>
     <seg type="verse" id="b.MAT.5.35">
      <s id="b.MAT.5.35.1">shinallara mana cai pacha shutiis, caimi Diospa aitarina, shinallara mana Jerusalen shutüs, caimi atun Rey Apu llacta.</s>
     </seg>
     <seg type="verse" id="b.MAT.5.36">
      <s id="b.MAT.5.36.1">Shinallara mana camba uma shutüs shimira cuichu, camba aechara mana yanaras mana yurajtas turcanara ushanguichu.</s>
     </seg>
     <seg type="verse" id="b.MAT.5.37">
      <s id="b.MAT.5.37.1">Canguna rimana casna achu: Ari, nisha; Mana, nisha.</s>
      <s id="b.MAT.5.37.2">Mas ajpiga, manalimanda shamun.</s>
     </seg>
     <seg type="verse" id="b.MAT.5.38">
      <s id="b.MAT.5.38.1">Uyashcanguichimi imasna rimashca aca: Ñahui muyupura, ñahui muyupura; shinallara quirupura quirupura.</s>
     </seg>
     <seg type="verse" id="b.MAT.5.39">
      <s id="b.MAT.5.39.1">Ñucaga cangunara nini: Manali runa canda sajmajpi, ama arcaichichu.</s>
      <s id="b.MAT.5.39.2">Astaun camba ñahui ali partira sajmajpi, shu partira richuchi sajmangaj.</s>
     </seg>
     <seg type="verse" id="b.MAT.5.40">
      <s id="b.MAT.5.40.1">Runa camba camisetara mañajpi apu ñaupajpi, shinallara camba camisara cui.</s>
     </seg>
     <seg type="verse" id="b.MAT.5.41">
      <s id="b.MAT.5.41.1">Pi runas paihua carga canda apangaj mandajpi shu samai tupura, ishqui samaira aparisha ri.</s>
     </seg>
     <seg type="verse" id="b.MAT.5.42">
      <s id="b.MAT.5.42.1">Maicans mañajpi cui.</s>
      <s id="b.MAT.5.42.2">Maicans mafíachisha nijpi, ama mitsaichu.</s>
     </seg>
     <seg type="verse" id="b.MAT.5.43">
      <s id="b.MAT.5.43.1">Uyashcanguichimi imasna ñaupa horas rimashca aca: Camba mayanpura causajta llaquingui, canda piñajta chijningui.</s>
     </seg>
     <seg type="verse" id="b.MAT.5.44">
      <s id="b.MAT.5.44.1">Ñucaga cangunara nini: Cangunara piñajgunara llaquichi, maldiciajgunara bendiciaichi, cangunara chijnijgunara yanapaichi, cangunara huajlichijgunamanda tormendachijgunamandas mañaichi.</s>
     </seg>
     <seg type="verse" id="b.MAT.5.45">
      <s id="b.MAT.5.45.1">Shina rasha canguna ahua pachai tiaj Yaya churiuna tucunguichimi.</s>
      <s id="b.MAT.5.45.2">Paiga paihua indira aitachin manalhma ahuai aliuna ahuais.</s>
      <s id="b.MAT.5.45.3">Shinallara tamiachin aliuna ahuai manaliuna ahuais.</s>
     </seg>
     <seg type="verse" id="b.MAT.5.46">
      <s id="b.MAT.5.46.1">Canguna liaquijgunallara llaquijpi, ¿Ima paganarara charinguichiri?</s>
      <s id="b.MAT.5.46.2">¿Manzhu shinallara ranaun cullquira tandachijgunas?</s>
     </seg>
     <seg type="verse" id="b.MAT.5.47">
      <s id="b.MAT.5.47.1">Canguna uquiunallara salurajpi, ¿ima alira raunguichiri?</s>
      <s id="b.MAT.5.47.2">¿Manzhu shinallara ranaun gentilguna?</s>
     </seg>
     <seg type="verse" id="b.MAT.5.48">
      <s id="b.MAT.5.48.1">Gusto ali sumaj aichi, imasna canguna ahua pachai tiaj Yaya ali gusto sumaj ashcasna.</s>
     </seg>
    </div>
    <div type="chapter" id="b.MAT.6">
     <seg type="verse" id="b.MAT.6.1">
      <s id="b.MAT.6.1.1">Cuiraichi canguna ali rashcaunara ama runauna ñaupajpi rangaj, paiguna ricunauchu nisha.</s>
      <s id="b.MAT.6.1.2">Casna rasha paganara mana charinguichichu camba ahua pachai tiaj Yayamanda.</s>
     </seg>
     <seg type="verse" id="b.MAT.6.2">
      <s id="b.MAT.6.2.1">Canguna limosna nishca cullquira cusha, ama cormetara tucachichu camba ñaupajpi, ishqui shimiyujguna rashca cuenta tandarina huasiunais ñambiunais, runauna paigunara alabangaj.</s>
      <s id="b.MAT.6.2.2">Cierto pacha cangunara nini, paganara ña apinaushcami.</s>
     </seg>
     <seg type="verse" id="b.MAT.6.3">
      <s id="b.MAT.6.3.1">Canga limosna nishcara cusha, camba lluqui maqui ali maqui rashcara ama yachachu.</s>
     </seg>
     <seg type="verse" id="b.MAT.6.4">
      <s id="b.MAT.6.4.1">Camba limosna pacalla pacalla cushca achu.</s>
      <s id="b.MAT.6.4.2">Camba Yaya, pacallai ricuj, canda pagangami tucui runauna ricushcai.</s>
     </seg>
     <seg type="verse" id="b.MAT.6.5">
      <s id="b.MAT.6.5.1">Can Diosta mañasha, ama ishqui shimiyujguna cuenta aichi.</s>
      <s id="b.MAT.6.5.2">Paiguna shayarisha mañanara gustanaun tandarina huasiunais ñambi turcarishcais, runauna paigunara ricungaj.</s>
      <s id="b.MAT.6.5.3">Cierto pacha cangunara nini, ña pagai tucunaushcami.</s>
     </seg>
     <seg type="verse" id="b.MAT.6.6">
      <s id="b.MAT.6.6.1">Canga Diosta mañasha nisha, camba ucui icungui, pungura ishcangui, camba pacallai tiaj Yayara mañangui.</s>
      <s id="b.MAT.6.6.2">Camba pacallai ricuj Yaya tucui runa ricushcai canda pagangami.</s>
     </seg>
     <seg type="verse" id="b.MAT.6.7">
      <s id="b.MAT.6.7.1">Canguna mañashaga, ama cali cali cuenta yanga rimasha mañanguichi gentilguna cuenta.</s>
      <s id="b.MAT.6.7.2">Paiguna ashca cuti rimashcamanda uyashca anga iyanaun.</s>
     </seg>
     <seg type="verse" id="b.MAT.6.8">
      <s id="b.MAT.6.8.1">Paiguna rashcasna ama raichichu.</s>
      <s id="b.MAT.6.8.2">Camba Yaya canguna ministishcara ña yachan, canguna manara mañajllaira.</s>
     </seg>
     <seg type="verse" id="b.MAT.6.9">
      <s id="b.MAT.6.9.1">Casna mañaichi: Ñucanchi ahua pachai tiaj Yaya, camba shuti sumacyachishca achu.</s>
     </seg>
     <seg type="verse" id="b.MAT.6.10">
      <s id="b.MAT.6.10.1">Shamuchu camba mandana pacha.</s>
      <s id="b.MAT.6.10.2">Can munashca rashca achu, imasna ahua pachai, shinallara cai pachais.</s>
     </seg>
     <seg type="verse" id="b.MAT.6.11">
      <s id="b.MAT.6.11.1">Ñucanchi caran punzha micunara cuhuai cuna punzha.</s>
     </seg>
     <seg type="verse" id="b.MAT.6.12">
      <s id="b.MAT.6.12.1">Ñucanchi manali rashcaunara perdonahuai, imasna shinallara ñucanchira manalira rajgunara perdonaunchi.</s>
     </seg>
     <seg type="verse" id="b.MAT.6.13">
      <s id="b.MAT.6.13.1">Ama tentacionma pushahuaichu ñucanchira, astaun manalimanda quishpichihuai.</s>
      <s id="b.MAT.6.13.2">Cambajmi mandana, ushanas, sumajpas, huiñai huiñaigama.</s>
      <s id="b.MAT.6.13.3">Amen.</s>
     </seg>
     <seg type="verse" id="b.MAT.6.14">
      <s id="b.MAT.6.14.1">Canguna runaunara paiguna manali rashcaunara perdonajpi, shinallarami camba ahua pachai tiaj Yaya cangunara perdonanga.</s>
     </seg>
     <seg type="verse" id="b.MAT.6.15">
      <s id="b.MAT.6.15.1">Astaun canguna runaunara paiguna manali rashcaunara mana perdonajpi, shinallarami canguna Yaya canguna rashca manaliunara mana perdonangachu.</s>
     </seg>
     <seg type="verse" id="b.MAT.6.16">
      <s id="b.MAT.6.16.1">Canguna sasisha, ama llaquirínguichichu, ishqui shimiyujgunasna.</s>
      <s id="b.MAT.6.16.2">Paiguna ñahuiunara turcanaun, runaunara paiguna sasishcara ricuchingaj.</s>
      <s id="b.MAT.6.16.3">Cierto pacha cangunara nini, paiguna ña pagai tucunaushcami.</s>
     </seg>
     <seg type="verse" id="b.MAT.6.17">
      <s id="b.MAT.6.17.1">Can sasishaga, aceitera talingui umai, ñahuiras maillangui,</s>
     </seg>
     <seg type="verse" id="b.MAT.6.18">
      <s id="b.MAT.6.18.1">can sasishcara runaunara ama ricuchingaj, astaun camba pacallai tiaj Yayama ricuchingaj.</s>
      <s id="b.MAT.6.18.2">Camba pacallai ricuj Yaya tucui runauna ricushcai canda pagangami.</s>
     </seg>
     <seg type="verse" id="b.MAT.6.19">
      <s id="b.MAT.6.19.1">Cai pachai ama charij tucuichi, maibi susu huacarinas ismuchinaun, maibi shuhuajguna uctusha shuhuanaun.</s>
     </seg>
     <seg type="verse" id="b.MAT.6.20">
      <s id="b.MAT.6.20.1">Astaun ahua pachaiga charij tucuichi, maibi susu huacarinas mana ismuchinaun, maibi shuhuajguna mana uctunaun, mana shuhuanaun.</s>
     </seg>
     <seg type="verse" id="b.MAT.6.21">
      <s id="b.MAT.6.21.1">Maibi canguna valijta charijpi, chillai camba shungu tiaun.</s>
     </seg>
     <seg type="verse" id="b.MAT.6.22">
      <s id="b.MAT.6.22.1">Ñahui muyu aicha velami.</s>
      <s id="b.MAT.6.22.2">Camba ñahui muyu ali ajpi, entero aicha punzhayachishcami anga.</s>
     </seg>
     <seg type="verse" id="b.MAT.6.23">
      <s id="b.MAT.6.23.1">Camba ñahui muyu manali ricuj ajpi camba aicha llandu tutaimi tian.</s>
      <s id="b.MAT.6.23.2">Shinajpiga can ucui charíshca vela llandu tuta cuenta ajpi, llandu asha mas llandunmi.</s>
     </seg>
     <seg type="verse" id="b.MAT.6.24">
      <s id="b.MAT.6.24.1">Pi runas ishqui patronda sirvina mana ushan; shujta chijninga, chishujta llaquingami; shujta ahuayachingami chishujta pishiyachingami.</s>
      <s id="b.MAT.6.24.2">Mana ushanguichichu Diostas cullquiras sirvina.</s>
     </seg>
     <seg type="verse" id="b.MAT.6.25">
      <s id="b.MAT.6.25.1">Chiraigumanda cangunara nini: Ama turbarichichu canguna causanamanda ¿imara micuna angai? ¿imara upina angai? nisha.</s>
      <s id="b.MAT.6.25.2">Shinallara ama turbarichichu canguna aichamanda, ¿imara churarina angai? nisha.</s>
      <s id="b.MAT.6.25.3">¿Manzhu causana micunamanda, aichas churanamandas yali valin?</s>
     </seg>
     <seg type="verse" id="b.MAT.6.26">
      <s id="b.MAT.6.26.1">Pishcuunara ricuichi, mana tarpunaun, mana pallanaun, mana huacachinaun huasiunai.</s>
      <s id="b.MAT.6.26.2">Canguna ahua pachai tiaj Yaya paigunara caran.</s>
      <s id="b.MAT.6.26.3">¿Manzhu canguna paigunamanda yali valinguichi?</s>
     </seg>
     <seg type="verse" id="b.MAT.6.27">
      <s id="b.MAT.6.27.1">¿Cangunamanda maicanda ushan masna munaushas shu palmora yapangaj, mas ahua tucungaj?</s>
     </seg>
     <seg type="verse" id="b.MAT.6.28">
      <s id="b.MAT.6.28.1">¿Churanamanda imarasha turbaringuichu?</s>
      <s id="b.MAT.6.28.2">Ricupaichi sacha sisaunara imasnara iñanaun, mana tarabanaun, mana cauchunaun;</s>
     </seg>
     <seg type="verse" id="b.MAT.6.29">
      <s id="b.MAT.6.29.1">cangunara nini, Salomón tucui paihua sumajhua mana caigunasna churarijchu aca.</s>
     </seg>
     <seg type="verse" id="b.MAT.6.30">
      <s id="b.MAT.6.30.1">Shinallara allpamanda quihua, cuna punzha tian, cayandi punzha rupachishcami, Diosmi casna churachin.</s>
      <s id="b.MAT.6.30.2">¿Manzhu pai mas alira ranga cangunajhua, ansalla quirij runauna?</s>
     </seg>
     <seg type="verse" id="b.MAT.6.31">
      <s id="b.MAT.6.31.1">Ama turbarichichu, ¿Imara micushun imara upishun, imara churachishun? nisha.</s>
     </seg>
     <seg type="verse" id="b.MAT.6.32">
      <s id="b.MAT.6.32.1">Gentilguna tucui caigunara mascanaun, astaun canguna ahua pachai tiaj Yaya yachan imasnara cai tucuira ministinguichimi.</s>
     </seg>
     <seg type="verse" id="b.MAT.6.33">
      <s id="b.MAT.6.33.1">Astaun, ñaupa punda Dios mandana pachara pai ali causanaras mascaichi, cai tucuira cangunajta yapashca anga.</s>
     </seg>
     <seg type="verse" id="b.MAT.6.34">
      <s id="b.MAT.6.34.1">Shinasha, ama turbarichichu cayandi punzhamanda.</s>
      <s id="b.MAT.6.34.2">Cayandi punzha paihua quiquin turbarínara apamungami.</s>
      <s id="b.MAT.6.34.3">Ña basta caran punzhai paihua turbarinallara.</s>
     </seg>
    </div>
    <div type="chapter" id="b.MAT.7">
     <seg type="verse" id="b.MAT.7.1">
      <s id="b.MAT.7.1.1">Ama taripaichichu mana taripashca tucungaj.</s>
     </seg>
     <seg type="verse" id="b.MAT.7.2">
      <s id="b.MAT.7.2.1">Ima taripanahua canguna taripanguichi, shina tupui taripai tucunguichimi.</s>
      <s id="b.MAT.7.2.2">Ima tupuhua canguna tupunguichi, shina tupullaira canguna tupui tucunguichimi.</s>
     </seg>
     <seg type="verse" id="b.MAT.7.3">
      <s id="b.MAT.7.3.1">¿Imarasha camba uqui ñahuii tiaj polvohuara ricungui, camba quiquin ñahuii tiaj cullura mana ricusha?</s>
     </seg>
     <seg type="verse" id="b.MAT.7.4">
      <s id="b.MAT.7.4.1">¿Imarasha uquira ningui: Lugarda cuhuai camba ñahuimanda polvohuara ichungaj, camba quiquin ñahuii atun vigas tiaullaira?</s>
     </seg>
     <seg type="verse" id="b.MAT.7.5">
      <s id="b.MAT.7.5.1">¡Ishqui shimiyuj!</s>
      <s id="b.MAT.7.5.2">Ñaupa camba quiquin ñahuimanda vigasta ichui, chi huasha alimi ricungui ichilla polvohuara llucchingaj camba uqui ñahuimanda.</s>
     </seg>
     <seg type="verse" id="b.MAT.7.6">
      <s id="b.MAT.7.6.1">Sumaj ajta ama cuichi allcuunama, shinallara canguna perlas nishca chuya rumiunara cuchiunama ama shitaichichu, cuchiuna ama aitangaj, chihuasha cangunara chugrichingaj.</s>
     </seg>
     <seg type="verse" id="b.MAT.7.7">
      <s id="b.MAT.7.7.1">Mañaichi, cui tucunguichimi.</s>
      <s id="b.MAT.7.7.2">Mascaichi, taringuichimi.</s>
      <s id="b.MAT.7.7.3">Cayaichi, pascai tucunguichimi.</s>
     </seg>
     <seg type="verse" id="b.MAT.7.8">
      <s id="b.MAT.7.8.1">Tucui mañaj apin, mascaj tarin, cayajta pascanaun.</s>
     </seg>
     <seg type="verse" id="b.MAT.7.9">
      <s id="b.MAT.7.9.1">¿Maican runa cangunamanda paihua churi: Tandara cuhuai, nijpi, shu rumira paita cungai?</s>
     </seg>
     <seg type="verse" id="b.MAT.7.10">
      <s id="b.MAT.7.10.1">¿Churi, aichahuara cuhuai, nijpi, shu machacuira cungai?</s>
     </seg>
     <seg type="verse" id="b.MAT.7.11">
      <s id="b.MAT.7.11.1">Cangunaga manaliuna ashallara, ali cuyashcaunara churiunama cuyanara yachanguichi, ¿manzhu mas canguna ahua pachai tiaj Yaya aliunara cunga paita mañajgunama?</s>
     </seg>
     <seg type="verse" id="b.MAT.7.12">
      <s id="b.MAT.7.12.1">Shinasha tucui imaras canguna munanguichi runauna cangunahua rangaj, shinallara raichi paigunahua.</s>
      <s id="b.MAT.7.12.2">Caimi ley nishca shimi Diosmanda rimajguna shimimi.</s>
     </seg>
     <seg type="verse" id="b.MAT.7.13">
      <s id="b.MAT.7.13.1">Quishqui pungura icuichi.</s>
      <s id="b.MAT.7.13.2">Anzhu punguga atun ñambiga ucu pachama rin chingachingaj, ashcaunami chita icunaun.</s>
      <s id="b.MAT.7.13.3">14 Quishqui pungumi, ichilla ñambimi causanama pushan, ansallami tarinaun cai nambira.</s>
     </seg>
     <seg type="verse" id="b.MAT.7.15">
      <s id="b.MAT.7.15.1">Llullasha rimajgunamanda huacachichi, cangunama borregouna cuenta churarishcauna shamunaun, churarishca ucui micuj pumaunami.</s>
     </seg>
     <seg type="verse" id="b.MAT.7.16">
      <s id="b.MAT.7.16.1">Paiguna rashcaunamanda paigunara ricsinguichimi.</s>
      <s id="b.MAT.7.16.2">¿Uvillas muyura cashamandachu pallanaun?</s>
      <s id="b.MAT.7.16.3">¿Higo muyuras chini yuramandachu pallanaun?</s>
     </seg>
     <seg type="verse" id="b.MAT.7.17">
      <s id="b.MAT.7.17.1">Shinajpi tucui ali yura ali muyura cun, manali yuraga manalira cun.</s>
     </seg>
     <seg type="verse" id="b.MAT.7.18">
      <s id="b.MAT.7.18.1">Ali yura manali muyura cungaj mana ushanzhu, shinallara manali yura ali muyura cungaj mana ushanzhu.</s>
     </seg>
     <seg type="verse" id="b.MAT.7.19">
      <s id="b.MAT.7.19.1">Tucui yura mana ali muyura aparijpi, cuchusbca anga, ninai shitashca anga.</s>
     </seg>
     <seg type="verse" id="b.MAT.7.20">
      <s id="b.MAT.7.20.1">Shinajpi, paiguna aparishca muyumanda ricsinguichimi.</s>
     </seg>
     <seg type="verse" id="b.MAT.7.21">
      <s id="b.MAT.7.21.1">Mana tucui ñucara: Señor, señor, nij runa ahua pacha mandanai icungachu, astaun ñuca munaira rajlla.</s>
     </seg>
     <seg type="verse" id="b.MAT.7.22">
      <s id="b.MAT.7.22.1">Ashcauna chi punzhai ñucara ninaunga: Señor, señor, ¿manzhu camba shutii yachachicanchi, camba shutii supaigunara ichucanchi, camba shutii ashca munanaita ranaunara rarcanchi?</s>
     </seg>
     <seg type="verse" id="b.MAT.7.23">
      <s id="b.MAT.7.23.1">Shinajpi ñuca paigunara rimasha: Imahoraspas cangunara mana ricsicanichu, anzhurichi ñucamanda, manalira rajguna.</s>
     </seg>
     <seg type="verse" id="b.MAT.7.24">
      <s id="b.MAT.7.24.1">Maicans cai ñuca shimira uyasha, shinallara rasha, casna sabiro runa cuentami tucun: Paihua huasira rumii sicachica.</s>
     </seg>
     <seg type="verse" id="b.MAT.7.25">
      <s id="b.MAT.7.25.1">Shinzhira tamiaca, yacuuna undamunauca, shinzhira huairaca, huasira huactanauca.</s>
      <s id="b.MAT.7.25.2">Randi huasi mana urmacachu, shinzhi rumii sicachishcaraigu.</s>
     </seg>
     <seg type="verse" id="b.MAT.7.26">
      <s id="b.MAT.7.26.1">Astaumbas maicans cai shimiunara uyasha mana pactachijpi, casna upa runa cuentami tucun: Paihua huasira tiyui sicachica.</s>
     </seg>
     <seg type="verse" id="b.MAT.7.27">
      <s id="b.MAT.7.27.1">Tamiaca, yacuuna undamunacua, shinzhira huairaca, huasira huactanauca.</s>
      <s id="b.MAT.7.27.2">Huasiga urmaca, illajta tulashca aca.</s>
     </seg>
     <seg type="verse" id="b.MAT.7.28">
      <s id="b.MAT.7.28.1">Jesús cai shimiunara rimai pasajpi, runauna pai yachachishcamanda manzharinauca;</s>
     </seg>
     <seg type="verse" id="b.MAT.7.29">
      <s id="b.MAT.7.29.1">mandaj cuenta yachachishcaraigu, mana yachaira yachachijguna cuenta.</s>
     </seg>
    </div>
    <div type="chapter" id="b.MAT.8">
     <seg type="verse" id="b.MAT.8.1">
      <s id="b.MAT.8.1.1">Jesús urcumanda irgumujpi, ashca runauna paita catimunauca.</s>
     </seg>
     <seg type="verse" id="b.MAT.8.2">
      <s id="b.MAT.8.2.1">Shu ismushca aicha llagayuj runa shamusha, Jesuspa ñaupajpi tuama urmasha nica: Señor, can munasha ñucara alichingaj ushangui.</s>
     </seg>
     <seg type="verse" id="b.MAT.8.3">
      <s id="b.MAT.8.3.1">Jesús maquira chutasha paita llangaca: Munanimi, nisha, alichishcangui.</s>
      <s id="b.MAT.8.3.2">Chi ratollai, llaga chinganea.</s>
     </seg>
     <seg type="verse" id="b.MAT.8.4">
      <s id="b.MAT.8.4.1">Shinajpi Jesús paita nica: Ricui, pitas ama cuentaichu, astaun ri, camba aichara sacerdotera ricuchingaj.</s>
      <s id="b.MAT.8.4.2">Moisés rimashca sacrificiora cui, paiguna can alichishcara ricuchingaj.</s>
     </seg>
     <seg type="verse" id="b.MAT.8.5">
      <s id="b.MAT.8.5.1">Jesús Capernaum llactai icujpi, shu soldaro capitán paihuajma shamuca, paita rugaca:</s>
     </seg>
     <seg type="verse" id="b.MAT.8.6">
      <s id="b.MAT.8.6.1">Señor, nica, ñucara sirvij runa caitui ichushca sirin ñuca huasii, suchu tucushca, ashcara tormendarisha.</s>
     </seg>
     <seg type="verse" id="b.MAT.8.7">
      <s id="b.MAT.8.7.1">Jesús paita nica: Rishami, paita alichishami.</s>
     </seg>
     <seg type="verse" id="b.MAT.8.8">
      <s id="b.MAT.8.8.1">Capitanga cutipasha nica: Señor, ñuca mana valijchu ani can ñuca huasii icungaj.</s>
      <s id="b.MAT.8.8.2">Rimailla, ñucara sirvij aliyangami.</s>
     </seg>
     <seg type="verse" id="b.MAT.8.9">
      <s id="b.MAT.8.9.1">Ñucas mandashca runa ani, shinallara soldarounara charini mandangaj.</s>
      <s id="b.MAT.8.9.2">Shujta nini: Ri, paimi rin; shujta: Shami, nini, paimi shamun.</s>
      <s id="b.MAT.8.9.3">Ñucara sirvijta nini: Caita rai, pai chita ran.</s>
     </seg>
     <seg type="verse" id="b.MAT.8.10">
      <s id="b.MAT.8.10.1">Caita uyasha Jesús manzharica.</s>
      <s id="b.MAT.8.10.2">Paita catijgunara nica: Cierto pacha cangunara nini, Israelbi casna quirinara mana tupashcanichu.</s>
     </seg>
     <seg type="verse" id="b.MAT.8.11">
      <s id="b.MAT.8.11.1">Cangunara nini, ashcauna shamunaunga indi llucshina partimanda, indi icuna partimandas, Abrahamhuas Isachuas Jacobhuas tiaringaj ahua pachai.</s>
     </seg>
     <seg type="verse" id="b.MAT.8.12">
      <s id="b.MAT.8.12.1">Astaun ahua pacha mandanai tiana runauna canzhai tiaj llandui shitai tucunaunga.</s>
      <s id="b.MAT.8.12.2">Chihui atun huacai quiru mucunas.</s>
     </seg>
     <seg type="verse" id="b.MAT.8.13">
      <s id="b.MAT.8.13.1">Shinajpi Jesús capitanda rimaca: Ri, nisha, can quirishcasna rashca achu.</s>
      <s id="b.MAT.8.13.2">Paita sirvij chi horasllaira aliyashca aca.</s>
     </seg>
     <seg type="verse" id="b.MAT.8.15">
      <s id="b.MAT.8.15.1">Paihua maquira llangaca, calentura paita saquica.</s>
      <s id="b.MAT.8.15.2">Huarmi atarisha paigunara sirvica.</s>
     </seg>
     <seg type="verse" id="b.MAT.8.16">
      <s id="b.MAT.8.16.1">Tutayaupi paihuajma ashca supai apishcaunara pushamunauca.</s>
      <s id="b.MAT.8.16.2">Rimashcallahua supaigunara ichuca, tucui ungushcaunaras alichica,</s>
     </seg>
     <seg type="verse" id="b.MAT.8.17">
      <s id="b.MAT.8.17.1">Diosmanda rimaj Isaías rimashca pactarichu, casna nisha: Paulara ñucanchi ungüigunaras apica, ñucanchi nanaigunaras apaca.</s>
     </seg>
     <seg type="verse" id="b.MAT.8.18">
      <s id="b.MAT.8.18.1">Jesús paita muyujta runauna tandarishcara ricusha, chimbama pasangaj mandaca.</s>
     </seg>
     <seg type="verse" id="b.MAT.8.19">
      <s id="b.MAT.8.19.1">Shu yachaira yachachij runa paima shamusha nica: Yachachij, canda catimusha maita rijpis.</s>
     </seg>
     <seg type="verse" id="b.MAT.8.20">
      <s id="b.MAT.8.20.1">Jesús paita nica: Chajauna paiguna uctuunara charínaun, pisheuunas paiguna tasindas charinaun; astaun ñuca, Runa Churi nishca, maibis umara samachingaj mana charinichu.</s>
     </seg>
     <seg type="verse" id="b.MAT.8.21">
      <s id="b.MAT.8.21.1">Shuj pai yachachishca runaunamanda paita nica: Señor, lugarda cuhuai ñaupa punda yayara pambangaj risha.</s>
     </seg>
     <seg type="verse" id="b.MAT.8.22">
      <s id="b.MAT.8.22.1">Jesús paita nica: Catihuai.</s>
      <s id="b.MAT.8.22.2">Huañushca samiunallara saqui paiguna quiquin huañushcaunara pambangaj.</s>
     </seg>
     <seg type="verse" id="b.MAT.8.23">
      <s id="b.MAT.8.23.1">Jesús canoai icujpi, pai yachachishca runauna catimunauca.</s>
     </seg>
     <seg type="verse" id="b.MAT.8.24">
      <s id="b.MAT.8.24.1">Lamarbi shinzhira huairaca.</s>
      <s id="b.MAT.8.24.2">Tsajlas atarisha ñaca ñaca canoara pambachinauca, astaun Jesús puñuriaica.</s>
     </seg>
     <seg type="verse" id="b.MAT.8.25">
      <s id="b.MAT.8.25.1">Yachachishca runauna paihuajma shamusha paita llicchachinauca: Señor, nisha uctalla quishpichihuapai, huañuunchimi.</s>
     </seg>
     <seg type="verse" id="b.MAT.8.26">
      <s id="b.MAT.8.26.1">Jesusga cutipaca: ¿Imarasha manzhanguichi, ansalla quirij runauna?</s>
      <s id="b.MAT.8.26.2">Shinajpi atarisha, Jesús huairaras lamardas piñaca.</s>
      <s id="b.MAT.8.26.3">Tucui casilla, chunlla tucuca.</s>
     </seg>
     <seg type="verse" id="b.MAT.8.27">
      <s id="b.MAT.8.27.1">Runauna manzharisha ninauca: ¿Ima sami runa cai?</s>
      <s id="b.MAT.8.27.2">Huairas lamarbas paita uyanaun.</s>
     </seg>
     <seg type="verse" id="b.MAT.8.28">
      <s id="b.MAT.8.28.1">Chimba partima, Gadara runauna llactama pactajpi, ishqui supai apishca runauna tupaj shamunauca.</s>
      <s id="b.MAT.8.28.2">Pambana huasiunamanda llucshinauca, yapa milli anauca.</s>
      <s id="b.MAT.8.28.3">Pis chi nambira pasanara mana ushacachu.</s>
     </seg>
     <seg type="verse" id="b.MAT.8.29">
      <s id="b.MAT.8.29.1">Caparisha ninauca Jesusta: ¿Imara munangui ñucanchihua, Jesús, Diospa Churi?</s>
      <s id="b.MAT.8.29.2">¿Caima shamushcanguichu ñucanchira tormendachingaj tiempo manara pactamujllaira?</s>
     </seg>
     <seg type="verse" id="b.MAT.8.30">
      <s id="b.MAT.8.30.1">Carullai shu atun cuchi monton micusha tianauca.</s>
     </seg>
     <seg type="verse" id="b.MAT.8.31">
      <s id="b.MAT.8.31.1">Supaiguna paita ruganauca: Ñucanchira ichushaga, bigarda cuhuapai chi monton cuchiunai icungaj.</s>
     </seg>
     <seg type="verse" id="b.MAT.8.32">
      <s id="b.MAT.8.32.1">Jesús paigunara: Richi, nica.</s>
      <s id="b.MAT.8.32.2">Llucshinauca, cuchi montonma rinauca.</s>
      <s id="b.MAT.8.32.3">Tucui cuchi monton peñasmanda saltasha urmanauca lamarbi, yacui chucasha huañunauca.</s>
     </seg>
     <seg type="verse" id="b.MAT.8.33">
      <s id="b.MAT.8.33.1">Cuchira carajgunaga miticusha rinauca.</s>
      <s id="b.MAT.8.33.2">Llactama shamusha imas tucushcaunara cuentanauca, ima tucushcaras supaiguna apishcaunahua.</s>
     </seg>
     <seg type="verse" id="b.MAT.8.34">
      <s id="b.MAT.8.34.1">Tucui llacta runauna Jesusta tupangaj shamunauca.</s>
      <s id="b.MAT.8.34.2">Paita ricusha, rugasha ninauca: Anzhuripai ñucanchi llactamanda.</s>
     </seg>
    </div>
    <div type="chapter" id="b.MAT.9">
     <seg type="verse" id="b.MAT.9.1">
      <s id="b.MAT.9.1.1">Shinajpi, Jesús canoai icuca, chimbama pasaca, paihua quiquin llactama shamuca.</s>
     </seg>
     <seg type="verse" id="b.MAT.9.2">
      <s id="b.MAT.9.2.1">Paihuajma shu suchu runara pushamunauca, caitui huandusha.</s>
      <s id="b.MAT.9.2.2">Jesús huanduj runauna quirishcara ricusha, suchuma nica: Cariyai, churi, can ucharashcaunara perdonashcangui.</s>
     </seg>
     <seg type="verse" id="b.MAT.9.3">
      <s id="b.MAT.9.3.1">Shinajpi huaquin yachaira yachachijguna, shungu ucui ninauca: Irusta riman, Diosta camisha.</s>
     </seg>
     <seg type="verse" id="b.MAT.9.4">
      <s id="b.MAT.9.4.1">Jesús paiguna iyashcara yachasha nica: ¿Imarasha manalira iyaunguichiri canguna shungüi?</s>
     </seg>
     <seg type="verse" id="b.MAT.9.5">
      <s id="b.MAT.9.5.1">¿Imara mas rimailla anga: Can ucharashcara perdonashcangui, mana ashaga, Atari, puri, nisha rimangaj?</s>
     </seg>
     <seg type="verse" id="b.MAT.9.6">
      <s id="b.MAT.9.6.1">Canguna yachanauchu ñuca, Runa Churi nishca, ushaira charini cai pachai uchara perdonangaj nisha, Jesús suchura riman: Atari, camba caitura apasha ri camba huasima.</s>
     </seg>
     <seg type="verse" id="b.MAT.9.7">
      <s id="b.MAT.9.7.1">Shinajpi runa atarica, paihua huasima rica.</s>
     </seg>
     <seg type="verse" id="b.MAT.9.8">
      <s id="b.MAT.9.8.1">Runauna caita ricusha manzharinauca Diosta alabanauca, casna ushaira runaunama cushcamanda.</s>
     </seg>
     <seg type="verse" id="b.MAT.9.9">
      <s id="b.MAT.9.9.1">Jesús chimanda pasasha, Mateo nishca runara ricuca, gobierno cullquira tandachina huasii tiajta.</s>
      <s id="b.MAT.9.9.2">Paita nica: Catihuai.</s>
      <s id="b.MAT.9.9.3">Mateo atarisha paita catica.</s>
     </seg>
     <seg type="verse" id="b.MAT.9.10">
      <s id="b.MAT.9.10.1">Jesús mesai tiarijpi Mateo huasii, ashca cullquira tandachijguna, ashca uchayujgunas shamusha mesai tiarinauca Jesushua, pai yachachishca runaunandi.</s>
     </seg>
     <seg type="verse" id="b.MAT.9.11">
      <s id="b.MAT.9.11.1">Fariseoguna caita ricusha, yachachishca runaunama ninauca: ¿Imarasha cangunara Yachachij cullquira tandachijgunahua uchayujgunahuas micun?</s>
     </seg>
     <seg type="verse" id="b.MAT.9.12">
      <s id="b.MAT.9.12.1">Jesús caita uyasha paigunara nica: Aliuna doctorda mana ministinaun, astaun ungushcauna ministinaunmi.</s>
     </seg>
     <seg type="verse" id="b.MAT.9.13">
      <s id="b.MAT.9.13.1">Richi, yachaichi imara nin cai shimi: Sacrificio nishcamanda yali shu ali llaquij shungura munani.</s>
      <s id="b.MAT.9.13.2">Ali causajgunara cayangaj mana shamucanichu, astaun uchayujgunara, paiguna arrepentiringaj.</s>
     </seg>
     <seg type="verse" id="b.MAT.9.14">
      <s id="b.MAT.9.14.1">Shinajpi Juan yachachishca runauna Jesusbajma shamusha paita ninauca: ¿Imaraigumanda ñucanchis fariseogunas sasisha causaunchi, astaun can yachachishca runauna mana sasinaun?</s>
     </seg>
     <seg type="verse" id="b.MAT.9.15">
      <s id="b.MAT.9.15.1">Jesús cutipasha nica: ¿Borara rajguna llaquirina ushanaunzhu cari paigunahua tiaushca horaspi?</s>
      <s id="b.MAT.9.15.2">Astaun punzhauna shamunaunga imahoras cari quichushca anga.</s>
      <s id="b.MAT.9.15.3">Chi horaspi sasinaungami.</s>
     </seg>
     <seg type="verse" id="b.MAT.9.16">
      <s id="b.MAT.9.16.1">Manapis rucu churanara remendanzhu mushuj llachapa pitihua.</s>
      <s id="b.MAT.9.16.2">Shina rashaga churanara mas lliquin.</s>
     </seg>
     <seg type="verse" id="b.MAT.9.17">
      <s id="b.MAT.9.17.1">Shinallara mushuj vinora rucu cara puruunai mana churanaunzhu.</s>
      <s id="b.MAT.9.17.2">Shina rajpi, cara puru lliquirin, vino talirin, cara puru pirdirin.</s>
      <s id="b.MAT.9.17.3">Astaun mushuj vino mushuj cara purui churajpi, shina rajpi ishquindi duranaun.</s>
     </seg>
     <seg type="verse" id="b.MAT.9.18">
      <s id="b.MAT.9.18.1">Jesús casna rimauscallai, shu valij runa shumuca, paihua ñaupajpi tuama urmasha nica: Ñuca ushushi ñancartalla huañun.</s>
      <s id="b.MAT.9.18.2">Shamupai, camba maquira paihua ahuai churajpi causaringami.</s>
     </seg>
     <seg type="verse" id="b.MAT.9.19">
      <s id="b.MAT.9.19.1">Jesús atarisha paita catisha rica, pai yachachishca runaunandi.</s>
     </seg>
     <seg type="verse" id="b.MAT.9.20">
      <s id="b.MAT.9.20.1">Ñambii shu ungushca huarmi, yahuar ricurina mana saquirijpi chunga ishqui huatara, huashamanda shamuca.</s>
      <s id="b.MAT.9.20.2">Jesuspa churana pundara llangaca.</s>
     </seg>
     <seg type="verse" id="b.MAT.9.21">
      <s id="b.MAT.9.21.1">Huarmi paihua shungüi nica: Ñuca paihua churana pundahuallara llangasha aüyashami.</s>
     </seg>
     <seg type="verse" id="b.MAT.9.22">
      <s id="b.MAT.9.22.1">Jesusga voltiarisha, huarmira ricusha, nica: Cariyai, ushushi, can quirishca canda alichishcami.</s>
      <s id="b.MAT.9.22.2">Chi ratomanda pacha huarmi aliyashca aca.</s>
     </seg>
     <seg type="verse" id="b.MAT.9.23">
      <s id="b.MAT.9.23.1">Jesús valij runa huasii icushaga, llautara tucajgunara huacajgunaras ricuca.</s>
     </seg>
     <seg type="verse" id="b.MAT.9.24">
      <s id="b.MAT.9.24.1">Paigunara nica: Anzhurichi.</s>
      <s id="b.MAT.9.24.2">Huahua mana huañushcachu, puñunllami.</s>
      <s id="b.MAT.9.24.3">Paita burlasha asinauca.</s>
     </seg>
     <seg type="verse" id="b.MAT.9.25">
      <s id="b.MAT.9.25.1">Runaunara huasimanda llucchishca huasha, Jesús icuca, huahuara maquimanda apica, huahua atarica.</s>
     </seg>
     <seg type="verse" id="b.MAT.9.26">
      <s id="b.MAT.9.26.1">Cai rashca uyarica tucui chi partü.</s>
     </seg>
     <seg type="verse" id="b.MAT.9.27">
      <s id="b.MAT.9.27.1">Chimanda pasajpi, ishqui ñausa runa paita catimunauca.</s>
      <s id="b.MAT.9.27.2">Caparisha ninauca: Llaquihuapi ñucanchira, Davidpa Churi.</s>
     </seg>
     <seg type="verse" id="b.MAT.9.28">
      <s id="b.MAT.9.28.1">Jesús huasima pactamujpi, ñausauna paihuajma shamunauca.</s>
      <s id="b.MAT.9.28.2">Paigunara nica: ¿Ñuca caita rangaj ushajta quiringuichichu?</s>
      <s id="b.MAT.9.28.3">Ari, Señor, quirinchimi, ninauca.</s>
     </seg>
     <seg type="verse" id="b.MAT.9.29">
      <s id="b.MAT.9.29.1">Shinapi Jesús paiguna ñahui muyura llangaca.</s>
      <s id="b.MAT.9.29.2">Canguna quirishcasna rashca achu, nica.</s>
     </seg>
     <seg type="verse" id="b.MAT.9.30">
      <s id="b.MAT.9.30.1">Paiguna ñahui muyuuna pascarinauca.</s>
      <s id="b.MAT.9.30.2">Jesús paigunara shinzhira rimasha nica: Ricuichi ama pihuas caita yachanauchu.</s>
     </seg>
     <seg type="verse" id="b.MAT.9.31">
      <s id="b.MAT.9.31.1">Randi, paiguna llucshisha, Jesusmanda cuentanauca tucui chi partii.</s>
     </seg>
     <seg type="verse" id="b.MAT.9.32">
      <s id="b.MAT.9.32.1">Paiguna rinaupi, runauna shu upa shimi runara apamunauca, supai apíshcami aca.</s>
     </seg>
     <seg type="verse" id="b.MAT.9.33">
      <s id="b.MAT.9.33.1">Supaira ichushca huasha, upa shimi runa rimaca.</s>
      <s id="b.MAT.9.33.2">Runauna manzharínauca, nisha: Imahoraspas cai samira mana ricushcanchichu Israelbi.</s>
     </seg>
     <seg type="verse" id="b.MAT.9.34">
      <s id="b.MAT.9.34.1">Fariseogunaga: Supai apumanda supaigunara ichun, ninauca.</s>
     </seg>
     <seg type="verse" id="b.MAT.9.35">
      <s id="b.MAT.9.35.1">Jesús tucui atun tucui ichilla llactaunara purica, tandarina huasiunai yachachisha, Dios mandana pacha ali shimira rimasha, tucui ungüira tucui nanairas alichisha.</s>
     </seg>
     <seg type="verse" id="b.MAT.9.36">
      <s id="b.MAT.9.36.1">Jesús ashca taucarimushca runaunara ricusha llaquirica.</s>
      <s id="b.MAT.9.36.2">Ichushca cuenta, chausishca cuenta anauca, cuiraj illaj borregounasna.</s>
     </seg>
     <seg type="verse" id="b.MAT.9.37">
      <s id="b.MAT.9.37.1">Pai yachachishca runaunara nica: Cierto pacha pallana ashcami, astaun tarabajgunaga ansallami.</s>
     </seg>
     <seg type="verse" id="b.MAT.9.38">
      <s id="b.MAT.9.38.1">Pallana Señorda rugaichi pallajgunara cachangaj paihua pallanama.</s>
     </seg>
    </div>
    <div type="chapter" id="b.MAT.10">
     <seg type="verse" id="b.MAT.10.1">
      <s id="b.MAT.10.1.1">Shinajpi Jesús pai yachachishca runaunara cayasha, ushaira paigunara cuca irus supaigunara ichungaj, tucui ungüira tucui nanairas alichingaj.</s>
     </seg>
     <seg type="verse" id="b.MAT.10.2">
      <s id="b.MAT.10.2.1">Pai chunga ishqui cachashca runauna shutiuna casnami: Ñaupa Pedro nishca Simón, paihua uqui Andrespas: Zebedeo churi Jacobo, paihua uqui Juambas;</s>
     </seg>
     <seg type="verse" id="b.MAT.10.3">
      <s id="b.MAT.10.3.1">Felipe, Bartolomé, Tomás, cullquira tandachij Mateo, Alfeo churi Jacobo, Tadeo nishca Lebeo.</s>
     </seg>
     <seg type="verse" id="b.MAT.10.4">
      <s id="b.MAT.10.4.1">Cananista Simón, Judas Iscariote, Jesusta entregaj runa.</s>
     </seg>
     <seg type="verse" id="b.MAT.10.5">
      <s id="b.MAT.10.5.1">Cai chunga ishquira Jesús cachaca, paigunara yachachisha nica: Gentilguna ñambii ama ringuichichu.</s>
      <s id="b.MAT.10.5.2">Samaría runauna llactai ama icunguichichu.</s>
     </seg>
     <seg type="verse" id="b.MAT.10.6">
      <s id="b.MAT.10.6.1">Astaun Israel aillumanda borregouna cuenta chingarishcaunamalla richi.</s>
     </seg>
     <seg type="verse" id="b.MAT.10.7">
      <s id="b.MAT.10.7.1">Rishaga yachachichi, casna nisha: Ahua pacha mandana mayanllayamushcami.</s>
     </seg>
     <seg type="verse" id="b.MAT.10.8">
      <s id="b.MAT.10.8.1">Ungushcaunara alichichi, ismushca aicha llagayujgunara pichaichi, supaigunara ichuichi.</s>
      <s id="b.MAT.10.8.2">Yanga llaquishcamanda apishcanguichimi, yanga llaquishcamanda cuichi.</s>
     </seg>
     <seg type="verse" id="b.MAT.10.9">
      <s id="b.MAT.10.9.1">Ama apaichichu curira, cullquira, ñutu cullquiras canguna chumbillina carai.</s>
     </seg>
     <seg type="verse" id="b.MAT.10.10">
      <s id="b.MAT.10.10.1">Boísaras, ishqui ucu churanaras, zapatostas, taunaras ama apaichichu.</s>
      <s id="b.MAT.10.10.2">Tarabaj runa paihua micunara apingaj valin.</s>
     </seg>
     <seg type="verse" id="b.MAT.10.11">
      <s id="b.MAT.10.11.1">Maican atun llactai, maican ichilla llactais canguna icusha, mascaichi shu chihui tiaj ali runara, paihuajpi pasiaichi llucshinagama.</s>
     </seg>
     <seg type="verse" id="b.MAT.10.12">
      <s id="b.MAT.10.12.1">Huasii icusha, saluraichi.</s>
     </seg>
     <seg type="verse" id="b.MAT.10.13">
      <s id="b.MAT.10.13.1">Ali huasi ajpi, canguna salurashca chihui shamunga.</s>
      <s id="b.MAT.10.13.2">Astaun mana ali ajpi, canguna salurashca cangunajmallara tigramunga.</s>
     </seg>
     <seg type="verse" id="b.MAT.10.14">
      <s id="b.MAT.10.14.1">Pi runas mana cangunara chasquijpi, canguna shimiunara mana uyajpi, llucshichi chi huasimanda chi llactamandas, canguna chaquimanda polvora chausichi.</s>
     </seg>
     <seg type="verse" id="b.MAT.10.15">
      <s id="b.MAT.10.15.1">Cierto pacha cangunara nini, taripana punzhai Sodoma Gomorra llactauna castigana yali ahuantaihuaj anga chi llacta castigai tucunamanda.</s>
     </seg>
     <seg type="verse" id="b.MAT.10.16">
      <s id="b.MAT.10.16.1">Uyaichi.</s>
      <s id="b.MAT.10.16.2">Cangunara borregounasna ajta pumauna chaupi shungüi cachauni.</s>
      <s id="b.MAT.10.16.3">Machacui cuenta sabirouna aichi, astaun palomauna cuenta manso shunguyujguna aichi.</s>
     </seg>
     <seg type="verse" id="b.MAT.10.17">
      <s id="b.MAT.10.17.1">Runaunamanda cuiraichi.</s>
      <s id="b.MAT.10.17.2">Cangunara rucuuna tandarinaunama entreganaunga, paiguna tandarina huasiunai cangunara livachinaunga.</s>
     </seg>
     <seg type="verse" id="b.MAT.10.18">
      <s id="b.MAT.10.18.1">Gobernadorguna ñaupajpi, rey apuuna ñaupajpi apashca anguichimi ñucaraigumanda, paigunas gentügunas ñuca shimira uyangaj.</s>
     </seg>
     <seg type="verse" id="b.MAT.10.19">
      <s id="b.MAT.10.19.1">Cangunara entregashca horas, ama turbarichichu, imara rimana anga nisha.</s>
      <s id="b.MAT.10.19.2">Chi horasllaira imara rimanara cangunama cushca anga.</s>
     </seg>
     <seg type="verse" id="b.MAT.10.20">
      <s id="b.MAT.10.20.1">Mana cangunachu rimanguichi, astaun canguna Yaya Espíritu canguna shungu ucui rimanga.</s>
     </seg>
     <seg type="verse" id="b.MAT.10.21">
      <s id="b.MAT.10.21.1">Uqui paihua uquira entregangami huañungaj, yaya churiras.</s>
      <s id="b.MAT.10.21.2">Churiuna yayaunahua contra atarinaunga, paigunara huañuchinaunga.</s>
     </seg>
     <seg type="verse" id="b.MAT.10.22">
      <s id="b.MAT.10.22.1">Tucui runauna cangunara chijninaunga ñuca shutiraigumanda.</s>
      <s id="b.MAT.10.22.2">Astaun, puchucaigama ahuantaj runa quishpichi tucungami.</s>
     </seg>
     <seg type="verse" id="b.MAT.10.23">
      <s id="b.MAT.10.23.1">Cangunara tormendachijpi cai llactai, shu llactama miticuichi.</s>
      <s id="b.MAT.10.23.2">Cierto pacha cangunara nini, tucui Israelbi tiaj llac1 taunama rinara mana tucuchinguichichu Runa Churi manara shamujllaira.</s>
     </seg>
     <seg type="verse" id="b.MAT.10.24">
      <s id="b.MAT.10.24.1">Shu yachachishca runa paita yachachijta mana yalinzhu, sirvij runas paihua patronda mana yalinzhu.</s>
     </seg>
     <seg type="verse" id="b.MAT.10.25">
      <s id="b.MAT.10.25.1">Yachachishca runama bastami paita yachachijsna tucujpi, shu sirvij runa paihua patronsna.</s>
      <s id="b.MAT.10.25.2">Runauna huasiyuj dueñora Beelzebú nisha, ¿manzhu mas shinallara ninaunga paihua huasii tiajgunaras?</s>
     </seg>
     <seg type="verse" id="b.MAT.10.26">
      <s id="b.MAT.10.26.1">Shinajllaira, ama manzhaichichu paigunara.</s>
      <s id="b.MAT.10.26.2">Ima quillpashcaras ricuchishca anga, ima pacashcaras yachashca anga.</s>
     </seg>
     <seg type="verse" id="b.MAT.10.27">
      <s id="b.MAT.10.27.1">Ñuca cangunara llandui rimashcara punzhai rimaichi.</s>
      <s id="b.MAT.10.27.2">Rinrii uyashcaras huasi pundamanda caparichi.</s>
     </seg>
     <seg type="verse" id="b.MAT.10.28">
      <s id="b.MAT.10.28.1">Ama manzhaichichu aichara huañuchijgunara, randi almara mana ushanaunzhu huañuchinara.</s>
      <s id="b.MAT.10.28.2">Astaun manzhaichi almara aichandi ucu pachai chingachijta.</s>
     </seg>
     <seg type="verse" id="b.MAT.10.29">
      <s id="b.MAT.10.29.1">¿Manzhu ishqui ichilla pisheura ishqui realhua catunaun?</s>
      <s id="b.MAT.10.29.2">Shinajllaira paigunamanda mana shujpas allpama urman, canguna Yaya mana yachajpi.</s>
     </seg>
     <seg type="verse" id="b.MAT.10.30">
      <s id="b.MAT.10.30.1">Canguna umamanda acchauna tucui yupashcami.</s>
     </seg>
     <seg type="verse" id="b.MAT.10.31">
      <s id="b.MAT.10.31.1">Shinajpi ama manzhaichichu.</s>
      <s id="b.MAT.10.31.2">Canguna ashca pisheuunamanda yali valijguna anguichi.</s>
     </seg>
     <seg type="verse" id="b.MAT.10.32">
      <s id="b.MAT.10.32.1">Maican runa ñuca shutira rimajpi runauna ñaupajpi, ñuca shinallara paihua shutira rimasha ñuca ahua pachai tiaj Yaya ñaupajpi.</s>
     </seg>
     <seg type="verse" id="b.MAT.10.33">
      <s id="b.MAT.10.33.1">Maican runa ñucamanda: Paita mana ricsinichu nijpi runauna ñaupajpi, ñuca paimanda shinallara: Mana ricsinichu, nisha, ñuca ahua pachai tiaj Yaya ñaupajpi.</s>
     </seg>
     <seg type="verse" id="b.MAT.10.34">
      <s id="b.MAT.10.34.1">Ama iyaichichu ñuca ganas causanara cai pachama apamungaj shamucani; mana ganas causanarachu, astaun shu esparara apamungaj shamucani.</s>
     </seg>
     <seg type="verse" id="b.MAT.10.35">
      <s id="b.MAT.10.35.1">Ñuca shamucani piñanauna tiangaj churi paihua yayahua, ushushi paihua mamahua, cachun paihua cari mamahua.</s>
     </seg>
     <seg type="verse" id="b.MAT.10.36">
      <s id="b.MAT.10.36.1">Shu runahua piñanaujguna paihua quiquin huasimandauna anaunga.</s>
     </seg>
     <seg type="verse" id="b.MAT.10.37">
      <s id="b.MAT.10.37.1">Maicans yayara mamara ñucamanda yalijta llaquijpi, mana ñucamanda valijchu an.</s>
      <s id="b.MAT.10.37.2">Maicans churira ushushira ñucamanda yalijta llaquijpi, mana ñucamanda valijchu an.</s>
     </seg>
     <seg type="verse" id="b.MAT.10.38">
      <s id="b.MAT.10.38.1">Maicans paihua cruzta mana aparijpi ñucara mana catijpis, mana ñucamanda valijchu an.</s>
     </seg>
     <seg type="verse" id="b.MAT.10.39">
      <s id="b.MAT.10.39.1">Maicans causaira tarisha, chita pirdingami; maicans paihua causaira pirdíshaga ñucamanda, causaira tupangami.</s>
     </seg>
     <seg type="verse" id="b.MAT.10.40">
      <s id="b.MAT.10.40.1">Maicans cangunara chasquisha, ñucara chasquin; maicans ñucara chasquisha, ñucara cachamujta chasquin.</s>
     </seg>
     <seg type="verse" id="b.MAT.10.41">
      <s id="b.MAT.10.41.1">Maicans shu Diosmanda rimajta chasquisha pai Diosmanda rimaj ashcaraigu, shu Diosmanda rimaj tupu paganara apinga; maicans shu ali runara chasquisha pai ali runa ashcaraigu, shu ali runa tupu paganara apingami.</s>
     </seg>
     <seg type="verse" id="b.MAT.10.42">
      <s id="b.MAT.10.42.1">Maicans shu cai ichilla huahuaunama shu chiri yacu vasora cusha, pai ñuca yachachishca asha, cierto pacha paima paganara mana pirdingachu.</s>
     </seg>
    </div>
    <div type="chapter" id="b.MAT.11">
     <seg type="verse" id="b.MAT.11.1">
      <s id="b.MAT.11.1.1">Jesús pai chunga ishqui yachachishca runaunara camachishca huasha, chi partimanda rica, paiguna llactaunai yachachingaj camachingajpas.</s>
     </seg>
     <seg type="verse" id="b.MAT.11.2">
      <s id="b.MAT.11.2.1">Juanga, chonda cularbi tiausha, Cristo rashcaunara uyasha, ishqui pai yachachishca runaunara paihuajma cachaca.</s>
     </seg>
     <seg type="verse" id="b.MAT.11.3">
      <s id="b.MAT.11.3.1">Shamunauca paita tapungaj: ¿Can shamuna ajchu angui?</s>
      <s id="b.MAT.11.3.2">¿Shujtachu chapashun? nisha.</s>
     </seg>
     <seg type="verse" id="b.MAT.11.4">
      <s id="b.MAT.11.4.1">Jesús paigunara cutipasha: Richi, nica Juanda cuentaichi canguna ricushcaunaras uyashcaunaras.</s>
     </seg>
     <seg type="verse" id="b.MAT.11.5">
      <s id="b.MAT.11.5.1">Ñausauna ricunaun, anga changauna purinaun, ismushca aichayujguna pichashcami anaun, upa rinriuna uyanaun, huañushcauna causachishcami anaun, pugriunama evangelio shimira rimashcami.</s>
     </seg>
     <seg type="verse" id="b.MAT.11.6">
      <s id="b.MAT.11.6.1">Cushiyuj maican runa mana ñucahua piñarisha.</s>
     </seg>
     <seg type="verse" id="b.MAT.11.7">
      <s id="b.MAT.11.7.1">Paiguna riushcai, Jesús runaunama rimai callarica Juanmanda: ¿Imara ricungaj llucshicanguichi, nisha, runa illashca partima?</s>
      <s id="b.MAT.11.7.2">¿Shu huaira cuyuchishca pindujta?</s>
     </seg>
     <seg type="verse" id="b.MAT.11.8">
      <s id="b.MAT.11.8.1">¿Imara ricungaj llucshicanguichi?</s>
      <s id="b.MAT.11.8.2">¿Shu gusto churanahua churachishca runara?</s>
      <s id="b.MAT.11.8.3">Gusto churanahua churachishcauna rey apu huasiunai tianaun.</s>
     </seg>
     <seg type="verse" id="b.MAT.11.9">
      <s id="b.MAT.11.9.1">Astaun, ¿Imara ricungaj llucshicanguichi?</s>
      <s id="b.MAT.11.9.2">¿Shu Diosmanda rimajta?</s>
      <s id="b.MAT.11.9.3">Ari, nini cangunara, shu Diosmanda rimajta yali.</s>
     </seg>
     <seg type="verse" id="b.MAT.11.10">
      <s id="b.MAT.11.10.1">Cai runamandami quillcashca tian: Riqui, nisha, ñuca rimajta camba ñaupajma cachani.</s>
      <s id="b.MAT.11.10.2">Pai camba nambira puruntungami camba ñaupajpi.</s>
     </seg>
     <seg type="verse" id="b.MAT.11.11">
      <s id="b.MAT.11.11.1">Cierto pacha cangunara nini: Huarmi pagarichishcaunamanda, Bautisaj Juanmanda shu yali runa mana atarishcachu.</s>
      <s id="b.MAT.11.11.2">Shinajllaira ahua pacha mandanai ima mas ichilla runas paimanda yalimi.</s>
     </seg>
     <seg type="verse" id="b.MAT.11.12">
      <s id="b.MAT.11.12.1">Bautisaj Juamba punzhamanda cuna horasgama, ahua pacha mandanara tormendachishcami, shinzhiunaga vencisha apinaun.</s>
     </seg>
     <seg type="verse" id="b.MAT.11.13">
      <s id="b.MAT.11.13.1">Tucui Diosmanda rimajgunas ley camachishca shimis Juan tiashca horasgama Diosmanda rimanauca.</s>
     </seg>
     <seg type="verse" id="b.MAT.11.14">
      <s id="b.MAT.11.14.1">Canguna chi shimira chasquisha nijpi, cangunara nini: Chimi shamuna aj Elias.</s>
     </seg>
     <seg type="verse" id="b.MAT.11.15">
      <s id="b.MAT.11.15.1">Uyana rinriyuj uyachu.</s>
     </seg>
     <seg type="verse" id="b.MAT.11.16">
      <s id="b.MAT.11.16.1">¿Imahuara ricuchishairi cuna horas causaj miraigunara?</s>
      <s id="b.MAT.11.16.2">Pujllaj huahuauna cuentami, pulazaunai tiarisha, compañerounama caparinaun, nisha:</s>
     </seg>
     <seg type="verse" id="b.MAT.11.17">
      <s id="b.MAT.11.17.1">Llautara tucacanchi, astaun mana bailacanguichichu.</s>
      <s id="b.MAT.11.17.2">Cangunama huacasha cantacanchi, cangunaga mana huacacanguichichu.</s>
     </seg>
     <seg type="verse" id="b.MAT.11.18">
      <s id="b.MAT.11.18.1">Juan shamuca, mana micuj, mana upij.</s>
      <s id="b.MAT.11.18.2">Supaiyujmi, ninaun.</s>
     </seg>
     <seg type="verse" id="b.MAT.11.19">
      <s id="b.MAT.11.19.1">Ñucaga, Runa Churi nishca, micuj upij shamucani.</s>
      <s id="b.MAT.11.19.2">Shinajpi ninaun: Caibi shu micuisiqui runa, vinora upisiqui, cullquira tandachijguna amigo, uchayujguna amigo.</s>
      <s id="b.MAT.11.19.3">Shinajllaira, Yachana ali nishcami paihua churiunamanda.</s>
     </seg>
     <seg type="verse" id="b.MAT.11.20">
      <s id="b.MAT.11.20.1">Shinajpi Jesús chi llactaunara piñangaj callarica maibi ashca pai munanaita rashcauna rashca aca, paiguna mana arrepentirishcaraigu, casna nisha:</s>
     </seg>
     <seg type="verse" id="b.MAT.11.21">
      <s id="b.MAT.11.21.1">¡Upamanda, Corazín!</s>
      <s id="b.MAT.11.21.2">¡Upamanda Betsaida!</s>
      <s id="b.MAT.11.21.3">Cambajpi rashca munanaita rashcauna Tiro llactai Sidón llactais rashca ajpiga, ña unaira arrepentirinaunmaca, costalda churarisha, ushpais tiarisha.</s>
     </seg>
     <seg type="verse" id="b.MAT.11.22">
      <s id="b.MAT.11.22.1">Chiraigumanda cangunara nini: Taripana punzhai Tiro llacta Sidón llactas pishi castigai tucunaungami, randi canguna yali castigai tucunguichimi.</s>
     </seg>
     <seg type="verse" id="b.MAT.11.23">
      <s id="b.MAT.11.23.1">Cambas, Capernaum llacta, ahua pachagama ahuayachishca acangui, astaun huañushcauna tiashcagama irguchishca angui.</s>
      <s id="b.MAT.11.23.2">Cambajpi munanaita rashcauna Sodoma llactai rashca ajpiga, cuna punzhagama duranmaca.</s>
     </seg>
     <seg type="verse" id="b.MAT.11.24">
      <s id="b.MAT.11.24.1">Chiraigumanda cangunara nini: Taripana punzhai Sodoma llacta pishi castigai tucungami, randi canga yali castigai tucunguimi.</s>
     </seg>
     <seg type="verse" id="b.MAT.11.25">
      <s id="b.MAT.11.25.1">Cai horas Jesús cutipasha nica: Yaya, ahua pachamanda cai pachamandas Señor, canda alabauni.</s>
      <s id="b.MAT.11.25.2">Can tucui caigunara yachajgunamanda intindijgunamandas pacacangui, astaun huahuaunara ricuchicangui.</s>
     </seg>
     <seg type="verse" id="b.MAT.11.26">
      <s id="b.MAT.11.26.1">Ari, Yaya, casnami munacangui.</s>
     </seg>
     <seg type="verse" id="b.MAT.11.27">
      <s id="b.MAT.11.27.1">Tucuira ñuca Yaya ñucama entregahuacami.</s>
      <s id="b.MAT.11.27.2">Pis mana ricsin Churira, Yayalla paita ricsinmi.</s>
      <s id="b.MAT.11.27.3">Pis Yayara mana ricsin, Churilla paita ricsinmi, shinallara Churi ricuchisha nishca runa Yayara ricsingami.</s>
     </seg>
     <seg type="verse" id="b.MAT.11.28">
      <s id="b.MAT.11.28.1">Ñucama shamichi tucui canguna tarabashcauna aparishcaunas.</s>
      <s id="b.MAT.11.28.2">Ñuca cangunara samachishami.</s>
     </seg>
     <seg type="verse" id="b.MAT.11.29">
      <s id="b.MAT.11.29.1">Ñuca huanduna caspira cuenta apaichi.</s>
      <s id="b.MAT.11.29.2">Ñucamanda yachaichi, manso shunguyuj, ali shunguyuj ani.</s>
      <s id="b.MAT.11.29.3">Alma samanara tupanguichimi.</s>
     </seg>
     <seg type="verse" id="b.MAT.11.30">
      <s id="b.MAT.11.30.1">Ñuca huanduna caspi cuenta aparinallami, ñuca carga pangallami.</s>
     </seg>
    </div>
    <div type="chapter" id="b.MAT.12">
     <seg type="verse" id="b.MAT.12.1">
      <s id="b.MAT.12.1.1">Chi punzhaunai Jesús chagraunara pasauca, shu samana punzha.</s>
      <s id="b.MAT.12.1.2">Pai yachachishca runauna yarcachisha papajta aisasha, micungaj callarinauca.</s>
     </seg>
     <seg type="verse" id="b.MAT.12.2">
      <s id="b.MAT.12.2.1">Fariseoguna caita ricusha ninauca: Riqui, can yachachishca runauna mana raihuajta ranaun samana punzhai.</s>
     </seg>
     <seg type="verse" id="b.MAT.12.3">
      <s id="b.MAT.12.3.1">Jesús paigunara nica: ¿Manzhu Quillcai ricushcanguichi David rashcara, shu cuti pai paihua tiajgunandi yarcachishca horaspi;</s>
     </seg>
     <seg type="verse" id="b.MAT.12.4">
      <s id="b.MAT.12.4.1">imasna Diospa huasii icuca, ricuchina tandara micuca.</s>
      <s id="b.MAT.12.4.2">Pai, paihua compañajgunandi mana micuna aca, sacerdoteunalla micuna ajpi?</s>
     </seg>
     <seg type="verse" id="b.MAT.12.5">
      <s id="b.MAT.12.5.1">Shinallara, ¿manzhu ricushcanguichi ley camachishca shimii imasna templo huasii tiaj sacerdoteuna quiquin samana punzhai tarabanaun sacrificiora rangaj, shina rashas mana causaiyuj tucunaun?</s>
     </seg>
     <seg type="verse" id="b.MAT.12.6">
      <s id="b.MAT.12.6.1">Astaun, cangunara nini, shu templomanda yali valij caibimi tiaun.</s>
     </seg>
     <seg type="verse" id="b.MAT.12.7">
      <s id="b.MAT.12.7.1">Canguna cai shimira intindishaga, Sacrificio ranamanda shu llaquij shungura yali munanimi, nisha, shinajpi causai illajgunara mana causayachinguichima.</s>
     </seg>
     <seg type="verse" id="b.MAT.12.8">
      <s id="b.MAT.12.8.1">Ñuca, Runa Churi nishca, samana punzhahua Señor mani.</s>
     </seg>
     <seg type="verse" id="b.MAT.12.9">
      <s id="b.MAT.12.9.1">Chimanda ri pasasha, paiguna tandarina huasima shamucami.</s>
     </seg>
     <seg type="verse" id="b.MAT.12.10">
      <s id="b.MAT.12.10.1">Chihui shu chaquirishca maquiyuj tiauca.</s>
      <s id="b.MAT.12.10.2">Jesusta tapunauca, paita culpayachingaj: ¿Raihuajchu, nisha, paita alichingaj samana punzhai?</s>
     </seg>
     <seg type="verse" id="b.MAT.12.11">
      <s id="b.MAT.12.11.1">Jesús paigunara nica: Maican runa cangunamanda shu borregora charij, paihua borrego shu uctui urmajpi samana punzhai, ¿manzhu maquira chutachinga llucchingaj?</s>
     </seg>
     <seg type="verse" id="b.MAT.12.12">
      <s id="b.MAT.12.12.1">Shinasha runaga ¿imasna borregomanda yali valingairi?</s>
      <s id="b.MAT.12.12.2">Chiraigumanda raihuajmi alira rana samana punzhai.</s>
     </seg>
     <seg type="verse" id="b.MAT.12.13">
      <s id="b.MAT.12.13.1">Shinajpi chi runara nica: Maquira chutai.</s>
      <s id="b.MAT.12.13.2">Maquira chutaca, aliyashca aca chishu maqui cuenta.</s>
     </seg>
     <seg type="verse" id="b.MAT.12.14">
      <s id="b.MAT.12.14.1">Fariseoguna llucshishaga, rimananauca Jesusta huañuchingaj.</s>
     </seg>
     <seg type="verse" id="b.MAT.12.15">
      <s id="b.MAT.12.15.1">Jesús caita yachasha, chi partimanda llucshica.</s>
      <s id="b.MAT.12.15.2">Ashca runa paita catinauca.</s>
      <s id="b.MAT.12.15.3">Tucui ungushcaunara alichica.</s>
     </seg>
     <seg type="verse" id="b.MAT.12.16">
      <s id="b.MAT.12.16.1">Runaunara rimaca: Ama rimanguichichu ñuca maibi ajtas;</s>
     </seg>
     <seg type="verse" id="b.MAT.12.17">
      <s id="b.MAT.12.17.1">Diosmanda rimaj Isaías rimashcara pactachingaj, pai casna nijpi:</s>
     </seg>
     <seg type="verse" id="b.MAT.12.18">
      <s id="b.MAT.12.18.1">Caibimi ñucara sirvij, ñuca ajllashcami, ñuca llaquishcami; paihuajpi ñuca alma cushiyan.</s>
      <s id="b.MAT.12.18.2">Paihua ahuai ñuca Espiritura churashami, gentilgunama ali taripanara rimangaj.</s>
     </seg>
     <seg type="verse" id="b.MAT.12.19">
      <s id="b.MAT.12.19.1">Mana macanungachu, mana caparingachu.</s>
      <s id="b.MAT.12.19.2">Pihaus ñambiunai paihua shimira mana uyangachu.</s>
     </seg>
     <seg type="verse" id="b.MAT.12.20">
      <s id="b.MAT.12.20.1">Shu taula taula rishca pindujta mana paquingachu, shu cushniu espelma pushcara mana huañuchingachu, pai ali taripana vencichingagama.</s>
     </seg>
     <seg type="verse" id="b.MAT.12.21">
      <s id="b.MAT.12.21.1">Paihua shutüs gentilguna chapanaungami.</s>
     </seg>
     <seg type="verse" id="b.MAT.12.22">
      <s id="b.MAT.12.22.1">Shinajpi shu supai apishca runara Jesusma pushamunauca, ñausa, mana rimaj aca.</s>
      <s id="b.MAT.12.22.2">Jesús paita alichica, shinajpi ñausa aj ricuca, upa shimi aj rimaca.</s>
     </seg>
     <seg type="verse" id="b.MAT.12.23">
      <s id="b.MAT.12.23.1">Tucui runauna manzharinauca, nisha: ¿Manzhu cai runa chi Davidpa Churi angairi?</s>
     </seg>
     <seg type="verse" id="b.MAT.12.24">
      <s id="b.MAT.12.24.1">Fariseogunaga caita uyasha ninauca: Cai runa supaigunara supai apu Beelzebú shutii ichun.</s>
     </seg>
     <seg type="verse" id="b.MAT.12.25">
      <s id="b.MAT.12.25.1">Jesús paiguna iyaushcara ricsisha, paigunara nica: Tucui llacta paigunapuralla chaupirisha tularingami; tucui llacta, tucui huasi paigunapuralla chaupirisha, mana shayangachu.</s>
     </seg>
     <seg type="verse" id="b.MAT.12.26">
      <s id="b.MAT.12.26.1">Satanás quiquin Satanasta canzhama ichusha, paulara chaupirishca tucun; ¿imarashara durangai paihua mandana?</s>
     </seg>
     <seg type="verse" id="b.MAT.12.27">
      <s id="b.MAT.12.27.1">Ñuca supaigunara canzhama ichujpi Beelzebumanda, ¿pimanda canguna churiuna supaigunara ichunaun?</s>
      <s id="b.MAT.12.27.2">Shinajpi paiguna cangunara tarípajguna tucunaungami.</s>
     </seg>
     <seg type="verse" id="b.MAT.12.28">
      <s id="b.MAT.12.28.1">Astaumbas ñuca Diospa Espirituhua supaigunara ichujpi, cierto pacha Dios mandana pacha cangunajma pactamushcami.</s>
     </seg>
     <seg type="verse" id="b.MAT.12.29">
      <s id="b.MAT.12.29.1">¿Ima rashara shu shinzhi runa huasii icungairi pai charishcara shuhuangaj, mana ñaupara dueñora huatasha?</s>
      <s id="b.MAT.12.29.2">Shina rashaga huasii tiajta shuhuanara ushangami.</s>
     </seg>
     <seg type="verse" id="b.MAT.12.30">
      <s id="b.MAT.12.30.1">Maican runas mana ñuca partimanda ajpi, ñucahua contrami tucun.</s>
      <s id="b.MAT.12.30.2">Maicans mana ñucahua pallaj talinmi.</s>
     </seg>
     <seg type="verse" id="b.MAT.12.31">
      <s id="b.MAT.12.31.1">Chiraigumanda cangunara nini: Tucui ucha tucui piñasha rimashca runaunara perdonashca anga, astaun Espiritura piñasha rimashca mana perdonashcachu anga.</s>
     </seg>
     <seg type="verse" id="b.MAT.12.32">
      <s id="b.MAT.12.32.1">Maicans Runa Churimanda manali shimira rimajpi, perdonashca anga.</s>
      <s id="b.MAT.12.32.2">Astaun maicans Santo Espiritumanda manalira rimajpi, mana perdonashcachu anga, cuna tiempoi, huasha tiempois.</s>
     </seg>
     <seg type="verse" id="b.MAT.12.33">
      <s id="b.MAT.12.33.1">Ali yura ali muyura cun, manali yuraga manali muyura.</s>
      <s id="b.MAT.12.33.2">Muyura ricusha yurara ricsinaun.</s>
     </seg>
     <seg type="verse" id="b.MAT.12.34">
      <s id="b.MAT.12.34.1">¡Machacuigunamanda mirajguna cuenta!</s>
      <s id="b.MAT.12.34.2">¿Ima rashara alira rimana ushanguichima manaliuna ashallara?</s>
      <s id="b.MAT.12.34.3">Shungu yalijta undashcamanda shimi riman.</s>
     </seg>
     <seg type="verse" id="b.MAT.12.35">
      <s id="b.MAT.12.35.1">Ali runaga, pai shungu ucui ali charishcamanda alira llucchin, manali runaga manali charishcamanda manalira llucchin.</s>
     </seg>
     <seg type="verse" id="b.MAT.12.36">
      <s id="b.MAT.12.36.1">Maspas cangunara nini, runauna paiguna yanga rimashca shimimanda taripashca anaunga taripana punzhai.</s>
     </seg>
     <seg type="verse" id="b.MAT.12.37">
      <s id="b.MAT.12.37.1">Can rimashca shimiunamandallara ali nishca tucungui, can rimashca shimiunamandallara causáyachishca tucungui.</s>
     </seg>
     <seg type="verse" id="b.MAT.12.38">
      <s id="b.MAT.12.38.1">Shinajpi huaquin yachaira yachachijguna fariseogunandi cutipasha ninauca: Yachachij, shu can rashca munanaita ricurinara ricusha ninchi.</s>
     </seg>
     <seg type="verse" id="b.MAT.12.39">
      <s id="b.MAT.12.39.1">Jesús cutipaca: Manali shujhua tacarisiqui miraiguna munanaita ricurinara mañanaun.</s>
      <s id="b.MAT.12.39.2">Chita mana ricuchishca anga, astaun Diosmanda rimaj Jonasmanda ricurinara ricuchishca anga.</s>
     </seg>
     <seg type="verse" id="b.MAT.12.40">
      <s id="b.MAT.12.40.1">Imasnara Jonás atun aichahua icsai tiauca quinsa punzhara quinsa tutara, shinallarami ñuca, Runa Churi nishca, allpa ucui tiashami quinsa punzhara quinsa tutara.</s>
     </seg>
     <seg type="verse" id="b.MAT.12.41">
      <s id="b.MAT.12.41.1">Nínive nishca llactamanda runauna taripana punzhai atarinaunga cuna horas miraigunahua, paigunara causayachinaungami.</s>
      <s id="b.MAT.12.41.2">Paiguna Jonás camachishcamanda arrepentirinauca.</s>
      <s id="b.MAT.12.41.3">Shinajllaira Jonasmanda yali caibimi tiaun.</s>
     </seg>
     <seg type="verse" id="b.MAT.12.42">
      <s id="b.MAT.12.42.1">Sur nishca quinri partimanda shamuj reina huarmi apu cuna horas miraigunahua ataringami, paigunara causayachingami.</s>
      <s id="b.MAT.12.42.2">Paiga mundu puchucai partimanda shamuca Salomón yachashca shimiunara uyangaj.</s>
      <s id="b.MAT.12.42.3">Shinajllaira Salomonmanda yali caibimi tiaun.</s>
     </seg>
     <seg type="verse" id="b.MAT.12.43">
      <s id="b.MAT.12.43.1">Imahoras irus supai shu runamanda llucshin, chaquishca partiunai purin, samasha nisha, astaun samanara mana tupanzhu.</s>
     </seg>
     <seg type="verse" id="b.MAT.12.44">
      <s id="b.MAT.12.44.1">Shinajpi nin: Ñuca llucshishca huasima tigrasha.</s>
      <s id="b.MAT.12.44.2">Pactamujpi huasira chushajta pichashcara sumacyachishcara tupan.</s>
     </seg>
     <seg type="verse" id="b.MAT.12.45">
      <s id="b.MAT.12.45.1">Shinajpi rin, shu canzhis supaigunara paimanda yali manaliunara apisha apamun, icusha chihui causanaun.</s>
      <s id="b.MAT.12.45.2">Chi runa huasha tucushca causana ñaupa causanamanda yali mana valij tucun.</s>
      <s id="b.MAT.12.45.3">Shinallarami tucunga cuna horas manali miraigunahua.</s>
     </seg>
     <seg type="verse" id="b.MAT.12.46">
      <s id="b.MAT.12.46.1">Jesús runaunahua rirnaushcallai, paihua mama, paihua uquiuna canzhai shamunauca, paihua rimasha nisha.</s>
     </seg>
     <seg type="verse" id="b.MAT.12.47">
      <s id="b.MAT.12.47.1">Shu runa paita nica: Camba mama, camba uquiuna canzhai shayanaun, canhua rimasha ninaun.</s>
     </seg>
     <seg type="verse" id="b.MAT.12.48">
      <s id="b.MAT.12.48.1">Jesús casna rimaj runara cutipasha: ¿Pitangai ñuca mama, pitangai ñuca uquiuna? nica.</s>
     </seg>
     <seg type="verse" id="b.MAT.12.49">
      <s id="b.MAT.12.49.1">Pai yachachishca runaunama maquira ricuchisha: Caimi ñuca mama, ñuca uquiuna, nica.</s>
     </seg>
     <seg type="verse" id="b.MAT.12.50">
      <s id="b.MAT.12.50.1">Tucui runa ñuca ahua pachai tiaj Yaya munaira rau, paimi ñuca uqui, ñuca pañi, ñuca mama, nica.</s>
     </seg>
    </div>
    <div type="chapter" id="b.MAT.13">
     <seg type="verse" id="b.MAT.13.1">
      <s id="b.MAT.13.1.1">Chi punzha Jesús huasimanda llucshisha, lamar patai tiarica.</s>
     </seg>
     <seg type="verse" id="b.MAT.13.2">
      <s id="b.MAT.13.2.1">Ashca runauna tandarimunauca.</s>
      <s id="b.MAT.13.2.2">Jesús canoai icusha tiarica.</s>
      <s id="b.MAT.13.2.3">Tucui runauna pulayai tianauca.</s>
     </seg>
     <seg type="verse" id="b.MAT.13.3">
      <s id="b.MAT.13.3.1">Ashca shimiunara Jesús paigunara rimaca yachachingaj cuentanaunahua, casna nisha: Shu tarpuj runa tarpungaj llucshica.</s>
     </seg>
     <seg type="verse" id="b.MAT.13.4">
      <s id="b.MAT.13.4.1">Tarpujpiga, huaquin muyuuna ñambi rayai urmanauca, Pishcuuna shamusha micunauca.</s>
     </seg>
     <seg type="verse" id="b.MAT.13.5">
      <s id="b.MAT.13.5.1">Huaquin muyuunaga rumi pambai urmanauca, mana yapa aupa tiashcai.</s>
      <s id="b.MAT.13.5.2">Uctalla iñamuca, aupa mana ashca tiajpi.</s>
     </seg>
     <seg type="verse" id="b.MAT.13.6">
      <s id="b.MAT.13.6.1">Indi llucshishaga rupachica.</s>
      <s id="b.MAT.13.6.2">Augura mana charishcaraigu chaquirica.</s>
     </seg>
     <seg type="verse" id="b.MAT.13.7">
      <s id="b.MAT.13.7.1">Huaquin muyuuna cashai urmanauca.</s>
      <s id="b.MAT.13.7.2">Casha itayasha, muyura huañuchica.</s>
     </seg>
     <seg type="verse" id="b.MAT.13.8">
      <s id="b.MAT.13.8.1">Astaumbas huaquin muyuuna ali allpai urmanauca, aparinauca, patsaegama, socta chungagama, quinsa chungagama, caran muyumanda mirarisha.</s>
     </seg>
     <seg type="verse" id="b.MAT.13.9">
      <s id="b.MAT.13.9.1">Uyaj rinriyuj uyachu.</s>
     </seg>
     <seg type="verse" id="b.MAT.13.10">
      <s id="b.MAT.13.10.1">Shinajpi Jesús yachachishca runauna shamusha, paita ninauca: ¿Imarasha yachachingaj cuentanaunahua rimaungui paigunahua?</s>
     </seg>
     <seg type="verse" id="b.MAT.13.11">
      <s id="b.MAT.13.11.1">Jesús cutipasha nica: Cangunama cushcami ahua pacha mandana pacashca shimiunara y achangaj, astaun chigunama mana cushcachu aca.</s>
     </seg>
     <seg type="verse" id="b.MAT.13.12">
      <s id="b.MAT.13.12.1">Charij runama cushca anga, mas charingaj.</s>
      <s id="b.MAT.13.12.2">Randi mana charijmandaga pai charishcahuaras quichushca anga.</s>
     </seg>
     <seg type="verse" id="b.MAT.13.13">
      <s id="b.MAT.13.13.1">Chiraigumanda yachachingaj cuentanaunahua rimashcani, ricusha ama ricunauchu, uyasha ama uyanauchu, ama intindinauchu.</s>
     </seg>
     <seg type="verse" id="b.MAT.13.14">
      <s id="b.MAT.13.14.1">Shinarasha Diosmanda rimaj Isaías rimashca shimi paihuajpi pactarinmi: Rinrihua uyashas mana intindinguichichu, ñahuihua ricushas mana ricsinguichichu.</s>
     </seg>
     <seg type="verse" id="b.MAT.13.15">
      <s id="b.MAT.13.15.1">Cai llacta runauna shungu llashajyashcami.</s>
      <s id="b.MAT.13.15.2">Rinriuna tun tucushca mana ali uyanaun.</s>
      <s id="b.MAT.13.15.3">Ñahuiunara ishcanaushca ama ñahuiunahua ricungaj, ama rinrihua uyangaj, ama shunguhua intindingaj, paiguna ama ñucajma voltiarinauchu, ñuca paigunara alichingaj.</s>
     </seg>
     <seg type="verse" id="b.MAT.13.16">
      <s id="b.MAT.13.16.1">Astaun cushiunami canguna ñahuiuna, ricunaunmi.</s>
      <s id="b.MAT.13.16.2">Cushiunami canguna rinriuna, uyanaunmi.</s>
     </seg>
     <seg type="verse" id="b.MAT.13.17">
      <s id="b.MAT.13.17.1">Cierto pacha cangunara nini, ashca Diosmanda rimajguna, ashca ali runaunas canguna ricushcara ricunara munanaucami, randi mana ricunaucachu; canguna uyashcaras uyanara munanaucami, randi mana uyanaucachu.</s>
     </seg>
     <seg type="verse" id="b.MAT.13.18">
      <s id="b.MAT.13.18.1">Uyaichi, nica Jesús, imara nin tarpuj runamanda yachachingaj cuentashca.</s>
     </seg>
     <seg type="verse" id="b.MAT.13.19">
      <s id="b.MAT.13.19.1">Shu runa ahua pacha mandana shimira uyasha, mana intindijpi, manali Supai shamun, paihua shungüi tarpushcara quíchun.</s>
      <s id="b.MAT.13.19.2">Caimi ñambi rayai tarpushca.</s>
     </seg>
     <seg type="verse" id="b.MAT.13.20">
      <s id="b.MAT.13.20.1">Rumi pambaunai tarpushca caimi: shimira uyasha uctalla cushihua chasquica;</s>
     </seg>
     <seg type="verse" id="b.MAT.13.21">
      <s id="b.MAT.13.21.1">paihuajpi augura mana charin, mana duranzhu; tormendarina tormendachinas shamujpi Diospa shimimanda, shinajpi uctalla nijtasha urman.</s>
     </seg>
     <seg type="verse" id="b.MAT.13.22">
      <s id="b.MAT.13.22.1">Casha tiashcai tarpushca caimi: shimira uyan, astaun cai mundu munai, charij tucungaj umachishcas shimira huañuchinaun.</s>
      <s id="b.MAT.13.22.2">Chiraigu muyura mana cun.</s>
     </seg>
     <seg type="verse" id="b.MAT.13.23">
      <s id="b.MAT.13.23.1">Astaunga, ali allpai tarpushca caimi: shimira uyasha intindin, aparin: patsaj, socta chunga, quinsa chunga, caran muyu aparin.</s>
     </seg>
     <seg type="verse" id="b.MAT.13.24">
      <s id="b.MAT.13.24.1">Cuti shu yachachingaj cuentanara rimaca.</s>
      <s id="b.MAT.13.24.2">Ahua pacha mandana casna ricurijmi: Shu runa ali muyura paihua allpai tarpuca.</s>
     </seg>
     <seg type="verse" id="b.MAT.13.25">
      <s id="b.MAT.13.25.1">Astaun runauna puñurishcai, shu paita chijnij runa shamuca, trigo muyu tarpushcai manali quihua muyura tarpuca, chibuasha rica.</s>
     </seg>
     <seg type="verse" id="b.MAT.13.26">
      <s id="b.MAT.13.26.1">Trigo llucshisha, aparisha, shinallara manali quihuas ricurica.</s>
     </seg>
     <seg type="verse" id="b.MAT.13.27">
      <s id="b.MAT.13.27.1">Shinajpi dueñora sirvijguna shamusha ninauca: Señor, ¿Manzhu ali muyuunara camba allpai tarpuchicangui?</s>
      <s id="b.MAT.13.27.2">¿Maimandara cai manali quihua iñashca?</s>
     </seg>
     <seg type="verse" id="b.MAT.13.28">
      <s id="b.MAT.13.28.1">Paigunara nica: Shu ñucara chijnij caita rashcami.</s>
      <s id="b.MAT.13.28.2">Sirvijgunaga ninauca: ¿Munanguichu ñucanchi aisai ringaj?</s>
     </seg>
     <seg type="verse" id="b.MAT.13.29">
      <s id="b.MAT.13.29.1">Dueñoga: Mana, nica, manali quihuara aisasha, paihua pariju trigora aisanguichima.</s>
     </seg>
     <seg type="verse" id="b.MAT.13.30">
      <s id="b.MAT.13.30.1">Ishquindira saquichi pariju iñangaj pallanagama.</s>
      <s id="b.MAT.13.30.2">Pallana horas, pallajgunara nisha: Ñaupa punda manali quihuara pallaichi, huangüichi, rupachingaj.</s>
      <s id="b.MAT.13.30.3">Randi trigora pallasha, ñuca huacachina huasii huacachichi.</s>
     </seg>
     <seg type="verse" id="b.MAT.13.31">
      <s id="b.MAT.13.31.1">Cuti shu yachachingaj cuentanara paigunara rimaca.</s>
      <s id="b.MAT.13.31.2">Ahua pacha mandana shu mostaza nishca muyu cuenta ricurijmi.</s>
      <s id="b.MAT.13.31.3">Shu runa muyura apisha, tarpuca paihua allpai.</s>
     </seg>
     <seg type="verse" id="b.MAT.13.32">
      <s id="b.MAT.13.32.1">Cierto pacha cai muyu tucui muyumanda yali ichilla muyumi, randi iñasha micuna muyu aparij yuraunamanda yali ) tucun, atun yura tucun.</s>
      <s id="b.MAT.13.32.2">Shinasha pisheuuna shamunaun huasichingaj paihua pallcaunai.</s>
     </seg>
     <seg type="verse" id="b.MAT.13.33">
      <s id="b.MAT.13.33.1">Cuti shu yachachingaj cuentanara paigunara rimaca.</s>
      <s id="b.MAT.13.33.2">Ahua pacha mandana tandara punguichina polvo cuenta ricurijmi, shu huarmi caita apisha, quinsa tasita tupu harina polvoi churaca, tucui punguiringagama.</s>
     </seg>
     <seg type="verse" id="b.MAT.13.34">
      <s id="b.MAT.13.34.1">Cai tucuira Jesús runaunara rimaca yachachingaj cuentanaunahua.</s>
      <s id="b.MAT.13.34.2">Mana casna cuentasha, mana rimacachu; 35 Diosmanda rimaj shimira pactachingaj, casna nisha: Shimira pascasha yachachingaj cuentanaunahua, mundu callarishca horasmanda pacashcaunara yachachisha.</s>
     </seg>
     <seg type="verse" id="b.MAT.13.36">
      <s id="b.MAT.13.36.1">Shinajpi runaunara cachashca huasha, Jesús huasii icuca.</s>
      <s id="b.MAT.13.36.2">Yachachishca runauna shamusha paita ninauca: Manali quihua muyumanda cuentashcara intindichihuapai.</s>
     </seg>
     <seg type="verse" id="b.MAT.13.37">
      <s id="b.MAT.13.37.1">Jesús cutipasha nica: Ali muyura tarpuj, ñuca mani, Runa Churi nishca.</s>
     </seg>
     <seg type="verse" id="b.MAT.13.38">
      <s id="b.MAT.13.38.1">Allpaga cai pachami.</s>
      <s id="b.MAT.13.38.2">Ali muyuuna ahua pacha mandana churiunami.</s>
      <s id="b.MAT.13.38.3">Manali quihua muyuuna, manali Supai churiunami.</s>
     </seg>
     <seg type="verse" id="b.MAT.13.39">
      <s id="b.MAT.13.39.1">Chijnisha tarpujga Supai Apumi.</s>
      <s id="b.MAT.13.39.2">Pallanaga cuna tiempouna tucurinami.</s>
      <s id="b.MAT.13.39.3">Pallajgunaga angelgunami.</s>
     </seg>
     <seg type="verse" id="b.MAT.13.40">
      <s id="b.MAT.13.40.1">Shinasha, imasnara manali quihuara aisanaun ninai rupachingaj, shinallara tucungami cai tiempouna tucurinai.</s>
     </seg>
     <seg type="verse" id="b.MAT.13.41">
      <s id="b.MAT.13.41.1">Ñucaga, Runa Churi, ñuca angelgunara cachamushami ñuca mandana pachamanda tucui nijtachijgunara, manalira rajgunaras apingaj.</s>
     </seg>
     <seg type="verse" id="b.MAT.13.42">
      <s id="b.MAT.13.42.1">Paigunara atun nina uctui shitanaunga.</s>
      <s id="b.MAT.13.42.2">Chihui atun huacai, quiru mucunas tianga.</s>
     </seg>
     <seg type="verse" id="b.MAT.13.43">
      <s id="b.MAT.13.43.1">Chi horaspi aliuna indi cuenta chiujlla ricurinaunga paiguna Yaya mandana pachai.</s>
      <s id="b.MAT.13.43.2">Uyaj rinriyuj uyachu.</s>
     </seg>
     <seg type="verse" id="b.MAT.13.44">
      <s id="b.MAT.13.44.1">Maspas, ahua pacha mandana shu allpai pacashca yapa valij curi cuenta ricurijmi.</s>
      <s id="b.MAT.13.44.2">Shu runa tupan, tupasha cuti pacanlla.</s>
      <s id="b.MAT.13.44.3">Caimanda cushiyasha, pai tucui charishcara catun, chi allpara randingaj.</s>
     </seg>
     <seg type="verse" id="b.MAT.13.45">
      <s id="b.MAT.13.45.1">Shinallara ahua pacha mandana shu catuj runa cuenta ricurijmi, gusto sumaj chuya perla nishca valij rumiunara mascaj.</s>
     </seg>
     <seg type="verse" id="b.MAT.13.46">
      <s id="b.MAT.13.46.1">Shu yapa ali valijta tarisha, tucui pai charishcara catun, chi valij perla nishca rumira randingaj.</s>
     </seg>
     <seg type="verse" id="b.MAT.13.47">
      <s id="b.MAT.13.47.1">Shinallara ahua pacha mandana shu lica cuenta ricurijmi.</s>
      <s id="b.MAT.13.47.2">Licara lamarbi shitajpi, tucui tono aichahuara apin.</s>
     </seg>
     <seg type="verse" id="b.MAT.13.48">
      <s id="b.MAT.13.48.1">Lica ña undarishca ajpi, pulayama aisanaun.</s>
      <s id="b.MAT.13.48.2">Runauna tiarisha, ali aichahuara ashangai churanaun, manaliunara canzhama shitanaunmi.</s>
     </seg>
     <seg type="verse" id="b.MAT.13.49">
      <s id="b.MAT.13.49.1">Shinallarami tucunga cai tiempouna tucurinai.</s>
      <s id="b.MAT.13.49.2">Angelguna llucshinaunga manaliunara aiiunamanda chicanyachinaunga.</s>
     </seg>
     <seg type="verse" id="b.MAT.13.50">
      <s id="b.MAT.13.50.1">Manaliunara nina uctui shitanaunga.</s>
      <s id="b.MAT.13.50.2">Chihuimi atun huacai, quiru mucunas.</s>
     </seg>
     <seg type="verse" id="b.MAT.13.51">
      <s id="b.MAT.13.51.1">Jesús paigunara nica: ¿Intindishcanguichichu tucui caigunara?</s>
      <s id="b.MAT.13.51.2">Cutipanauca: Ari, Señor, nisha.</s>
     </seg>
     <seg type="verse" id="b.MAT.13.52">
      <s id="b.MAT.13.52.1">Paigunara nica: Chiraigumanda tucui yachaira yachachij ahua pacha mandana shimii yachachishca asha, shu yaya cuenta ricurijmi, paihua charishcaunamanda rucuunaras mushujgunaras llucchin.</s>
     </seg>
     <seg type="verse" id="b.MAT.13.53">
      <s id="b.MAT.13.53.1">Jesús cai yachachingaj cuentanaunara rimai pasashca huasha, chi partimanda rica.</s>
     </seg>
     <seg type="verse" id="b.MAT.13.54">
      <s id="b.MAT.13.54.1">Paihua quiquin llactama pactamusha, runaunara yachachica paiguna tandarina huasii.</s>
      <s id="b.MAT.13.54.2">Shinasha runauna manzharinauca, casna nisha: ¿Maimandachu charin cai runa casna yachanara, cai munanaita ranaunandi?</s>
     </seg>
     <seg type="verse" id="b.MAT.13.55">
      <s id="b.MAT.13.55.1">¿Manzhu cai runa carpintero churi?</s>
      <s id="b.MAT.13.55.2">¿Manzhu paihua mama María, paihua uquiuna Jacobo, José, Simón, Judas?</s>
     </seg>
     <seg type="verse" id="b.MAT.13.56">
      <s id="b.MAT.13.56.1">¿Manzhu tucui paihua paniuna ñucanchihua tianaun?</s>
      <s id="b.MAT.13.56.2">¿Maimandachu charin tucui caigunara?</s>
     </seg>
     <seg type="verse" id="b.MAT.13.57">
      <s id="b.MAT.13.57.1">Paimanda turbarinauca.</s>
      <s id="b.MAT.13.57.2">Astaun Jesús paigunara nica: Shu Diosmanda rimaj llaquishcami, astaun paihua quiquin allpais quiquin huasiis mana llaquishcachu.</s>
      <s id="b.MAT.13.57.3">58 Chi llactai mana ashca munanaita ranaunara rarcachu, runauna mana quirishcaraigu.</s>
     </seg>
    </div>
    <div type="chapter" id="b.MAT.14">
     <seg type="verse" id="b.MAT.14.1">
      <s id="b.MAT.14.1.1">Chi punzhaunai, Herodes rey apu Jesuspa shutira rimashcara uyaca.</s>
     </seg>
     <seg type="verse" id="b.MAT.14.2">
      <s id="b.MAT.14.2.1">Paita sirvijgunara nica: Caimi Bautisaj Juan, huañushcaunamanda causarishcami.</s>
      <s id="b.MAT.14.2.2">Caimanda cai ushanauna ricurínaun paihuajpi.</s>
     </seg>
     <seg type="verse" id="b.MAT.14.3">
      <s id="b.MAT.14.3.1">Herodes ñaupa horas Juanda apica, cadenahua huataca, chonda cularbi ishcasha, paihua uqui Felipe huarmi Herodías raigumanda;</s>
     </seg>
     <seg type="verse" id="b.MAT.14.4">
      <s id="b.MAT.14.4.1">Juan paita: Chi huarmira mana charínachu angui, nishcamanda.</s>
     </seg>
     <seg type="verse" id="b.MAT.14.5">
      <s id="b.MAT.14.5.1">Herodes paita huañuchisha nica, astaun runaunara manzhaca, runauna Juanda Diosmanda rimajmi iyashcaraigumanda.</s>
     </seg>
     <seg type="verse" id="b.MAT.14.6">
      <s id="b.MAT.14.6.1">Astaunga, Herodes pagarishca punzha pactarijpi, Herodíaspa ushushi runauna chaupi shungüi bailaca, Herodesta cushiy achica.</s>
     </seg>
     <seg type="verse" id="b.MAT.14.7">
      <s id="b.MAT.14.7.1">Chiraigu shimira cuca imara mañashcaras paita cungaj.</s>
     </seg>
     <seg type="verse" id="b.MAT.14.8">
      <s id="b.MAT.14.8.1">Ushushiga, paihua mama ñaupa rimashcasna, Bautisaj Juamba umara pulatoi cuhuai, nica.</s>
     </seg>
     <seg type="verse" id="b.MAT.14.9">
      <s id="b.MAT.14.9.1">Shinajpi rey apu llaquirica.</s>
      <s id="b.MAT.14.9.2">Astaun shimira cushcamanda, mesai tiaj runaunamandas, umara cungaj mandaca.</s>
     </seg>
     <seg type="verse" id="b.MAT.14.10">
      <s id="b.MAT.14.10.1">Juamba cungara pitingaj mandaca chonda cularbi.</s>
     </seg>
     <seg type="verse" id="b.MAT.14.11">
      <s id="b.MAT.14.11.1">Paihua umara pulatoi apamunauca, ushushima cushca aca, ushushi mamama cuca.</s>
     </seg>
     <seg type="verse" id="b.MAT.14.12">
      <s id="b.MAT.14.12.1">Shinajpi pai yachachishca runauna shamunauca, ayara apasha pambanauca.</s>
      <s id="b.MAT.14.12.2">Rinauca Jesusta cuentangaj.</s>
     </seg>
     <seg type="verse" id="b.MAT.14.13">
      <s id="b.MAT.14.13.1">Jesús caita uyasha, chi llactamanda rica, runa illashca partima.</s>
      <s id="b.MAT.14.13.2">Runauna pai shamushcara uyasha, llactaunamanda chaquillahua paita catinauca.</s>
     </seg>
     <seg type="verse" id="b.MAT.14.14">
      <s id="b.MAT.14.14.1">Jesús ilucshisha, ashca runauna taucarimushcara ricuca; ricusha, paigunamanda llaquirica.</s>
      <s id="b.MAT.14.14.2">Paigunamanda ungushca ajgunara alichica.</s>
     </seg>
     <seg type="verse" id="b.MAT.14.15">
      <s id="b.MAT.14.15.1">Tutayaupi, pai yachachishca runauna paima shamunauca: Cai parti runa illajmi, nisha.</s>
      <s id="b.MAT.14.15.2">Horas ña pasashcami.</s>
      <s id="b.MAT.14.15.3">Runaunara dispiri, ichilla llactaunama ringaj, micunara randingaj.</s>
     </seg>
     <seg type="verse" id="b.MAT.14.16">
      <s id="b.MAT.14.16.1">Jesús paigunara nica: Mana ministirinzhu paiguna ringaj.</s>
      <s id="b.MAT.14.16.2">Cangunallara caraichi.</s>
     </seg>
     <seg type="verse" id="b.MAT.14.17">
      <s id="b.MAT.14.17.1">Paiguna cutipanauca: Caibi pichca tandallara ishqui aichahuallaras charinchi, nisha.</s>
     </seg>
     <seg type="verse" id="b.MAT.14.18">
      <s id="b.MAT.14.18.1">Jesús nica: Ñucajma apamichi.</s>
     </seg>
     <seg type="verse" id="b.MAT.14.19">
      <s id="b.MAT.14.19.1">Shinajpi runaunara quihuai tiaringaj mandaca.</s>
      <s id="b.MAT.14.19.2">Pichca tandara ishqui aichahuaras apisha, ahuama ricusha, bendidiasha particami.</s>
      <s id="b.MAT.14.19.3">Yachachishca runaunama tandara cuca, paigunaga runaunama caranauca.</s>
     </seg>
     <seg type="verse" id="b.MAT.14.20">
      <s id="b.MAT.14.20.1">Tucui sajsajta micunauca.</s>
      <s id="b.MAT.14.20.2">Puchujgunara tandachinauca, chunga ishqui suru tasa tupura.</s>
     </seg>
     <seg type="verse" id="b.MAT.14.21">
      <s id="b.MAT.14.21.1">Micujguna pichca huaranga tupu cariuna anauca, huarmiunara huahuaunaras mana yupashca.</s>
     </seg>
     <seg type="verse" id="b.MAT.14.22">
      <s id="b.MAT.14.22.1">Chi huashalla, Jesús pai yachachishca runaunara canoai icuchica, paimanda ñaupa chimbama ringaj.</s>
      <s id="b.MAT.14.22.2">Paiga saquirica tandarishcaunara dispiringaj.</s>
     </seg>
     <seg type="verse" id="b.MAT.14.23">
      <s id="b.MAT.14.23.1">Runauna dispirishca huasha, Jesús urcuma sicaca sapallai Diosta mañangaj.</s>
      <s id="b.MAT.14.23.2">Tutayaushcai pai chihui sapalla tiauca.</s>
     </seg>
     <seg type="verse" id="b.MAT.14.24">
      <s id="b.MAT.14.24.1">Canoa chaupi lamarbi tiausha, tsajlaspi api tucuca, huaira ñahuipuramanda shamujpi.</s>
     </seg>
     <seg type="verse" id="b.MAT.14.25">
      <s id="b.MAT.14.25.1">Punzhayanara Jesús paigunajma shamuca, yacu ahuara purisha.</s>
     </seg>
     <seg type="verse" id="b.MAT.14.26">
      <s id="b.MAT.14.26.1">Yachachishca runaunaga Jesusta yacu ahuara puriushcara ricusha turbarinauca.</s>
      <s id="b.MAT.14.26.2">¡Ayami! ninauca.</s>
      <s id="b.MAT.14.26.3">Manzhasha caparinauca.</s>
     </seg>
     <seg type="verse" id="b.MAT.14.27">
      <s id="b.MAT.14.27.1">Chi ratollai Jesús paigunara rimaca: ¡Cariyaichi, nisha, ñuca maní!</s>
      <s id="b.MAT.14.27.2">¡Ama manzhaichichu!</s>
     </seg>
     <seg type="verse" id="b.MAT.14.28">
      <s id="b.MAT.14.28.1">Shinajpi Pedro paita: Señor, nica, can ashaga, mandangui ñuca cambajma shamungaj yacu ahuara purisha.</s>
     </seg>
     <seg type="verse" id="b.MAT.14.29">
      <s id="b.MAT.14.29.1">Jesús: Shami, nica.</s>
      <s id="b.MAT.14.29.2">Pedro canoamanda irgusha, yacu ahuara purica Jesusbajma ringaj.</s>
     </seg>
     <seg type="verse" id="b.MAT.14.30">
      <s id="b.MAT.14.30.1">Astaumbas Pedro shinzhi huairara ricusha, manzhaca.</s>
      <s id="b.MAT.14.30.2">Yacui pambaringaj callarica.</s>
      <s id="b.MAT.14.30.3">Caparisha: Señor, quishpichihuapai, nica.</s>
     </seg>
     <seg type="verse" id="b.MAT.14.31">
      <s id="b.MAT.14.31.1">Chi ratollai Jesús maquira chutachisha paita apica, nisha: Ansalla quirij runa, ¿Imarasha mana quiricangui?</s>
     </seg>
     <seg type="verse" id="b.MAT.14.32">
      <s id="b.MAT.14.32.1">Paiguna canoai icushcallahua, huaira saquirica.</s>
     </seg>
     <seg type="verse" id="b.MAT.14.33">
      <s id="b.MAT.14.33.1">Shinajpi canoai tiajguna Jesusma shamusha adoranauca, nisha: Cierto pacha can Diospa Churimi angui.</s>
     </seg>
     <seg type="verse" id="b.MAT.14.34">
      <s id="b.MAT.14.34.1">Yacura chimbashca huasha, Genesaret nishca llactama shamunauca.</s>
     </seg>
     <seg type="verse" id="b.MAT.14.35">
      <s id="b.MAT.14.35.1">Chihui tiaj runauna Jesusta ricsisha, shimira cachanauca tucui rayai tiaj partiunama, paihuajma tucui ungushcaunara pushamunauca.</s>
     </seg>
     <seg type="verse" id="b.MAT.14.36">
      <s id="b.MAT.14.36.1">Paita ruganauca paihua churana pundahuallara llangangaj.</s>
      <s id="b.MAT.14.36.2">Tucui llangajguna aliyanauca.</s>
     </seg>
    </div>
    <div type="chapter" id="b.MAT.15">
     <seg type="verse" id="b.MAT.15.1">
      <s id="b.MAT.15.1.1">Huaquin Jerusalenmanda shamuj yachaira yachachijguna fariseogunandi Jesusma shamunauca.</s>
     </seg>
     <seg type="verse" id="b.MAT.15.2">
      <s id="b.MAT.15.2.1">Paita ninauca: ¿Imarasha can yachachishca runauna rucuuna yachachishcaunara mana casunaun?</s>
      <s id="b.MAT.15.2.2">Maquira mana maillanaun tandara micungaraushallara.</s>
     </seg>
     <seg type="verse" id="b.MAT.15.3">
      <s id="b.MAT.15.3.1">Jesús cutipasha paigunara nica: ¿Imarasha canguna Dios mandashcara mana casunguichi canguna yachachishcaunara rasha?</s>
     </seg>
     <seg type="verse" id="b.MAT.15.4">
      <s id="b.MAT.15.4.1">Dios mandasha nica: Yayaras mamaras llaquina mangui.</s>
      <s id="b.MAT.15.4.2">Yayara mamara maldiciajpi, runa shu rai huañuchu.</s>
     </seg>
     <seg type="verse" id="b.MAT.15.5">
      <s id="b.MAT.15.5.1">Astaun canguna ninguichi: Maican runa yayara mamara rimasha: Ñuca canda yanapana cullquira Diosta cushcami, nisha,</s>
     </seg>
     <seg type="verse" id="b.MAT.15.6">
      <s id="b.MAT.15.6.1">ña yayara mamara yanapanara mana ministirin.</s>
      <s id="b.MAT.15.6.2">Shina rasha Dios mandashca shimira mana valichishcanguichi canguna yachachishcamanda.</s>
     </seg>
     <seg type="verse" id="b.MAT.15.7">
      <s id="b.MAT.15.7.1">Ishqui shimiyujguna, Diosmanda rimaj Isaías cangunamanda alirami rimaca, casna nisha:</s>
     </seg>
     <seg type="verse" id="b.MAT.15.8">
      <s id="b.MAT.15.8.1">Cai runauna shimi carahua ñucara ahuayachinaun, astaun paiguna shungu ñucamanda carui tiaun.</s>
     </seg>
     <seg type="verse" id="b.MAT.15.9">
      <s id="b.MAT.15.9.1">Yangamanda ñucara ahuayachinaun, ali yachanauna cuenta runauna mandashcaunara yachachisha.</s>
     </seg>
     <seg type="verse" id="b.MAT.15.10">
      <s id="b.MAT.15.10.1">Taucariai runaunara paihuajma cayausha, Jesús: Uyaichi, nica, intindichi.</s>
     </seg>
     <seg type="verse" id="b.MAT.15.11">
      <s id="b.MAT.15.11.1">Mana shimii icuj runara irusyachinzhu, astaun shimi ucumanda llucshij caimi irusyachin.</s>
     </seg>
     <seg type="verse" id="b.MAT.15.12">
      <s id="b.MAT.15.12.1">Shinajpi yachachishca runauna shamusha, paita ninauca: ¿Yachanguichu imasna fariseoguna pinarinauca cai shimira uyasha?</s>
     </seg>
     <seg type="verse" id="b.MAT.15.13">
      <s id="b.MAT.15.13.1">Jesusga cutipaca: Tucui yura, mana ñuca ahua pacha Yaya tarpushca ajpi, pilashcami anga.</s>
     </seg>
     <seg type="verse" id="b.MAT.15.14">
      <s id="b.MAT.15.14.1">Saquichilla^ paigunara, nica, ñausauna asha ñausaunara pushanaun.</s>
      <s id="b.MAT.15.14.2">Ñausa runaga shu ñausara pushasha, ishquindi uctui urmanaunga.</s>
     </seg>
     <seg type="verse" id="b.MAT.15.15">
      <s id="b.MAT.15.15.1">Pedro cutipasha paita nica: Yachachihuai ñucanchira cai yachachingaj cuentanara.</s>
     </seg>
     <seg type="verse" id="b.MAT.15.16">
      <s id="b.MAT.15.16.1">Jesús nica: ¿Cangunas charajchu mana intindinguichi?</s>
     </seg>
     <seg type="verse" id="b.MAT.15.17">
      <s id="b.MAT.15.17.1">¿Manzhu intindinguichi imasna tucui imaras shimii icusha icsama pasan, chimanda ismana huasii ichushcami?</s>
     </seg>
     <seg type="verse" id="b.MAT.15.18">
      <s id="b.MAT.15.18.1">Astaun shimimanda llucshijga shungu ucumanda llucshin.</s>
      <s id="b.MAT.15.18.2">Caiga runara irusyachin.</s>
     </seg>
     <seg type="verse" id="b.MAT.15.19">
      <s id="b.MAT.15.19.1">Shungumanda llucshinaun: manali iyaiguna, runara huañuchinauna, shujhua tacarinauna, uchalinauna, shuhuanauna, llulla shimiuna, Diosta camisha rimanauna.</s>
     </seg>
     <seg type="verse" id="b.MAT.15.20">
      <s id="b.MAT.15.20.1">Caigunami runara irusyachinaun.</s>
      <s id="b.MAT.15.20.2">Astaun maquira mana maillasha micusha, caiga runara mana irusyachinzhu.</s>
     </seg>
     <seg type="verse" id="b.MAT.15.21">
      <s id="b.MAT.15.21.1">Jesús chi llactamanda llucshisha, Tiro Sidón partiunama rica.</s>
     </seg>
     <seg type="verse" id="b.MAT.15.22">
      <s id="b.MAT.15.22.1">Chihui shu Canaan huarmi, chi partimanda llucshij, caparisha Jesusta nica: Señor, Davidpa Churi, llaquihuapai.</s>
      <s id="b.MAT.15.22.2">Ñuca ushushira supai ashcarami tormendachin.</s>
     </seg>
     <seg type="verse" id="b.MAT.15.23">
      <s id="b.MAT.15.23.1">Astaun Jesús paita mana imaras cutipacachu.</s>
      <s id="b.MAT.15.23.2">Shinajpi pai yachachishca runauna llutarisha ruganauca: Cachai cai huarmira, ninauca, ñucanchi huashai yapa caparisha shamun.</s>
     </seg>
     <seg type="verse" id="b.MAT.15.24">
      <s id="b.MAT.15.24.1">Pai cutipasha nica: Israel aillumanda borregouna cuenta chingarishcaunamalla cachashcami ani.</s>
     </seg>
     <seg type="verse" id="b.MAT.15.25">
      <s id="b.MAT.15.25.1">Shinajpi huarmi Jesuspa ñaupajma shamusha, tuama urmasha, nica; Señor, yanapahuapai ñucara.</s>
     </seg>
     <seg type="verse" id="b.MAT.15.26">
      <s id="b.MAT.15.26.1">Jesús cutipasha nica: Mana valinzhu churiuna tandara ichilla allcuunama shitangaj.</s>
     </seg>
     <seg type="verse" id="b.MAT.15.27">
      <s id="b.MAT.15.27.1">Huarmiga: Ari, Señor, nica, shinajllaira ichilla allcuuna mesamanda urmaj puchuunara micunaun.</s>
     </seg>
     <seg type="verse" id="b.MAT.15.28">
      <s id="b.MAT.15.28.1">Shinajpi Jesús cutipaca: Huarmi, nisha, shinzhirami quiriungui.</s>
      <s id="b.MAT.15.28.2">Can munashcasna rashca tucuchu.</s>
      <s id="b.MAT.15.28.3">Chi horasmanda ushushi aliyashca aca.</s>
     </seg>
     <seg type="verse" id="b.MAT.15.29">
      <s id="b.MAT.15.29.1">Chimanda pasasha, Jesús Galilea lamar rayama shamuca.</s>
      <s id="b.MAT.15.29.2">Urcuma sicasha chihui tiarica.</s>
     </seg>
     <seg type="verse" id="b.MAT.15.30">
      <s id="b.MAT.15.30.1">Ashca runauna paihuajma shamunauca, paigunahua anga changaunara, ñausaunara, shimi upaunara, pullu maquiunara, ashca shu ungushcaunaras pushamunauca.</s>
     </seg>
     <seg type="verse" id="b.MAT.15.31">
      <s id="b.MAT.15.31.1">Shinasha, taucariai runauna manzharinauca, shimi upauna rimashcara, pullu maquiunara alichishcaxa, anga changauna purishcara, ñausauna ricushcaras ricusha.</s>
      <s id="b.MAT.15.31.2">Israelba Diosta alabanauca.</s>
     </seg>
     <seg type="verse" id="b.MAT.15.32">
      <s id="b.MAT.15.32.1">Jesús pai yachachishca runaunara cayasha nica: Runaunamanda llaquirini.</s>
      <s id="b.MAT.15.32.2">Ña quinsa punzha ñucahua tianaushca.</s>
      <s id="b.MAT.15.32.3">Micuna illan.</s>
      <s id="b.MAT.15.32.4">Paigunara mana micujta cachañara mana munanichu, ama yarcaihua huañunauchu ñambii.</s>
     </seg>
     <seg type="verse" id="b.MAT.15.33">
      <s id="b.MAT.15.33.1">Shinajpi yachachishca runauna paita ninauca: ¿Maimanda cai tupu tandaunara charishun casna runa illashca partii, cai tucui runaunara sajsajta carangaj?</s>
     </seg>
     <seg type="verse" id="b.MAT.15.34">
      <s id="b.MAT.15.34.1">Jesús paigunara nica: ¿Masna tandara charinguichi?</s>
      <s id="b.MAT.15.34.2">Canzhista, ninauca, ansalla aichahuaunandi.</s>
     </seg>
     <seg type="verse" id="b.MAT.15.35">
      <s id="b.MAT.15.35.1">Runaunara allpai tiaringaj mandaca.</s>
     </seg>
     <seg type="verse" id="b.MAT.15.36">
      <s id="b.MAT.15.36.1">Chi canzhis tandara aichahuaras apisha, Diosta agrasicami, tandara particami.</s>
      <s id="b.MAT.15.36.2">Yachachishca runaunama cuca, paigunas runaunama caranauca.</s>
     </seg>
     <seg type="verse" id="b.MAT.15.37">
      <s id="b.MAT.15.37.1">Tucui sajsajta micunauca.</s>
      <s id="b.MAT.15.37.2">Puchujgunara canzhis atun tasa undajta tandachinauca.</s>
     </seg>
     <seg type="verse" id="b.MAT.15.38">
      <s id="b.MAT.15.38.1">Micujguna chuscu huaranga cariuna anauca, huarmiras huahuaras mana yupashca anauca.</s>
     </seg>
     <seg type="verse" id="b.MAT.15.39">
      <s id="b.MAT.15.39.1">Shinajpi runaunara dispirishca huasha, Jesús canoai icusha, Magdala nishca partima shamuca.</s>
     </seg>
    </div>
    <div type="chapter" id="b.MAT.16">
     <seg type="verse" id="b.MAT.16.1">
      <s id="b.MAT.16.1.1">Fariseoguna saduceogunandi shamunauca Jesusta tentangaj.</s>
      <s id="b.MAT.16.1.2">Ricuchihuai, ninauca, shu ahua pachamanda munanaita ricurinara.</s>
     </seg>
     <seg type="verse" id="b.MAT.16.2">
      <s id="b.MAT.16.2.1">Jesusga cutipasha nica: Tutayaupi ninguichi: Cielo pucayaun, ali punzha tucungami.</s>
     </seg>
     <seg type="verse" id="b.MAT.16.3">
      <s id="b.MAT.16.3.1">Tutamandaga: Tamiangami raun, ninguichi, puyu pucayajpi.</s>
      <s id="b.MAT.16.3.2">¡Ishqui shimiyujguna!</s>
      <s id="b.MAT.16.3.3">Cieloi ricurishcara ricsinguichi, astaun cai tiempoi tucushcaunara mana ricsinguichichu.</s>
     </seg>
     <seg type="verse" id="b.MAT.16.4">
      <s id="b.MAT.16.4.1">Manali shujhua tacarisiqui miraiguna, munaita ricurinara ricuchihuai, ninaun; shinajllaira ricurinara mana ricuchishcachu anga.</s>
      <s id="b.MAT.16.4.2">Diosmanda rimaj Jonasmanda ricurinallara ricuchishca anga.</s>
      <s id="b.MAT.16.4.3">Paigunara saquisha rica.</s>
     </seg>
     <seg type="verse" id="b.MAT.16.5">
      <s id="b.MAT.16.5.1">Lamar chimba partima pai yachachishca runauna pactai rishaga, tandara apamunara cungarinaushca aca.</s>
     </seg>
     <seg type="verse" id="b.MAT.16.6">
      <s id="b.MAT.16.6.1">Jesús paigunara nica: Cuiraichi, fariseoguna saduceoguna tandara rana punguichina polvomanda.</s>
     </seg>
     <seg type="verse" id="b.MAT.16.7">
      <s id="b.MAT.16.7.1">Yachachishca runaunaga paigunapura iyasha ninauca: Ñucanchi tandara mana apamushcamandami casna rimaun.</s>
     </seg>
     <seg type="verse" id="b.MAT.16.8">
      <s id="b.MAT.16.8.1">Jesús caita intindiusha, paigunara nica: Ansalla quirij runauna, ¿imarasha canguna shungüi iyaunguichi, tandara mana charinchichu? nisha.</s>
     </seg>
     <seg type="verse" id="b.MAT.16.9">
      <s id="b.MAT.16.9.1">¿Manzhu intindinguichi?</s>
      <s id="b.MAT.16.9.2">¿Manzhu iyaringuichi pichca tandahuara, pichca huarangapura micushcara, imasna suru tasara puchujta tandachicanguichi?</s>
     </seg>
     <seg type="verse" id="b.MAT.16.10">
      <s id="b.MAT.16.10.1">¿Manzhu iyaringuichi chi canzhis tandahuara, chuscu huaranga runapura micushcara?</s>
      <s id="b.MAT.16.10.2">¿Shinajpi, masna atun tasara puchujta tandachicanguichi?</s>
     </seg>
     <seg type="verse" id="b.MAT.16.11">
      <s id="b.MAT.16.11.1">¿Imarashara mana intindihuacanguichi ñuca rimashcara?</s>
      <s id="b.MAT.16.11.2">Mana tandamandachu aca ñuca cangunara rimashca: fariseoguna saduceoguna tandara rana punguichina polvomanda cuiraichi, nicani.</s>
     </seg>
     <seg type="verse" id="b.MAT.16.12">
      <s id="b.MAT.16.12.1">Shinajpi intindinauca, pai mana rimacachu micuna tandara rana polvomanda cuiranara, astaun fariseoguna saduceoguna yachachishca shimiunamanda cuiranara.</s>
     </seg>
     <seg type="verse" id="b.MAT.16.13">
      <s id="b.MAT.16.13.1">Jesús Filipo Cesárea nishca partima shamusha, pai yachachishca runaunara tapuca: Runauna ¿pimi nisha ninaundai Runa Churira?</s>
     </seg>
     <seg type="verse" id="b.MAT.16.14">
      <s id="b.MAT.16.14.1">Paiguna cutipanauca: Huaquinguna Bautisaj Juanmi ninaun, shujgunaga Elíasmi, chishujguna Jeremíasmi, shu Diosmanda rimaj chari, ninaun.</s>
     </seg>
     <seg type="verse" id="b.MAT.16.15">
      <s id="b.MAT.16.15.1">Jesús paigunara nica: Cangunaga, ¿pimi nishara iyanguichi ñucara?</s>
     </seg>
     <seg type="verse" id="b.MAT.16.16">
      <s id="b.MAT.16.16.1">Simón Pedro cutipasha: Can Cristomi angui, causaj Diospa Churi, nica.</s>
     </seg>
     <seg type="verse" id="b.MAT.16.17">
      <s id="b.MAT.16.17.1">Shinajpi Jesús paita cutipasha nica: Cushimi angui can, Jonaspa churi Simón.</s>
      <s id="b.MAT.16.17.2">Mana aichachu, mana yahuarchu caita canda ricuchishca, astaun ñuca ahua pachai tiaj Yaya, paimi canda ricuchica.</s>
     </seg>
     <seg type="verse" id="b.MAT.16.18">
      <s id="b.MAT.16.18.1">Ñucas canda nini: Can Pedro nishca angui.</s>
      <s id="b.MAT.16.18.2">Cai peñas ahuai ñuca iglesiara sicachishami.</s>
      <s id="b.MAT.16.18.3">Ucu pacha ushaiguna paita mana vencinaungachu.</s>
     </seg>
     <seg type="verse" id="b.MAT.16.19">
      <s id="b.MAT.16.19.1">Ahua pacha mandana llaveunara cuenta canda ctishami.</s>
      <s id="b.MAT.16.19.2">Tucui imaras cai pachai can huatajpi, ahua pachais huatashca anga.</s>
      <s id="b.MAT.16.19.3">Tucui imaras cai pachai can pascajpi, ahua pachais pascashca anga.</s>
     </seg>
     <seg type="verse" id="b.MAT.16.20">
      <s id="b.MAT.16.20.1">Shinajpi Jesús pai yachachishca runaunara mandaca: Pitas ama cuentaichichu ñuca Jesús Cristomi ani nishcara.</s>
     </seg>
     <seg type="verse" id="b.MAT.16.21">
      <s id="b.MAT.16.21.1">Chi horasmanda Jesús pai yachachishca runaunara cuentangaj callarica: Ministirinmi, nisha, ñuca Jerusalenma ringaj.</s>
      <s id="b.MAT.16.21.2">Chihui rucuuna, sacerdote atun apuuna, yachaira yachachijgunas ñucara ashcara tormendachinaunga, ñucara huañuchinaunga; quinsa punzhaiga causarisha.</s>
     </seg>
     <seg type="verse" id="b.MAT.16.22">
      <s id="b.MAT.16.22.1">Shinajpi Pedro paita shujma pushasha, paita camachingaj callarica: Señor, nisha, canllarara llaquipai, ama canhua casna tucuchu.</s>
     </seg>
     <seg type="verse" id="b.MAT.16.23">
      <s id="b.MAT.16.23.1">Jesusga voltiarisha Pedrora nica: ¡Ñuca ñaupajmanda anzhuri, Satanás!</s>
      <s id="b.MAT.16.23.2">Ñucara nijtachisha iyaungui, Diospajgunara mana ricusha, astaumbas runajgunallara ricungui.</s>
     </seg>
     <seg type="verse" id="b.MAT.16.24">
      <s id="b.MAT.16.24.1">Shinajpi Jesús pai yachachishca runaunara nica: Pihuas ñucallara catisha nisha, Mana imaschu ani, nichu, paihua cruzta aparisha, ñucara catimuchu.</s>
     </seg>
     <seg type="verse" id="b.MAT.16.25">
      <s id="b.MAT.16.25.1">Maicans paihua causaira quishpichisha nisha, causaira pirdingami.</s>
      <s id="b.MAT.16.25.2">Maicambas paihua causaira pirdisha ñucaraigumanda, causaira taringami.</s>
     </seg>
     <seg type="verse" id="b.MAT.16.26">
      <s id="b.MAT.16.26.1">¿Imajta valingai runara entero mundura ganashas, paihua almara pirdijpi?</s>
      <s id="b.MAT.16.26.2">¿Ima paganarara cungai shu runa paihua almamanda?</s>
     </seg>
     <seg type="verse" id="b.MAT.16.27">
      <s id="b.MAT.16.27.1">Ñuca, Runa Churi nishca, ñuca Yaya sumajhua paihua angelgunahua pariju shamushami.</s>
      <s id="b.MAT.16.27.2">Chi horasllaira caran dueñora pagashami, caran dueño rashca tupura.</s>
     </seg>
     <seg type="verse" id="b.MAT.16.28">
      <s id="b.MAT.16.28.1">Cierto pacha cangunara nini, huaquinguna caibi tiajguna huañunara mana gustanaungachu Runa Churira paihua mandana pachai shamujta ricunagama.</s>
     </seg>
    </div>
    <div type="chapter" id="b.MAT.17">
     <seg type="verse" id="b.MAT.17.1">
      <s id="b.MAT.17.1.1">Socta punzha huasha, Jesús Pedrora, Santiagora, paihua uqui Juandas pushaca shu atun urcu pundama.</s>
     </seg>
     <seg type="verse" id="b.MAT.17.2">
      <s id="b.MAT.17.2.1">Chihui, paiguna ñaupajpi, Jesús shu tono ricurij tucuca.</s>
      <s id="b.MAT.17.2.2">Paihua ñahui indisna chiujlla ricurica.</s>
      <s id="b.MAT.17.2.3">Paihua churana rasu cuenta yurajlla tucuca.</s>
     </seg>
     <seg type="verse" id="b.MAT.17.3">
      <s id="b.MAT.17.3.1">Paigunajma ricurimunauca Moisés Elíaspas, Jesushua rimasha.</s>
     </seg>
     <seg type="verse" id="b.MAT.17.4">
      <s id="b.MAT.17.4.1">Shinajpi Pedro Jesusta: Señor, nica, alirami ñucanchi caibi tiangaj.</s>
      <s id="b.MAT.17.4.2">Can munajpi, caibi quinsa huasihuara rashun: cambajta shuj, Moisespajta shuj, Elíaspajtas shuj.</s>
     </seg>
     <seg type="verse" id="b.MAT.17.5">
      <s id="b.MAT.17.5.1">Pai rimaushcallai, shu chiujlla puyu paigunara quillpaca.</s>
      <s id="b.MAT.17.5.2">Puyu ucumanda shu shimi uyarica: Caimi ñuca llaquishca Churi, paihuajpimi cushi ani, paita uyaichi, nisha.</s>
     </seg>
     <seg type="verse" id="b.MAT.17.6">
      <s id="b.MAT.17.6.1">Yachachishca runauna caita uyasha tuama urmanauca, ashcara manzharinauca.</s>
     </seg>
     <seg type="verse" id="b.MAT.17.7">
      <s id="b.MAT.17.7.1">Shinajpi Jesús llutarimusha, paigunara llangaca, Atarichi, nisha, ama manzhaichichu.</s>
     </seg>
     <seg type="verse" id="b.MAT.17.8">
      <s id="b.MAT.17.8.1">Paiguna muyujta ricusha, pitas mana ricunaucachu, Jesusllara ricunauca.</s>
     </seg>
     <seg type="verse" id="b.MAT.17.9">
      <s id="b.MAT.17.9.1">Urcumanda irgumusha, Jesús paigunara mandaca: Pitas ama rimaichichu cai ricushcara ñuca, Runa Churi nishca, huañushcaunamanda causarishca huashagama, nisha.</s>
     </seg>
     <seg type="verse" id="b.MAT.17.10">
      <s id="b.MAT.17.10.1">Shinajpi yachachishca runauna paita tapunauca: ¿Imarasha ninaun yachaira yachachijguna, Elias ñaupa punda shamuna ministirin? nisha.</s>
     </seg>
     <seg type="verse" id="b.MAT.17.11">
      <s id="b.MAT.17.11.1">Jesús cutipasha, paigunara nica: Cierto pacha Elias ñaupa punda shamungami tucuira alichingaj.</s>
     </seg>
     <seg type="verse" id="b.MAT.17.12">
      <s id="b.MAT.17.12.1">Astaun cangunara nini, ña shamucami Elias.</s>
      <s id="b.MAT.17.12.2">Paitaga mana ricsinaucachu, astaumbas runauna paiguna munaira paihua ranaucami.</s>
      <s id="b.MAT.17.12.3">Shinallarami paiguna ñucara, Runa Churi nishcara, tormendachihuanaunga.</s>
     </seg>
     <seg type="verse" id="b.MAT.17.13">
      <s id="b.MAT.17.13.1">Shinajpi yachachishca runauna Jesús Bautisaj Juanmanda paigunama rimashca ajta intindinauca.</s>
     </seg>
     <seg type="verse" id="b.MAT.17.14">
      <s id="b.MAT.17.14.1">Runauna montonma pactamujpi, Jesuspajma shu runa shamusha, paihua ñaupajpi cungurica, paita nica:</s>
     </seg>
     <seg type="verse" id="b.MAT.17.15">
      <s id="b.MAT.17.15.1">Señor, llaquipai ñuca churihuara, ura paita apin, ashcara tormendarin.</s>
      <s id="b.MAT.17.15.2">Ashca cuti ninai urman, ashca cuti yacuis.</s>
     </seg>
     <seg type="verse" id="b.MAT.17.16">
      <s id="b.MAT.17.16.1">Paita pushamucani can yachachishca runaunajma, randi paita alichinara mana ushanaucachu.</s>
     </seg>
     <seg type="verse" id="b.MAT.17.17">
      <s id="b.MAT.17.17.1">Jesús cutipasha nica: ¡Mana pacha, mana quirij istu shungumanda miraiguna!</s>
      <s id="b.MAT.17.17.2">¿Imahorasgamara cangunahua tiaushairi?</s>
      <s id="b.MAT.17.17.3">¿Imahorasgamara cangunara ahuantashairi?</s>
      <s id="b.MAT.17.17.4">Huahuara caima pushamichi.</s>
     </seg>
     <seg type="verse" id="b.MAT.17.18">
      <s id="b.MAT.17.18.1">Jesús supaira piñaca.</s>
      <s id="b.MAT.17.18.2">Supaiga huahuamanda llucshica.</s>
      <s id="b.MAT.17.18.3">Huahua chi horasmanda pacha aliyashca aca.</s>
     </seg>
     <seg type="verse" id="b.MAT.17.19">
      <s id="b.MAT.17.19.1">Yachachishca runauna Jesusma sapallai shamusha, paita ninauca: ¿Imaraigu mana ushacanchi chi supaira ichungaj?</s>
     </seg>
     <seg type="verse" id="b.MAT.17.20">
      <s id="b.MAT.17.20.1">Jesús paigunara: Canguna ansalla quirishcamandami, nica.</s>
      <s id="b.MAT.17.20.2">Cierto pacha cangunara nini, canguna quirina tupu shu ichilla tarpuna muyu tupu ajpi, canguna cai urcura: Caimanda chima pasai, ninguima; pasanmami aca.</s>
      <s id="b.MAT.17.20.3">Imas cangunaj rai huajllami anga.</s>
     </seg>
     <seg type="verse" id="b.MAT.17.21">
      <s id="b.MAT.17.21.1">Cai samiuna Diosta mañajllai sasijllai llucshinaun.</s>
     </seg>
     <seg type="verse" id="b.MAT.17.22">
      <s id="b.MAT.17.22.1">Paiguna Galilea partii tiaushcai, Jesús paigunara nica: Runa Churi runauna maquii entregashcami anga.</s>
     </seg>
     <seg type="verse" id="b.MAT.17.23">
      <s id="b.MAT.17.23.1">Paita huañuchinaungami, astaumbas quinsa punzha huasha causarimungami.</s>
      <s id="b.MAT.17.23.2">Paiguna llaquirinauca ashcara.</s>
     </seg>
     <seg type="verse" id="b.MAT.17.24">
      <s id="b.MAT.17.24.1">Paiguna Capernaum llactama pactamujpi, Pedrojma chi ishqui cullquira mañajguna shamunauca, paita ninauca: ¿Cangunara Yachachij cai ishqui cullquira manzhu pagangái?</s>
     </seg>
     <seg type="verse" id="b.MAT.17.25">
      <s id="b.MAT.17.25.1">Paiga, Ari, nica.</s>
      <s id="b.MAT.17.25.2">Huasii icujpi, Jesús ñaupa punda paita rimaca, nisha: ¿Imasnara iyangui, Simón?</s>
      <s id="b.MAT.17.25.3">Cai pacha rey apuuna, ¿pimandara impuesto nishca cullquira apinaun?</s>
      <s id="b.MAT.17.25.4">¿Churiunamandachu, carumanda shamujgunamandachu apinaun?</s>
     </seg>
     <seg type="verse" id="b.MAT.17.26">
      <s id="b.MAT.17.26.1">Pedroga paita: Carumandaunamandami, nisha cutipaca.</s>
      <s id="b.MAT.17.26.2">Jesús paita: Shinajpi, churiuna mana paganachu, nica.</s>
     </seg>
     <seg type="verse" id="b.MAT.17.27">
      <s id="b.MAT.17.27.1">Shinajllaira, paigunara ama piñachingaj, ri lamarma.</s>
      <s id="b.MAT.17.27.2">Ansílui.</s>
      <s id="b.MAT.17.27.3">Ñaupa apirij aichahuara api, paihua shimira pascai, shimi ucui ishquimanda pagana cullquira tupanguimi.</s>
      <s id="b.MAT.17.27.4">Cullquira api, cuiri, ñucamandas canmandas.</s>
     </seg>
    </div>
    <div type="chapter" id="b.MAT.18">
     <seg type="verse" id="b.MAT.18.1">
      <s id="b.MAT.18.1.1">Chi horas, Jesús yachachishca runauna paihuajma shamunauca, ¿Pitai mas atun, ahua pacha mandanai? ninauca.</s>
     </seg>
     <seg type="verse" id="b.MAT.18.2">
      <s id="b.MAT.18.2.1">Jesusga shu ichilla huahuara cayasha, Shami, nisha, paita paiguna chaupi shungüi shayachica.</s>
     </seg>
     <seg type="verse" id="b.MAT.18.3">
      <s id="b.MAT.18.3.1">Cierto pacha cangunara nini, nica, canguna mana turcarisha, huahuaunasna tucusha, ahua pacha mandanai mana icunguichichu.</s>
     </seg>
     <seg type="verse" id="b.MAT.18.4">
      <s id="b.MAT.18.4.1">Shinajpi, pi runas cai huahuasna mansoyasha, pai yali atunmi ahua pacha mandanai.</s>
     </seg>
     <seg type="verse" id="b.MAT.18.5">
      <s id="b.MAT.18.5.1">Pis shu casna huahuara ñuca shutü chasquisha, ñucarami chasquin.</s>
     </seg>
     <seg type="verse" id="b.MAT.18.6">
      <s id="b.MAT.18.6.1">Pis shu cai ñucajpi quirij ichilla huahuaunara uchai urmachijpi, astaun alimi anmaca shu atun cutana rumira paihua cungai huatasha, paita lamarbi pambachingaj.</s>
     </seg>
     <seg type="verse" id="b.MAT.18.7">
      <s id="b.MAT.18.7.1">¡Ayailla mundu urmachishcaunamanda!</s>
      <s id="b.MAT.18.7.2">Urmachinauna shamungaj ministirin.</s>
      <s id="b.MAT.18.7.3">Randi, ¡ayailla urmachij runa!</s>
     </seg>
     <seg type="verse" id="b.MAT.18.8">
      <s id="b.MAT.18.8.1">Chiraigumanda camba maqui, camba chaqui canda urmachijpi, piti, ichui canmanda.</s>
      <s id="b.MAT.18.8.2">Yali valin causaibi pullu maqui, pullu chaqui icungaj, astaun mana valin ishqui maquiyuj, ishqui chaquiyuj huiñaigama sindij ninai shitai tucungaj.</s>
     </seg>
     <seg type="verse" id="b.MAT.18.9">
      <s id="b.MAT.18.9.1">Shinallara camba ñahui canda urmachijpi, llucchi, ichui canmanda, yali valin causaibi icungaj shu ñahuillahua, astaun mana valin ishqui ñahuihua ucu pacha ninai shitai tucungaj.</s>
     </seg>
     <seg type="verse" id="b.MAT.18.10">
      <s id="b.MAT.18.10.1">Ricuichi ama pishü churaichichu shuj cai ichilla huahuaunamanda.</s>
      <s id="b.MAT.18.10.2">Cangunara nini, paiguna ahua pachai tiaj ángelguna tucui horas ñuca ahua pachai tiaj Yaya ñahuira ricunaun.</s>
     </seg>
     <seg type="verse" id="b.MAT.18.11">
      <s id="b.MAT.18.11.1">Runa Churiga chingarishcara quishpichingaj shamuca.</s>
     </seg>
     <seg type="verse" id="b.MAT.18.12">
      <s id="b.MAT.18.12.1">¿Imara iyanguichi?</s>
      <s id="b.MAT.18.12.2">Shu runa patsaj borregora charisha, shuj pirdirijpi, ¿manzhu chishu iscun chunga iscunda saquisha, urcuma ringa chingarishcara mascangaj?</s>
     </seg>
     <seg type="verse" id="b.MAT.18.13">
      <s id="b.MAT.18.13.1">Borregora tarisha, cierto pacha cangunara nini, mas cushiyanga chi borregoraigumanda, chishu iscun chunga iscun mana chingarishcaunamanda yali.</s>
     </seg>
     <seg type="verse" id="b.MAT.18.14">
      <s id="b.MAT.18.14.1">Shinami, camba ahua pachai tiaj Yaya mana munanzhu shujllas cai ichilla huahuaunamanda pirdiringaj.</s>
     </seg>
     <seg type="verse" id="b.MAT.18.15">
      <s id="b.MAT.18.15.1">Shinasha, camba uqui canhua ucharajpi, ri, paita rimangui sapalla ashcai.</s>
      <s id="b.MAT.18.15.2">Pai canda uyajpiga, camba uquira ganashcanguimi.</s>
     </seg>
     <seg type="verse" id="b.MAT.18.16">
      <s id="b.MAT.18.16.1">Astaun pai canda mana uyajpiga, canhua pariju shujta ishquiras pushai, ishqui quinsa ricujguna shimimanda tucui rimashca shimi uyaringaj.</s>
     </seg>
     <seg type="verse" id="b.MAT.18.17">
      <s id="b.MAT.18.17.1">Pai cangunara mana uyasha nijpiga, iglesiara cuentai.</s>
      <s id="b.MAT.18.17.2">Pai iglesiara mana uyajpiga, paita ña shu yanga mana valij runa cuenta iyashca achu.</s>
     </seg>
     <seg type="verse" id="b.MAT.18.18">
      <s id="b.MAT.18.18.1">Cierto pacha cangunara nini, tucui imaras canguna cai pachai huatajpi, ahua pachais huatashca anga; tucui imaras cai pachai pascajpis, ahua pachais pascashca anga.</s>
     </seg>
     <seg type="verse" id="b.MAT.18.19">
      <s id="b.MAT.18.19.1">Cutillara cangunara nini, cangunamanda ishquindi cai pachai shinallara iyajpi, pariju imaras Diosta mañangaj, ñuca ahua pachai tiaj Yaya chita rangami.</s>
     </seg>
     <seg type="verse" id="b.MAT.18.20">
      <s id="b.MAT.18.20.1">Maibís ishquipura asha, quinsapura ashas, ñuca shutii tandarimujpi, chihui tiasha ñuca paiguna chaupi shungüi.</s>
     </seg>
     <seg type="verse" id="b.MAT.18.21">
      <s id="b.MAT.18.21.1">Shinajpi Pedro llutarímusha nica: Señor, ¿masna cuti ñuca uquira perdonashachu pai ñucahua ucharashcara?</s>
      <s id="b.MAT.18.21.2">¿Canzhis cutigama?</s>
     </seg>
     <seg type="verse" id="b.MAT.18.22">
      <s id="b.MAT.18.22.1">Jesús paita nica: Mana ninichu canzhis cutigamalla, astaun canzhis chunga cuti canzhis cutigama.</s>
     </seg>
     <seg type="verse" id="b.MAT.18.23">
      <s id="b.MAT.18.23.1">Chiraigumanda, ahua pacha mandana shu rey apu cuenta tucun, paita dibishcaunara alichisha nica paita sirvijgunahua.</s>
     </seg>
     <seg type="verse" id="b.MAT.18.24">
      <s id="b.MAT.18.24.1">Dibira alichingaj callarijpi, shu runa shamuca chunga huaranga cullquira dibij.</s>
     </seg>
     <seg type="verse" id="b.MAT.18.25">
      <s id="b.MAT.18.25.1">Cai runaraga, pagangaj mana ushajpí, paihua patrón paita catungaj mandaca, huarmindi churiunandi charishcaunandi, pai dibishcara pagangaj.</s>
     </seg>
     <seg type="verse" id="b.MAT.18.26">
      <s id="b.MAT.18.26.1">Shinajpi chi sirvij runa, patromba ñaupajpi tuama urmasha, rugasha nica: Señor, chapahuapai ansallara, tucuira canda pagashami.</s>
     </seg>
     <seg type="verse" id="b.MAT.18.27">
      <s id="b.MAT.18.27.1">Chi sirvijpa patrón, paita llaquisha, paita cacharica, tucuira paita perdonacami.</s>
     </seg>
     <seg type="verse" id="b.MAT.18.28">
      <s id="b.MAT.18.28.1">Chi sirvij runa llucshishaga, shu paihua pariju sirvij runara tupaca, paita shu patsaj sucreshuara dibica.</s>
      <s id="b.MAT.18.28.2">Paita shinzhira apica, cungara quihuichisha nisha raulla, Pagahuai, nica, dibishcara.</s>
     </seg>
     <seg type="verse" id="b.MAT.18.29">
      <s id="b.MAT.18.29.1">Shinajpi chi paihua pariju sirvij, paihua chaquii tuama urmasha, rugasha nica: Chapahuapai ansallara, tucuira canda pagashami.</s>
     </seg>
     <seg type="verse" id="b.MAT.18.30">
      <s id="b.MAT.18.30.1">Paiga mana munacachu, astaun runara chonda cularbi shitaca dibishcara pagangagama.</s>
     </seg>
     <seg type="verse" id="b.MAT.18.31">
      <s id="b.MAT.18.31.1">Chishu paihua pariju sirvijguna shina tucushcara ricusha, ashcara llaquirisha, patrombajma cuentaj rinauca tucui tucushcara cuentangaj.</s>
     </seg>
     <seg type="verse" id="b.MAT.18.32">
      <s id="b.MAT.18.32.1">Shinajpi patrón runara cayasha nica: Manali sirvij, tucui can dibishcara perdonacani, can ñucara rugashcaraigu.</s>
     </seg>
     <seg type="verse" id="b.MAT.18.33">
      <s id="b.MAT.18.33.1">¿Manzhu can shinallara canhua pariju sirvij runara llaquina macangui imasnara ñuca canda llaquicani?</s>
     </seg>
     <seg type="verse" id="b.MAT.18.34">
      <s id="b.MAT.18.34.1">Shinajpi patrón piñarisha, chi runara entregaca livachijgunama, tucui pai dibishcara pagangagama.</s>
     </seg>
     <seg type="verse" id="b.MAT.18.35">
      <s id="b.MAT.18.35.1">Shinallarami ranga ñuca ahua pachai tiaj Yaya cangunahua, canguna mana tucui shunguhua canguna uquiunara paiguna manali rashcaunara perdonajpi.</s>
     </seg>
    </div>
    <div type="chapter" id="b.MAT.19">
     <seg type="verse" id="b.MAT.19.1">
      <s id="b.MAT.19.1.1">Jesús cai shimiunara tucuchishca huasha anzhuricami Galilea partimanda; Judea partima rica, Jordan yacu chimbama.</s>
     </seg>
     <seg type="verse" id="b.MAT.19.2">
      <s id="b.MAT.19.2.1">Ashca runauna paita catimunauca, tucuira alichicami.</s>
     </seg>
     <seg type="verse" id="b.MAT.19.3">
      <s id="b.MAT.19.3.1">Shinajpi fariseoguna paihuajma shamusha, paita tentanauca, nisha: ¿Raihuajchu shu cari imaraigumandas paihua huarmira ichungaj?</s>
     </seg>
     <seg type="verse" id="b.MAT.19.4">
      <s id="b.MAT.19.4.1">Jesús cutipasha nica: ¿Manzhu ricushcanguichi imasna runaunara ñaupa punda Rau paigunara cariras huarmiras rashcami.</s>
     </seg>
     <seg type="verse" id="b.MAT.19.5">
      <s id="b.MAT.19.5.1">Paigunara nisha: Shu cari paihua yayara mamaras saquingami, paihua huarmihua llutaringami, ishquindi shu aichalla tucunaungami?</s>
     </seg>
     <seg type="verse" id="b.MAT.19.6">
      <s id="b.MAT.19.6.1">Shinajpi ña mana ishquichu tucunaun astaun shu aichalla.</s>
      <s id="b.MAT.19.6.2">Chimanda, Dios llutachishcara runa ama llushpichichu.</s>
     </seg>
     <seg type="verse" id="b.MAT.19.7">
      <s id="b.MAT.19.7.1">Paita ninauca: Shinasha, ¿Imaraigu Moisés mandaca maqui llushpichina quillcara cungaj, huarmira ichungaj?</s>
     </seg>
     <seg type="verse" id="b.MAT.19.8">
      <s id="b.MAT.19.8.1">Jesús nica: Canguna shungu shinzhi ashcaraigu Moisés lugarda cuca canguna huarmiunara ichungaj, astaun callari horaspi mana shinachu aca.</s>
     </seg>
     <seg type="verse" id="b.MAT.19.9">
      <s id="b.MAT.19.9.1">Maspas cangunara nini, maican runa paihua huarmira ichusha, mana shujhua tacarishca raigumanda ajpi, shu huarmihua casarasha, shujhua tacarij runa tucun, shinallara ichushca huarmihua casaraj runa shujhua tacarij tucun.</s>
     </seg>
     <seg type="verse" id="b.MAT.19.10">
      <s id="b.MAT.19.10.1">Yachachishca runauna Jesusta ninauca: Shu cari paihua huarmihua shina ajpi, mana valinzhu casarangaj.</s>
     </seg>
     <seg type="verse" id="b.MAT.19.11">
      <s id="b.MAT.19.11.1">Shinajpi Jesús paigunara nica: Mana tucui runa cai shimira chasquinara ushan, astaun cushcaunamalla.</s>
     </seg>
     <seg type="verse" id="b.MAT.19.12">
      <s id="b.MAT.19.12.1">Eunucos nishca mana casarana ushaj runauna tianaun, huaquinguna casnami pagarinaushca mama icsamanda pacha, shujguna casnami anaun runa rashcamanda, shujgunaga casnami tucunaun paiguna quiquin munaimandallara, ahua pacha mandanaraigumanda.</s>
      <s id="b.MAT.19.12.2">Caita chasquinara ushaj runa chasquichu.</s>
     </seg>
     <seg type="verse" id="b.MAT.19.13">
      <s id="b.MAT.19.13.1">Shinajpi paihuajma pushamunauca ichilla huahuaunara, Jesús paihua maquira paiguna ahuai churangaj, Diosta manangajpas.</s>
      <s id="b.MAT.19.13.2">Yachachishca runaunaga paigunara piñanauca.</s>
      <s id="b.MAT.19.13.3">14 Jesusga: Huahuaunara lugarda cuichi ñucama shamungaj, nica, ama arcaichichu paigunara.</s>
      <s id="b.MAT.19.13.4">Casna huahuaunajmi ahua pacha mandana.</s>
     </seg>
     <seg type="verse" id="b.MAT.19.15">
      <s id="b.MAT.19.15.1">Paihua maquiunara huahuauna ahuai churashca huasha, ricami chi llactamanda.</s>
     </seg>
     <seg type="verse" id="b.MAT.19.16">
      <s id="b.MAT.19.16.1">Shinajpi shu runa Jesusma shamuca, paita nica: Ali Yachachij, ¿Ima alirara rashairi huiñai causaira charingaj?</s>
     </seg>
     <seg type="verse" id="b.MAT.19.17">
      <s id="b.MAT.19.17.1">Jesús paita nica: ¿Ima rasha ñucara ali nisha rimahuangui?</s>
      <s id="b.MAT.19.17.2">Pihuas mana alichu, Diosllami ali.</s>
      <s id="b.MAT.19.17.3">Randi, causaima icusha nijpi, mandamientos nishca camachishca shimiunara huacachi.</s>
     </seg>
     <seg type="verse" id="b.MAT.19.18">
      <s id="b.MAT.19.18.1">Runaga paita: ¿Maicangunaraga? nica.</s>
      <s id="b.MAT.19.18.2">Jesús cutipaca: Ama huañuchichu, ama shujhua tacarichu, ama shuhuaichu, ama llullaichu shujgunamanda.</s>
     </seg>
     <seg type="verse" id="b.MAT.19.19">
      <s id="b.MAT.19.19.1">Yayaras mamaras llaquina mangui, camba rayai tiaj runara can quiquindasna llaquina mangui.</s>
     </seg>
     <seg type="verse" id="b.MAT.19.20">
      <s id="b.MAT.19.20.1">Malta runa paita nica: Cai tucuira rashcani huahuamanda pacha.</s>
      <s id="b.MAT.19.20.2">¿Imara chara pishin?</s>
     </seg>
     <seg type="verse" id="b.MAT.19.21">
      <s id="b.MAT.19.21.1">Jesús paita nica: Can cierto ali sumaj tucusha nijpi, ri, charishcara catui, tsuntsuunama cuyai, maspas valijgunara ahua pachai charinguimi.</s>
      <s id="b.MAT.19.21.2">Shami, catihuai ñucara.</s>
     </seg>
     <seg type="verse" id="b.MAT.19.22">
      <s id="b.MAT.19.22.1">Maltaga cai shimira uyasha, llaquirisha rica, ashca charij asha.</s>
     </seg>
     <seg type="verse" id="b.MAT.19.23">
      <s id="b.MAT.19.23.1">Shinajpi Jesús pai yachachishca runaunara nica: Cierto pacha cangunara nini, tormendosmi shu charij runa ahua pacha mandanai icungaj.</s>
     </seg>
     <seg type="verse" id="b.MAT.19.24">
      <s id="b.MAT.19.24.1">Cutillara cangunara nini: Shu camello nishca tormendariushas shu tupulli uctura pasangallami, randi shu charijga astaun yali tormendoshua Dios mandana pachama icungami.</s>
     </seg>
     <seg type="verse" id="b.MAT.19.25">
      <s id="b.MAT.19.25.1">Pai yachachishca runauna caita uyasha, ashcara manzharinauca, casna nisha: ¿Pita quishpinara ushangairi?</s>
     </seg>
     <seg type="verse" id="b.MAT.19.26">
      <s id="b.MAT.19.26.1">Jesús paigunara ricusha nica: Runaunahua mana raihuajchu yachin, astaun Dioshua tucui raihuajllami.</s>
     </seg>
     <seg type="verse" id="b.MAT.19.27">
      <s id="b.MAT.19.27.1">Shinajpi Pedro paita nica: Ñucanchiga tucuira saquisha, canda catimushcanchi, ¿imarara charishun ñucanchi?</s>
     </seg>
     <seg type="verse" id="b.MAT.19.28">
      <s id="b.MAT.19.28.1">Jesús paigunara nica: Cierto pacha cangunara nini; tucuira alichina punzhai, ñuca, Runa Churi nishca, ñuca sumaj tiarinai tiarishca horas, canguna ñucara catimujguna shinallara chunga ishqui rey apu tiarinai tiarisha, Israel chunga ishqui aillura taripanguichimi.</s>
     </seg>
     <seg type="verse" id="b.MAT.19.29">
      <s id="b.MAT.19.29.1">Maicambas huasiunara, uquiunara, paniunara, yayara, mamara, huarmira, churiunara, allpaunara saquishca ajpi ñuca shutimanda, patsaj cuti mas apingami, maspas huiñai causaira charingami.</s>
     </seg>
     <seg type="verse" id="b.MAT.19.30">
      <s id="b.MAT.19.30.1">Randi, ashca ñaupa punda ajguna puchucaiguna tucunaungami, ashca puchucaiguna ñaupajgunami tucunaunga.</s>
     </seg>
    </div>
    <div type="chapter" id="b.MAT.20">
     <seg type="verse" id="b.MAT.20.1">
      <s id="b.MAT.20.1.1">Ahua pacha mandana shu runa cuentami.</s>
      <s id="b.MAT.20.1.2">Tutamandara llucshica tarabajgunara apingaj, paihua uvillas chagrai tarabangaj.</s>
     </seg>
     <seg type="verse" id="b.MAT.20.2">
      <s id="b.MAT.20.2.1">Tarabajgunahua shimira cushca ajpi chunga sucresta pagangaj caran punzha, runaunara uvillas chagrama cachaca.</s>
     </seg>
     <seg type="verse" id="b.MAT.20.3">
      <s id="b.MAT.20.3.1">Las nueve tupui llucshisha, shujguna lugar ajgunara ricuca pulasai.</s>
     </seg>
     <seg type="verse" id="b.MAT.20.4">
      <s id="b.MAT.20.4.1">Paigunara nica: Richi cangunas ñuca uvillas chagrama, cangunara ali tupura pagashami.</s>
      <s id="b.MAT.20.4.2">Runauna rinauca.</s>
     </seg>
     <seg type="verse" id="b.MAT.20.5">
      <s id="b.MAT.20.5.1">Cuti llucshica doce chaupi punzhai, shinallara las tres tupuis.</s>
     </seg>
     <seg type="verse" id="b.MAT.20.6">
      <s id="b.MAT.20.6.1">Cutillara las cinco tupui llucshica.</s>
      <s id="b.MAT.20.6.2">Chara huaquinguna lugar ajgunara tupaca.</s>
      <s id="b.MAT.20.6.3">Paigunara nica: ¿Imaraigu caibi entero punzha lugar tiaunguichi?</s>
     </seg>
     <seg type="verse" id="b.MAT.20.7">
      <s id="b.MAT.20.7.1">Paita ninauca: Pihuas mana tarabachishcaraigu, nisha.</s>
      <s id="b.MAT.20.7.2">Runa paigunara: Richi cangunas chagrama, nica.</s>
      <s id="b.MAT.20.7.3">Ali tupura pagashca anguichimi.</s>
     </seg>
     <seg type="verse" id="b.MAT.20.8">
      <s id="b.MAT.20.8.1">Tutayaupi, las seis tucujpi, uvillas chagra dueño paihua mayordomora nica: Tarabajgunara cayai, paigunara shu punzha tarabashcara pagai, puchucai shamujgunahua callarijpi, ñaupa shamujgunagama.</s>
     </seg>
     <seg type="verse" id="b.MAT.20.9">
      <s id="b.MAT.20.9.1">Shinajpi las cinco tupui shamujguna pactamujpi, caran dueño paihua chunga sucresta apica.</s>
     </seg>
     <seg type="verse" id="b.MAT.20.10">
      <s id="b.MAT.20.10.1">Ñaupa shamujguna pactamujpi, mas cullquira apishunmi nisha iyanauca, astaun paigunas shinallara caran dueño chunga sucresta apinauca.</s>
     </seg>
     <seg type="verse" id="b.MAT.20.11">
      <s id="b.MAT.20.11.1">Chillara apishaga, dueñora piñanauca.</s>
     </seg>
     <seg type="verse" id="b.MAT.20.12">
      <s id="b.MAT.20.12.1">Ninauca: Cai puchucai horas shamujguna shu horasllara tarabanauca, shinajllaira ñucanchira pagashcasna pagashcangui.</s>
      <s id="b.MAT.20.12.2">Ñucanchiga entero punzha rupaibi tarabashcanchi.</s>
     </seg>
     <seg type="verse" id="b.MAT.20.13">
      <s id="b.MAT.20.13.1">Dueñoga paigunamanda shujta cutipasha nica: Amigo, ñuca canda manalira mana raunichu, ¿manzhu shimira cucani canda chunga sucresta pagangaj?</s>
     </seg>
     <seg type="verse" id="b.MAT.20.14">
      <s id="b.MAT.20.14.1">Canga can ganashcara apisha ri.</s>
      <s id="b.MAT.20.14.2">Ñuca cai huasha shamujta canda cushcasna cusha nini.</s>
     </seg>
     <seg type="verse" id="b.MAT.20.15">
      <s id="b.MAT.20.15.1">¿Manzhu raihuaj ñuca munashcara ñucajhua?</s>
      <s id="b.MAT.20.15.2">¿Canga chijnihuanguichu ñuca shungu ali ashcaraigu?</s>
     </seg>
     <seg type="verse" id="b.MAT.20.16">
      <s id="b.MAT.20.16.1">Shinami, ñaupa ajguna puchucaiguna tucunaungami, puchucaiguna ñaupa ajgunami tucunaunga.</s>
      <s id="b.MAT.20.16.2">Ashcami cayashcauna, randi ansallami ajliashcauna anga.</s>
     </seg>
     <seg type="verse" id="b.MAT.20.17">
      <s id="b.MAT.20.17.1">Jesús Jerusalenma sicasha, ñambii pai chunga ishqui yachachishca runaunara sapallama pushasha, paigunara nica:</s>
     </seg>
     <seg type="verse" id="b.MAT.20.18">
      <s id="b.MAT.20.18.1">Ña Jerusalenma sicanchi.</s>
      <s id="b.MAT.20.18.2">Ñucara, Runa Churi nishcara, entregahuanaunga sacerdote apuunama yachaira yachachijgunamas.</s>
      <s id="b.MAT.20.18.3">Huañuchihuanaungami.</s>
     </seg>
     <seg type="verse" id="b.MAT.20.19">
      <s id="b.MAT.20.19.1">Ñucara gentilgunama entreganaungami burlangaj, azutingaj, chacatangaj.</s>
      <s id="b.MAT.20.19.2">Astaumbas quinsa punzhai causarishami.</s>
     </seg>
     <seg type="verse" id="b.MAT.20.20">
      <s id="b.MAT.20.20.1">Shinajpi Zebedeo churiuna mama llutarimuca, churiunandi, Jesuspa ñaupajpi tuama urmasha paita imaras mañangaj.</s>
     </seg>
     <seg type="verse" id="b.MAT.20.21">
      <s id="b.MAT.20.21.1">Jesús paita: ¿Imara ningui? nisha tapuca.</s>
      <s id="b.MAT.20.21.2">Paiga: Mandangui, nica, can mandana pachai cai ñuca ishqui churiuna canhua tiarinauchu, shuj ali partima shujga lluqui maqui partima,</s>
     </seg>
     <seg type="verse" id="b.MAT.20.22">
      <s id="b.MAT.20.22.1">Shinajpi Jesús cutipasha nica: Canguna mañashcara mana yachanguichichu.</s>
      <s id="b.MAT.20.22.2">¿Ushanguichichu ñucara cushca vasora cuenta upingaj?</s>
      <s id="b.MAT.20.22.3">¿Ushanguichichu ñucara cushca bautisanahua cuenta bautisaringaj?</s>
      <s id="b.MAT.20.22.4">Paiguna: Ushanchimi, ninauca.</s>
     </seg>
     <seg type="verse" id="b.MAT.20.23">
      <s id="b.MAT.20.23.1">Jesús paigunara: Cierto pacha, nica, canguna ñuca vasora cuenta upinguichimi, ñuca bautisanahua cuenta bautisaringuichimi, randi ñuca ali partima ñuca lluqui partima tiarinara mana ñuca cunachu, astaun ñuca Yaya cunga pai ajllashcaunama.</s>
     </seg>
     <seg type="verse" id="b.MAT.20.24">
      <s id="b.MAT.20.24.1">Chishu chungauna caita uyasha piñarinauca chi ishquiunahua.</s>
     </seg>
     <seg type="verse" id="b.MAT.20.25">
      <s id="b.MAT.20.25.1">Shinajpi Jesús paigunara cayasha nica: Yachanguichi imasna llactauna gobernadorguna chi llactaunara mandanaun, atunguna shinallara mandanaun.</s>
     </seg>
     <seg type="verse" id="b.MAT.20.26">
      <s id="b.MAT.20.26.1">Cangunahua mana shina tucungachu, astaun maicans atun tucusha nisha cangunara sirvij tucunga.</s>
     </seg>
     <seg type="verse" id="b.MAT.20.27">
      <s id="b.MAT.20.27.1">Maicans cangunamanda ñaupa aj tucusha nisha, cangunara sirvij tucungami.</s>
     </seg>
     <seg type="verse" id="b.MAT.20.28">
      <s id="b.MAT.20.28.1">Imasna ñuca, Runa Churi nishca, mana shamucanichu sirvi tucungaj, astaumbas sirvingaj shamucani, shinallara ñuca causaira cungaj ashcaunara randingaj.</s>
     </seg>
     <seg type="verse" id="b.MAT.20.29">
      <s id="b.MAT.20.29.1">Paiguna Jericó llactamanda llucshijpi, ashca runauna catimunauca.</s>
     </seg>
     <seg type="verse" id="b.MAT.20.30">
      <s id="b.MAT.20.30.1">Ishqui ñausa runauna, nambí rayai tiajguna, Jesús pasangaraushcara uyasha, caparisha ninauca: ¡Señor, Davidpa Churi, llaquihuapai ñucanchira!</s>
     </seg>
     <seg type="verse" id="b.MAT.20.31">
      <s id="b.MAT.20.31.1">Runaunaga paigunara piñanauca, chunlla tucungaj nisha.</s>
      <s id="b.MAT.20.31.2">Astaun paiguna mas caparinauca: ¡Señor, nisha, Davidpa Churi, llaquihuapai!</s>
     </seg>
     <seg type="verse" id="b.MAT.20.32">
      <s id="b.MAT.20.32.1">Jesusga shayarisha, paigunara cayasha nica: ¿Imara raí ninguichira cangunahua?</s>
     </seg>
     <seg type="verse" id="b.MAT.20.33">
      <s id="b.MAT.20.33.1">Paiguna: Señor, ñahuira pascahuapai, ninauca.</s>
     </seg>
     <seg type="verse" id="b.MAT.20.34">
      <s id="b.MAT.20.34.1">Shinajpi, Jesús llaquirisha, ñahuira llangaca; chi ratollaira ricunauca, paita catimunauca.</s>
     </seg>
    </div>
    <div type="chapter" id="b.MAT.21">
     <seg type="verse" id="b.MAT.21.1">
      <s id="b.MAT.21.1.1">Paiguna ña Jerusalenda mayanllayausha, Betfagé nishca ichilla llactama pactamunauca, Olivos nishca urcu rayai, Jesús shu ishqui pai yachachishca runaunara cachaca.</s>
     </seg>
     <seg type="verse" id="b.MAT.21.2">
      <s id="b.MAT.21.2.1">Paigunara nica: Richi chimbai tiaj ichilla llactama.</s>
      <s id="b.MAT.21.2.2">Chihui shu burro huatashcara tupanguichimi, paihua huahuandi.</s>
      <s id="b.MAT.21.2.3">Pascaichi burrora, ishquindira pushamichi.</s>
     </seg>
     <seg type="verse" id="b.MAT.21.3">
      <s id="b.MAT.21.3.1">Pihuas cangunara rimajpi, Señor ministinmi, ninguichi; shina nijpi uctalla cachamungami.</s>
     </seg>
     <seg type="verse" id="b.MAT.21.4">
      <s id="b.MAT.21.4.1">Cai tucui tucuca Diosmanda rimaj rimashcara pactachingaj, pai casna nishca:</s>
     </seg>
     <seg type="verse" id="b.MAT.21.5">
      <s id="b.MAT.21.5.1">Sion llactara rimaichi, Riqui, nisha, camba Rey Apu cambajma shamun, manso, burroi tiarisha, malta burro ahuai, shu cargara astaj burro huahuai.</s>
     </seg>
     <seg type="verse" id="b.MAT.21.6">
      <s id="b.MAT.21.6.1">Yachachishca runauna rinauca, Jesús mandashcasna ranauca.</s>
     </seg>
     <seg type="verse" id="b.MAT.21.7">
      <s id="b.MAT.21.7.1">Burrora paihua huahuandi pushamunauca, paiguna llachapaunara burro ahuai churanauca.</s>
      <s id="b.MAT.21.7.2">Jesús chi ahuai tiarica.</s>
     </seg>
     <seg type="verse" id="b.MAT.21.8">
      <s id="b.MAT.21.8.1">Ashca taucarimuj runauna paiguna llachapaunara mandanauca ñambii.</s>
      <s id="b.MAT.21.8.2">Shujguna pangaunara yuraunamanda pitinauca, chigunaras ñambii mandanauca.</s>
     </seg>
     <seg type="verse" id="b.MAT.21.9">
      <s id="b.MAT.21.9.1">Ñaupara rijguna huasha shamujgunas caparinauca: ¡Alabashca angui, Davidpa Churi!</s>
      <s id="b.MAT.21.9.2">¡Bendiciashcami Señorba shutii shamujta!</s>
      <s id="b.MAT.21.9.3">¡Alabashca angui ahua pachais!</s>
     </seg>
     <seg type="verse" id="b.MAT.21.10">
      <s id="b.MAT.21.10.1">Jesús Jerusalembi icujpi, entero llacta turbarica, Caiga, ¿pitangai? nisha.</s>
     </seg>
     <seg type="verse" id="b.MAT.21.11">
      <s id="b.MAT.21.11.1">Runauna ninauca: Caimi Diosmanda rimaj Jesús, Galileai tiaj Nazaretmanda.</s>
     </seg>
     <seg type="verse" id="b.MAT.21.12">
      <s id="b.MAT.21.12.1">Jesús Diospa templo huasii icuca.</s>
      <s id="b.MAT.21.12.2">Tucui temploi tiaj catujgunara randijgunaras canzhama ichuca, cullquira turcajguna mesaunara voltiachica, shinallara urpira catujguna tiarinara voltiachica.</s>
     </seg>
     <seg type="verse" id="b.MAT.21.13">
      <s id="b.MAT.21.13.1">Paigunara nica: Quillcashcami tian: Ñuca huasi Diosta mañana huasi nishcami anga.</s>
      <s id="b.MAT.21.13.2">Astaun cangunaga shuhuajguna uctura rashcanguichi.</s>
     </seg>
     <seg type="verse" id="b.MAT.21.14">
      <s id="b.MAT.21.14.1">Paihuajma, templo huasima, ñausauna anga changaunas shamunaucami.</s>
      <s id="b.MAT.21.14.2">Jesús paigunara alichica.</s>
     </seg>
     <seg type="verse" id="b.MAT.21.15">
      <s id="b.MAT.21.15.1">Astaumbas sacerdote apuuna yachaira yachachijgunas Jesús munanaita rashcaunara ricusha, huahuauna templo huasii caparishcara uyashas, ¡Alabashca angui, Davidpa Churi! nisha, piñarinauca.</s>
     </seg>
     <seg type="verse" id="b.MAT.21.16">
      <s id="b.MAT.21.16.1">Paiguna Jesusta ninauca: ¿Uyanguichu paiguna nishcara?</s>
      <s id="b.MAT.21.16.2">Jesús paigunara: Ari, nica, ¿manzhu imahoraspas ricushcanguichi: Huahuauna shimimanda, chuchujguna shimimandas alabanara alichishcangui?</s>
     </seg>
     <seg type="verse" id="b.MAT.21.17">
      <s id="b.MAT.21.17.1">Jesús paigunara saquisha, llactamanda llucshica, Betania llactama risha, chihui tiauca.</s>
     </seg>
     <seg type="verse" id="b.MAT.21.18">
      <s id="b.MAT.21.18.1">Cayandi tutamanda, Jesús llactama tigrasha yarcachica.</s>
     </seg>
     <seg type="verse" id="b.MAT.21.19">
      <s id="b.MAT.21.19.1">Shu higo yurara ñambi rayai ricusha, yurama shamuca.</s>
      <s id="b.MAT.21.19.2">Randi mana imaras tupacachu yurai, pangayujlla aca.</s>
      <s id="b.MAT.21.19.3">Jesús yurara nica: Imahoraspas ama aparichu muyura.</s>
      <s id="b.MAT.21.19.4">Chi ratollai higo yura chaquirica.</s>
     </seg>
     <seg type="verse" id="b.MAT.21.20">
      <s id="b.MAT.21.20.1">Yachachishca runauna chita ricusha, manzharisha ninauca: ¿Ima rashara uctalla chaquirica higo yura?</s>
     </seg>
     <seg type="verse" id="b.MAT.21.21">
      <s id="b.MAT.21.21.1">Jesús cutipasha nica: Cierto pacha cangunara nini, canguna quirisha, mana manzhashas, mana higo yurahua rashcasnallara ranguichima, astaun cai urcura: Anzhuri, lamarbi urmairi, nijpi, shina tucunmami.</s>
     </seg>
     <seg type="verse" id="b.MAT.21.22">
      <s id="b.MAT.21.22.1">Imaras Diosta rugasha mañajpi, quirisha chasqumguichimi.</s>
     </seg>
     <seg type="verse" id="b.MAT.21.23">
      <s id="b.MAT.21.23.1">Jesús templo huasima shamujpiga, sacerdote apuuna rucuunandi paihuajma shamunauca pai yachachiushca ratollai.</s>
      <s id="b.MAT.21.23.2">Paita ninauca: ¿Pi mandajpira cai rashcaunara rangui?</s>
      <s id="b.MAT.21.23.3">¿Pita canda casna rangaj mandaca?</s>
     </seg>
     <seg type="verse" id="b.MAT.21.24">
      <s id="b.MAT.21.24.1">Jesús paigunara cutipasha nica: Ñuca shinallara shu tapunara charini.</s>
      <s id="b.MAT.21.24.2">Canguna ñucara cutipajpi, ñucas shinallara cangunara cuentashami pi mandajpira cai ranaunara rauni.</s>
     </seg>
     <seg type="verse" id="b.MAT.21.25">
      <s id="b.MAT.21.25.1">Juamba bautisanaga, ¿maimandara acai?</s>
      <s id="b.MAT.21.25.2">¿Ahua pachamandachu aca, runaunamandachu aca?</s>
      <s id="b.MAT.21.25.3">Shinajpi paigunapura rimananauca, casna nisha: Ñucanchi ahua pachamandami aca nijpiga, paimi ñinga: ¿Imarasha mana quiricanguichi?</s>
     </seg>
     <seg type="verse" id="b.MAT.21.26">
      <s id="b.MAT.21.26.1">Ñucanchi, runaunamandami nijpiga runaunara manzhanchi, tucui runauna, Juan Diosmanda rimajmi ninaun.</s>
     </seg>
     <seg type="verse" id="b.MAT.21.27">
      <s id="b.MAT.21.27.1">Jesusta cutipasha ninauca: Mana yachanchichu.</s>
      <s id="b.MAT.21.27.2">Jesusga paigunara: Ñucas cangunara mana nishachu pi mandajpira ñuca cai rashcaunara rauni.</s>
     </seg>
     <seg type="verse" id="b.MAT.21.28">
      <s id="b.MAT.21.28.1">Shinajllaira, ¿imasnara iyanguichi?</s>
      <s id="b.MAT.21.28.2">Shu runa ishqui churiyuj aca.</s>
      <s id="b.MAT.21.28.3">Yaya paihua ñaupa punda churima shamusha, paita nica: Churi, cuna punzha ri ñuca uvillas chagrai tarabangaj.</s>
     </seg>
     <seg type="verse" id="b.MAT.21.29">
      <s id="b.MAT.21.29.1">Churiga: Mana munanichu, nica.</s>
      <s id="b.MAT.21.29.2">Randi huasha arrepentirisha ricami.</s>
     </seg>
     <seg type="verse" id="b.MAT.21.30">
      <s id="b.MAT.21.30.1">Yaya chishu churima shamusha, paita shinallara rimaca.</s>
      <s id="b.MAT.21.30.2">Churi cutipasha paita nica: Ariu, señor, riunimi.</s>
      <s id="b.MAT.21.30.3">Randi, mana ricachu.</s>
     </seg>
     <seg type="verse" id="b.MAT.21.31">
      <s id="b.MAT.21.31.1">Cai ishqui churimanda, ¿maicanda paihua yaya munashcara pactachica?</s>
      <s id="b.MAT.21.31.2">Cutipanauca, Ñaupa aj churi.</s>
      <s id="b.MAT.21.31.3">Jesús paigunara nica: Cierto pacha cangunara nini, cullquira tandachij runauna shujhua tacarij huarmiunas cangunamanda ñaupara rinaun Dios mandana pachama.</s>
     </seg>
     <seg type="verse" id="b.MAT.21.32">
      <s id="b.MAT.21.32.1">Cangunajma shamuca Juan, ali causanara yachachisha, paitaga mana quiricanguichi, astaumbas cullquira tandachij runauna shujhua tacarij huarmiunandi paita quirinaucami.</s>
      <s id="b.MAT.21.32.2">Cangunaga caita ricusha, mana huasha arrepentiricanguichi paita quiringaj.</s>
     </seg>
     <seg type="verse" id="b.MAT.21.33">
      <s id="b.MAT.21.33.1">Shu yachachingaj cuentanara uyaichi.</s>
      <s id="b.MAT.21.33.2">Shu runa tiauca, uvillas chagrara tarpuca.</s>
      <s id="b.MAT.21.33.3">Quinzhaca.</s>
      <s id="b.MAT.21.33.4">Uvillasta chahuanara allaca.</s>
      <s id="b.MAT.21.33.5">Huasira sicachica.</s>
      <s id="b.MAT.21.33.6">Shu tarabajgunara pagara mañasha, chagrara mañachica.</s>
      <s id="b.MAT.21.33.7">Caru llactama rica.</s>
     </seg>
     <seg type="verse" id="b.MAT.21.34">
      <s id="b.MAT.21.34.1">Muyura pallana horas pactarijpi, sirvijgunara cachaca tarabajgunama, muyura apingaj.</s>
     </seg>
     <seg type="verse" id="b.MAT.21.35">
      <s id="b.MAT.21.35.1">Tarabajgunaga sirvijgunara apisha, shujta sajmanauca, shujtaga huañuchinauca, shujtaga rumihua shitanauca.</s>
     </seg>
     <seg type="verse" id="b.MAT.21.36">
      <s id="b.MAT.21.36.1">Cutillara sirvijgunara cachaca, ñaupa cachashcamanda yalira.</s>
      <s id="b.MAT.21.36.2">Shinallara ranauca chigunaras.</s>
     </seg>
     <seg type="verse" id="b.MAT.21.37">
      <s id="b.MAT.21.37.1">Puchucaibi, paihua churira cachaca, Ñuca churira manzhanaunga chari, nisha.</s>
     </seg>
     <seg type="verse" id="b.MAT.21.38">
      <s id="b.MAT.21.38.1">Tarabajgunaga churira ricusha, paigunapura rimananauca: Caimi chagrara apiña churi.</s>
      <s id="b.MAT.21.38.2">Acuichi, paita huañuchishunchi, paihua allpara apishunchi.</s>
     </seg>
     <seg type="verse" id="b.MAT.21.39">
      <s id="b.MAT.21.39.1">Paita apisha, chagra canzhama ichunauca, huañuchinauca.</s>
     </seg>
     <seg type="verse" id="b.MAT.21.40">
      <s id="b.MAT.21.40.1">Uvillas chagra dueño shamushaga, ¿Imara rangai chi tarabajgunahua?</s>
     </seg>
     <seg type="verse" id="b.MAT.21.41">
      <s id="b.MAT.21.41.1">Paita ninauca: Manali rajgunara mana ansas llaquisha tucuchingami.</s>
      <s id="b.MAT.21.41.2">Paihua uvillas chagrara shu tarabajgunama pagara mañasha mañachingami, pallana horaspi aparishcara cujgunama.</s>
     </seg>
     <seg type="verse" id="b.MAT.21.42">
      <s id="b.MAT.21.42.1">Jesús paigunara: ¿Imahoraspas manzhu ricushcanguichi, nica, Quillcaunai: Sicachijguna mana munashca rumi ña istandi siqui rumi tucushcami.</s>
      <s id="b.MAT.21.42.2">Caiga Señor rashcami, ñucanchi ñahuii manzhanaitami ricurin?</s>
     </seg>
     <seg type="verse" id="b.MAT.21.43">
      <s id="b.MAT.21.43.1">Chiraigumanda cangunara nini, Dios mandana pacha cangunamanda quichushca anga, randi cushcami anga pai aparishcara aparíj runaunama.</s>
     </seg>
     <seg type="verse" id="b.MAT.21.44">
      <s id="b.MAT.21.44.1">Maicans cai rumi ahuai urmasha, paquirishca anga; maican ahuais cai rumi urmasha, cuta cuta urmangami.</s>
     </seg>
     <seg type="verse" id="b.MAT.21.45">
      <s id="b.MAT.21.45.1">Sacerdote apuuna fariseogunandi Jesús yachachingaj cuentanaunara uyasha, ñucanchimanda uyachishami riman nisha intindinauca.</s>
     </seg>
     <seg type="verse" id="b.MAT.21.46">
      <s id="b.MAT.21.46.1">Randi, paita apishun nishallara, runaunara manzhanauca, paiguna Jesusta Diosmanda rimajmi, iyasha.</s>
     </seg>
    </div>
    <div type="chapter" id="b.MAT.22">
     <seg type="verse" id="b.MAT.22.1">
      <s id="b.MAT.22.1.1">Jesús paigunara cutipasha, cuti yachachingaj cuentanahua rimaca, nisha:</s>
     </seg>
     <seg type="verse" id="b.MAT.22.2">
      <s id="b.MAT.22.2.1">Ahua pacha mandana shu rey apu cuentami ricurin, paihua churira istasha boraca.</s>
     </seg>
     <seg type="verse" id="b.MAT.22.3">
      <s id="b.MAT.22.3.1">Paita sirvijgunara cachaca borama convirashcaunara cayangaj.</s>
      <s id="b.MAT.22.3.2">Convirashcaunaga mana munanauca shamungaj.</s>
     </seg>
     <seg type="verse" id="b.MAT.22.4">
      <s id="b.MAT.22.4.1">Shu sirvijgunara cuti cachaca: Convirashcaunara rimaichi, micuna ña puruntushcami, nisha; ñuca irayashca huagraunara, animalgunaras huañuchishcanchi, tucui ña alichishcami tucun, borama shamichi, nisha.</s>
     </seg>
     <seg type="verse" id="b.MAT.22.5">
      <s id="b.MAT.22.5.1">Paigunaga mana uyasha ri pasanauca, shuj paihua hacindama, shujga paihua tiendama.</s>
     </seg>
     <seg type="verse" id="b.MAT.22.6">
      <s id="b.MAT.22.6.1">Shujgunaga sirvijgunara apisha, piñasha huañuchinauca.</s>
     </seg>
     <seg type="verse" id="b.MAT.22.7">
      <s id="b.MAT.22.7.1">Rey apu uyashaga piñarica, paihua soldarounara cachaca, huañuchijgunara huañuchinauca, paiguna llactara rupachinauca.</s>
     </seg>
     <seg type="verse" id="b.MAT.22.8">
      <s id="b.MAT.22.8.1">Shinajpi sirvijgunara nica: Cierto pacha bora puruntushcami, astaun convirashcauna mana valijguna anaushca.</s>
     </seg>
     <seg type="verse" id="b.MAT.22.9">
      <s id="b.MAT.22.9.1">Richi ñambiuna llucshinaunama, tucui chihui tiajgunara cayaichi.</s>
     </seg>
     <seg type="verse" id="b.MAT.22.10">
      <s id="b.MAT.22.10.1">Sirvijguna ñambiunara rishaga, tucui tiajgunara tandachinauca, manaliunaras aliunaras.</s>
      <s id="b.MAT.22.10.2">Bora huasi undajtami aca, ashca convirashcauna shamushcaraigu.</s>
     </seg>
     <seg type="verse" id="b.MAT.22.11">
      <s id="b.MAT.22.11.1">Rey apu icucami convirashcaunara ricungaj.</s>
      <s id="b.MAT.22.11.2">Chihui shu runara ricuca bora churanara mana churarishcara.</s>
     </seg>
     <seg type="verse" id="b.MAT.22.12">
      <s id="b.MAT.22.12.1">Paita nica: Amigo, ¿imarasha caibi bora churana illaj icucangui?</s>
      <s id="b.MAT.22.12.2">Runaga mana ansas cutipaca.</s>
     </seg>
     <seg type="verse" id="b.MAT.22.13">
      <s id="b.MAT.22.13.1">Shinajpi rey apu sirvijgunara nica: Paita huataichi chaquiras maquiras.</s>
      <s id="b.MAT.22.13.2">Canzhai llandu tutai shitaichi.</s>
      <s id="b.MAT.22.13.3">Chihui llaqui huacana quiri mucunas tian.</s>
     </seg>
     <seg type="verse" id="b.MAT.22.14">
      <s id="b.MAT.22.14.1">Ashcaunami cayai tucunaushca, ansallami ajllashcauna.</s>
     </seg>
     <seg type="verse" id="b.MAT.22.15">
      <s id="b.MAT.22.15.1">Shinajpi fariseoguna rimanangaj rinauca, Jesusta ima shimiis apingaj, nisha.</s>
     </seg>
     <seg type="verse" id="b.MAT.22.16">
      <s id="b.MAT.22.16.1">Paiguna yachachishca runaunara Herodianos nishcaunandi Jesuspajma cachanauca, paita nisha: Yachachij, can cierto shimira llaquij ajta ricsinchi, can Diospa nambira cierto pacha yachachingui, pi runaras mana manzhangui, runauna ricurinaras mana ricungui.</s>
     </seg>
     <seg type="verse" id="b.MAT.22.17">
      <s id="b.MAT.22.17.1">Ñucanchira rimahuai, ¿Imara ningui?</s>
      <s id="b.MAT.22.17.2">¿Raihuajchu manzhu raihuaj impuesto nishca gobierno cullquira César apuma pagangaj?</s>
     </seg>
     <seg type="verse" id="b.MAT.22.18">
      <s id="b.MAT.22.18.1">Jesusga paiguna manali iyaira yachasha nica: ¿Imaraigu tentahuanguichi, ishqui shimiyujguna?</s>
     </seg>
     <seg type="verse" id="b.MAT.22.19">
      <s id="b.MAT.22.19.1">Shu impuesto pagana cullquira ricuchihuaichi.</s>
      <s id="b.MAT.22.19.2">Paiguna shu denario nishca cullquira ricuchinauca.</s>
     </seg>
     <seg type="verse" id="b.MAT.22.20">
      <s id="b.MAT.22.20.1">Shinajpi Jesús paigunara: ¿Pihuajtai cai ñahui, cai quillcashca? nica.</s>
     </seg>
     <seg type="verse" id="b.MAT.22.21">
      <s id="b.MAT.22.21.1">Cesarbaj, ninauca.</s>
      <s id="b.MAT.22.21.2">Jesusga paigunara: Cesarbajta Cesarma cuichi, Diospajta Diosma cuichi, nica.</s>
     </seg>
     <seg type="verse" id="b.MAT.22.22">
      <s id="b.MAT.22.22.1">Caita uyasha manzharinauca, paita saquisha rinaucami.</s>
     </seg>
     <seg type="verse" id="b.MAT.22.23">
      <s id="b.MAT.22.23.1">Chi punzha saduceo runauna Jesusma shamunauca.</s>
      <s id="b.MAT.22.23.2">Paiguna causarina illanmi nijguna.</s>
      <s id="b.MAT.22.23.3">Paita tapunauca:</s>
     </seg>
     <seg type="verse" id="b.MAT.22.24">
      <s id="b.MAT.22.24.1">Yachachij, nisha, Moisés nica: Shu runa churi illaj huañujpi, paihua uqui huañuj runa huarmira casarachu, miraigunara sicachingaj uquijta.</s>
     </seg>
     <seg type="verse" id="b.MAT.22.25">
      <s id="b.MAT.22.25.1">Ñucanchijpi canzhis uquipura tianauca.</s>
      <s id="b.MAT.22.25.2">Ñaupa punda ajga casaraca, chi huasha churi illaj huañuca.</s>
      <s id="b.MAT.22.25.3">Paihua huarmira uquima saquica.</s>
     </seg>
     <seg type="verse" id="b.MAT.22.26">
      <s id="b.MAT.22.26.1">Shinallarami ishqui quinsa uquiuna, canzhis uqutgama, huarmira apinauca.</s>
     </seg>
     <seg type="verse" id="b.MAT.22.27">
      <s id="b.MAT.22.27.1">Puchucaibi huarmis huañuca.</s>
     </seg>
     <seg type="verse" id="b.MAT.22.28">
      <s id="b.MAT.22.28.1">Causarínaiga, ¿chi canzhismanda maicanda apingai caí huarmira, tucui uquiuna paita charishcaraigu?</s>
     </seg>
     <seg type="verse" id="b.MAT.22.29">
      <s id="b.MAT.22.29.1">Shinajpi Jesús paigunara cutipasha nica: Pandaunguichi, Quillcashcaunara Diospa ushanaras mana yachasha.</s>
     </seg>
     <seg type="verse" id="b.MAT.22.30">
      <s id="b.MAT.22.30.1">Causarinai mana casaranaungachu, shinallara mana casarachinaungachu, astaun Diospa ahua pachai tiaj angelguna cuenta tucunaungami.</s>
     </seg>
     <seg type="verse" id="b.MAT.22.31">
      <s id="b.MAT.22.31.1">Randi, huañushcauna causarinamanda, ¿manzhu ricushcanguichi Quillcai Dios cangunama rimashcara, casna nisha:</s>
     </seg>
     <seg type="verse" id="b.MAT.22.32">
      <s id="b.MAT.22.32.1">Ñuca Abrahamba Dios, Isacpa Dios, Jacobpa Dios ani?</s>
      <s id="b.MAT.22.32.2">Diosga mana huañushcauna Dioschu an, astaun causajgunajmi.</s>
     </seg>
     <seg type="verse" id="b.MAT.22.33">
      <s id="b.MAT.22.33.1">Runauna caita uyasha manzharinauca pai yachachishcamanda.</s>
     </seg>
     <seg type="verse" id="b.MAT.22.34">
      <s id="b.MAT.22.34.1">Shinajpi fariseoguna, Jesús saduceogunara vencishcara uyasha, pariju tandarinauca.</s>
     </seg>
     <seg type="verse" id="b.MAT.22.35">
      <s id="b.MAT.22.35.1">Paigunamanda shujga, ley shimira yachaj, paita tentasha tapuca:</s>
     </seg>
     <seg type="verse" id="b.MAT.22.36">
      <s id="b.MAT.22.36.1">Yachachij, nica, ¿ley shimii, maicanda tucuimanda yali atun mandashca shimi?</s>
     </seg>
     <seg type="verse" id="b.MAT.22.37">
      <s id="b.MAT.22.37.1">Jesús paita nica: Camba Señor Diosta llaquina mangui, entero shunguhua, entero almahua, entero iyaihua.</s>
     </seg>
     <seg type="verse" id="b.MAT.22.38">
      <s id="b.MAT.22.38.1">Caimi ñaupa punda atun mandashca shimi.</s>
     </seg>
     <seg type="verse" id="b.MAT.22.39">
      <s id="b.MAT.22.39.1">Chimanda huashalla mandashca shimi ñaupaj cuentallarami: Camba rayai tiaj runara canda llaquishcasna llaquinami angui.</s>
     </seg>
     <seg type="verse" id="b.MAT.22.40">
      <s id="b.MAT.22.40.1">Cai ishqui mandashca shimiunamandami tucui camachishca shimiuna tucui Diosmanda rimajguna yachachishcaunas tucunaun.</s>
     </seg>
     <seg type="verse" id="b.MAT.22.41">
      <s id="b.MAT.22.41.1">Jesús fariseogunahua pariju tiausha, paigunara tapuca:</s>
     </seg>
     <seg type="verse" id="b.MAT.22.42">
      <s id="b.MAT.22.42.1">Cristomanda, ¿imara iyanguichi? nica.</s>
      <s id="b.MAT.22.42.2">¿Pihua churirai?</s>
      <s id="b.MAT.22.42.3">Paiguna, Davidpa churimi, ninauca.</s>
     </seg>
     <seg type="verse" id="b.MAT.22.43">
      <s id="b.MAT.22.43.1">Jesús paigunara nica: ¿Imasnara David Espiritui rimasha paita: Señor, nisha rimanzhu, casna nisha:</s>
     </seg>
     <seg type="verse" id="b.MAT.22.44">
      <s id="b.MAT.22.44.1">Señor ñuca Señorda nica, ñuca ali maqui partii tiari, canda chijnijgunara camba chaqui ucui churanagama?</s>
     </seg>
     <seg type="verse" id="b.MAT.22.45">
      <s id="b.MAT.22.45.1">David paita, Señor, nisha rimasha, ¿imasnajpira paihua churi tucun?</s>
     </seg>
     <seg type="verse" id="b.MAT.22.46">
      <s id="b.MAT.22.46.1">Pihuas paita imaras cutipanara mana ushacachu.</s>
      <s id="b.MAT.22.46.2">Chi punzhamanda pacha, pihuas paita imaras tapungaj mana iyaricachu.</s>
     </seg>
    </div>
    <div type="chapter" id="b.MAT.23">
     <seg type="verse" id="b.MAT.23.1">
      <s id="b.MAT.23.1.1">Shinajpi Jesús runaunaras pai yachachishca runaunaras rimaca, casna nisha:</s>
     </seg>
     <seg type="verse" id="b.MAT.23.2">
      <s id="b.MAT.23.2.1">Yachaira yachachijguna fariseogunandi Moisés camachishcaunara yachachinaun.</s>
     </seg>
     <seg type="verse" id="b.MAT.23.3">
      <s id="b.MAT.23.3.1">Shinajpi tucui paiguna pactachingaj rimashcaunara pactachichi, shinallara raichi, astaumbas paiguna rashcaunara ama raichichu.</s>
      <s id="b.MAT.23.3.2">Paigunaga rimanaun, astaun mana ranaunzhu.</s>
     </seg>
     <seg type="verse" id="b.MAT.23.4">
      <s id="b.MAT.23.4.1">Paigunaga llashaj tormendos cargaunara runauna huasha tullui huatanaun, randi paiguna ichilla rerollahuas mana munanaunzhu llangangaj.</s>
     </seg>
     <seg type="verse" id="b.MAT.23.5">
      <s id="b.MAT.23.5.1">Astaun paiguna tucui rashcaunara runauna ricungajlla ranaunmi.</s>
      <s id="b.MAT.23.5.2">Paiguna quillca churana cajitaunara atunyachinaun, paiguna churana punda tsiraspa tucushcara anzhuyachinaun.</s>
     </seg>
     <seg type="verse" id="b.MAT.23.6">
      <s id="b.MAT.23.6.1">Micunaunai ali tiarinaunara munanaun, tandarina huasiunais ñaupa pundai tiarinaunara munanaun.</s>
     </seg>
     <seg type="verse" id="b.MAT.23.7">
      <s id="b.MAT.23.7.1">Shinallara pulasaunai salurai tucunaunara munanaun, runauna paigunara: Yachachij, yachachij, rimai tucunara munanaun.</s>
     </seg>
     <seg type="verse" id="b.MAT.23.8">
      <s id="b.MAT.23.8.1">Cangunaga ama munaichichu runauna cangunara, Yachachij, nii tucungaj.</s>
      <s id="b.MAT.23.8.2">Shujllami cangunara Yachachij, pai Cristomi.</s>
      <s id="b.MAT.23.8.3">Cangunaga uquipura anguichi.</s>
     </seg>
     <seg type="verse" id="b.MAT.23.9">
      <s id="b.MAT.23.9.1">Ama pihuas, Ñuca yaya, nisha rimachu cai pachai.</s>
      <s id="b.MAT.23.9.2">Shujllami canguna Yaya, paiga ahua pachaimi tiaun.</s>
     </seg>
     <seg type="verse" id="b.MAT.23.10">
      <s id="b.MAT.23.10.1">Cangunaraga runauna ama, Yachachij, ninauchu.</s>
      <s id="b.MAT.23.10.2">Shujllami cangunara Yachachij, paiga Cristomi.</s>
     </seg>
     <seg type="verse" id="b.MAT.23.11">
      <s id="b.MAT.23.11.1">Cangunamanda yali runa, paiga cangunara sirvij achu.</s>
     </seg>
     <seg type="verse" id="b.MAT.23.12">
      <s id="b.MAT.23.12.1">Maican runas paillarara ahuayachijpi, pishiyachishca anga.</s>
      <s id="b.MAT.23.12.2">Maicambas paillarara pishiyachijpi ahuayachishca anga.</s>
     </seg>
     <seg type="verse" id="b.MAT.23.13">
      <s id="b.MAT.23.13.1">Astaumbas, ¡Ayailla cangunamanda, yachaira yachachijguna, fariseoguna, ishqui shimiyujguna!</s>
      <s id="b.MAT.23.13.2">Ahua pacha mandanara runaunajta ishcanguichi.</s>
      <s id="b.MAT.23.13.3">Cangunas mana icunguichi, shinallara mana lugardas cunguichi icushun nijgunara.</s>
     </seg>
     <seg type="verse" id="b.MAT.23.14">
      <s id="b.MAT.23.14.1">¡Ayailla cangunamanda, yachaira yachachijguna, fariseoguna, ishqui shimiyujguna!</s>
      <s id="b.MAT.23.14.2">Huaccha huarmiuna huasiunara tucuchinguichi, runauna uyangajlla unaira mañanguichi.</s>
      <s id="b.MAT.23.14.3">Caimanda mas shinzhi causayachishca tucunguichimi.</s>
     </seg>
     <seg type="verse" id="b.MAT.23.15">
      <s id="b.MAT.23.15.1">¡Ayailla cangunamanda, yachaira yachachijguna, fariseoguna, ishqui shimiyujguna!</s>
      <s id="b.MAT.23.15.2">Lamarda auparas puringuichimi shu runara cangunara catijta rangaj.</s>
      <s id="b.MAT.23.15.3">Ña catijpi, paita huajlichinguichi cangunamanda ishqui cuti yali ucu pachama rijta ranguichi.</s>
     </seg>
     <seg type="verse" id="b.MAT.23.16">
      <s id="b.MAT.23.16.1">¡Ayailla cangunamanda, ñausa pushajguna!</s>
      <s id="b.MAT.23.16.2">Shu runa templo huasi shutii shimira cujpi, yangami ran, ninguichi.</s>
      <s id="b.MAT.23.16.3">Shu runaga templo huasii tiaj curimanda shimira cujpi, dibijmi tucun, ninguichi.</s>
     </seg>
     <seg type="verse" id="b.MAT.23.17">
      <s id="b.MAT.23.17.1">¡Upauna, ñausauna!</s>
      <s id="b.MAT.23.17.2">¿Imara yali valin, curichu, curira valichij templo huasichu?</s>
     </seg>
     <seg type="verse" id="b.MAT.23.18">
      <s id="b.MAT.23.18.1">Shinallara: Pis altar shutii shimira cujpi, Yangami ran, ninguichi.</s>
      <s id="b.MAT.23.18.2">Astaun pis altarbi tiaj sacrificio shutii shimira cujpi, dibijmi tucun, ninguichi.</s>
     </seg>
     <seg type="verse" id="b.MAT.23.19">
      <s id="b.MAT.23.19.1">¡Upauna, ñausauna!</s>
      <s id="b.MAT.23.19.2">¿Imara yali valin, sacrificiochu, sacrificiora valichij altarchu?</s>
     </seg>
     <seg type="verse" id="b.MAT.23.20">
      <s id="b.MAT.23.20.1">Altar shutii shimira cujga, altarmandas tucui chihui ahuai tiajmandas shimira cunmi.</s>
     </seg>
     <seg type="verse" id="b.MAT.23.21">
      <s id="b.MAT.23.21.1">Templo huasi shutii shimira cujga, templo shutüs, templo huasü Causaujpa shutüs shimira cunmi.</s>
     </seg>
     <seg type="verse" id="b.MAT.23.22">
      <s id="b.MAT.23.22.1">Ahua pacha shutii shimira cujga, Diospa tiarina shutii tiarinai Tiarijpa shutüs shimira cunmi.</s>
     </seg>
     <seg type="verse" id="b.MAT.23.23">
      <s id="b.MAT.23.23.1">¡Ayailla cangunamanda, yachaira yachachijguna, fariseoguna, ishqui shimiyujguna!</s>
      <s id="b.MAT.23.23.2">Shu chunga partira cunguichi micunai churana pangaunamanda, astaun ley shimimanda atun ranaunara saquinguichimi: alirana, llaquina, quirina.</s>
      <s id="b.MAT.23.23.3">Caigunara rana aca, chishujgunara mana saquisha.</s>
     </seg>
     <seg type="verse" id="b.MAT.23.24">
      <s id="b.MAT.23.24.1">¡Ñausa pushajguna.</s>
      <s id="b.MAT.23.24.2">Challunda shushunguichi, astaumbas camello nishcara nillpunguichi!</s>
     </seg>
     <seg type="verse" id="b.MAT.23.25">
      <s id="b.MAT.23.25.1">¡Ayailla cangunamanda, yachaira yachachijguna, fariseoguna, ishqui shimiyujguna!</s>
      <s id="b.MAT.23.25.2">Vaso pulato huasha partira maillanguichi, astaumbas ucu shungüi shuhuanahua manali ranahuas undajtami anguichi.</s>
     </seg>
     <seg type="verse" id="b.MAT.23.26">
      <s id="b.MAT.23.26.1">¡Ñausa fariseo runa!</s>
      <s id="b.MAT.23.26.2">Ñaupa punda vasomanda pulatomanda ucu partira pichairi, huasha partis shinallara pichairi, huasha partís shinallara pichashca achu.</s>
     </seg>
     <seg type="verse" id="b.MAT.23.27">
      <s id="b.MAT.23.27.1">¡Ayailla cangunamanda, yachaira yachachijguna, fariseoguna, ishqui shimiyujguna!</s>
      <s id="b.MAT.23.27.2">Yurajlla pintashca pambana uctuuna cuenta anguichi.</s>
      <s id="b.MAT.23.27.3">Cierto pacha canzhamanda sumajlla ricurinaun, astaun ucui huañushcauna tulluhua ima ismushcahuas undashcami anaun.</s>
     </seg>
     <seg type="verse" id="b.MAT.23.28">
      <s id="b.MAT.23.28.1">Shinallarami canguna, canzhamanda ricujpi, ali runaunasna ricuringuichi, astaun shungu ucui manalihua, manali iyaihuas undarishcami anguichi.</s>
     </seg>
     <seg type="verse" id="b.MAT.23.29">
      <s id="b.MAT.23.29.1">¡Ayailla cangunamanda, yachaira yachachijguna, fariseo guna, ishqui shimiyujguna!</s>
      <s id="b.MAT.23.29.2">Diosmanda rimajguna pambana huasiunara sicachinguichi, ali runaunara iyarichina rumiunaras sumacyachinguichi.</s>
     </seg>
     <seg type="verse" id="b.MAT.23.30">
      <s id="b.MAT.23.30.1">Shinallara ninguichi: Ñucanchiga ñucanchi yayauna causaushca tiempoi causaushca ashaga, mana rai macanchi paiguna rashcaunara, Diosmanda rimajguna yahuarda talisha.</s>
      <s id="b.MAT.23.30.2">3!</s>
      <s id="b.MAT.23.30.3">Shina rimasha ricuchinguichi canguna quiquingunamanda, canguna chi Diosmanda rimajgunara huañuchijguna quiquin churiuna anguichimi.</s>
     </seg>
     <seg type="verse" id="b.MAT.23.32">
      <s id="b.MAT.23.32.1">¡Cangunas canguna yayauna rashca tupura undachichi!</s>
     </seg>
     <seg type="verse" id="b.MAT.23.33">
      <s id="b.MAT.23.33.1">¡Machacuiguna, pitalalamanda miraiguna!</s>
      <s id="b.MAT.23.33.2">¿Imara rashara ucu pachama rinamanda quishpinguichi?</s>
     </seg>
     <seg type="verse" id="b.MAT.23.34">
      <s id="b.MAT.23.34.1">Chiraigumanda ñuca cangunama Diosmanda rimajgunara, yachajgunara, yachaira yachachijgunara cachauni.</s>
      <s id="b.MAT.23.34.2">Paigunamanda huaquingunara huañuchinguichimi, huaquingunara chacatanguichimi, shujgunara azutinguichimi canguna tandarina huasiunai, shu llactamanda shu llactagama cachanguichimi.</s>
     </seg>
     <seg type="verse" id="b.MAT.23.35">
      <s id="b.MAT.23.35.1">Casna ranguichimi canguna ahuai tucui ali runa yahuar urmangaj ali causaj Abel yahuarmanda Berequías churi Zacarías yahuargama, paita templo huasihua altarhua chaupi shungüi huañuchishcanguichimi.</s>
     </seg>
     <seg type="verse" id="b.MAT.23.36">
      <s id="b.MAT.23.36.1">Cierto pacha cangunara nini, cai tucui shamungami cai miraigunama.</s>
     </seg>
     <seg type="verse" id="b.MAT.23.37">
      <s id="b.MAT.23.37.1">¡Jerusalén, Jerusalén, Diosmanda rimajgunara huañuchij, canma cachashca runaunara rumihua shitaj!</s>
      <s id="b.MAT.23.37.2">¡Masna cuti canguna churiunara tandachisha nicani, imasna shu atallba paihua huahuaunara rigra panga ucui tandachin, randi mana munacangui!</s>
     </seg>
     <seg type="verse" id="b.MAT.23.38">
      <s id="b.MAT.23.38.1">Camba huasi ña chunlla saquishcami.</s>
     </seg>
     <seg type="verse" id="b.MAT.23.39">
      <s id="b.MAT.23.39.1">Cuna horasmanda ñucara mana ricuhuanguichichu canguna casna rimanagama: Bendiciashcami Señorba shutii shamujta, nisha.</s>
     </seg>
    </div>
    <div type="chapter" id="b.MAT.24">
     <seg type="verse" id="b.MAT.24.1">
      <s id="b.MAT.24.1.1">Jesús templo huasímanda llucshisha riupi, pai yachachishca nmauna paihuajma shamunauca, templo huasiunara paita ricuchingaj.</s>
     </seg>
     <seg type="verse" id="b.MAT.24.2">
      <s id="b.MAT.24.2.1">Jesús cutipasha nica: ¿Cai tucuira ricunguichichu?</s>
      <s id="b.MAT.24.2.2">Cierto pacha cangunara nini, caibi mana shu rumis shuj ahuai saquiringachu, tucui tulashcami anga.</s>
     </seg>
     <seg type="verse" id="b.MAT.24.3">
      <s id="b.MAT.24.3.1">Jesús Olivos nishca urcui tiarisha, pai yachachishca runauna paihuajma shamunauca sapallai.</s>
      <s id="b.MAT.24.3.2">Paita ninauca: Cuentahuai, nisha, ¿imahoras caiguna tucunaungairi?</s>
      <s id="b.MAT.24.3.3">¿Imara ricuringairi can shamunai, cai tiempouna tucurinais?</s>
     </seg>
     <seg type="verse" id="b.MAT.24.4">
      <s id="b.MAT.24.4.1">Jesús cutipasha nica: Cuiraichi pihuas cangunara ama umachingaj.</s>
     </seg>
     <seg type="verse" id="b.MAT.24.5">
      <s id="b.MAT.24.5.1">Ashcauna ñuca shutii shamunaungami, Ñucami Cristo ani, nisha.</s>
      <s id="b.MAT.24.5.2">Shina nisha rimasha, ashcaunara umachinaungami.</s>
     </seg>
     <seg type="verse" id="b.MAT.24.6">
      <s id="b.MAT.24.6.1">Guerraunara, guerra shimiunaras uyanguichimi.</s>
      <s id="b.MAT.24.6.2">Pacta turbaringuichimara.</s>
      <s id="b.MAT.24.6.3">Ministirinmi casna tucungaj.</s>
      <s id="b.MAT.24.6.4">Shina ajllaira charajmi tucurina horas.</s>
     </seg>
     <seg type="verse" id="b.MAT.24.7">
      <s id="b.MAT.24.7.1">Shu llacta shu llactahua ataringa, shu rey apu shu rey apuhua.</s>
      <s id="b.MAT.24.7.2">Llaqui ungüiguna, yarcaiguna, allpa cuyunauna huaquin partiunai tiangami.</s>
     </seg>
     <seg type="verse" id="b.MAT.24.8">
      <s id="b.MAT.24.8.1">Tucui caigunahua tormendarinauna callarinaungami.</s>
     </seg>
     <seg type="verse" id="b.MAT.24.9">
      <s id="b.MAT.24.9.1">Chi horas cangunara tormendachingaj entreganaungami, huañuchinaungami, tucui runauna cangunara chijninaungami, ñuca shutimanda.</s>
     </seg>
     <seg type="verse" id="b.MAT.24.10">
      <s id="b.MAT.24.10.1">Chi tiempounai ashcauna nijtasha urmanaungami, shujguna shujgunara entreganaungami, shujguna shujgunara chijninaungami.</s>
     </seg>
     <seg type="verse" id="b.MAT.24.11">
      <s id="b.MAT.24.11.1">Ashca llullasha rimajguna atarinaungami, ashcaunara urmachinaungami.</s>
     </seg>
     <seg type="verse" id="b.MAT.24.12">
      <s id="b.MAT.24.12.1">Manalirana mirarishcamanda, ashca runauna llaquij shungu chiriyangami.</s>
     </seg>
     <seg type="verse" id="b.MAT.24.13">
      <s id="b.MAT.24.13.1">Randi, puchucaigama ahuantaj runa quishpichi tucungami.</s>
     </seg>
     <seg type="verse" id="b.MAT.24.14">
      <s id="b.MAT.24.14.1">Cai Dios mandana pacha evangelio nishca ali shimi entero mundui camachishca anga, tucui llactaunama.</s>
      <s id="b.MAT.24.14.2">Chihuasha tucurina horas pactamunga.</s>
     </seg>
     <seg type="verse" id="b.MAT.24.15">
      <s id="b.MAT.24.15.1">Chiraigumanda, imahoras Lugar Santo nishcai Dios chijnishcara ricunguichimi, Diosmanda rimaj Daniel quillcashcasna, (ricuj runa intindichu),</s>
     </seg>
     <seg type="verse" id="b.MAT.24.16">
      <s id="b.MAT.24.16.1">shinajpi chi horasllai, Judeai tiajguna urcuunama miticunauchu.</s>
     </seg>
     <seg type="verse" id="b.MAT.24.17">
      <s id="b.MAT.24.17.1">Huasi ahuai tiajga ama irguchu huasimanda imaras apingaj.</s>
     </seg>
     <seg type="verse" id="b.MAT.24.18">
      <s id="b.MAT.24.18.1">Chagrai tiajga ama tigrachu llachapara apingaj.</s>
     </seg>
     <seg type="verse" id="b.MAT.24.19">
      <s id="b.MAT.24.19.1">¡Ayailla, icsayujguna, chuchuchijgunas, chi punzhaunai!</s>
     </seg>
     <seg type="verse" id="b.MAT.24.20">
      <s id="b.MAT.24.20.1">Rugaichi canguna miticuna horas ama tamiai tucungaj, ama samana punzhais.</s>
     </seg>
     <seg type="verse" id="b.MAT.24.21">
      <s id="b.MAT.24.21.1">Chi horas atun tormendarina tiempo tiangami, callari horasmanda pacha mana casna tucushca aca, cuna horasgamas, huiñaigamas.</s>
     </seg>
     <seg type="verse" id="b.MAT.24.22">
      <s id="b.MAT.24.22.1">Chi punzhauna mana curuyashca ajpiga, pihuas mana quishpinmaca.</s>
      <s id="b.MAT.24.22.2">Astaun ajllashcauna raigumanda chi punzhauna curuyashca anaunga.</s>
     </seg>
     <seg type="verse" id="b.MAT.24.23">
      <s id="b.MAT.24.23.1">Shinajpi maicans canda: Ricuichi, caibimi Cristo; ricuichi, chihuimi Cristo, ninaupi, ama quiringuichichu.</s>
     </seg>
     <seg type="verse" id="b.MAT.24.24">
      <s id="b.MAT.24.24.1">Llulla Cristo nishcauna, llullasha rimajgunas atarinaungami.</s>
      <s id="b.MAT.24.24.2">Atun ricurinaunara, munanaita ranaunaras ranaungami.</s>
      <s id="b.MAT.24.24.3">Ajllashcaunaras shinallara umachi tucunaungami usharijpiga.</s>
     </seg>
     <seg type="verse" id="b.MAT.24.25">
      <s id="b.MAT.24.25.1">Ña, ñaupa horasmanda cangunara rimashcani.</s>
     </seg>
     <seg type="verse" id="b.MAT.24.26">
      <s id="b.MAT.24.26.1">Shinajpi runauna cangunara: Ricuichi, pai runa illashca partii tiaun, nijpi, ama llucshichichu.</s>
      <s id="b.MAT.24.26.2">Runauna: Ricuichi, pacalla ucuunaimi tiaun, nijpis, ama quirichichu.</s>
     </seg>
     <seg type="verse" id="b.MAT.24.27">
      <s id="b.MAT.24.27.1">Imasna rayo indi llucshinamanda llucshisha, indi icunagama ricurin, shinallarami tucunga Runa Churi shamunai.</s>
     </seg>
     <seg type="verse" id="b.MAT.24.28">
      <s id="b.MAT.24.28.1">Maibi huañushca aicha sirijpi, chihui illahuangauna tandarimunaungami.</s>
     </seg>
     <seg type="verse" id="b.MAT.24.29">
      <s id="b.MAT.24.29.1">Chi tormendarina punzhauna pasashcallai, indi llanduyangami, quillas mana punzhayachingachu.</s>
      <s id="b.MAT.24.29.2">Estrellasguna ahuamanda urmanaungami.</s>
      <s id="b.MAT.24.29.3">Ahua pachai tiau ushanauna cuyuchishca anaungami.</s>
     </seg>
     <seg type="verse" id="b.MAT.24.30">
      <s id="b.MAT.24.30.1">Chi horas, Runa Churi ricurina ahua pachai ricuringami.</s>
      <s id="b.MAT.24.30.2">Tucui cai pacha ailluuna huacanaungami; ñuca, Runa Churi nishca, ahua pacha puyuunai shamujta shinzhi ushanahua atun sumajhuas ricunaungami.</s>
     </seg>
     <seg type="verse" id="b.MAT.24.31">
      <s id="b.MAT.24.31.1">Paihua angelgunara atun cormeta shinzhi uyaríshcahua cachamungami.</s>
      <s id="b.MAT.24.31.2">Pai ajllashcaunara tandachingami chuscu huaira shamuna partimanda, ahua pacha caru pundamanda chishu caru pundagama.</s>
     </seg>
     <seg type="verse" id="b.MAT.24.32">
      <s id="b.MAT.24.32.1">Higo yuramanda yachachingaj cuentanara yachaichi: Imahoras paihua pallca ña llulluyaupi, pangaunas llucshinaupi, yachanguichi rupai tiempo ña mayanllayaunmi.</s>
     </seg>
     <seg type="verse" id="b.MAT.24.33">
      <s id="b.MAT.24.33.1">Shinallara cangunas imahoras cai tucui pactariupi ricusha, ña yachaichi pai mayanllaimi tiaun, pungu rayallai.</s>
     </seg>
     <seg type="verse" id="b.MAT.24.34">
      <s id="b.MAT.24.34.1">Cierto pacha cangunara nini, cuna horas miraiguna manara pasajllaira, cai tucui pactaringami.</s>
     </seg>
     <seg type="verse" id="b.MAT.24.35">
      <s id="b.MAT.24.35.1">Ahua pachas cai pachas pasanaungami, astaun ñuca rimashca shimiuna mana pasanaungachu.</s>
     </seg>
     <seg type="verse" id="b.MAT.24.36">
      <s id="b.MAT.24.36.1">Randi, chi punzharaga, chi horastaga, pi runas pi ahuamanda angelgunas mana yachanaunzhu, ñuca Yayallami yachan.</s>
     </seg>
     <seg type="verse" id="b.MAT.24.37">
      <s id="b.MAT.24.37.1">Astaun imasna tucuca Noé causaushca punzhaunai, shinallarami tucunga Runa Churi shamunai.</s>
     </seg>
     <seg type="verse" id="b.MAT.24.38">
      <s id="b.MAT.24.38.1">Imasna aca yacu izhu manara shamujllaira, runauna micunauca, upinauca, casaranauca, casarachinauca, Noé barcoi icuna punzhagama,</s>
     </seg>
     <seg type="verse" id="b.MAT.24.39">
      <s id="b.MAT.24.39.1">imasna mana intindinauca yacu izhu shamunagama, tucuira apaca; shinallarami anga Runa Churi shamunai.</s>
     </seg>
     <seg type="verse" id="b.MAT.24.40">
      <s id="b.MAT.24.40.1">Chi horasllaira ishqui runa chagrai tianaunga, shuj apashca anga, shujga saquishca anga.</s>
     </seg>
     <seg type="verse" id="b.MAT.24.41">
      <s id="b.MAT.24.41.1">Ishqui huarmi cutanaunga cutana rumii, shuj apashca anga, shujga saquishca anga.</s>
     </seg>
     <seg type="verse" id="b.MAT.24.42">
      <s id="b.MAT.24.42.1">Ricusha chapaichi, mana yachanguichichu canguna Señor shamuna horasta.</s>
     </seg>
     <seg type="verse" id="b.MAT.24.43">
      <s id="b.MAT.24.43.1">Astaun caita yachaichi, shu huasi dueño shuhuaj runa shamuna horasta yachasha, chapanma chi runa ama icungaj huasii.</s>
     </seg>
     <seg type="verse" id="b.MAT.24.44">
      <s id="b.MAT.24.44.1">Chiraigumanda cangunas puruntuichi, Ñuca, Runa Churi nishca, canguna mana iyaushca horaspi shamushallami.</s>
     </seg>
     <seg type="verse" id="b.MAT.24.45">
      <s id="b.MAT.24.45.1">¿Pitangai ali llaquij iyaiyuj sirvijga, paihua patrón huasira cuirangaj churaca, chihui ajgunara ali horaspi carangaj?</s>
     </seg>
     <seg type="verse" id="b.MAT.24.46">
      <s id="b.MAT.24.46.1">Cushimi casna sirvij, patrón shamusha paita shina rauta tupanma.</s>
     </seg>
     <seg type="verse" id="b.MAT.24.47">
      <s id="b.MAT.24.47.1">Cierto pacha cangunara nini, pai tucui charishcara cuirangaj paita cungami.</s>
     </seg>
     <seg type="verse" id="b.MAT.24.48">
      <s id="b.MAT.24.48.1">Randi, chi manali sirvij runa paihua shungüi: Ñuca patrón unaiyaunmi tigrangaj, nisha,</s>
     </seg>
     <seg type="verse" id="b.MAT.24.49">
      <s id="b.MAT.24.49.1">paihua pariju sirvijgunara sajmangaj callarijpi, machajgunahua micungaj upingajpas callarijpi,</s>
     </seg>
     <seg type="verse" id="b.MAT.24.50">
      <s id="b.MAT.24.50.1">chi sirvijpa patrón shamungami pai mana chapaushca punzhai, pai mana yachashca horaspi.</s>
     </seg>
     <seg type="verse" id="b.MAT.24.51">
      <s id="b.MAT.24.51.1">Paita shinzhira livachingami, ishqui shimiyujgunajma cachangami; chihuimi llaqui huacana quiru mucunas tian.</s>
     </seg>
    </div>
    <div type="chapter" id="b.MAT.25">
     <seg type="verse" id="b.MAT.25.1">
      <s id="b.MAT.25.1.1">Shinajpi ahua pacha mandana chunga huanra huarmiuna cuenta ricurijmi anga.</s>
      <s id="b.MAT.25.1.2">Huarmiuna paiguna vela puruunara apisha, carira tupangaj llucshinauca.</s>
     </seg>
     <seg type="verse" id="b.MAT.25.2">
      <s id="b.MAT.25.2.1">Paigunamanda, pichca iyaiyujguna anauca, chishu pichcaga upauna.</s>
     </seg>
     <seg type="verse" id="b.MAT.25.3">
      <s id="b.MAT.25.3.1">Upauna paiguna vela purura yacu illajta apanauca.</s>
     </seg>
     <seg type="verse" id="b.MAT.25.4">
      <s id="b.MAT.25.4.1">Iyaiyujgunaga sindina yacura butii apanauca velahua pariju.</s>
     </seg>
     <seg type="verse" id="b.MAT.25.5">
      <s id="b.MAT.25.5.1">Cari unaiyajpi, tucui puñunaipi puñunauca.</s>
     </seg>
     <seg type="verse" id="b.MAT.25.6">
      <s id="b.MAT.25.6.1">Chaupi tutai shu shimi caparishca uyarica: ¡Cari shamuun, nisha, llucshichi paita tupangaj!</s>
     </seg>
     <seg type="verse" id="b.MAT.25.7">
      <s id="b.MAT.25.7.1">Shinajpi tucui chi huanra huarmiuna lliccharinauca, vela puruunara alichinauca.</s>
     </seg>
     <seg type="verse" id="b.MAT.25.8">
      <s id="b.MAT.25.8.1">Upaunaga iyaiyujgunara ninauca: Yacura cuhuai ñucanchi vela puruuna huañurinaunmi.</s>
     </seg>
     <seg type="verse" id="b.MAT.25.9">
      <s id="b.MAT.25.9.1">Iyaiyujgunaga cutipasha ninauca: Ñucanchi yacu mana durangachu ñucanchijtas cangunajtas.</s>
      <s id="b.MAT.25.9.2">Richi catujgunara randingaj canguna quiquimbajta.</s>
     </seg>
     <seg type="verse" id="b.MAT.25.10">
      <s id="b.MAT.25.10.1">Paiguna randingaj riushcallai, cari shamuca.</s>
      <s id="b.MAT.25.10.2">Puruntushcauna paihua pariju borai icunauca.</s>
      <s id="b.MAT.25.10.3">Pungura ishcanauca.</s>
     </seg>
     <seg type="verse" id="b.MAT.25.11">
      <s id="b.MAT.25.11.1">Huasha chishuj huanra huarmiunas shamunauca, Señor, Señor, pungura pascapai, nisha.</s>
     </seg>
     <seg type="verse" id="b.MAT.25.12">
      <s id="b.MAT.25.12.1">Paiga cutipasha nica: Cierto pacha cangunara nini, Mana ansas ricsinichu cangunara.</s>
     </seg>
     <seg type="verse" id="b.MAT.25.13">
      <s id="b.MAT.25.13.1">Ricusha chapaichi, Runa Churi shamuna punzhara pai shamuna horastas mana yachanguichichu.</s>
     </seg>
     <seg type="verse" id="b.MAT.25.14">
      <s id="b.MAT.25.14.1">Ahua pacha gobierno shu runa cuentami.</s>
      <s id="b.MAT.25.14.2">Pai carama ringarausha, sirvijgunara cayausha, pai charishcaunara paiguna maquiunai saquica.</s>
     </seg>
     <seg type="verse" id="b.MAT.25.15">
      <s id="b.MAT.25.15.1">Shujma pichca talento nishca cullquira cuca, shujma ishquira, shujmas shujllara, caran dueño ushana tupura cusha.</s>
      <s id="b.MAT.25.15.2">Chihuasha caru llactama rica.</s>
     </seg>
     <seg type="verse" id="b.MAT.25.16">
      <s id="b.MAT.25.16.1">Pichca talento cullquira apijga, chi cullquihua tarabasha shu pichca talento cullquira mas ganaca.</s>
     </seg>
     <seg type="verse" id="b.MAT.25.17">
      <s id="b.MAT.25.17.1">Shinallara ishquira apijga, ishquira mas ganaca.</s>
     </seg>
     <seg type="verse" id="b.MAT.25.18">
      <s id="b.MAT.25.18.1">Shujllara apijga, allpara allasha, paihua patromba cullquira pacaca allpa ucui.</s>
     </seg>
     <seg type="verse" id="b.MAT.25.19">
      <s id="b.MAT.25.19.1">Unai tiempo huasha, chi sirvijguna patrón tigramuca, paigunahua cullquimanda alichingaj.</s>
     </seg>
     <seg type="verse" id="b.MAT.25.20">
      <s id="b.MAT.25.20.1">Pichca talentos cullquira apij runa shamusha, shu pichcara apamuca, casna nisha: Señor, pichca talentos cullquira cuhuacangui, pichcara mas ganashcani.</s>
     </seg>
     <seg type="verse" id="b.MAT.25.21">
      <s id="b.MAT.25.21.1">Patrón paita nica: Alimi, ali mana pishisha sirvij runa.</s>
      <s id="b.MAT.25.21.2">Ansallahua alira rashcangui, ashcara cuirangaj canda churasha.</s>
      <s id="b.MAT.25.21.3">Camba señorba cushii icui.</s>
     </seg>
     <seg type="verse" id="b.MAT.25.22">
      <s id="b.MAT.25.22.1">Ishqui talentos cullquira apij runa shamusha; Señor, nica, ishqui talentos cullquira cuhuacangui, ishquira mas ganashcani.</s>
     </seg>
     <seg type="verse" id="b.MAT.25.23">
      <s id="b.MAT.25.23.1">Patrón paita nica: Alimi, ali mana pishisha sirvij runa.</s>
      <s id="b.MAT.25.23.2">Ansallahua alira rashcangui, ashcara cuirangaj canda churasha.</s>
      <s id="b.MAT.25.23.3">Icui camba señorba cushii.</s>
     </seg>
     <seg type="verse" id="b.MAT.25.24">
      <s id="b.MAT.25.24.1">Randi, shuj talento cullquillara apij runa shamushaga: Señor, nica, can shinzhi shungu runa ajta ricsicani, can mana tarpushcais pallaj, mana can ichashca muyumanda tandachij;</s>
     </seg>
     <seg type="verse" id="b.MAT.25.25">
      <s id="b.MAT.25.25.1">Chimanda manzhacani.</s>
      <s id="b.MAT.25.25.2">Camba talento cullquira pacacani allpa ucui.</s>
     </seg>
     <seg type="verse" id="b.MAT.25.26">
      <s id="b.MAT.25.26.1">Paihua patrón cutipasha nica: Mana valij, quilla sirvij runa, ñuca mana tarpushcai pallashcara, ñuca mana ichashca muyumanda tandachishcaras yachacangui.</s>
     </seg>
     <seg type="verse" id="b.MAT.25.27">
      <s id="b.MAT.25.27.1">Chiraigumanda ñuca cullquira bancoi churana macangui, ñuca tigrajpi ñucajta apingaj pai ganashcandi.</s>
     </seg>
     <seg type="verse" id="b.MAT.25.28">
      <s id="b.MAT.25.28.1">Quichuichi paimanda chi talento cullquira, chungara charijma cuichi.</s>
     </seg>
     <seg type="verse" id="b.MAT.25.29">
      <s id="b.MAT.25.29.1">Charijga mas charingami, yalira charingaj; mana charijmandaga pai charishcahuaras quichushca anga.</s>
     </seg>
     <seg type="verse" id="b.MAT.25.30">
      <s id="b.MAT.25.30.1">Mana valij sirvij runaraga, canzha llandu tutai shitaichi.</s>
      <s id="b.MAT.25.30.2">Chihuimi llaqui huacana quiru mucunas tiangami.</s>
     </seg>
     <seg type="verse" id="b.MAT.25.31">
      <s id="b.MAT.25.31.1">Runa Churi paihua sumajhua shamushcai, tucui chuyaj angelgunahua pariju, paihua gusto sumaj rey apu tiarinai tiaringami.</s>
     </seg>
     <seg type="verse" id="b.MAT.25.32">
      <s id="b.MAT.25.32.1">Paihua ñaupajpi tucui llactauna tandarinaungami.</s>
      <s id="b.MAT.25.32.2">Chicanyachingami shujgunara chishujgunamanda, imasna shu cuiraj runa borregounara chivounamanda chicanyachin.</s>
     </seg>
     <seg type="verse" id="b.MAT.25.33">
      <s id="b.MAT.25.33.1">Borregounara paihua ali maqui partima churanga, chivounáraga paihua lluqui partima.</s>
     </seg>
     <seg type="verse" id="b.MAT.25.34">
      <s id="b.MAT.25.34.1">Shinajpi Rey Apu ali maqui partima tiajgunama ñinga: Shamichi, ñuca Yaya bendiciashcauna, mundu callarinamanda cangunajta puruntushca mandana pachara apichi.</s>
     </seg>
     <seg type="verse" id="b.MAT.25.35">
      <s id="b.MAT.25.35.1">Yarcachihuaca, carahuacanguichi; upinaichihuaca, upichihuacanguichi; carumanda purij acani, apihuacanguichi.</s>
     </seg>
     <seg type="verse" id="b.MAT.25.36">
      <s id="b.MAT.25.36.1">Llatan acani, churachihuacanguichi.</s>
      <s id="b.MAT.25.36.2">Ungushca acani, ñucajma shamucanguichi ricungaj.</s>
      <s id="b.MAT.25.36.3">Chonda cularbi tiaucani, ñucajma shamucanguichi ricungaj.</s>
     </seg>
     <seg type="verse" id="b.MAT.25.37">
      <s id="b.MAT.25.37.1">Shinajpi ali runauna cutipasha ninaunga: Señor, ¿imahorasta canda yarcachijta ricucanchi carangaj, upinaichijta upichingaj?</s>
     </seg>
     <seg type="verse" id="b.MAT.25.38">
      <s id="b.MAT.25.38.1">¿Imahorasta canda carumanda shamujta ricucanchi canda apingaj?</s>
      <s id="b.MAT.25.38.2">¿Imahorasta canda llatanda ricucanchi churachingaj?</s>
     </seg>
     <seg type="verse" id="b.MAT.25.39">
      <s id="b.MAT.25.39.1">¿Imahorasta canda ungushcara, chonda cularbi tiajtas ricucanchi, cambajma shamucanchi ricungaj?</s>
     </seg>
     <seg type="verse" id="b.MAT.25.40">
      <s id="b.MAT.25.40.1">Rey Apu cutipasha ñinga: Cierto pacha cangunara nini, imasnara casna rarcanguichi shu ñuca ichilla uquiunama, ñucarami rarcanguichi.</s>
     </seg>
     <seg type="verse" id="b.MAT.25.41">
      <s id="b.MAT.25.41.1">Shinajpi shinallara lluqui partima tiajgunamas ñinga: Anzhurichi ñucajmanda, maldiciashcauna, huiñaigama duraj ninama; supai apujta paihua angelgunajta puruntushcama.</s>
     </seg>
     <seg type="verse" id="b.MAT.25.42">
      <s id="b.MAT.25.42.1">Ñuca yarcachicani, mana carahuacanguichi.</s>
      <s id="b.MAT.25.42.2">Upinaichicani, mana upichihuacanguichi.</s>
     </seg>
     <seg type="verse" id="b.MAT.25.43">
      <s id="b.MAT.25.43.1">Carumanda shamuj acani, mana apihuacanguichi; llatan acani, mana churachihuacanguichi; ungushca acani, chonda cularbi tiaucani, ñucajma mana shamucanguichi ricungaj.</s>
     </seg>
     <seg type="verse" id="b.MAT.25.44">
      <s id="b.MAT.25.44.1">Shinajpi paiguna shinallara cutipasha ninaungami: Señor, ¿imahorasta canda yarcachijta, upinaichijta, carumanda shamu jta, llatanda, ungushcara, chonda cularbi tiauta ricushcanchi, canda mana sirvicanchi?</s>
     </seg>
     <seg type="verse" id="b.MAT.25.45">
      <s id="b.MAT.25.45.1">Shinajpi cutipasha ñinga: Cierto pacha cangunara nini; imasnara caita mana rarcanguichi shu cai ichillaunahua, ñucara mana rarcanguichi.</s>
     </seg>
     <seg type="verse" id="b.MAT.25.46">
      <s id="b.MAT.25.46.1">Caigunaga huiñaigama duraj tormendarinama rinaungami, randi aliuna huiñai causaima rinaungami.</s>
     </seg>
    </div>
    <div type="chapter" id="b.MAT.26">
     <seg type="verse" id="b.MAT.26.1">
      <s id="b.MAT.26.1.1">Jesús cai tucuira rimai pasashca huasha, pai yachachishca runaunama nica:</s>
     </seg>
     <seg type="verse" id="b.MAT.26.2">
      <s id="b.MAT.26.2.1">Yachanguichi imasna ishqui punzha pasashca huasha, Pascua nishca ista shamun.</s>
      <s id="b.MAT.26.2.2">Ñuca, Runa Churi nishca, entregai tucusha chacatangaj.</s>
     </seg>
     <seg type="verse" id="b.MAT.26.3">
      <s id="b.MAT.26.3.1">Shinajpi sacerdote apuuna yachaira yachachijguna, rucuunandi tandarinauca, sacerdote atun apu Caifas nishca huasi pungüi.</s>
     </seg>
     <seg type="verse" id="b.MAT.26.4">
      <s id="b.MAT.26.4.1">Pariju rimananauca Jesusta umachishcahua apingaj, paita huañuchingaj.</s>
     </seg>
     <seg type="verse" id="b.MAT.26.5">
      <s id="b.MAT.26.5.1">Ninauca: Mana rashun ista punzhaunai, runaunara ama nuspachingaj.</s>
     </seg>
     <seg type="verse" id="b.MAT.26.6">
      <s id="b.MAT.26.6.1">Jesús Betania llactai tiauca, llagayuj Simomba huasii.</s>
     </seg>
     <seg type="verse" id="b.MAT.26.7">
      <s id="b.MAT.26.7.1">Paihuajma shu huarmi shamuca, valij rumi puru ashca valij asnaj ambihua undachishcara apamuca.</s>
      <s id="b.MAT.26.7.2">Cai ambira Jesuspa umai talica, pai mesai tiashcai.</s>
     </seg>
     <seg type="verse" id="b.MAT.26.8">
      <s id="b.MAT.26.8.1">Yachachishca runauna caita ricusha piñarinauca: ¿Imarasha caita yanga baratun? ninauca.</s>
     </seg>
     <seg type="verse" id="b.MAT.26.9">
      <s id="b.MAT.26.9.1">Caita catuna usharica ashca cullquihua, cullquira tsuntsuunama cungaj.</s>
     </seg>
     <seg type="verse" id="b.MAT.26.10">
      <s id="b.MAT.26.10.1">Jesús caita intindisha, paigunara nica: ¿Imaraigu cai huarmira tormendachiunguichi?</s>
      <s id="b.MAT.26.10.2">Shu ali ranara rashcami ñucahua.</s>
     </seg>
     <seg type="verse" id="b.MAT.26.11">
      <s id="b.MAT.26.11.1">Tsuntsuunara tucui horas cangunahua charinguichimi, ñucáraga mana tucui horasgama.</s>
     </seg>
     <seg type="verse" id="b.MAT.26.12">
      <s id="b.MAT.26.12.1">Huarmi cai mishqui asnaj ambira ñuca aichai talisha, ñucara pambangaj puruntusha rashcami.</s>
     </seg>
     <seg type="verse" id="b.MAT.26.13">
      <s id="b.MAT.26.13.1">Cierto pacha cangunara nini, maibis cai evangelio ali shimi uyarichu entero mundui, shinallara cai huarmi rashcara cuentashca angami paita iyaringaj.</s>
     </seg>
     <seg type="verse" id="b.MAT.26.14">
      <s id="b.MAT.26.14.1">Shinajpi chunga ishquimanda shuj, Judas Iscariote nishca, sacerdote apuunajma rica.</s>
     </seg>
     <seg type="verse" id="b.MAT.26.15">
      <s id="b.MAT.26.15.1">¿Masnara cuhuanguichi, nica, ñuca Jesusta cangunama entregangaj?</s>
      <s id="b.MAT.26.15.2">Paiguna quinsa chunga cullquira cushun, ninauca.</s>
     </seg>
     <seg type="verse" id="b.MAT.26.16">
      <s id="b.MAT.26.16.1">Chi horasmanda pacha Judas ima tonois mascauca paita entregangaj.</s>
     </seg>
     <seg type="verse" id="b.MAT.26.17">
      <s id="b.MAT.26.17.1">Puscu illaj tanda ista ñaupa punda punzhai, yachachishca runauna Jesusma shamunauca, paita nisha: ¿Maibira puruntunara munangui Pascua nishca micunara micungaj?</s>
     </seg>
     <seg type="verse" id="b.MAT.26.18">
      <s id="b.MAT.26.18.1">Jesús nica: Jllactama richi shu runajma.</s>
      <s id="b.MAT.26.18.2">Paita nichi: Yachachij nin, Ñuca punzha ña pactamunmi.</s>
      <s id="b.MAT.26.18.3">Camba huasii Pascua nishca micunara micusha, ñuca yachachishca runaunahua.</s>
     </seg>
     <seg type="verse" id="b.MAT.26.19">
      <s id="b.MAT.26.19.1">Paiguna Jesús mandashcasna ranauca.</s>
      <s id="b.MAT.26.19.2">Pascua istara puruntunauca.</s>
     </seg>
     <seg type="verse" id="b.MAT.26.20">
      <s id="b.MAT.26.20.1">Tutayaupi, chunga ishquihua pariju mesai tiarica.</s>
     </seg>
     <seg type="verse" id="b.MAT.26.21">
      <s id="b.MAT.26.21.1">Paiguna micuushca ratoi, Jesús nica: Cierto pacha cangunara nini, cangunamanda shuj ñucara entregangami.</s>
     </seg>
     <seg type="verse" id="b.MAT.26.22">
      <s id="b.MAT.26.22.1">Ashcara llaquirisha, caran runa Jesusta rimangaj callarica: ¿Ñucachu ani, Señor? nisha.</s>
     </seg>
     <seg type="verse" id="b.MAT.26.23">
      <s id="b.MAT.26.23.1">Shinajpi Jesús cutipasha nica: Ñucahua pariju maquira pulatoi satiu, paimi ñucara entreganga.</s>
     </seg>
     <seg type="verse" id="b.MAT.26.24">
      <s id="b.MAT.26.24.1">Cierto pacha ñuca, Runa Churi nishca, riunimi, ñucamanda quillcashcasna; astaun, ¡Ayailla Runa Churira entregaj runa!</s>
      <s id="b.MAT.26.24.2">Astaun alimi anmaca pai mana pagaringaj.</s>
     </seg>
     <seg type="verse" id="b.MAT.26.25">
      <s id="b.MAT.26.25.1">Shinajpi Judas, paita entregana runa, cutipasha nica: ¿Ñucachu ani, Señor?</s>
      <s id="b.MAT.26.25.2">Jesús nica: Canda shina ninguiga.</s>
     </seg>
     <seg type="verse" id="b.MAT.26.26">
      <s id="b.MAT.26.26.1">Paiguna micuushcai, Jesús tandara apica, bendiciaca, paquica, pai yachachishca runaunama cuca: Apichi, micuichi, nisha, caimi ñuca aicha.</s>
     </seg>
     <seg type="verse" id="b.MAT.26.27">
      <s id="b.MAT.26.27.1">Vasoras apisha, agrasishca huasha, paigunara cuca: Upichi tucui canguna, nica.</s>
     </seg>
     <seg type="verse" id="b.MAT.26.28">
      <s id="b.MAT.26.28.1">Caimi ñuca mushuj pactachina shimira alichina yahuar.</s>
      <s id="b.MAT.26.28.2">Ashcaunamanda talishcami, uchaunara perdonangaj.</s>
     </seg>
     <seg type="verse" id="b.MAT.26.29">
      <s id="b.MAT.26.29.1">Cangunara nini, cuna horasmanda pacha, cai uvillas muyumanda mana cuti upishachu shamuna punzhagama imahoras mushujta upisha cangunahua ñuca Yaya mandana pachai.</s>
     </seg>
     <seg type="verse" id="b.MAT.26.30">
      <s id="b.MAT.26.30.1">Cantashca huasha, llucshisha, Olivos nishca urcuma rinauca.</s>
     </seg>
     <seg type="verse" id="b.MAT.26.31">
      <s id="b.MAT.26.31.1">Shinajpi Jesús paigunara nica: Cuna tuta canguna tucui ñucamanda manzharinguichimi.</s>
      <s id="b.MAT.26.31.2">Quillcashca tian, Cuirajta chugrichisha, borrego montonga chausirinaungami.</s>
     </seg>
     <seg type="verse" id="b.MAT.26.32">
      <s id="b.MAT.26.32.1">Ñuca causarishca huashaga, canguna ñaupara Galileama rishami.</s>
     </seg>
     <seg type="verse" id="b.MAT.26.33">
      <s id="b.MAT.26.33.1">Pedro cutipasha paita nica: Tucuiunaga canmanda manzharinaupis, ñuca imahoraspas mana manzharishachu.</s>
     </seg>
     <seg type="verse" id="b.MAT.26.34">
      <s id="b.MAT.26.34.1">Jesús paita nica: Cierto pacha canda nini, cuna tuta gallo manara cantajllaira, can ñucamanda quinsa cuti, Paita mana ricsinichu, ninguimi.</s>
     </seg>
     <seg type="verse" id="b.MAT.26.35">
      <s id="b.MAT.26.35.1">Pedro paita nica: Canhua pariju huañuna ashas, canmanda mana nishachu, Mana ricsinichu.</s>
      <s id="b.MAT.26.35.2">Shinallarami tucui yachachishca runauna ninauca.</s>
     </seg>
     <seg type="verse" id="b.MAT.26.36">
      <s id="b.MAT.26.36.1">Shinajpi Jesús paigunandi shu Getsemaní nishca sisa pambama pactamuca.</s>
      <s id="b.MAT.26.36.2">Pai yachachishca runaunara nica: Tiarichi caibi, ñucaga chihuama risha, Diosta mañangaj.</s>
     </seg>
     <seg type="verse" id="b.MAT.26.37">
      <s id="b.MAT.26.37.1">Pedrora Zebedeo ishqui churiras pushasha, Jesús llaquiringaj ashcara tormendaringajpas callarica.</s>
     </seg>
     <seg type="verse" id="b.MAT.26.38">
      <s id="b.MAT.26.38.1">Shinajpi Jesús paigunara nica: Ñuca alma ashcara llaquirin, huañuna tupura.</s>
      <s id="b.MAT.26.38.2">Caillai saquirichi, ñucahua ripararos chapaichi.</s>
     </seg>
     <seg type="verse" id="b.MAT.26.39">
      <s id="b.MAT.26.39.1">Cuti chihuama risha, tuamalla urmasha, Diosta mañasha: Ñuca Yaya, nica, usharijpiga cai tormendarina vaso cuenta ñucamanda pasachu.</s>
      <s id="b.MAT.26.39.2">Shinajllaira mana ñuca munashcasna, astaun can munashcasna.</s>
     </seg>
     <seg type="verse" id="b.MAT.26.40">
      <s id="b.MAT.26.40.1">Ña pai yachachishca runaunama shamusha, paigunara puñuriaita tupaca, Pedrora nica: ¿Mana ushacangui ñucahua chapanara shu horas tupullas?</s>
     </seg>
     <seg type="verse" id="b.MAT.26.41">
      <s id="b.MAT.26.41.1">Chapaichi, mañaichi, tentaciombi ama icungaj.</s>
      <s id="b.MAT.26.41.2">Espíritu munanmi, aichaga irquimi.</s>
     </seg>
     <seg type="verse" id="b.MAT.26.42">
      <s id="b.MAT.26.42.1">Cuti rica, cuti Diosta mañaca, Ñuca Yaya, nisha, cai vaso cuenta ñucamanda mana pasana usharijpi ñuca mana upisha, camba munai rashca achu.</s>
     </seg>
     <seg type="verse" id="b.MAT.26.43">
      <s id="b.MAT.26.43.1">Cuti shamuca, paiguna puñuriaita tarica, puñunaimanda huañuugunara tupaca.</s>
     </seg>
     <seg type="verse" id="b.MAT.26.44">
      <s id="b.MAT.26.44.1">Paigunara saquisha, cuti rica, ña quinsa cuti Diosta mañaca, ñaupasnallara rimasha.</s>
     </seg>
     <seg type="verse" id="b.MAT.26.45">
      <s id="b.MAT.26.45.1">Shinajpi pai yachachishca runaunajma shamusha, nica: Ña puñuichi, samaichi.</s>
      <s id="b.MAT.26.45.2">Horas pactamushcami.</s>
      <s id="b.MAT.26.45.3">Ñuca, Runa Churi nishca uchayujguna maquiunai entregai tucunimi.</s>
     </seg>
     <seg type="verse" id="b.MAT.26.46">
      <s id="b.MAT.26.46.1">Atarichi, acuichi, nica.</s>
      <s id="b.MAT.26.46.2">Ricuichi ñucara entregaj runa ña mayanllayaunmi.</s>
     </seg>
     <seg type="verse" id="b.MAT.26.47">
      <s id="b.MAT.26.47.1">Jesús chara rimaullaira, Judas shamuca, chunga ishquimanda shuj, paihua pariju ashca runauna shamunauca esparaunahua, caspiunahua; sacerdote apuunamanda, runauna rucuunamandas shamunauca.</s>
     </seg>
     <seg type="verse" id="b.MAT.26.48">
      <s id="b.MAT.26.48.1">Entregaj runa paigunara rimashca aca: Ñuca muchashca runa chimi.</s>
      <s id="b.MAT.26.48.2">Paita apinguichi, nisha.</s>
     </seg>
     <seg type="verse" id="b.MAT.26.49">
      <s id="b.MAT.26.49.1">Chi ratollai Judas Jesusma shamusha, ¿Alillachu angui, Yachachij? nisha, paita muchaca.</s>
     </seg>
     <seg type="verse" id="b.MAT.26.50">
      <s id="b.MAT.26.50.1">Jesús paita: Amigo, nica, ¿imara rangajta shamucangui?</s>
      <s id="b.MAT.26.50.2">Shinajpi, llutarimusha, runauna Jesusta apinauca.</s>
     </seg>
     <seg type="verse" id="b.MAT.26.51">
      <s id="b.MAT.26.51.1">Astaun, shu Jesushua tiau runa, paihua esparara apisha, shu sacerdote atun apura sirvijta chugríchica, paihua rinrira pitica.</s>
     </seg>
     <seg type="verse" id="b.MAT.26.52">
      <s id="b.MAT.26.52.1">Shinajpi Jesús paita nica: Camba esparara cuti sati cara ucui.</s>
      <s id="b.MAT.26.52.2">Tucui esparara apijguna esparahua huañunaungami.</s>
     </seg>
     <seg type="verse" id="b.MAT.26.53">
      <s id="b.MAT.26.53.1">¿Manzhu iyangui amallara ñuca Yayara ushani mañangaj, pai ashca huaranga angelgunara cachamunma ñucajta?</s>
     </seg>
     <seg type="verse" id="b.MAT.26.54">
      <s id="b.MAT.26.54.1">Shina rajpiga, ¿imasnara Quillcashcauna pactarinaunma, casnami tucuna anga nisha?</s>
     </seg>
     <seg type="verse" id="b.MAT.26.55">
      <s id="b.MAT.26.55.1">Chi ratollai Jesús runaunara nica: ¿Imarasha shu shuhuajma cuenta llucshimucanguichi esparahua caspihua ñucara apingaj?</s>
      <s id="b.MAT.26.55.2">Caran punzha cangunahua tiaricani templo huasii yachachisha, ñucara mana apihuacanguichi.</s>
     </seg>
     <seg type="verse" id="b.MAT.26.56">
      <s id="b.MAT.26.56.1">Astaun cai tucui tucun Diosmanda rimajguna Quillcashcauna pactaringaj.</s>
      <s id="b.MAT.26.56.2">Shinajpi tucui pai yachachishca runauna Jesusta saquisha miticunauca.</s>
     </seg>
     <seg type="verse" id="b.MAT.26.57">
      <s id="b.MAT.26.57.1">Jesusta apijguna paita pushanauca Caifasbajma, pai sacerdote atun apu ajpi.</s>
      <s id="b.MAT.26.57.2">Chihui yachaira yachachijguna rucuunandi tandarimushca aca.</s>
     </seg>
     <seg type="verse" id="b.MAT.26.58">
      <s id="b.MAT.26.58.1">Pedroga carullai paita catimuca sacerdote atun apu huasi pungugama.</s>
      <s id="b.MAT.26.58.2">Soldarounahua tiarica ima paihua tucushcaras ricungaj.</s>
     </seg>
     <seg type="verse" id="b.MAT.26.59">
      <s id="b.MAT.26.59.1">Sacerdote apuuna rucuunandi tucui ajllashca apuunandi llulla shimiunara mascanauca Jesusta causayachingaj, paita huañuchingaj.</s>
     </seg>
     <seg type="verse" id="b.MAT.26.60">
      <s id="b.MAT.26.60.1">Mana tupanaucachu, ashca llullasha rimaj ricujguna shamunaullaira.</s>
      <s id="b.MAT.26.60.2">Huashaga ishqui llullasha rimajguna shamunauca.</s>
     </seg>
     <seg type="verse" id="b.MAT.26.61">
      <s id="b.MAT.26.61.1">Paiguna ninauca: Cai runa nica: Diospa huasira tulanara ushanimi, quinsa punzhai cuti sicachingaj.</s>
     </seg>
     <seg type="verse" id="b.MAT.26.62">
      <s id="b.MAT.26.62.1">Sacerdote atun apu atarisha nica: ¿Manzhu cutipangui imaras?</s>
      <s id="b.MAT.26.62.2">¿Imara ninaun canmanda caiguna?</s>
     </seg>
     <seg type="verse" id="b.MAT.26.63">
      <s id="b.MAT.26.63.1">Jesusga chunlla tiauca, mana cutipacachu.</s>
      <s id="b.MAT.26.63.2">Shinajpi sacerdote atun apu paita nica: Causaj Diospa shutii rimahuai, ¿Cristo nishca Diospa Churichu angui?</s>
     </seg>
     <seg type="verse" id="b.MAT.26.64">
      <s id="b.MAT.26.64.1">Jesús paita nica: Canda casna ninguiga, maspas canda nini, huasha horas can Runa Churira Diospa ushana ali maqui partima tiarishcara, ahua pacha puyuunai shamunaras ricunguichúni.</s>
     </seg>
     <seg type="verse" id="b.MAT.26.65">
      <s id="b.MAT.26.65.1">Shinajpi sacerdote atun apu paihua churanara lliquisha nica: ¡Diosmanda irusta rimashcangui!</s>
      <s id="b.MAT.26.65.2">Shu rimajgunara mana ministinchichu.</s>
      <s id="b.MAT.26.65.3">Cunallara pai manali rimashcara uyashcanguichi.</s>
     </seg>
     <seg type="verse" id="b.MAT.26.66">
      <s id="b.MAT.26.66.1">¿Imara ninguichi?</s>
      <s id="b.MAT.26.66.2">Cutipasha ninauca: Huañunami anga.</s>
     </seg>
     <seg type="verse" id="b.MAT.26.67">
      <s id="b.MAT.26.67.1">Shinajpi paihua ñahuii tiucanauca, paita sajmanauca, shujguna maqui palahua huactanauca.</s>
     </seg>
     <seg type="verse" id="b.MAT.26.68">
      <s id="b.MAT.26.68.1">Rimai, Cristo, ¿pita sajmacai canda? ninauca.</s>
     </seg>
     <seg type="verse" id="b.MAT.26.69">
      <s id="b.MAT.26.69.1">Pedroga canzhai tiauca huasi pungüi.</s>
      <s id="b.MAT.26.69.2">Shu sirvij huarmi llutarisha: Can shinallara Galileamanda Jesushua tiaucangui, nica.</s>
     </seg>
     <seg type="verse" id="b.MAT.26.70">
      <s id="b.MAT.26.70.1">Astaun pai tucui runauna ñaupajpi nica: Can rimashcara mana yachanichu.</s>
     </seg>
     <seg type="verse" id="b.MAT.26.71">
      <s id="b.MAT.26.71.1">Paiga canzha punguma llucshisha, shu sirvij huarmi paita ricuca.</s>
      <s id="b.MAT.26.71.2">Chihuajgunara nica: Cai runas shinallara Nazaretmanda Jesushua tiauca.</s>
     </seg>
     <seg type="verse" id="b.MAT.26.72">
      <s id="b.MAT.26.72.1">Cutillara pai Diospa shutii rimasha: Cai runara mana ricsinichu, nica.</s>
     </seg>
     <seg type="verse" id="b.MAT.26.73">
      <s id="b.MAT.26.73.1">Unáillahuai, chihui tiajguna llutarimusha, Pedrora ninauca: Cierto pacha chigunamandami angui, can rimana tono canda ricsichin.</s>
     </seg>
     <seg type="verse" id="b.MAT.26.74">
      <s id="b.MAT.26.74.1">Shinajpi Pedro maldiciangaj Diospa shutii rimangajpas callarisha: Cai runara mana ricsinichu, nica.</s>
      <s id="b.MAT.26.74.2">Chi ratollai gallo cantaca.</s>
     </seg>
     <seg type="verse" id="b.MAT.26.75">
      <s id="b.MAT.26.75.1">Shinajpi Pedro Jesús paita rimashca shimiunara iyarica: Gallo manara cantajllaira, can quinsa cuti: Paita mana ricsinichu, ninguimi, nisha.</s>
      <s id="b.MAT.26.75.2">Canzhama llucshisha llaquira huacaca.</s>
     </seg>
    </div>
    <div type="chapter" id="b.MAT.27">
     <seg type="verse" id="b.MAT.27.1">
      <s id="b.MAT.27.1.1">Punzhayajpi tucui sacerdote apuuna, runauna rucuunandi pariju rimananauca Jesusta huañuchingaj.</s>
     </seg>
     <seg type="verse" id="b.MAT.27.2">
      <s id="b.MAT.27.2.1">Paita huatashcara pushanauca, Poncio Pilato nishca gobernadorba maquii entreganauca.</s>
     </seg>
     <seg type="verse" id="b.MAT.27.3">
      <s id="b.MAT.27.3.1">Shinajpi Judas, paita entregaj runa, Jesús causayachishcara ricusha, arrepentirisha, quinsa chunga cullquira cutichica sacerdote apuunama, rucuunamas.</s>
     </seg>
     <seg type="verse" id="b.MAT.27.4">
      <s id="b.MAT.27.4.1">Paigunara nica: Ucharashcanimi, ucha illaj yahuarda entregasha cangunama.</s>
      <s id="b.MAT.27.4.2">Paigunaga: Cai, ¿imajta valin ñucanchijta?</s>
      <s id="b.MAT.27.4.3">Canmi yachangui, ninauca.</s>
     </seg>
     <seg type="verse" id="b.MAT.27.5">
      <s id="b.MAT.27.5.1">Cullquira allpama shitasha templo huasii, llucshisha rica.</s>
      <s id="b.MAT.27.5.2">Paulara cungai sipirisha huañuca.</s>
     </seg>
     <seg type="verse" id="b.MAT.27.6">
      <s id="b.MAT.27.6.1">Sacerdote apuuna, cullquira apisha: Mana usharinzhu, ninauca, Diosma cushca cullqui cajombi churangaj, yahuarmanda pagashca ajpi.</s>
     </seg>
     <seg type="verse" id="b.MAT.27.7">
      <s id="b.MAT.27.7.1">Parijumanda rimanausha, shu allpara randinauca, mangara rajpa allpara, chihui carumanda shamujgunara huañujpi pambangaj.</s>
     </seg>
     <seg type="verse" id="b.MAT.27.8">
      <s id="b.MAT.27.8.1">Chi raigumanda cuna horasgama chi allpa, Yahuarmanda allpa, nishcami.</s>
     </seg>
     <seg type="verse" id="b.MAT.27.9">
      <s id="b.MAT.27.9.1">Shinarasha Diosmanda rimaj Jeremías rimashca shimi pactarica: Quinsa chunga cullquira apinauca, valichishca runa valij tupura, Israel churiuna valichishcasna, nisha.</s>
     </seg>
     <seg type="verse" id="b.MAT.27.10">
      <s id="b.MAT.27.10.1">Cullquira cuca mangara raj runa allpamanda, imasna Señor ñucara mandashcasna.</s>
     </seg>
     <seg type="verse" id="b.MAT.27.11">
      <s id="b.MAT.27.11.1">Jesusga gobernadorba ñaupajpi shayaca.</s>
      <s id="b.MAT.27.11.2">Pai Jesusta tapuca: ¿Canzhu judioguna Rey Apu angui?</s>
      <s id="b.MAT.27.11.3">Jesús paita: Canda shina nínguiga, nica.</s>
     </seg>
     <seg type="verse" id="b.MAT.27.12">
      <s id="b.MAT.27.12.1">Sacerdote apuuna rucuunandi paita culpachijpi, Jesús imaras mana cutipacachu.</s>
     </seg>
     <seg type="verse" id="b.MAT.27.13">
      <s id="b.MAT.27.13.1">Pilato paita, ¿Manzhu uyangui imasnara canmanda contra rimanaun? nica.</s>
     </seg>
     <seg type="verse" id="b.MAT.27.14">
      <s id="b.MAT.27.14.1">Jesusga imaras mana cutipacachu.</s>
      <s id="b.MAT.27.14.2">Chimanda gobernador paimanda ashcara manzharica.</s>
     </seg>
     <seg type="verse" id="b.MAT.27.15">
      <s id="b.MAT.27.15.1">Ista punzhai gobernadorba yachaibi shu ishcashca runara cacharina aca, runauna munashcara.</s>
     </seg>
     <seg type="verse" id="b.MAT.27.16">
      <s id="b.MAT.27.16.1">Chi horas shu ashca rimashca runa ishcarishcara charica, Barrabás nishcara.</s>
     </seg>
     <seg type="verse" id="b.MAT.27.17">
      <s id="b.MAT.27.17.1">Runauna tandaríjpi, Pilato paigunara nica: ¿Maicanda munanguichichu ñuca cacharingaj, Barrasbasta, Cristo nishca Jesustachu cacharisha?</s>
     </seg>
     <seg type="verse" id="b.MAT.27.18">
      <s id="b.MAT.27.18.1">Pilato yachaca imasna Jesusta chijnishcamanda entregashca aca.</s>
     </seg>
     <seg type="verse" id="b.MAT.27.19">
      <s id="b.MAT.27.19.1">Pilatoga taripana tiarinai tiarishcai, paihua huarmi paita rimangaj cachamuca: Ama imaras ranguichu cai ali runahua, nisha.</s>
      <s id="b.MAT.27.19.2">Cuna ashcara tormendarishcani paimanda ñuca puñusha nuspaushcaunai.</s>
     </seg>
     <seg type="verse" id="b.MAT.27.20">
      <s id="b.MAT.27.20.1">Sacerdote apuuna rucuunandi runaunara iyachinauca Barrabasta mañangaj cacharingaj, Jesustaga huañuchingaj.</s>
     </seg>
     <seg type="verse" id="b.MAT.27.21">
      <s id="b.MAT.27.21.1">Gobernador paigunara cutipasha: ¿Cai ishquimanda maicandara munanguichichu ñuca cacharingaj?</s>
      <s id="b.MAT.27.21.2">Paiguna: Barrabasta, ninauca.</s>
     </seg>
     <seg type="verse" id="b.MAT.27.22">
      <s id="b.MAT.27.22.1">Pilato paigunara nica: ¿Imara rashairi Cristo nishca Jesushua?</s>
      <s id="b.MAT.27.22.2">Tucui ninauca: ¡Chacatashca achu!</s>
     </seg>
     <seg type="verse" id="b.MAT.27.23">
      <s id="b.MAT.27.23.1">Gobernador paigunara nica: ¿Imaraigu?</s>
      <s id="b.MAT.27.23.2">¿Ima manalira rashcachu?</s>
      <s id="b.MAT.27.23.3">Runaunaga maspas caparisha ninauca: ¡Chacatashca achu!</s>
     </seg>
     <seg type="verse" id="b.MAT.27.24">
      <s id="b.MAT.27.24.1">Pilato imara ranaras mana ushasha ricusha, astaun runauna mas mas nusparinaupi, yacura apisha, paihua maquira maillaca runauna ñaupajpi, nisha: Ñuca mana causayujchu ani cai ali runamanda.</s>
     </seg>
     <seg type="verse" id="b.MAT.27.25">
      <s id="b.MAT.27.25.1">Tucui runauna cutipasha ninauca: Paihua yahuar ñucanchi ahuai, ñucanchi churiuna ahuais achu.</s>
     </seg>
     <seg type="verse" id="b.MAT.27.26">
      <s id="b.MAT.27.26.1">Shinajpi Barrabasta cacharica.</s>
      <s id="b.MAT.27.26.2">Jesústaga azutishca huasha, chacatangaj cuca.</s>
     </seg>
     <seg type="verse" id="b.MAT.27.27">
      <s id="b.MAT.27.27.1">Shinajpi gobernadorba soldarouna Jesusta cuartelma pushanauca, pai muyujta entero soldaro montonda tandachinauca.</s>
     </seg>
     <seg type="verse" id="b.MAT.27.28">
      <s id="b.MAT.27.28.1">Paita llatanasha, paihua ahuai shu puca llachapara churanauca.</s>
     </seg>
     <seg type="verse" id="b.MAT.27.29">
      <s id="b.MAT.27.29.1">Paihua umai shu casha llaitura churanauca, shu taunara paihua ali maquii.</s>
      <s id="b.MAT.27.29.2">Paihua ñaupajpi cungurisha paita burlanauca, ¡Ee, nisha, Judioguna Rey Apu!</s>
     </seg>
     <seg type="verse" id="b.MAT.27.30">
      <s id="b.MAT.27.30.1">Paihua ñahuii tiucasha, caspira apisha, umai huajtanauca.</s>
     </seg>
     <seg type="verse" id="b.MAT.27.31">
      <s id="b.MAT.27.31.1">Burlashca huasha, llachapara quichunauca, paihua churanara churachinauca, paita chacatangaj pushanauca.</s>
     </seg>
     <seg type="verse" id="b.MAT.27.32">
      <s id="b.MAT.27.32.1">Llucshishaga, shu Cirenemanda runara tupanauca, Simón nishcara, paita cruzta apachinauca.</s>
     </seg>
     <seg type="verse" id="b.MAT.27.33">
      <s id="b.MAT.27.33.1">Golgota nishca pambama pactamunauca, caiga Uma Tullu Pambami, nin.</s>
     </seg>
     <seg type="verse" id="b.MAT.27.34">
      <s id="b.MAT.27.34.1">Chihui, ayaj vinora shu ayajhua masashcara paita ricuchinauca: caita camashca huashaga mana munacachu upinara.</s>
     </seg>
     <seg type="verse" id="b.MAT.27.35">
      <s id="b.MAT.27.35.1">Jesusta chacatashca huashaga, soldarouna paigunapura paihua churanara chaupichinauca, maicanda lichayuj anga nisha camanauca, paima cungaj, Diosmanda rimajpa shimi pactaringaj, casna nishca: Ñuca churanara paigunapura chaupichinauca, ñuca llachapamanda Uchayujta anga nisha camanauca.</s>
     </seg>
     <seg type="verse" id="b.MAT.27.36">
      <s id="b.MAT.27.36.1">Soldarouna chihui tiarisha paita ricunauca.</s>
     </seg>
     <seg type="verse" id="b.MAT.27.37">
      <s id="b.MAT.27.37.1">Paihua uma ahuai quillcashcara churanauca: Caimi Jesús, Judioguna Rey Apu, nisha.</s>
     </seg>
     <seg type="verse" id="b.MAT.27.38">
      <s id="b.MAT.27.38.1">Shinajpi, paihua pariju ishqui shuhuaj runaunara chacatanauca, shujta ali maquima, shujta lluquima.</s>
     </seg>
     <seg type="verse" id="b.MAT.27.39">
      <s id="b.MAT.27.39.1">Chi mayanda pasauguna Jesusta camisha rimanauca, paiguna umaunara cuyuchisha.</s>
     </seg>
     <seg type="verse" id="b.MAT.27.40">
      <s id="b.MAT.27.40.1">Ninauca: Canga, templo huasira tulaj, quinsa punzhai cuti sicachij, canllara quishpi.</s>
      <s id="b.MAT.27.40.2">Can Diospa Churi ashaga, cruzmanda irgüi.</s>
     </seg>
     <seg type="verse" id="b.MAT.27.41">
      <s id="b.MAT.27.41.1">Shinallarami ninauca sacerdote apuuna, paita burlasha, yachaira yachachijgunahua pariju, fariseogunandi, rucuunandi, casna nisha:</s>
     </seg>
     <seg type="verse" id="b.MAT.27.42">
      <s id="b.MAT.27.42.1">Shujgunaraga quishpichicami, paulara mana ushanzhu quishpinara.</s>
      <s id="b.MAT.27.42.2">Israelba Rey Apu ashaga, cunallara cruzmanda irguchu, shina rajpi paihuajpi quirishun.</s>
     </seg>
     <seg type="verse" id="b.MAT.27.43">
      <s id="b.MAT.27.43.1">Pai Diospi quiricami.</s>
      <s id="b.MAT.27.43.2">Dios paita cacharichu, munajpi.</s>
      <s id="b.MAT.27.43.3">Ñuca Diospa Churimi ani, nica.</s>
     </seg>
     <seg type="verse" id="b.MAT.27.44">
      <s id="b.MAT.27.44.1">Shinallarami paihua pariju chacatashca shuhuaj runauna paita camisha rimanauca.</s>
     </seg>
     <seg type="verse" id="b.MAT.27.45">
      <s id="b.MAT.27.45.1">Chaupi punzhamanda pacha las tres tupugama tun llandu tucuca tucui partii.</s>
     </seg>
     <seg type="verse" id="b.MAT.27.46">
      <s id="b.MAT.27.46.1">Las tres mayambi, Jesús shinzhira caparisha nica: Eli, eli, ¿lama sabactani?</s>
      <s id="b.MAT.27.46.2">Casnami nin: Ñuca Dios, ñuca Dios, ¿imarashara ñucara saquihuashcangui?</s>
     </seg>
     <seg type="verse" id="b.MAT.27.47">
      <s id="b.MAT.27.47.1">Huaquin chihui ajguna caita uyasha ninauca: Elíastami cayaun.</s>
     </seg>
     <seg type="verse" id="b.MAT.27.48">
      <s id="b.MAT.27.48.1">Chi ratollai shu runa callpamusha, shu tsungarina putusta ayaj vinohua tsungachisha, paita cuca upingaj.</s>
     </seg>
     <seg type="verse" id="b.MAT.27.49">
      <s id="b.MAT.27.49.1">Shujgunaga ninauca: Saqui, ricushunchi Elias shamunga chari paita llushpichingaj.</s>
     </seg>
     <seg type="verse" id="b.MAT.27.50">
      <s id="b.MAT.27.50.1">Jesusga cuti shinzhi shimihua caparisha, paihua espiritura cuca.</s>
     </seg>
     <seg type="verse" id="b.MAT.27.51">
      <s id="b.MAT.27.51.1">Chi ratollai, templo huasii huayuriai llachapa ishqui partii lliquirica ahuamanda.</s>
      <s id="b.MAT.27.51.2">Allpas cuyuca, peñasgunas partirinauca.</s>
     </seg>
     <seg type="verse" id="b.MAT.27.52">
      <s id="b.MAT.27.52.1">Pambashca uctuunas pascarinauca, ashca puñuriai quirijguna atarinauca.</s>
     </seg>
     <seg type="verse" id="b.MAT.27.53">
      <s id="b.MAT.27.53.1">Pambashca uctuunamanda llucshisha, Jesús causarishca huasha, santo llactama shamunauca, ashcaunahua ricurinauca.</s>
     </seg>
     <seg type="verse" id="b.MAT.27.54">
      <s id="b.MAT.27.54.1">Capitánga paihua pariju tiaj Jesusta ricujgunandi, allpa cuyushcara ricusha, ashcara manzharinauca, casna nisha: Cierto pacha cai Diospa Churimi aca.</s>
     </seg>
     <seg type="verse" id="b.MAT.27.55">
      <s id="b.MAT.27.55.1">Ashca huarmiuna chihui tianauca, carumandalla ricusha.</s>
      <s id="b.MAT.27.55.2">Caiguna Jesusta catimunauca Galiieamanda pacha paita sirvisha.</s>
     </seg>
     <seg type="verse" id="b.MAT.27.56">
      <s id="b.MAT.27.56.1">Paigunahua tianauca María Magdalena, Jacobo José mama Mariandi, Zebedeo churiuna mamandi.</s>
     </seg>
     <seg type="verse" id="b.MAT.27.57">
      <s id="b.MAT.27.57.1">Tutayaupi shu José nishca charij runa, Arimatea llactamanda shamuj, shu Jesús yachachishca runa asha,</s>
     </seg>
     <seg type="verse" id="b.MAT.27.58">
      <s id="b.MAT.27.58.1">Pilatojma risha, Jesuspa aichara mañaca.</s>
      <s id="b.MAT.27.58.2">Shinajpi Pilato shimira cachaca aichara paima cungaj.</s>
     </seg>
     <seg type="verse" id="b.MAT.27.59">
      <s id="b.MAT.27.59.1">José Jesuspa aichara apisha, shu ali llachpahua pilluca,</s>
     </seg>
     <seg type="verse" id="b.MAT.27.60">
      <s id="b.MAT.27.60.1">Paihua quiquin mushuj pambana uctui churaca, peñas ucui allashca.</s>
      <s id="b.MAT.27.60.2">Shu atun rumira muyuchisha uctu pungüi churaca, chihuasha rica.</s>
     </seg>
     <seg type="verse" id="b.MAT.27.61">
      <s id="b.MAT.27.61.1">Chihui tiauca María Magdalena, chishu Mariandi, pambashca uctu ñaupajpi tiarisha.</s>
     </seg>
     <seg type="verse" id="b.MAT.27.62">
      <s id="b.MAT.27.62.1">Cayandi punzha, Alichina nishca punzha huasha, sacerdote apuuna, fariseogunandi tandarinauca Pilato ñaupajpi.</s>
     </seg>
     <seg type="verse" id="b.MAT.27.63">
      <s id="b.MAT.27.63.1">Ninauca: Apu, iyariunchi imasnara cai umachij runa nica, pai chara causaushcallaira: Quinsa punzha huasha causarishami.</s>
     </seg>
     <seg type="verse" id="b.MAT.27.64">
      <s id="b.MAT.27.64.1">Mandai pambashca uctura huacachingaj quinsa punzhagama, pai yachachishca runauna tutai shamusha aichara shuhuanaunga chari.</s>
      <s id="b.MAT.27.64.2">Chihuasha ninaunga runaunama: Huañushcaunamanda causarishcami.</s>
      <s id="b.MAT.27.64.3">Shinajpi huasha pandashca ñaupa ajta yalinga.</s>
     </seg>
     <seg type="verse" id="b.MAT.27.65">
      <s id="b.MAT.27.65.1">Pilato paigunara nica: Caibi soldarounara charinguichi.</s>
      <s id="b.MAT.27.65.2">Richi pambashcara ali ishcasha cuirangaj canguna yachashcasna.</s>
     </seg>
     <seg type="verse" id="b.MAT.27.66">
      <s id="b.MAT.27.66.1">Shinajpi rinauca, pambashcara ali ishcangaj, rumira sello nishcahua pigasha, soldarounara churanauca ricungaj.</s>
     </seg>
    </div>
    <div type="chapter" id="b.MAT.28">
     <seg type="verse" id="b.MAT.28.1">
      <s id="b.MAT.28.1.1">Samana punzha pasashca huasha, semana ñaupa punzha ña punzhayaupi, María Magdalena, chishu Marías pambashcara ricungaj shamunauca.</s>
     </seg>
     <seg type="verse" id="b.MAT.28.2">
      <s id="b.MAT.28.2.1">Allpa cuyuca shinzhira.</s>
      <s id="b.MAT.28.2.2">Shu Señorba ángel, ahuamanda irgumusha, rumira anzhuchica, chi ahuai tiarica.</s>
     </seg>
     <seg type="verse" id="b.MAT.28.3">
      <s id="b.MAT.28.3.1">Angelga rayu cuenta ricurij aca, paihua churana rasu cuenta yuraj aca.</s>
     </seg>
     <seg type="verse" id="b.MAT.28.4">
      <s id="b.MAT.28.4.1">Soldarouna angelda manzhashcamanda chucchunauca, huañushcaunasna tucunauca.</s>
     </seg>
     <seg type="verse" id="b.MAT.28.5">
      <s id="b.MAT.28.5.1">Randi ángel huarmiunara rimasha nica: Cangunaga ama manzhaichichu Ñuca yachani canguna chacatashca Jesusta mascangaj shamushcanguichimi.</s>
     </seg>
     <seg type="verse" id="b.MAT.28.6">
      <s id="b.MAT.28.6.1">Mana caibichu tiaun, nica, causarishcami, pai rimashcasna.</s>
      <s id="b.MAT.28.6.2">Shamichi, ricuichi pai siriushcara.</s>
     </seg>
     <seg type="verse" id="b.MAT.28.7">
      <s id="b.MAT.28.7.1">Uctalla richi, pai yachachishca runaunara cuentaichi, Señor huañushcaunamanda causarimushcami, nisha.</s>
      <s id="b.MAT.28.7.2">Cangunamanda ñaupara Galileama rin.</s>
      <s id="b.MAT.28.7.3">Chihui paita ricunguichimi.</s>
      <s id="b.MAT.28.7.4">Ñucaga cangunara ña rimashcani.</s>
     </seg>
     <seg type="verse" id="b.MAT.28.8">
      <s id="b.MAT.28.8.1">Shinajpi paiguna manzhaihua pambana uctumanda llucshisha, ashca cushihua callpasha rinauca pai yachachishca runaunara cuentangaj.</s>
      <s id="b.MAT.28.8.2">Paiguna yachachishca runaunara rimangaj riushcallai,</s>
     </seg>
     <seg type="verse" id="b.MAT.28.9">
      <s id="b.MAT.28.9.1">Jesús paigunara tan tupasha, Cushiyaichi, nica.</s>
      <s id="b.MAT.28.9.2">Paiguna llutarísha paihua chaquira ujllarisha, paita adoranauca.</s>
     </seg>
     <seg type="verse" id="b.MAT.28.10">
      <s id="b.MAT.28.10.1">Shinajpi Jesús paigunara nica: Ama manzhaichichu.</s>
      <s id="b.MAT.28.10.2">Richi, ñuca uquiunara cuentaichi, Galileama rinauchu.</s>
      <s id="b.MAT.28.10.3">Chihui ricuhuanaungami.</s>
     </seg>
     <seg type="verse" id="b.MAT.28.11">
      <s id="b.MAT.28.11.1">Paiguna riushcallai, huaquinguna soldarounamanda llactama rinauca, sacerdote apuunara cuentangaj tucui ima tucushcaunaras.</s>
     </seg>
     <seg type="verse" id="b.MAT.28.12">
      <s id="b.MAT.28.12.1">Rucuunahua tandarisha rimananausha, ashca cullquira cunauca soldarounama,</s>
     </seg>
     <seg type="verse" id="b.MAT.28.13">
      <s id="b.MAT.28.13.1">Rimaichi, ninauca, Pai yachachishca runauna shamunauca tuta, aichara shuhuasha apanauca ñucanchi puñuriaishcallai.</s>
     </seg>
     <seg type="verse" id="b.MAT.28.14">
      <s id="b.MAT.28.14.1">Gobernadorga caita uyajpi, ñucanchi paihua rimashun cangunara quishpichingaj.</s>
     </seg>
     <seg type="verse" id="b.MAT.28.15">
      <s id="b.MAT.28.15.1">Soldarouna cullquira apisha, paiguna yachachishcasna rimanauca.</s>
      <s id="b.MAT.28.15.2">Cai shimiga uyarica Judiogunahua cuna punzhagama.</s>
     </seg>
     <seg type="verse" id="b.MAT.28.16">
      <s id="b.MAT.28.16.1">Chunga shuj yachachishca runaunaga Galileama rinauca Jesús rimashca urcuma.</s>
     </seg>
     <seg type="verse" id="b.MAT.28.17">
      <s id="b.MAT.28.17.1">Paita ricushaga adoranauca, astaun huaquinguna mana quirinaucachu.</s>
     </seg>
     <seg type="verse" id="b.MAT.28.18">
      <s id="b.MAT.28.18.1">Jesús mayanllayamusha, paigunara rimasha nica: Tucui ushanara ñucama cuhuashcami ahua pachai cai pachais,</s>
     </seg>
     <seg type="verse" id="b.MAT.28.19">
      <s id="b.MAT.28.19.1">Chiraigumanda richi, runaunara yachachichi tucui llactaunai, paigunara bautisaichi Yaya shutii, Churi shutii, Santo Espíritu shutiis.</s>
     </seg>
     <seg type="verse" id="b.MAT.28.20">
      <s id="b.MAT.28.20.1">Paigunara tucui ñuca cangunara mandashcaunara huacachingaj yachachichi.</s>
      <s id="b.MAT.28.20.2">Ñucaga cangunahua pariju tiaushami tucui punzhaunai, mundu tucurinagama.</s>
      <s id="b.MAT.28.20.3">Amen.</s>
     </seg>
    </div>
   </div>
   <div type="book" id="b.MAR">
    <div type="chapter" id="b.MAR.1">
     <seg type="verse" id="b.MAR.1.1">
      <s id="b.MAR.1.1.1">Diospa Churi Jesucristo rimashca evangelio nishca ali shimi callarin.</s>
     </seg>
     <seg type="verse" id="b.MAR.1.2">
      <s id="b.MAR.1.2.1">Imasnara Diosmanda rimaj Isaías quillcashcai tian: Camba ñaupajma ñuca rimajta cachauni, camba nambira camba ñaupajpi alichingaj.</s>
     </seg>
     <seg type="verse" id="b.MAR.1.3">
      <s id="b.MAR.1.3.1">Runa illashca partimanda caparij casna nin: Diospa nambira alichichi.</s>
      <s id="b.MAR.1.3.2">Paihua nambira dirichuichi, nin.</s>
     </seg>
     <seg type="verse" id="b.MAR.1.4">
      <s id="b.MAR.1.4.1">Runa illashca partii, Juan yacui bautisauca.</s>
      <s id="b.MAR.1.4.2">Shina nisha camachica: Arrepentirichi, bautisarichi, canguna uchamanda perdonai tucungaj.</s>
     </seg>
     <seg type="verse" id="b.MAR.1.5">
      <s id="b.MAR.1.5.1">Tucui Judea partí llactaunai causajguna, tucui Jerusalembi causajgunandi paihuajma shamunauca.</s>
      <s id="b.MAR.1.5.2">Paiguna ucharashcaunara cuentajpi, Jordan yacui Juan paigunara bautisacami.</s>
     </seg>
     <seg type="verse" id="b.MAR.1.6">
      <s id="b.MAR.1.6.1">Juanga camello illmahua ahuashcara churarishca aca, cara chumbillinahua chumbiilishca aca.</s>
      <s id="b.MAR.1.6.2">Atun ijira sacha mishquiras micuj aca.</s>
     </seg>
     <seg type="verse" id="b.MAR.1.7">
      <s id="b.MAR.1.7.1">Pai camachisha: Ñuca huashai, shu ñucamanda yali ushaj shamunmi, nica.</s>
      <s id="b.MAR.1.7.2">Paihua zapatos huascara pascanallas mana pactanichu, nica.</s>
     </seg>
     <seg type="verse" id="b.MAR.1.8">
      <s id="b.MAR.1.8.1">Ñucaga cierto pacha cangunara yacui bautisacani, nica.</s>
      <s id="b.MAR.1.8.2">Pai randi Santo Espiritui bautisangami.</s>
     </seg>
     <seg type="verse" id="b.MAR.1.9">
      <s id="b.MAR.1.9.1">Jesús Galilea partii tiaj Nazaret llactamanda shamuca.</s>
      <s id="b.MAR.1.9.2">Jordan yacui Juan paita bautisaca.</s>
     </seg>
     <seg type="verse" id="b.MAR.1.10">
      <s id="b.MAR.1.10.1">Chi ratollai, Jesús yacumanda sicasha, ahua pacha pascarishcara ricuca, Santo Espiritura urpisna paihua ahuai irgumujta ricuca.</s>
     </seg>
     <seg type="verse" id="b.MAR.1.11">
      <s id="b.MAR.1.11.1">Ahua pachamanda shu shimi uyarica: Can ñuca llaquishca churimi angui.</s>
      <s id="b.MAR.1.11.2">Canhua cushiyani, nica.</s>
     </seg>
     <seg type="verse" id="b.MAR.1.12">
      <s id="b.MAR.1.12.1">Shinajpi Santo Espíritu Jesusta runa illashca partima cachaca.</s>
     </seg>
     <seg type="verse" id="b.MAR.1.13">
      <s id="b.MAR.1.13.1">Chuscu chunga punzha runa illashca partii tiauca.</s>
      <s id="b.MAR.1.13.2">Satanás nishca supai apu paita tentaca.</s>
      <s id="b.MAR.1.13.3">Milli animalgunahua tiauca.</s>
      <s id="b.MAR.1.13.4">Angelguna paita sirvinauca.</s>
     </seg>
     <seg type="verse" id="b.MAR.1.14">
      <s id="b.MAR.1.14.1">Juanda chonda cularbi ishcashca huasha, Jesús Galilea partima shamuca.</s>
      <s id="b.MAR.1.14.2">Dios mandana pachamanda rimaj evangelio ali shimira camachica.</s>
     </seg>
     <seg type="verse" id="b.MAR.1.15">
      <s id="b.MAR.1.15.1">Horas pactamun, nica, Dios mandana pacha mayanllayamushcami.</s>
      <s id="b.MAR.1.15.2">Arrepentirichi, evangelio ali shimira quirichi, nica.</s>
     </seg>
     <seg type="verse" id="b.MAR.1.16">
      <s id="b.MAR.1.16.1">Galilea lamar patara purijpi, Jesús Simonda ricuca paihua uqui Andresndi.</s>
      <s id="b.MAR.1.16.2">Lamarbi licara shitanauca, aichahuara mascajguna asha.</s>
     </seg>
     <seg type="verse" id="b.MAR.1.17">
      <s id="b.MAR.1.17.1">Jesús paigunara nica: Catihuaichi.</s>
      <s id="b.MAR.1.17.2">Cangunara runaunara licajgunara cuenta rasha.</s>
     </seg>
     <seg type="verse" id="b.MAR.1.18">
      <s id="b.MAR.1.18.1">Chi horasllaira, licaunara saquisha paita catinauca.</s>
     </seg>
     <seg type="verse" id="b.MAR.1.19">
      <s id="b.MAR.1.19.1">Chimanda pasasha, Jesús ansa ñaupajma riushcai, Zebedeo churi Jacobora ricuca, paihua uqui Juandi.</s>
      <s id="b.MAR.1.19.2">Canoai licara remendasha tianauca.</s>
     </seg>
     <seg type="verse" id="b.MAR.1.20">
      <s id="b.MAR.1.20.1">Chi ratollai Jesús paigunara cayaca.</s>
      <s id="b.MAR.1.20.2">Paiguna Zebedeo yayara canoai saquisha tarabajgunandi, Jesusta catinauca.</s>
     </seg>
     <seg type="verse" id="b.MAR.1.21">
      <s id="b.MAR.1.21.1">Capernaum llactai icunauca.</s>
      <s id="b.MAR.1.21.2">Samana punzha asha, Jesús tandarina huasii icusha yachachica.</s>
     </seg>
     <seg type="verse" id="b.MAR.1.22">
      <s id="b.MAR.1.22.1">Runauna pai yachachishcara uyasha manzharinauca.</s>
      <s id="b.MAR.1.22.2">Ushaihua, mandaj cuenta yachachica, mana yachaira yachachijgunasna.</s>
     </seg>
     <seg type="verse" id="b.MAR.1.23">
      <s id="b.MAR.1.23.1">Paiguna tandarina huasii shu irus supai apishca runa caparisha tiauca.</s>
     </seg>
     <seg type="verse" id="b.MAR.1.24">
      <s id="b.MAR.1.24.1">¿Imarasha ñucanchira inquitangui, Nazaretmanda Jesús? nica.</s>
      <s id="b.MAR.1.24.2">¿Ñucanchira tucuchingajchu shamushcangui?</s>
      <s id="b.MAR.1.24.3">Can pi asnearas yachanimi.</s>
      <s id="b.MAR.1.24.4">Diospa Santo Churimi angui.</s>
     </seg>
     <seg type="verse" id="b.MAR.1.25">
      <s id="b.MAR.1.25.1">Jesús paita piñaca: Upalla, nica, llucshi paimanda.</s>
     </seg>
     <seg type="verse" id="b.MAR.1.26">
      <s id="b.MAR.1.26.1">Irus supaiga, runara chucchuchisha, shinzhira caparisha, paimanda llucshica.</s>
     </seg>
     <seg type="verse" id="b.MAR.1.27">
      <s id="b.MAR.1.27.1">Tucui manzharinauca.</s>
      <s id="b.MAR.1.27.2">Paigunapura tapunauca: ¿Imarai? nisha, ¿Ima mushuj yachairairi caiga?</s>
      <s id="b.MAR.1.27.3">Ushanahua irus supaigunara cachan, llucshinaun.</s>
     </seg>
     <seg type="verse" id="b.MAR.1.28">
      <s id="b.MAR.1.28.1">Entero Galilea partiunai Jesús rashcara uctalla yacharica.</s>
     </seg>
     <seg type="verse" id="b.MAR.1.29">
      <s id="b.MAR.1.29.1">Chimanda huasha, tandarina huasimanda llucshisha, Simomba Andrespa huasima shamunauca, Jacobo Juandis compañanauca.</s>
     </seg>
     <seg type="verse" id="b.MAR.1.30">
      <s id="b.MAR.1.30.1">Simomba huarmi mama ungushca aca, calenturahua.</s>
      <s id="b.MAR.1.30.2">Jesusta cuentanauca.</s>
     </seg>
     <seg type="verse" id="b.MAR.1.31">
      <s id="b.MAR.1.31.1">Shinajpi Jesús paihua mayanma shamusha, paihua maquimanda apisha, paita atarichica.</s>
      <s id="b.MAR.1.31.2">Chi ratollai calentura chiriyaca; huarmi paigunara sirvica.</s>
     </seg>
     <seg type="verse" id="b.MAR.1.32">
      <s id="b.MAR.1.32.1">Tutayajpi, indi icushca huasha, tucui ungushcaunara tucui supai apishcaunaras Jesusma pushamunauca.</s>
     </seg>
     <seg type="verse" id="b.MAR.1.33">
      <s id="b.MAR.1.33.1">Tucui llactai ajguna huasi pungumalla tandarimunauca.</s>
     </seg>
     <seg type="verse" id="b.MAR.1.34">
      <s id="b.MAR.1.34.1">Ima tono ungushcaunaras Jesús ashcara alichicami.</s>
      <s id="b.MAR.1.34.2">Ashca supaigunara pajllama ichuca, rimangaj mana lugarda cuca, supaiguna paita ricsishcamanda.</s>
     </seg>
     <seg type="verse" id="b.MAR.1.35">
      <s id="b.MAR.1.35.1">Tuta ucura atarisha, chara llandu llandu ucura, Jesús llucshisha, pi runas illashca partima rica.</s>
      <s id="b.MAR.1.35.2">Chihui Diosta mañaca.</s>
     </seg>
     <seg type="verse" id="b.MAR.1.36">
      <s id="b.MAR.1.36.1">Simón, paihua pariju tiajgunandi, Jesusta mascanauca.</s>
     </seg>
     <seg type="verse" id="b.MAR.1.37">
      <s id="b.MAR.1.37.1">Jesusta tupasha, paita ninauca: Tucui canda mascanaun.</s>
     </seg>
     <seg type="verse" id="b.MAR.1.38">
      <s id="b.MAR.1.38.1">Jesús paigunara nica: Acuichi ñucanchi mayan partiunama, chihuis camachingaj.</s>
      <s id="b.MAR.1.38.2">Chihuajmi shamucani.</s>
     </seg>
     <seg type="verse" id="b.MAR.1.39">
      <s id="b.MAR.1.39.1">Tucui Galilea partiunai paiguna tandarina huasiunai camachica, supaigunara ichuca.</s>
     </seg>
     <seg type="verse" id="b.MAR.1.40">
      <s id="b.MAR.1.40.1">Shu llagayuj runa Jesusma shamuca, paihua ñaupajpi cungurisha, rugasha nica: Can munasha, ñucara alichinara ushangui.</s>
     </seg>
     <seg type="verse" id="b.MAR.1.41">
      <s id="b.MAR.1.41.1">Jesús paimanda llaquirisha, maquira chutachisha, paita llangaca.</s>
      <s id="b.MAR.1.41.2">Munanimi, nica, alichishcangui.</s>
     </seg>
     <seg type="verse" id="b.MAR.1.42">
      <s id="b.MAR.1.42.1">Casna rimashca huasha, ungüi chi ratollaira dsas llushpirica paimanda.</s>
      <s id="b.MAR.1.42.2">Alichishca aca.</s>
     </seg>
     <seg type="verse" id="b.MAR.1.43">
      <s id="b.MAR.1.43.1">Shinajpi Jesús paita dispirisha mandaca:</s>
     </seg>
     <seg type="verse" id="b.MAR.1.44">
      <s id="b.MAR.1.44.1">Riqui, nisha, ama imaras ama pitas rimanguichu; randi sacerdotema ringui, can aliyashcara ricuchingaj.</s>
      <s id="b.MAR.1.44.2">Shinallara can aliyashcamanda Moisés camachishca cuyanara cuyangui, can ali tucushcara paigunara ricuchingaj.</s>
     </seg>
     <seg type="verse" id="b.MAR.1.45">
      <s id="b.MAR.1.45.1">Pai randi ña llucshishca huasha yapa rimangaj callarica.</s>
      <s id="b.MAR.1.45.2">Chi rashcara pajlla pambai cuentaca.</s>
      <s id="b.MAR.1.45.3">Shinajpi, Jesús llactai icunara mana ushacachu, randi pajllai tiauca, runa illashca partiunai.</s>
      <s id="b.MAR.1.45.4">Tucui llactaunamanda paihuajma shamunauca.</s>
     </seg>
    </div>
    <div type="chapter" id="b.MAR.2">
     <seg type="verse" id="b.MAR.2.1">
      <s id="b.MAR.2.1.1">Ansa punzha huasha Jesús Capernaumbi cuti icuca.</s>
      <s id="b.MAR.2.1.2">Pai huasii tiaushca uyarica.</s>
     </seg>
     <seg type="verse" id="b.MAR.2.2">
      <s id="b.MAR.2.2.1">Chi horasllai ashca runa paihuajma tandarimunauca, huasi pungugama undajta shamunauca.</s>
      <s id="b.MAR.2.2.2">Pai Diospa shimira camachica.</s>
     </seg>
     <seg type="verse" id="b.MAR.2.3">
      <s id="b.MAR.2.3.1">Shinajpi huaquinguna Jesusma shamunauca, shu suchu runara huandusha.</s>
      <s id="b.MAR.2.3.2">Chuscupura tucusha apamunauca.</s>
     </seg>
     <seg type="verse" id="b.MAR.2.4">
      <s id="b.MAR.2.4.1">Ashca runa tiashcamanda.</s>
      <s id="b.MAR.2.4.2">Jesusma pactanara mana ushasha, huasi ahuamanda uctunauca Jesús tiaushcai.</s>
      <s id="b.MAR.2.4.3">Uctura rasha, suchu runara caitundi irguchinauca.</s>
     </seg>
     <seg type="verse" id="b.MAR.2.5">
      <s id="b.MAR.2.5.1">Jesús paiguna quirishcara ricusha, suchu runara nica: Churi, can ucharashcara perdonashcangui.</s>
     </seg>
     <seg type="verse" id="b.MAR.2.6">
      <s id="b.MAR.2.6.1">Huaquin yachaira yachachijguna chihui tianauca, paiguna shungüi piñasha iyarinauca:</s>
     </seg>
     <seg type="verse" id="b.MAR.2.7">
      <s id="b.MAR.2.7.1">¿Imarasha casna riman? nisha, Diosta camiunmi.</s>
      <s id="b.MAR.2.7.2">¿Pita uchara perdonanara ushangairi?</s>
      <s id="b.MAR.2.7.3">Diosllami ushan.</s>
     </seg>
     <seg type="verse" id="b.MAR.2.8">
      <s id="b.MAR.2.8.1">Jesús, paihua espiritui riparasha paiguna shungu ucui casna piñashcara, paigunara nica: ¿Imarasha casna piñanguichi canguna shungüi?</s>
     </seg>
     <seg type="verse" id="b.MAR.2.9">
      <s id="b.MAR.2.9.1">¿Imara mas rimanalla anga, suchu runara: Camba uchara perdonashcangui, nisha, paita rimangaj: Atari, camba caitura apasha ri?</s>
     </seg>
     <seg type="verse" id="b.MAR.2.10">
      <s id="b.MAR.2.10.1">Shinajpi canguna yachangaj imasna ñuca, Runa Churi nishca, ushanara charinimi cai pachai uchara perdonangaj, Jesús suchura rimaca:</s>
     </seg>
     <seg type="verse" id="b.MAR.2.11">
      <s id="b.MAR.2.11.1">Canda nini: Atari, caitura apai, camba huasima ri.</s>
     </seg>
     <seg type="verse" id="b.MAR.2.12">
      <s id="b.MAR.2.12.1">Chi ratollai atarica, paihua caitura apasha, paiguna ñaupajmanda llucshica.</s>
      <s id="b.MAR.2.12.2">Caita ricusha, tucui manzharinauca.</s>
      <s id="b.MAR.2.12.3">Diosta alabanauca: Mana imahoraspas casnara ricushcanchichu, nisha.</s>
     </seg>
     <seg type="verse" id="b.MAR.2.13">
      <s id="b.MAR.2.13.1">Cuti Jesús lamar patama rica.</s>
      <s id="b.MAR.2.13.2">Tucui runauna paihuajma shamunauca.</s>
      <s id="b.MAR.2.13.3">Paigunara yachachica.</s>
     </seg>
     <seg type="verse" id="b.MAR.2.14">
      <s id="b.MAR.2.14.1">Jesusga ri pasausha, Alfeo churi Levi nishcara ricuca.</s>
      <s id="b.MAR.2.14.2">Levi gobierno cullquira tandachina huasÜ tiauca.</s>
      <s id="b.MAR.2.14.3">Jesús paita: Catihuai, nica.</s>
      <s id="b.MAR.2.14.4">Atarisha caticami.</s>
     </seg>
     <seg type="verse" id="b.MAR.2.15">
      <s id="b.MAR.2.15.1">Jesús Levi huasu tiausha, ashca cullquira tandachijguna ashca uchayujgunas mesai tiarinauca Jesushua pariju, pai yachachishca runaunandi.</s>
      <s id="b.MAR.2.15.2">Ashca runauna paita catimunauca.</s>
     </seg>
     <seg type="verse" id="b.MAR.2.16">
      <s id="b.MAR.2.16.1">Jesús cullquira tandachijgunandi uchayujgunandi micuca.</s>
      <s id="b.MAR.2.16.2">Yachaira yachachijguna fariseogunandi Jesús casna micuuta ricusha, pai yachachishca runaunara ninauca: ¿Imarai?</s>
      <s id="b.MAR.2.16.3">¿Imarasha cullquira tandachijgunahua uchayujgunahua micunri?</s>
     </seg>
     <seg type="verse" id="b.MAR.2.17">
      <s id="b.MAR.2.17.1">Jesús caita uyasha, paigunara nica: Ali ajguna ambijta mana ministinaun, astaun ungushcauna.</s>
      <s id="b.MAR.2.17.2">Alira rajgunara cayangaj mana shamucanichu astaun uchayujgunara.</s>
     </seg>
     <seg type="verse" id="b.MAR.2.18">
      <s id="b.MAR.2.18.1">Juan yachachishca runauna fariseoguna yachachishca runaunas sasinauca.</s>
      <s id="b.MAR.2.18.2">Jesusma shamusha ninauca: ¿Imarasha Juan yachachishca runauna fariseoguna yachachishca runaunas sasinaun, randi can yachachishca runauna mana sasinaun?</s>
     </seg>
     <seg type="verse" id="b.MAR.2.19">
      <s id="b.MAR.2.19.1">Jesús paigunara nica: ¿Borai, cari ñaupajpi tiajguna sasinaungachu?</s>
      <s id="b.MAR.2.19.2">Carindi pariju tiausha, sasinara mana ushanaungachu.</s>
     </seg>
     <seg type="verse" id="b.MAR.2.20">
      <s id="b.MAR.2.20.1">Huashaga, carira quichuna punzha pactamunga.</s>
      <s id="b.MAR.2.20.2">Chi punzhaunaí sasinaungami.</s>
     </seg>
     <seg type="verse" id="b.MAR.2.21">
      <s id="b.MAR.2.21.1">Mana pihuas rucu churanara mushuj llachapahua remendanzhu.</s>
      <s id="b.MAR.2.21.2">Shina rajpi mushuj llachapa rucura cuti lliquinga.</s>
      <s id="b.MAR.2.21.3">Churana astaun lliquirishca tucunga.</s>
     </seg>
     <seg type="verse" id="b.MAR.2.22">
      <s id="b.MAR.2.22.1">Shinallara mana pihuas mushuj vinora churanzhu rucu cara bolsai.</s>
      <s id="b.MAR.2.22.2">Shina rajpi cara lliquiringa, vino taliringa.</s>
      <s id="b.MAR.2.22.3">Mushuj vino mushuj cara purui churana anga.</s>
     </seg>
     <seg type="verse" id="b.MAR.2.23">
      <s id="b.MAR.2.23.1">Jesús samana punzhai shu tarpushca chagrara pasauca.</s>
      <s id="b.MAR.2.23.2">Pai yachachishca runauna pasajpiga, trigo papajta aisangaj callarinauca.</s>
     </seg>
     <seg type="verse" id="b.MAR.2.24">
      <s id="b.MAR.2.24.1">Shinajpi fariseoguna paita ninauca: Riqui, ¿imarasha samana punzhai mana raihuajta ranaun?</s>
     </seg>
     <seg type="verse" id="b.MAR.2.25">
      <s id="b.MAR.2.25.1">Jesús paigunara nica: ¿Mana imahoras Quillcai ricucanguichu imara rarca David paita compañajgunandi paiguna ministiushcai, paiguna yarcachiushcai?</s>
     </seg>
     <seg type="verse" id="b.MAR.2.26">
      <s id="b.MAR.2.26.1">¿Manzhu ricucangui imasnara David Diospa huasii icusha, Abiatar nishca Diospa sacerdote apu ashcai, Diosma ricuchina tandara pai paihua compañajgunandi micunauca, cai tanda Diosta sirvijgunalla micuna ajta?</s>
     </seg>
     <seg type="verse" id="b.MAR.2.27">
      <s id="b.MAR.2.27.1">Shinallara Jesús paigunara nica: Samana punzha runajta rashca aca, randi runauna mana ranaushcachu aca samana punzhajta.</s>
     </seg>
     <seg type="verse" id="b.MAR.2.28">
      <s id="b.MAR.2.28.1">Casna ajpi, ñuca, Runa Churi nishca, samana punzhahua Señormi ani.</s>
     </seg>
    </div>
    <div type="chapter" id="b.MAR.3">
     <seg type="verse" id="b.MAR.3.1">
      <s id="b.MAR.3.1.1">Cuti Jesús tandarina huasii icuca; chihui shu chaquirishca maquiyuj runa tiauca.</s>
     </seg>
     <seg type="verse" id="b.MAR.3.2">
      <s id="b.MAR.3.2.1">Chihui tiajguna paita chapanauca, samana punzha ungushcara alichingachu nisha ricungaj, paita causayachingaj.</s>
     </seg>
     <seg type="verse" id="b.MAR.3.3">
      <s id="b.MAR.3.3.1">Shinajpi Jesús chaquirishca maquiyuj runara: Atarisha, chaupi shungüi shayari, nica.</s>
     </seg>
     <seg type="verse" id="b.MAR.3.4">
      <s id="b.MAR.3.4.1">Jesús paigunara nica: ¿Samana punzhai alira manalira rana?</s>
      <s id="b.MAR.3.4.2">¿Imara ali anga, causachingaj, huañuchingaj?</s>
      <s id="b.MAR.3.4.3">Paigunaga chunllayanauca.</s>
     </seg>
     <seg type="verse" id="b.MAR.3.5">
      <s id="b.MAR.3.5.1">Jesús paihua shungüi piñarisha, muyujta ricuca.</s>
      <s id="b.MAR.3.5.2">Paiguna shungu shinzhiyashcara llaquirisha, runara nica: Maquira chutachi.</s>
      <s id="b.MAR.3.5.3">Paihua maquira chutachijpi alichishca aca.</s>
     </seg>
     <seg type="verse" id="b.MAR.3.6">
      <s id="b.MAR.3.6.1">Shinajpi, fariseoguna llucshisha herodianos nishcaunahua rimananauca Jesusta huañuchingaj.</s>
     </seg>
     <seg type="verse" id="b.MAR.3.7">
      <s id="b.MAR.3.7.1">Jesusga, pai yachachishca runaunandi, lamar patama anzhurica.</s>
      <s id="b.MAR.3.7.2">Ashca runa Galileamanda Judeamandas catimunauca.</s>
     </seg>
     <seg type="verse" id="b.MAR.3.8">
      <s id="b.MAR.3.8.1">Shinallara Jerusalenmanda, Idumeamanda, Jordan chimbamanda, Tiro partimandas, Sidón partimandas ashca runa Jesuspajma shamunauca, pai atun rashcaunara uyasha.</s>
     </seg>
     <seg type="verse" id="b.MAR.3.9">
      <s id="b.MAR.3.9.1">Jesús pai yachachishca runaunara rimaca shu canoa puruntushcara charinauchu, ashca runauna tiashcamanda, ama paita nitinauchu.</s>
     </seg>
     <seg type="verse" id="b.MAR.3.10">
      <s id="b.MAR.3.10.1">Ashca runaunara alichishcamanda, tucui ungüiyujguna paihuajma nitimunauca llangangaj.</s>
     </seg>
     <seg type="verse" id="b.MAR.3.11">
      <s id="b.MAR.3.11.1">Irus supaiguna paita ricusha, paihua ñaupajpi tuama urmanauca: Canmi Diospa Churi angui, nisha.</s>
     </seg>
     <seg type="verse" id="b.MAR.3.12">
      <s id="b.MAR.3.12.1">Jesús paigunara mandaca paita ama ricsichinauchu.</s>
     </seg>
     <seg type="verse" id="b.MAR.3.13">
      <s id="b.MAR.3.13.1">Huasha, Jesús urcuma sicaca.</s>
      <s id="b.MAR.3.13.2">Pai munashca runaunara paihuajma cayaca.</s>
      <s id="b.MAR.3.13.3">Shamunaucami.</s>
     </seg>
     <seg type="verse" id="b.MAR.3.14">
      <s id="b.MAR.3.14.1">Chunga ishquira ajllaca paihua pariju tiangaj, paigunara camachingaj cachangaj,</s>
     </seg>
     <seg type="verse" id="b.MAR.3.15">
      <s id="b.MAR.3.15.1">ungüigunara alichina ushaira charingaj, supaigunara ichungajpas.</s>
     </seg>
     <seg type="verse" id="b.MAR.3.16">
      <s id="b.MAR.3.16.1">Simonda cayaca.</s>
      <s id="b.MAR.3.16.2">Mushuj shutira Pedro nishcara churaca.</s>
     </seg>
     <seg type="verse" id="b.MAR.3.17">
      <s id="b.MAR.3.17.1">Jacobo paihua uqui Juandi, Zebedeo churiunara, cayaca.</s>
      <s id="b.MAR.3.17.2">Paigunara Boanerges nishcauna shutichica.</s>
      <s id="b.MAR.3.17.3">Caimi Rayo Churiuna nishca.</s>
     </seg>
     <seg type="verse" id="b.MAR.3.18">
      <s id="b.MAR.3.18.1">Shujgunara: Andrés, Felipe, Bartolomé, Mateo, Tomás, Alfeo churi Jacobo, Tadeo, cananista Simón nishcaunaras cayaca.</s>
     </seg>
     <seg type="verse" id="b.MAR.3.19">
      <s id="b.MAR.3.19.1">Shinallara Judas Iscariote nishcaras, Jesusta apuuna maquima entregajta, cayaca.</s>
      <s id="b.MAR.3.19.2">Huasima shamunauca.</s>
     </seg>
     <seg type="verse" id="b.MAR.3.20">
      <s id="b.MAR.3.20.1">Ashca runauna cuti tandarimunauca; paiguna shamushcamanda Jesús paihua tiajgunandi micungaj mana ushanaucachu.</s>
     </seg>
     <seg type="verse" id="b.MAR.3.21">
      <s id="b.MAR.3.21.1">Jesuspa aillu caita uyasha, paita apingaj shamunauca, loco tucushcami, nisha.</s>
     </seg>
     <seg type="verse" id="b.MAR.3.22">
      <s id="b.MAR.3.22.1">Jerusalenmanda shamuj yachaira yachachijguna ninauca: Beelzebú nishca supai apu paihua shungüi tian.</s>
      <s id="b.MAR.3.22.2">Shinallara, supai apumanda supaigunara pajllama ichun, ninauca.</s>
     </seg>
     <seg type="verse" id="b.MAR.3.23">
      <s id="b.MAR.3.23.1">Jesús paigunara cayasha, yachachingaj cuentanaunahua rimaca: ¿Imasna rasha Satanás nishca supai apu Satanasllara ichunara ushangachu? nisha.</s>
     </seg>
     <seg type="verse" id="b.MAR.3.24">
      <s id="b.MAR.3.24.1">Ima llactas chaupirisha, paigunapuralla macananausha, cai llacta mana durangachu.</s>
     </seg>
     <seg type="verse" id="b.MAR.3.25">
      <s id="b.MAR.3.25.1">Shinallara ima huasii tiaj aillu chaupirisha, paigunapuralla macananausha, cai aillu mana durangachu.</s>
     </seg>
     <seg type="verse" id="b.MAR.3.26">
      <s id="b.MAR.3.26.1">Satanaspas paulara macanausha chaupirisha, shayarinara mana ushangachu; randi pai tucurina pactamushcami.</s>
     </seg>
     <seg type="verse" id="b.MAR.3.27">
      <s id="b.MAR.3.27.1">Pihuas shu shinzhi runa huasimanda pai charishcara shuhuanara mana ushangachu manara paita huatajllaira.</s>
      <s id="b.MAR.3.27.2">Huatai pasasha shuhuanara ushangami huasimanda.</s>
     </seg>
     <seg type="verse" id="b.MAR.3.28">
      <s id="b.MAR.3.28.1">Cierto pacha nini: Runaunama tucui uchara perdonashca anga.</s>
      <s id="b.MAR.3.28.2">Ima sami camisha rimashcaras perdonashca anga.</s>
     </seg>
     <seg type="verse" id="b.MAR.3.29">
      <s id="b.MAR.3.29.1">Randi, pihuas Santo Espiritura camisha, mana imahoras perdonashcachu anga, astaun huiñaigama causayuj anga.</s>
     </seg>
     <seg type="verse" id="b.MAR.3.30">
      <s id="b.MAR.3.30.1">Jesús cai shimira rimaca, paiguna: Irus supaiyujmi, nishcamanda.</s>
     </seg>
     <seg type="verse" id="b.MAR.3.31">
      <s id="b.MAR.3.31.1">Huashaga Jesuspa uquiunandi mamandi shamunauca, canzhai chapausha.</s>
      <s id="b.MAR.3.31.2">Paita cayangaj cachanauca.</s>
     </seg>
     <seg type="verse" id="b.MAR.3.32">
      <s id="b.MAR.3.32.1">Pai muyujta tiau runauna paita ninauca: Camba mama camba uquiuna canzhai aj, canda mascanaun.</s>
     </seg>
     <seg type="verse" id="b.MAR.3.33">
      <s id="b.MAR.3.33.1">Jesús cutipasha nica: ¿Pitai ñuca mama, ñuca uquiuna?</s>
     </seg>
     <seg type="verse" id="b.MAR.3.34">
      <s id="b.MAR.3.34.1">Muyujta tiaugunara ricusha nica: Caimi ñuca mama, ñuca uquiuna.</s>
     </seg>
     <seg type="verse" id="b.MAR.3.35">
      <s id="b.MAR.3.35.1">Maicans Diospa munaira rau, paimi ñuca uqui, ñuca pañi, ñuca mama, nica.</s>
     </seg>
    </div>
    <div type="chapter" id="b.MAR.4">
     <seg type="verse" id="b.MAR.4.1">
      <s id="b.MAR.4.1.1">Cutillara Jesús lamar patai yachachingaj callarica.</s>
      <s id="b.MAR.4.1.2">Paihuajma ashca runauna tandarimunauca.</s>
      <s id="b.MAR.4.1.3">Chiraigumanda, canoai icusha lamarbi tiarica.</s>
      <s id="b.MAR.4.1.4">Randi tucui runauna pulayai tianauca lamar rayai.</s>
     </seg>
     <seg type="verse" id="b.MAR.4.2">
      <s id="b.MAR.4.2.1">Yachachingaj cuentanaunahua ashcara yachachica.</s>
      <s id="b.MAR.4.2.2">Jesús pai yachachiushcai nica:</s>
     </seg>
     <seg type="verse" id="b.MAR.4.3">
      <s id="b.MAR.4.3.1">Uyaichi, nisha, shu tarpuj runa tarpungaj llucshica.</s>
     </seg>
     <seg type="verse" id="b.MAR.4.4">
      <s id="b.MAR.4.4.1">Pai tarpujpiga, huaquin muyuuna ñambi rayai urmanauca.</s>
      <s id="b.MAR.4.4.2">Pishcuuna shamusha llambura micunauca.</s>
     </seg>
     <seg type="verse" id="b.MAR.4.5">
      <s id="b.MAR.4.5.1">Huaquin muyuunaga allpa illaj rumi pambai urmanauca.</s>
      <s id="b.MAR.4.5.2">Allpa pishishcamanda uctalla iñanauca.</s>
     </seg>
     <seg type="verse" id="b.MAR.4.6">
      <s id="b.MAR.4.6.1">Indi llucshimujpi rupaca.</s>
      <s id="b.MAR.4.6.2">Angu illashcamanda chaquirica.</s>
     </seg>
     <seg type="verse" id="b.MAR.4.7">
      <s id="b.MAR.4.7.1">Huaquin muyuunaga cashaunai urmanauca.</s>
      <s id="b.MAR.4.7.2">Casha itayasha, muyuuna chingarisha, mana aparinaucachu.</s>
     </seg>
     <seg type="verse" id="b.MAR.4.8">
      <s id="b.MAR.4.8.1">Randi shu muyuuna ali allpai urmanauca.</s>
      <s id="b.MAR.4.8.2">Ali ahuara iñasha aparica, caran muyu quinsa chunga, socta chunga, patsac muyura cusha.</s>
     </seg>
     <seg type="verse" id="b.MAR.4.9">
      <s id="b.MAR.4.9.1">Shinajpi Jesús nica: Uyana rinriyuj uyachu.</s>
     </seg>
     <seg type="verse" id="b.MAR.4.10">
      <s id="b.MAR.4.10.1">Sapalla tucujpí, mayambi ajguna paihua chunga ishqui yachachishca runaunandi pai rimashca yachachina cuentanamanda tapunauca.</s>
     </seg>
     <seg type="verse" id="b.MAR.4.11">
      <s id="b.MAR.4.11.1">Jesús paigunara nica: Cangunaga, Dios mandana pacha pacashca shimira yachanguichimi.</s>
      <s id="b.MAR.4.11.2">Randi canzhai ajgunara yachachina cuentanaunahua tucuira yachachina anga;</s>
     </seg>
     <seg type="verse" id="b.MAR.4.12">
      <s id="b.MAR.4.12.1">ricusha ama ricsinauchu, uyasha ama intindinauchu, ama tigranauchu ucharashcara perdonai tucungaj.</s>
     </seg>
     <seg type="verse" id="b.MAR.4.13">
      <s id="b.MAR.4.13.1">Jesús paigunara nica: ¿Cai yachachina cuentanara manzhu intindinguichi?</s>
      <s id="b.MAR.4.13.2">¿Imasna rasha tucui yachachina cuentanaunara intindingachu raunguichi?</s>
     </seg>
     <seg type="verse" id="b.MAR.4.14">
      <s id="b.MAR.4.14.1">Tarpuj runaga ñuca shimira tarpun.</s>
     </seg>
     <seg type="verse" id="b.MAR.4.15">
      <s id="b.MAR.4.15.1">Ñambi rayai urmajguna caigunami: Shimira tarpushca huasha, uctalla supai apu uyashcara quichuj shamun paiguna shungumanda.</s>
     </seg>
     <seg type="verse" id="b.MAR.4.16">
      <s id="b.MAR.4.16.1">Shinallara rumi pambai tarpushcauna, shimira uyasha, uctalla cushihua Diospa shimira chasquinaun.</s>
     </seg>
     <seg type="verse" id="b.MAR.4.17">
      <s id="b.MAR.4.17.1">Randi, angu illajpi mana duranaun.</s>
      <s id="b.MAR.4.17.2">Shimira apishcamanda llaqui tucusha, tormendachi tucusha, nijtasha urmanaun.</s>
     </seg>
     <seg type="verse" id="b.MAR.4.18">
      <s id="b.MAR.4.18.1">Caimi casha ucui urmajguna.</s>
      <s id="b.MAR.4.18.2">Shimira uyanaun,</s>
     </seg>
     <seg type="verse" id="b.MAR.4.19">
      <s id="b.MAR.4.19.1">randi cai pachai tormendosmanda, cullquira munashcamanda umachisha, imaunaras munasha, uyashca shimi huañun, mana aparin.</s>
     </seg>
     <seg type="verse" id="b.MAR.4.20">
      <s id="b.MAR.4.20.1">Ali allpai urmajguna shimira uyanaun, uyashcara chasquinaun, aparinaun, huaquinguna quinsa chungagama mirasha, huaquinguna socta chungagama, huaquinguna patsacgama.</s>
     </seg>
     <seg type="verse" id="b.MAR.4.21">
      <s id="b.MAR.4.21.1">Shinallara Jesús paigunara rimaca: ¿Tasa ucui velara churanachu?</s>
      <s id="b.MAR.4.21.2">¿Caitu ucui churanachu?</s>
      <s id="b.MAR.4.21.3">¿Manzhu ricunallai churanami?</s>
     </seg>
     <seg type="verse" id="b.MAR.4.22">
      <s id="b.MAR.4.22.1">Tucui pacashca pajllai tucungami; tucui mana ricushca pajllai ricuringami.</s>
     </seg>
     <seg type="verse" id="b.MAR.4.23">
      <s id="b.MAR.4.23.1">Maicambas uyana rinrira charisha uyachu.</s>
     </seg>
     <seg type="verse" id="b.MAR.4.24">
      <s id="b.MAR.4.24.1">Shinallara paigunara nica: Ricuichi uyashcara.</s>
      <s id="b.MAR.4.24.2">Canguna tupushca tupullara shujguna cangunara tupunaunga, yapasha.</s>
     </seg>
     <seg type="verse" id="b.MAR.4.25">
      <s id="b.MAR.4.25.1">Maican charijpi, paima cushca anga; randi mana charijmanda pai ima charishcahuaras astaun quichushca anga.</s>
     </seg>
     <seg type="verse" id="b.MAR.4.26">
      <s id="b.MAR.4.26.1">Shinallara Jesús nica: Casnami Dios mandana pacha: Imasna shu runa muyura allpai tarpun.</s>
     </seg>
     <seg type="verse" id="b.MAR.4.27">
      <s id="b.MAR.4.27.1">Runaga tuta puñun, punzha atarin.</s>
      <s id="b.MAR.4.27.2">Muyuga llucshin, iñan.</s>
      <s id="b.MAR.4.27.3">Imasna iñashcaras pai mana yachanzhu.</s>
     </seg>
     <seg type="verse" id="b.MAR.4.28">
      <s id="b.MAR.4.28.1">Allpa paulara apachin: ñaupa quihuara. huasha papajta, papajpi muyuhua undarin.</s>
     </seg>
     <seg type="verse" id="b.MAR.4.29">
      <s id="b.MAR.4.29.1">Ña muyu pucujpi, saulihua pitin, pallana horas pactamushcamanda.</s>
     </seg>
     <seg type="verse" id="b.MAR.4.30">
      <s id="b.MAR.4.30.1">Shinallara Jesús nica: ¿Dios mandana pacha imahua ricuchina angai?</s>
      <s id="b.MAR.4.30.2">¿Ima yachachingaj cuentanahua ricuchishun?</s>
     </seg>
     <seg type="verse" id="b.MAR.4.31">
      <s id="b.MAR.4.31.1">Dios mandana pacha shu mostaza muyu cuentami.</s>
      <s id="b.MAR.4.31.2">Allpai tarpushcai tucui cai pachai tiaj muyumanda yali ichillami.</s>
     </seg>
     <seg type="verse" id="b.MAR.4.32">
      <s id="b.MAR.4.32.1">Tarpushca huasha, tucui yuraunamanda yali iñan; atun pallcayuj tucun.</s>
      <s id="b.MAR.4.32.2">Shinajpi, yura llandu ucui pisheuuna samanara ushanaunga.</s>
     </seg>
     <seg type="verse" id="b.MAR.4.33">
      <s id="b.MAR.4.33.1">Casna yachachingaj cuentanaunahua Diospa shimira ashcara cuentaca, paiguna uyana tupura.</s>
     </seg>
     <seg type="verse" id="b.MAR.4.34">
      <s id="b.MAR.4.34.1">Yachachingaj cuentanaunahua mana rimasha, mana cuentacachu.</s>
      <s id="b.MAR.4.34.2">Pai yachachishca runaunaraga chicambi tucuira pajlla pambai yachachica.</s>
     </seg>
     <seg type="verse" id="b.MAR.4.35">
      <s id="b.MAR.4.35.1">Chi punzhallaira tutayajpi, Jesús paigunara nica: Acuichi chimbama.</s>
     </seg>
     <seg type="verse" id="b.MAR.4.36">
      <s id="b.MAR.4.36.1">Runaunamanda dispirishca huasha, yachachishca runauna pai tiaushca canoallaira Jesusta pushanauca.</s>
      <s id="b.MAR.4.36.2">Paihua pariju shu ichilla canoauna rinauca.</s>
     </seg>
     <seg type="verse" id="b.MAR.4.37">
      <s id="b.MAR.4.37.1">Shinzhi huaira atarisha, tsajlas shitashcamanda canoa pambariuca.</s>
     </seg>
     <seg type="verse" id="b.MAR.4.38">
      <s id="b.MAR.4.38.1">Jesusga canoa siquii aj saunai puñusha sirica.</s>
      <s id="b.MAR.4.38.2">Paita llicchachinauca, Yachachij, nisha, ¿ñucanchi huañungaraushcara manzhu ricunguiri?</s>
     </seg>
     <seg type="verse" id="b.MAR.4.39">
      <s id="b.MAR.4.39.1">Jesús shayarisha huairara piñaca, lamardas rimasha nica: Upalla, chunllayai.</s>
      <s id="b.MAR.4.39.2">Huaira shinalla pasarica, tucui ali chunlla tucuca.</s>
     </seg>
     <seg type="verse" id="b.MAR.4.40">
      <s id="b.MAR.4.40.1">Paigunara nica: ¿Imarasha manzhanguichi?</s>
      <s id="b.MAR.4.40.2">¿Imaraigu mana quiringuichi?</s>
     </seg>
     <seg type="verse" id="b.MAR.4.41">
      <s id="b.MAR.4.41.1">Ashca manzharishcahua paigunapura rimanauca: Caiga, ¿pitairi? nisha.</s>
      <s id="b.MAR.4.41.2">Huairas lamarbas paita uyanaun.</s>
     </seg>
    </div>
    <div type="chapter" id="b.MAR.5">
     <seg type="verse" id="b.MAR.5.1">
      <s id="b.MAR.5.1.1">Lamar chimbama Gadarenos nishcauna partima Jesús pai yachachishca runaunandi shamunauca.</s>
     </seg>
     <seg type="verse" id="b.MAR.5.2">
      <s id="b.MAR.5.2.1">Paiga canoamanda llucshishca ratollai, aya huasiunamanda shu irus supai apishca runa paigunara tupangaj llucshimuca.</s>
     </seg>
     <seg type="verse" id="b.MAR.5.3">
      <s id="b.MAR.5.3.1">Cai supai apishca runa aya huasiunai causaca.</s>
      <s id="b.MAR.5.3.2">Mana pihuas paita huatanara ushacachu, ima iru huascahuas.</s>
     </seg>
     <seg type="verse" id="b.MAR.5.4">
      <s id="b.MAR.5.4.1">Ashca cuti iru huascahua huatashca aca maquiras chaquiras.</s>
      <s id="b.MAR.5.4.2">Maqui huatashcara dsas dsas aisaca; chaqui huatashcara piti piti rarca.</s>
      <s id="b.MAR.5.4.3">Mana pihuas paita vencinara ushacachu.</s>
     </seg>
     <seg type="verse" id="b.MAR.5.5">
      <s id="b.MAR.5.5.1">Tucui horas, tutandi punzhandi, aya huasiunais urcuunais caparisha puricachaj aca.</s>
      <s id="b.MAR.5.5.2">Rumiunahua chugrichisha causaca.</s>
     </seg>
     <seg type="verse" id="b.MAR.5.6">
      <s id="b.MAR.5.6.1">Jesusta carumanda ricusha, paihuajma callpasha shamuca, paihua ñaupajpi cungurica.</s>
     </seg>
     <seg type="verse" id="b.MAR.5.7">
      <s id="b.MAR.5.7.1">Shinzhira caparisha nica: Jesús, atun Diospa Churi, ¿imarasha ñucara inquitangui?</s>
      <s id="b.MAR.5.7.2">Diosmanda, ama tormendachihuaichu.</s>
     </seg>
     <seg type="verse" id="b.MAR.5.8">
      <s id="b.MAR.5.8.1">Supai casna caparica, Jesús: Irus supai, cai runamanda llucshi, nisha rimashcamanda.</s>
     </seg>
     <seg type="verse" id="b.MAR.5.9">
      <s id="b.MAR.5.9.1">Jesús paita tapuca: ¿Ima shutirangui? nisha.</s>
      <s id="b.MAR.5.9.2">Huaranga nishca ani, nica ñucanchi ashca supaipura ashcamanda.</s>
     </seg>
     <seg type="verse" id="b.MAR.5.10">
      <s id="b.MAR.5.10.1">Jesusta ashcara rugaca: Ama cai partimanda cachahuaichu, nisha.</s>
     </seg>
     <seg type="verse" id="b.MAR.5.11">
      <s id="b.MAR.5.11.1">Chi urcu mayanllai, shu atun cuchi monton micusha tianauca.</s>
     </seg>
     <seg type="verse" id="b.MAR.5.12">
      <s id="b.MAR.5.12.1">Tucui supaiguna Jesusta ruganauca: Cuchiunama cachahuai icungaj. nisha.</s>
     </seg>
     <seg type="verse" id="b.MAR.5.13">
      <s id="b.MAR.5.13.1">Jesús lugarda cuca.</s>
      <s id="b.MAR.5.13.2">Irus supaiguna llucshisha, cuchiunai icunauca.</s>
      <s id="b.MAR.5.13.3">Cuchi montonga peñasmanda lamarbi urmasha, chucasha huañunauca.</s>
      <s id="b.MAR.5.13.4">Ishqui huaranga tupu anauca.</s>
     </seg>
     <seg type="verse" id="b.MAR.5.14">
      <s id="b.MAR.5.14.1">Cuchira cuirajguna miticunauca.</s>
      <s id="b.MAR.5.14.2">Llactais, maita purishas, cuentanauca.</s>
      <s id="b.MAR.5.14.3">Uyajguna casna tucushcara ricungaj llucshinauca.</s>
     </seg>
     <seg type="verse" id="b.MAR.5.15">
      <s id="b.MAR.5.15.1">Jesuspajma pactamusha, huaranga supaiguna tormendachishca runara ricunauca.</s>
      <s id="b.MAR.5.15.2">Paita tiarishca, churarishca, ali iyaiyuj tiauta ricusha, manzharinauca.</s>
     </seg>
     <seg type="verse" id="b.MAR.5.16">
      <s id="b.MAR.5.16.1">Ricujguna shamujgunara cuentanauca imasna supaiyujta alichishca aca.</s>
      <s id="b.MAR.5.16.2">Shinallara cuchiunahua tucushcara rimanauca.</s>
     </seg>
     <seg type="verse" id="b.MAR.5.17">
      <s id="b.MAR.5.17.1">Dueñouna Jesusta paiguna llactamanda llucshichu nisha rugangaj callarinauca.</s>
     </seg>
     <seg type="verse" id="b.MAR.5.18">
      <s id="b.MAR.5.18.1">Jesús canoai icuupi, pai alichishca runa paita rugaca: Lugarda cuhuai, nisha, canhua tiangaj.</s>
     </seg>
     <seg type="verse" id="b.MAR.5.19">
      <s id="b.MAR.5.19.1">Jesusga lugarda mana cucachu.</s>
      <s id="b.MAR.5.19.2">Randi nica: Camba huasima ri, camba ailluma.</s>
      <s id="b.MAR.5.19.3">Paigunara Dios atun rashcara cuentangui, imasna Dios canda llaquishcami.</s>
     </seg>
     <seg type="verse" id="b.MAR.5.20">
      <s id="b.MAR.5.20.1">Pai ricami, Decápolis nishca partii Jesús atun rashcaunara, paita alichishcaras rimangaj callarica.</s>
      <s id="b.MAR.5.20.2">Tucui manzharinauca.</s>
     </seg>
     <seg type="verse" id="b.MAR.5.21">
      <s id="b.MAR.5.21.1">Jesús chimbamanda artillara canoai tigramuca.</s>
      <s id="b.MAR.5.21.2">Ashca runa paita muyujta tandarimunauca.</s>
      <s id="b.MAR.5.21.3">Paiga lamar patai tiauca.</s>
     </seg>
     <seg type="verse" id="b.MAR.5.22">
      <s id="b.MAR.5.22.1">Shu Jairo nishca runa, judioguna tandarina huasimanda apu, shamuca.</s>
      <s id="b.MAR.5.22.2">Jesusta ricusha, paihua chaquii tuama urmaca.</s>
     </seg>
     <seg type="verse" id="b.MAR.5.23">
      <s id="b.MAR.5.23.1">Pai Jesusta ashcara rugaca: Ñuca ushushihua ali huañuira huañun, nica.</s>
      <s id="b.MAR.5.23.2">Shamupai, camba maquira paihua ahuai churapangui paita ahchingaj, pai causangaj, nica.</s>
     </seg>
     <seg type="verse" id="b.MAR.5.24">
      <s id="b.MAR.5.24.1">Jesús apuhua rica.</s>
      <s id="b.MAR.5.24.2">Ashca runauna catisha paita nitinauca.</s>
     </seg>
     <seg type="verse" id="b.MAR.5.25">
      <s id="b.MAR.5.25.1">Shu huarmi chunga ishqui huata paihua ungüihua ungüilla causaca.</s>
     </seg>
     <seg type="verse" id="b.MAR.5.26">
      <s id="b.MAR.5.26.1">Ambijgunamanda ashca tormendachishca aca; pai tucui charishcara gastaca.</s>
      <s id="b.MAR.5.26.2">Paiga mana aliyashcachu aca, astaun mas ungushca tucuca.</s>
     </seg>
     <seg type="verse" id="b.MAR.5.27">
      <s id="b.MAR.5.27.1">Cai huarmi Jesús rashcaunara uyasha, runa montombi pactamusha, huashamanda Jesuspa churanara llangaca.</s>
     </seg>
     <seg type="verse" id="b.MAR.5.28">
      <s id="b.MAR.5.28.1">Huarmiga nica: Ñuca paihua churanallais llangasha aliyashami.</s>
     </seg>
     <seg type="verse" id="b.MAR.5.29">
      <s id="b.MAR.5.29.1">Cungaimanda yahuar saquirica; paihua aichai ali tucushcara riparaca.</s>
     </seg>
     <seg type="verse" id="b.MAR.5.30">
      <s id="b.MAR.5.30.1">Shinajpi Jesús, ursa paihuajmanda ilucshishcara ricsisha, runaunama tigrarisha nica: ¿Pita ñuca churanara llangacachu?</s>
     </seg>
     <seg type="verse" id="b.MAR.5.31">
      <s id="b.MAR.5.31.1">Pai yachachishca runauna paita ninauca: ¿Manzhu ricungui imasna runauna nitimurinaun?</s>
      <s id="b.MAR.5.31.2">¿Imarasha ningui: Pita llangahuaca?</s>
     </seg>
     <seg type="verse" id="b.MAR.5.32">
      <s id="b.MAR.5.32.1">Paiga casna rajta ricsingaj muyujta ricuca.</s>
     </seg>
     <seg type="verse" id="b.MAR.5.33">
      <s id="b.MAR.5.33.1">Shinajpi cai huarmi pai alichishcara yachasha, manzhasha chucchusha shamuca, Jesuspa ñaupajpi tuama urmasha tucuira paita cuentaca.</s>
     </seg>
     <seg type="verse" id="b.MAR.5.34">
      <s id="b.MAR.5.34.1">Jesús nica: Ushushi, can quirishcamanda aliyashcangui.</s>
      <s id="b.MAR.5.34.2">Ahila ringui, camba ungiiimanda llushpirishca tucungui.</s>
     </seg>
     <seg type="verse" id="b.MAR.5.35">
      <s id="b.MAR.5.35.1">Jesús chara rimaushcai huaquinguna apu huasimanda shamusha apuma ninauca: Camba ushushi ña huañushcami, ¿imarasha Yachachijta yanga molestangui?</s>
     </seg>
     <seg type="verse" id="b.MAR.5.36">
      <s id="b.MAR.5.36.1">Jesús paiguna rimashcara mana casusha tandarina huasimanda apura nica: Ama manzhaichu.</s>
      <s id="b.MAR.5.36.2">Quirilla.</s>
     </seg>
     <seg type="verse" id="b.MAR.5.37">
      <s id="b.MAR.5.37.1">Pitas mana lugarda cucachu paihua catingaj.</s>
      <s id="b.MAR.5.37.2">Pedro, Jacobo paihua uqui Juandillara lugarda cuca catingaj.</s>
     </seg>
     <seg type="verse" id="b.MAR.5.38">
      <s id="b.MAR.5.38.1">Apu huasima pactamuca.</s>
      <s id="b.MAR.5.38.2">Jesús chihui ajguna nusparishcara ricuca, huacashcara caparishcaras uyaca.</s>
     </seg>
     <seg type="verse" id="b.MAR.5.39">
      <s id="b.MAR.5.39.1">Jesús icusha paigunara nica: ¿Imarasha uyaringuichi, huacaunguichi?</s>
      <s id="b.MAR.5.39.2">Huahua mana huañushcachu, puñunllami.</s>
     </seg>
     <seg type="verse" id="b.MAR.5.40">
      <s id="b.MAR.5.40.1">Jesusta burlasha asinauca.</s>
      <s id="b.MAR.5.40.2">Pai randi tucuira canzhama cachaca.</s>
      <s id="b.MAR.5.40.3">Jesusga yayandi mamandi pai pushamushcaunandi huahua siriushcai icunauca.</s>
     </seg>
     <seg type="verse" id="b.MAR.5.41">
      <s id="b.MAR.5.41.1">Huahuara maquimanda apisha, Jesús nica: Talita cumi.</s>
      <s id="b.MAR.5.41.2">Caita runa shimii nin: Ushushihua, atari nini.</s>
     </seg>
     <seg type="verse" id="b.MAR.5.42">
      <s id="b.MAR.5.42.1">Chi ratollai huahua atarisha puringaj callarica.</s>
      <s id="b.MAR.5.42.2">Huahuaga chunga ishqui huatayuj aca.</s>
      <s id="b.MAR.5.42.3">Chihui tiajguna ashcara manzharinauca.</s>
     </seg>
     <seg type="verse" id="b.MAR.5.43">
      <s id="b.MAR.5.43.1">Jesús paigunara: Ama pimas cuentanguichichu, nica.</s>
      <s id="b.MAR.5.43.2">Huahuara carangui, nisha rimaca.</s>
     </seg>
    </div>
    <div type="chapter" id="b.MAR.6">
     <seg type="verse" id="b.MAR.6.1">
      <s id="b.MAR.6.1.1">Chi partimanda llucshisha Jesús paihua quiquin llactama shamuca.</s>
      <s id="b.MAR.6.1.2">Pai yachachishca runauna catimunauca.</s>
     </seg>
     <seg type="verse" id="b.MAR.6.2">
      <s id="b.MAR.6.2.1">Samana punzhai judioguna tandarina huasii yachachingaj callarica.</s>
      <s id="b.MAR.6.2.2">Ashca uyajguna manzharisha ninauca: ¿Paihua ushanara maimanda charingai?</s>
      <s id="b.MAR.6.2.3">¿Cai paima cushca yachai imarai?</s>
      <s id="b.MAR.6.2.4">¿Imarai caiguna paihua maquihua rashca sumaj atun rashcauna?</s>
     </seg>
     <seg type="verse" id="b.MAR.6.3">
      <s id="b.MAR.6.3.1">Paiga, ¿manzhu carpintero runa?</s>
      <s id="b.MAR.6.3.2">¿Manzhu María churi?</s>
      <s id="b.MAR.6.3.3">¿Manzhu Jacobo, José, Judas, Simón nishcauna paihua uquiuna?</s>
      <s id="b.MAR.6.3.4">¿Manzhu paihua paniuna caibi ñucanchihua tianaun?</s>
      <s id="b.MAR.6.3.5">Paimanda piñarinauca.</s>
     </seg>
     <seg type="verse" id="b.MAR.6.4">
      <s id="b.MAR.6.4.1">Jesús paigunara nica: Maican Diosmanda rimaj llaquishca anga, astaun paihua aillullai paihua huasillai mana ali ricushca anga.</s>
     </seg>
     <seg type="verse" id="b.MAR.6.5">
      <s id="b.MAR.6.5.1">Chi llactaiga mana ima sumaj ranaunara ushacachu.</s>
      <s id="b.MAR.6.5.2">Huaquin ungushcaunallara maquira churasha alichicami.</s>
     </seg>
     <seg type="verse" id="b.MAR.6.6">
      <s id="b.MAR.6.6.1">Jesús paiguna mana quirishcara ricusha llaquirica.</s>
      <s id="b.MAR.6.6.2">Mayan llactaunara pasiasha yachachica.</s>
     </seg>
     <seg type="verse" id="b.MAR.6.7">
      <s id="b.MAR.6.7.1">Chi huasha pai chunga ishqui yachachishca runaunara cayasha, ishqui ishquira caran partira cachaca.</s>
      <s id="b.MAR.6.7.2">Irus supaigunara callpachina ushaira cuca.</s>
     </seg>
     <seg type="verse" id="b.MAR.6.8">
      <s id="b.MAR.6.8.1">Ñambijta ama imaras apanguichichu, nica.</s>
      <s id="b.MAR.6.8.2">Taunallara apanguichi, nica.</s>
      <s id="b.MAR.6.8.3">Bolsaras tandaras cullquiras ama apanguichichu.</s>
     </seg>
     <seg type="verse" id="b.MAR.6.9">
      <s id="b.MAR.6.9.1">Chaquii zapatosllara churaringuichi.</s>
      <s id="b.MAR.6.9.2">Ishqui churanara ama apanguichichu.</s>
     </seg>
     <seg type="verse" id="b.MAR.6.10">
      <s id="b.MAR.6.10.1">Jesús paigunara nica: Imahoras shu huasii icusha, chi llactamanda liucshingagama chi huasillai tiaunguichi.</s>
     </seg>
     <seg type="verse" id="b.MAR.6.11">
      <s id="b.MAR.6.11.1">Imahoras cangunara mana chasquinaupi, mana uyanaupi, chi llactamanda llucshiusha canguna chaquimanda polvora chausinguichi, paiguna mana chasquishcara ricuchingaj.</s>
      <s id="b.MAR.6.11.2">Cierto pacha cangunara nini, taripana punzhai Sodoma Gomorra nishca runauna livachishca tupu chi llactai ajguna livachishcamanda pishi angami.</s>
     </seg>
     <seg type="verse" id="b.MAR.6.12">
      <s id="b.MAR.6.12.1">Paiguna llucshisha runaunara camachinauca: Arrepentirichi, huanaríchi, nisha.</s>
     </seg>
     <seg type="verse" id="b.MAR.6.13">
      <s id="b.MAR.6.13.1">Shinallara ashca supaigunara ichunauca; ashca ungushcaunara aceitera uma ahuai talisha alichinauca.</s>
     </seg>
     <seg type="verse" id="b.MAR.6.14">
      <s id="b.MAR.6.14.1">Jesuspa shuti yapa uyarishcamanda, Herodes rey apu pai rashcaunara uyasha, nica: Caimi bautisaj Juan anga; huañushcamanda causarisha cai sumaj ushanaunara raun.</s>
     </seg>
     <seg type="verse" id="b.MAR.6.15">
      <s id="b.MAR.6.15.1">Shujguna: Elíasmi ninauca.</s>
      <s id="b.MAR.6.15.2">Shujguna randi: Paimi shu Diosmanda rimaj yachin, ñaupa rimajguna cuenta.</s>
     </seg>
     <seg type="verse" id="b.MAR.6.16">
      <s id="b.MAR.6.16.1">Caita uyasha, Herodes nica: Caimi uma pitisha huañuchishca Juan anga.</s>
      <s id="b.MAR.6.16.2">Paiga huañushcaunamanda causarishcami.</s>
     </seg>
     <seg type="verse" id="b.MAR.6.17">
      <s id="b.MAR.6.17.1">Ñaupaga Herodes cachasha Juanda apica.</s>
      <s id="b.MAR.6.17.2">Paita huatasha chonda cularbi ishcaca, Herodías nishca rimashcamanda.</s>
      <s id="b.MAR.6.17.3">Herodíasga paihua uqui Felipe huarmi aca, randi Herodes paita apica.</s>
     </seg>
     <seg type="verse" id="b.MAR.6.18">
      <s id="b.MAR.6.18.1">Juan Herodesta nica: Mana raihuajchu camba uqui huarmira charingaj.</s>
     </seg>
     <seg type="verse" id="b.MAR.6.19">
      <s id="b.MAR.6.19.1">Herodías Juanda chijnica, paita huañuchinara munaca, randi mana ushacachu.</s>
     </seg>
     <seg type="verse" id="b.MAR.6.20">
      <s id="b.MAR.6.20.1">Herodesga Juanda manzhaca.</s>
      <s id="b.MAR.6.20.2">Pai ali shungu, ali causaj ashcara ricsisha, paita huacachica.</s>
      <s id="b.MAR.6.20.3">Herodes paita uyasha manzharica, munaihua paita uyaca.</s>
     </seg>
     <seg type="verse" id="b.MAR.6.21">
      <s id="b.MAR.6.21.1">Herodes pagarishca punzha pactarijpi, paimi istara rarca apuunandi capitangunandi, Galileamanda valij runaunandi.</s>
     </seg>
     <seg type="verse" id="b.MAR.6.22">
      <s id="b.MAR.6.22.1">Istai Herodíaspa ushushi icuca.</s>
      <s id="b.MAR.6.22.2">Bailasha, Herodesta paihua mesai tiajgunandi cushiyachica.</s>
      <s id="b.MAR.6.22.3">Shinajpi Herodes ushushira nica: Can munashcara mañahuai.</s>
      <s id="b.MAR.6.22.4">Cushcangui.</s>
     </seg>
     <seg type="verse" id="b.MAR.6.23">
      <s id="b.MAR.6.23.1">Herodes Diospa shutii rimasha nica: Tucui can mañashcara cushcangui.</s>
      <s id="b.MAR.6.23.2">Ñuca rey apu chariushca chaupi allpagama cushcangui. nica.</s>
     </seg>
     <seg type="verse" id="b.MAR.6.24">
      <s id="b.MAR.6.24.1">Ushushi llucshisha paihua mamara tapuca: ¿Imara mañashachu? nisha.</s>
      <s id="b.MAR.6.24.2">Paihua mama rimaca: Bautisaj Juamba umara mañangui, nica.</s>
     </seg>
     <seg type="verse" id="b.MAR.6.25">
      <s id="b.MAR.6.25.1">Uctalla ushushi rey apu ñaupajma icusha: Cunallara Bautisaj Juamba umara pitisha, pulatoi churasha cuhuai, nica.</s>
      <s id="b.MAR.6.25.2">Shina nisha mañaca.</s>
     </seg>
     <seg type="verse" id="b.MAR.6.26">
      <s id="b.MAR.6.26.1">Rey apu caita uyasha yapa llaquirica.</s>
      <s id="b.MAR.6.26.2">Randi pai Diospa shutii rimashcamanda, mesai tiajgunamandas, Mana nisha rimanara mana munacachu.</s>
     </seg>
     <seg type="verse" id="b.MAR.6.27">
      <s id="b.MAR.6.27.1">Chi ratollai rey apu soldarora Juamba umara pitisha apamungaj cachaca.</s>
     </seg>
     <seg type="verse" id="b.MAR.6.28">
      <s id="b.MAR.6.28.1">Cai soldaro chonda cularbi icusha, umara pitisha, pulatoi churasha apamuca.</s>
      <s id="b.MAR.6.28.2">Umara ushushima cuca, pai randi mamama cuca.</s>
     </seg>
     <seg type="verse" id="b.MAR.6.29">
      <s id="b.MAR.6.29.1">Juan yachachishca runauna paita huañuchishcara uyasha shamunauca.</s>
      <s id="b.MAR.6.29.2">Paihua aichara apasha, aya huasii pambanauca.</s>
     </seg>
     <seg type="verse" id="b.MAR.6.30">
      <s id="b.MAR.6.30.1">Jesús cachashca runauna paihuajma tandarisha tucuira cuentanauca.</s>
      <s id="b.MAR.6.30.2">Paiguna tucui rashcaunara paiguna yachachishcaras cuentanauca.</s>
     </seg>
     <seg type="verse" id="b.MAR.6.31">
      <s id="b.MAR.6.31.1">Jesús paigunara nica: Runa illashca partima shamichi ansa samangaj.</s>
      <s id="b.MAR.6.31.2">Paiguna tiaushcai pasamujguna shamushcamanda micungajllas lugarda mana charinaucachu.</s>
     </seg>
     <seg type="verse" id="b.MAR.6.32">
      <s id="b.MAR.6.32.1">Canoai icusha runa illaj partima paigunalla rinauca.</s>
     </seg>
     <seg type="verse" id="b.MAR.6.33">
      <s id="b.MAR.6.33.1">Paiguna riushcara ashca runauna ricunauca, Jesustas ricsinauca.</s>
      <s id="b.MAR.6.33.2">Chaquihua purijguna llactaunamanda chillai tandarimunauca.</s>
      <s id="b.MAR.6.33.3">Jesusguna manara pactamushcaira chima shamunauca.</s>
     </seg>
     <seg type="verse" id="b.MAR.6.34">
      <s id="b.MAR.6.34.1">Jesús canoamanda llucshisha, ashca runaunara ricuca.</s>
      <s id="b.MAR.6.34.2">Paigunamanda llaquirica, paiguna cuiraj illaj borregounasna asha.</s>
      <s id="b.MAR.6.34.3">Paigunara ashcara yachachingaj callarica.</s>
     </seg>
     <seg type="verse" id="b.MAR.6.35">
      <s id="b.MAR.6.35.1">Ña tutayaupi, Jesús yachachishca runauna paima shamunauca: Cai llactaga huasi illaj nisha, tutayaunmi.</s>
     </seg>
     <seg type="verse" id="b.MAR.6.36">
      <s id="b.MAR.6.36.1">Runaunara dispiringui, ninauca mayan llactaunama rinauchu, tandara randinauchu.</s>
      <s id="b.MAR.6.36.2">Caibi micunara mana charinaunzhu.</s>
     </seg>
     <seg type="verse" id="b.MAR.6.37">
      <s id="b.MAR.6.37.1">Jesús paigunara cutipasha nica: Cangunalla runaunara caranguichi.</s>
      <s id="b.MAR.6.37.2">Paiguna randi: ¿Ishqui patsaj cullqui tupu tandara randij rishun runaunara carangaj? tapunauca.</s>
     </seg>
     <seg type="verse" id="b.MAR.6.38">
      <s id="b.MAR.6.38.1">Jesús paigunara: ¿Masna tandara charinguichi? nica.</s>
      <s id="b.MAR.6.38.2">Ricui richi.</s>
      <s id="b.MAR.6.38.3">Yachajpi, pichca tandandi ishqui challuandi, charinchi, ninauca.</s>
     </seg>
     <seg type="verse" id="b.MAR.6.39">
      <s id="b.MAR.6.39.1">Paigunara verde quihua ahuai montombi montombi tiarichichi, nica.</s>
     </seg>
     <seg type="verse" id="b.MAR.6.40">
      <s id="b.MAR.6.40.1">Montombi tiarinauca; shu montombi pichca chunga, shu montombi pichca chunga.</s>
     </seg>
     <seg type="verse" id="b.MAR.6.41">
      <s id="b.MAR.6.41.1">Shinajpi Jesús pichca tandandi ishqui challuandi maquii apisha, ahuama ricusha, bendiciaca.</s>
      <s id="b.MAR.6.41.2">Tandara paquisha yachachishca runaunama cuca, tucuima carangaj.</s>
      <s id="b.MAR.6.41.3">Ishquindi challuaras paquisha caranma cunauca.</s>
     </seg>
     <seg type="verse" id="b.MAR.6.42">
      <s id="b.MAR.6.42.1">Tucui amijta micunauca.</s>
     </seg>
     <seg type="verse" id="b.MAR.6.43">
      <s id="b.MAR.6.43.1">Tanda puchuunara chunga ishqui suru tasa tupura pallanaucami, challuamanda puchuunandi.</s>
     </seg>
     <seg type="verse" id="b.MAR.6.44">
      <s id="b.MAR.6.44.1">Micujguna pichca huaranga tupu cariuna aca.</s>
     </seg>
     <seg type="verse" id="b.MAR.6.45">
      <s id="b.MAR.6.45.1">Chi ratollaira Jesús pai yachachishca runaunara: Canoai icuichi, nica.</s>
      <s id="b.MAR.6.45.2">Ñuca runaunara dispiringagama, ñucamanda ñaupa Betsaida llactama chimbaichi.</s>
     </seg>
     <seg type="verse" id="b.MAR.6.46">
      <s id="b.MAR.6.46.1">Runaunara dispirishca huasha Jesús urcuma rica Diosta mañangaj.</s>
     </seg>
     <seg type="verse" id="b.MAR.6.47">
      <s id="b.MAR.6.47.1">Chishi llanduyanara canoa chaupi lamarbi tiauca.</s>
      <s id="b.MAR.6.47.2">Jesús sapalla yacu patai shayarica.</s>
     </seg>
     <seg type="verse" id="b.MAR.6.48">
      <s id="b.MAR.6.48.1">Huaira shujpurama apaupi, shinzhira cahuirianauca.</s>
      <s id="b.MAR.6.48.2">Jesús paiguna sambayashcara ricuca.</s>
      <s id="b.MAR.6.48.3">Punzhayanara Jesús yacu ahuara purisha paigunama shamuca, ñaupasha pasajsna.</s>
     </seg>
     <seg type="verse" id="b.MAR.6.49">
      <s id="b.MAR.6.49.1">Paiguna Jesusta yacu ahuara puriuta ricusha, Ayami, nisha caparinauca.</s>
     </seg>
     <seg type="verse" id="b.MAR.6.50">
      <s id="b.MAR.6.50.1">Tucui paita ricusha turbarinauca.</s>
      <s id="b.MAR.6.50.2">Uctalla Jesús paigunara rimaca: Cushiyaichi, nisha, ñuca maní, ama manzhaichichu.</s>
     </seg>
     <seg type="verse" id="b.MAR.6.51">
      <s id="b.MAR.6.51.1">Paigunajma canoai sicaca.</s>
      <s id="b.MAR.6.51.2">Huaira saquirica.</s>
      <s id="b.MAR.6.51.3">Ashca manzhaihua manzharinauca.</s>
     </seg>
     <seg type="verse" id="b.MAR.6.52">
      <s id="b.MAR.6.52.1">Tandara mirachishcara chara mana intindinauca, paiguna shungu shinzhiyashcaraigu.</s>
     </seg>
     <seg type="verse" id="b.MAR.6.53">
      <s id="b.MAR.6.53.1">Chimbai pasashca huasha, Genesaret partima shamunauca; pulayama llutarinauca.</s>
     </seg>
     <seg type="verse" id="b.MAR.6.54">
      <s id="b.MAR.6.54.1">Paiguna canoamanda Ilucshijpi, chihui tiajguna Jesusta ricsinauca.</s>
     </seg>
     <seg type="verse" id="b.MAR.6.55">
      <s id="b.MAR.6.55.1">Entero llacta partiuna muyujta purisha, ungushcaunara apamui callarinauca huanduunai, Jesús maibi tiaushcaras uyasha.</s>
     </seg>
     <seg type="verse" id="b.MAR.6.56">
      <s id="b.MAR.6.56.1">Maitas pai puriushca, mai llactaunai, mai partiunais, ungushcaunara ñambiunai churanauca.</s>
      <s id="b.MAR.6.56.2">Paihua churana pundahuallais llangangaj ruganauca.</s>
      <s id="b.MAR.6.56.3">Casna rasha tucui llangajguna aliyanauca.</s>
     </seg>
    </div>
    <div type="chapter" id="b.MAR.7">
     <seg type="verse" id="b.MAR.7.1">
      <s id="b.MAR.7.1.1">Fariseogunandi huaquin yachaira yachachijgunandi Jerusalenmanda shamujguna, Jesusma llutarimunauca.</s>
     </seg>
     <seg type="verse" id="b.MAR.7.2">
      <s id="b.MAR.7.2.1">Paigunaga Jesús yachachishca runaunara maquira mana maillasha tandara micuuta ricusha causayachinauca.</s>
     </seg>
     <seg type="verse" id="b.MAR.7.3">
      <s id="b.MAR.7.3.1">Fariseoguna tucui judiogunandi rucuuna yachaira catisha, maquira mana ali maillasha mana micujguna aca.</s>
     </seg>
     <seg type="verse" id="b.MAR.7.4">
      <s id="b.MAR.7.4.1">Pulasamanda tigramusha mana maillasha mana micunaun.</s>
      <s id="b.MAR.7.4.2">Ashca shu mandashca shimiunara charinauca huacachingaj.</s>
      <s id="b.MAR.7.4.3">Shinallara paiguna yachaira tucui upina cuya, tucui quisa, tucui iru manga, tucui caitu, tucuira maillajguna aca.</s>
     </seg>
     <seg type="verse" id="b.MAR.7.5">
      <s id="b.MAR.7.5.1">Fariseoguna yachaira yachachijgunandi Jesusta tapunauca: ¿Imarasha can yachachishca runauna rucuuna camachishcasna mana purinaun, randi maquira mana maillasha micunaun? nisha.</s>
     </seg>
     <seg type="verse" id="b.MAR.7.6">
      <s id="b.MAR.7.6.1">Jesús paigunara cutipaca: Ishqui shimiyujguna, alimi cangunamanda ñaupa horas rimaca Isaías, pai quillcashcasna: Cai runauna shimillahua llaquihuanaun; astaumbas paiguna shungu ñucamanda carui tiaun.</s>
     </seg>
     <seg type="verse" id="b.MAR.7.7">
      <s id="b.MAR.7.7.1">Yangami ñucara ahuayachinaun; runauna mandashcaunara Dios camachishcasna yachachisha.</s>
     </seg>
     <seg type="verse" id="b.MAR.7.8">
      <s id="b.MAR.7.8.1">Dios camachishca shimira saquisha, runa rimashca shimiunara huacachinguichi: quisaunara maillasha, upina cuyaunara maillasha, shinallara imaras ranguichi.</s>
     </seg>
     <seg type="verse" id="b.MAR.7.9">
      <s id="b.MAR.7.9.1">Jesús shinallara nicami: Cierto pacha Dios camachishca shimira mana valijta ranguichi, canguna yachaira huacachingaj.</s>
     </seg>
     <seg type="verse" id="b.MAR.7.10">
      <s id="b.MAR.7.10.1">Moisés rimacami: Camba yayara camba mamara llaquina mangui.</s>
      <s id="b.MAR.7.10.2">Maicans paihua yayara mamara chijnisha rimasha, shu rai huañungami.</s>
     </seg>
     <seg type="verse" id="b.MAR.7.11">
      <s id="b.MAR.7.11.1">Randi canguna rimanguichi: Shu runa paihua yayara mamara rimasha, Tucui ñuca charishcara canda valirinaunara Diosma cushcami, nisha,</s>
     </seg>
     <seg type="verse" id="b.MAR.7.12">
      <s id="b.MAR.7.12.1">yayara mamara yanapangaj ña lugarda mana cunguichichu.</s>
     </seg>
     <seg type="verse" id="b.MAR.7.13">
      <s id="b.MAR.7.13.1">Shina rasha Diospa shimira mana valijta ranguichi canguna yachaihua.</s>
      <s id="b.MAR.7.13.2">Ashcaunara shina samira ranguichi.</s>
     </seg>
     <seg type="verse" id="b.MAR.7.14">
      <s id="b.MAR.7.14.1">Jesús tucui tandarijgunara cayasha rimaca: Uyahuaichi, intindihuaichi, nisha.</s>
     </seg>
     <seg type="verse" id="b.MAR.7.15">
      <s id="b.MAR.7.15.1">Pajllamanda runai icuj mana huajlichin, randi paiguna iyaimanda llucshij, caita runara cierto pacha huajlichin.</s>
     </seg>
     <seg type="verse" id="b.MAR.7.16">
      <s id="b.MAR.7.16.1">Maicambas uyana rinrira charisha uyachu.</s>
     </seg>
     <seg type="verse" id="b.MAR.7.17">
      <s id="b.MAR.7.17.1">Jesús runaunamanda anzhurisha, huasii icusha, chihuimi pai yachachishca runauna pai yachachingaj cuentanamanda tapunauca.</s>
     </seg>
     <seg type="verse" id="b.MAR.7.18">
      <s id="b.MAR.7.18.1">Paigunara rimaca: ¿Canguna shinallara mana intindinguichichu?</s>
      <s id="b.MAR.7.18.2">¿Manzhu ricsinguichi pajllamanda runai icuj mana huajlichinzhu?</s>
     </seg>
     <seg type="verse" id="b.MAR.7.19">
      <s id="b.MAR.7.19.1">Pajllamanda icuj mana shungüi icun, astaumbas icsai icusha ismana huasima pasan.</s>
      <s id="b.MAR.7.19.2">Shina nisha tucui aichara ali micunalla rarca.</s>
     </seg>
     <seg type="verse" id="b.MAR.7.20">
      <s id="b.MAR.7.20.1">Astaumbas, nica, runamanda llucshij iyaiguna, caiguna runara huajlichin.</s>
     </seg>
     <seg type="verse" id="b.MAR.7.21">
      <s id="b.MAR.7.21.1">Runa shungu ucumandaga manali iyaiguna, shujhua tacarinauna, uchalinauna, runara huañuchinauna llucshinaun.</s>
     </seg>
     <seg type="verse" id="b.MAR.7.22">
      <s id="b.MAR.7.22.1">Shinallara llucshinaun: Shuhuanauna, cullquira yapa muñanauna, manali ranauna, umachina, irus iyai, chijnina, camina, mas tucuisiqui iyai, mana racional iyaiguna.</s>
     </seg>
     <seg type="verse" id="b.MAR.7.23">
      <s id="b.MAR.7.23.1">Shungu ucumanda cai tucui irusguna llucshinaun, runara huajlichinaun.</s>
     </seg>
     <seg type="verse" id="b.MAR.7.24">
      <s id="b.MAR.7.24.1">Chimanda atarisha, Tiro Sidón nishca llactaunama rica.</s>
      <s id="b.MAR.7.24.2">Shu huasii icusha, pis caita ama yachanauchu munaca.</s>
      <s id="b.MAR.7.24.3">Paulara pacanara mana ushacachu.</s>
     </seg>
     <seg type="verse" id="b.MAR.7.25">
      <s id="b.MAR.7.25.1">Shu huarmi, paihua ushushihua irus supaira charisha, Jesús pactamushcara uyasha, shamusha paihua chaquii tuama urmacami.</s>
     </seg>
     <seg type="verse" id="b.MAR.7.26">
      <s id="b.MAR.7.26.1">Griego huarmi aca, Sirofenecia partimanda.</s>
      <s id="b.MAR.7.26.2">Paiga Jesusta rugasha nica: Ñuca ushushimanda supaira ichupai.</s>
     </seg>
     <seg type="verse" id="b.MAR.7.27">
      <s id="b.MAR.7.27.1">Jesús cutipaca: Ñaupara sajsanauchu churiuna.</s>
      <s id="b.MAR.7.27.2">Mana valinzhu churiuna tandara apisha ichilla allcuunama shitangaj.</s>
     </seg>
     <seg type="verse" id="b.MAR.7.28">
      <s id="b.MAR.7.28.1">Huarmiga cutipasha nica: Ari, Señor, randi mesa ucui tiaj allcuhuauna churiuna micushcamanda urmaj puchuhuaunara micunaun.</s>
     </seg>
     <seg type="verse" id="b.MAR.7.29">
      <s id="b.MAR.7.29.1">Shinajpi Jesús paita rimaca: Caita rimashcamanda, canda: Ri, nini, camba ushushimanda supai ña llucshishcami.</s>
     </seg>
     <seg type="verse" id="b.MAR.7.30">
      <s id="b.MAR.7.30.1">Huarmi paihua huasima pactajpi, ushushimanda supai llucshishcara tupaca.</s>
      <s id="b.MAR.7.30.2">Ushushi caitui siriuca.</s>
     </seg>
     <seg type="verse" id="b.MAR.7.31">
      <s id="b.MAR.7.31.1">Jesús Tiro llactamanda tigramusha, Sidón llactara pasasha, Galilea lamarma pactamuca.</s>
      <s id="b.MAR.7.31.2">Decápolis nishca partí chaupi shungura pasaca.</s>
     </seg>
     <seg type="verse" id="b.MAR.7.32">
      <s id="b.MAR.7.32.1">Shu upa rinriyuj upa shimiyuj runara paihuajma pushamunauca.</s>
      <s id="b.MAR.7.32.2">Camba maquira paihua ahuai churapai, rugasha ninauca.</s>
     </seg>
     <seg type="verse" id="b.MAR.7.33">
      <s id="b.MAR.7.33.1">Paita runaunamanda chicanma pushasha, Jesús rerounara rinri uctui satica, tiucasha paihua callura llangaca.</s>
     </seg>
     <seg type="verse" id="b.MAR.7.34">
      <s id="b.MAR.7.34.1">Ahua pachama ricusha, Jesús llaquirica: Efata, nica.</s>
      <s id="b.MAR.7.34.2">Caitaga runa shimii, Pascarichu, nin.</s>
     </seg>
     <seg type="verse" id="b.MAR.7.35">
      <s id="b.MAR.7.35.1">Chi ratollaira paihua rinris paihua huatashca callus pascaricami, alimi rimaca.</s>
     </seg>
     <seg type="verse" id="b.MAR.7.36">
      <s id="b.MAR.7.36.1">Pitas ama cuentanguichichu nisha camachica.</s>
      <s id="b.MAR.7.36.2">Paigunara caita mas mandajpi astaun mas uyachinauca.</s>
     </seg>
     <seg type="verse" id="b.MAR.7.37">
      <s id="b.MAR.7.37.1">Paiguna ashcara manzharinauca, casna nisha: Pai tucuira alirami rashca.</s>
      <s id="b.MAR.7.37.2">Upa rinriuna uyanaun, upa shimiuna rimanaun.</s>
     </seg>
    </div>
    <div type="chapter" id="b.MAR.8">
     <seg type="verse" id="b.MAR.8.1">
      <s id="b.MAR.8.1.1">Chi punzhaunai ashca runauna tianauca.</s>
      <s id="b.MAR.8.1.2">Micunara mana charinaucachu.</s>
      <s id="b.MAR.8.1.3">Jesús pai yachachishca runaunara cayasha nica:</s>
     </seg>
     <seg type="verse" id="b.MAR.8.2">
      <s id="b.MAR.8.2.1">Cai tucui runaunamanda llaquirini, nica.</s>
      <s id="b.MAR.8.2.2">Ña quinsa punzha ñucahua tiasha mana micunaun.</s>
     </seg>
     <seg type="verse" id="b.MAR.8.3">
      <s id="b.MAR.8.3.1">Yarcaira cachajpi paiguna huasiunama, ñambii desmayarinaungami.</s>
      <s id="b.MAR.8.3.2">Huaquinguna carumanda shamunaushca.</s>
     </seg>
     <seg type="verse" id="b.MAR.8.4">
      <s id="b.MAR.8.4.1">Pai yachachishca runauna cutipanauca: ¿Cai tucuira maimanda tandara carangaj ushashun casna illaj partii?</s>
     </seg>
     <seg type="verse" id="b.MAR.8.5">
      <s id="b.MAR.8.5.1">Shinajpi Jesús tapuca: ¿Masna tandara charinguichi?</s>
      <s id="b.MAR.8.5.2">Paiguna cutipasha: Canzhista, ninauca.</s>
     </seg>
     <seg type="verse" id="b.MAR.8.6">
      <s id="b.MAR.8.6.1">Chi tucui runaunara allpai tiaringaj rimaca.</s>
      <s id="b.MAR.8.6.2">Chi canzhis tandara apisha, Diosta agrasishca huasha, paquisha, pai yachachishca runaunama cuca, runauna ñaupajpi churangaj.</s>
      <s id="b.MAR.8.6.3">Shina rasha churanaucami runauna ñaupajpi.</s>
     </seg>
     <seg type="verse" id="b.MAR.8.7">
      <s id="b.MAR.8.7.1">Shinallara ansa yacu aichahuaunara charinauca.</s>
      <s id="b.MAR.8.7.2">Bendiciashca huasha runauna ñaupajpi churangaj rimaca.</s>
     </seg>
     <seg type="verse" id="b.MAR.8.8">
      <s id="b.MAR.8.8.1">Sajsajta micunauca.</s>
      <s id="b.MAR.8.8.2">Puchuunara pallanaucami canzhis tasa tupura.</s>
     </seg>
     <seg type="verse" id="b.MAR.8.9">
      <s id="b.MAR.8.9.1">Micujguna chuscu huaranga tupu anauca.</s>
      <s id="b.MAR.8.9.2">Jesús paigunara dispirica.</s>
     </seg>
     <seg type="verse" id="b.MAR.8.10">
      <s id="b.MAR.8.10.1">Shinajpi Jesús pai yachachishca runaunandi canoai icusha, Dalmanuta partima shamunauca.</s>
     </seg>
     <seg type="verse" id="b.MAR.8.11">
      <s id="b.MAR.8.11.1">Fariseoguna paihuajma shamunauca.</s>
      <s id="b.MAR.8.11.2">Jesushua rimananauca: Ahua pachamanda ricurinara ricuchihuai, nisha, paita tentangaj.</s>
     </seg>
     <seg type="verse" id="b.MAR.8.12">
      <s id="b.MAR.8.12.1">Jesús paihua shungüi llaquirisha nica: ¿Imarasha ahua pachamanda ricurinara ricuchihuai, ninguichi?</s>
      <s id="b.MAR.8.12.2">Cierto pacha cangunara nini: Mana ima ricurinaras ahua pachamanda ricuchishca anga cai horas ajgunama.</s>
     </seg>
     <seg type="verse" id="b.MAR.8.13">
      <s id="b.MAR.8.13.1">Paigunara saquisha cutillara canoai icusha chimba partima rica.</s>
     </seg>
     <seg type="verse" id="b.MAR.8.14">
      <s id="b.MAR.8.14.1">Tandara apañara cungarisha rinaushca aca.</s>
      <s id="b.MAR.8.14.2">Shu tandahuallara paigunahua canoai charinauca.</s>
     </seg>
     <seg type="verse" id="b.MAR.8.15">
      <s id="b.MAR.8.15.1">Jesús paigunara rimaca: Iyaihua puringuichi fariseoguna tandara punguich'na polvo samimanda, Herodespa tandara punguichina polvo samimanda.</s>
     </seg>
     <seg type="verse" id="b.MAR.8.16">
      <s id="b.MAR.8.16.1">Paigunapura rimananauca: Tandara mana apamushcaraigu casnami riman.</s>
     </seg>
     <seg type="verse" id="b.MAR.8.17">
      <s id="b.MAR.8.17.1">Jesusga paiguna rimaushcara intindisha nin: ¿Imara rimaunguichi cangunapura, tandara mana charishcamanda?</s>
      <s id="b.MAR.8.17.2">¿Mana riparanguichi, mana intindinguichi?</s>
      <s id="b.MAR.8.17.3">¿Chara canguna shungura shinzhiyashcara charinguichi?</s>
     </seg>
     <seg type="verse" id="b.MAR.8.18">
      <s id="b.MAR.8.18.1">¿Ñahuira charishallara mana ricunguichi?</s>
      <s id="b.MAR.8.18.2">¿Rinrira charíshaliara mana uyanguichi?</s>
      <s id="b.MAR.8.18.3">¿Manzhu iyaringuichi?</s>
     </seg>
     <seg type="verse" id="b.MAR.8.19">
      <s id="b.MAR.8.19.1">Ñuca pichca tandara partiushca horas pichca huaranga runauna chaupii, ¿puchuunara masna tasahuara undaita pallacanguichi?</s>
      <s id="b.MAR.8.19.2">Paiguna cutipanauca: Chunga ishquira.</s>
     </seg>
     <seg type="verse" id="b.MAR.8.20">
      <s id="b.MAR.8.20.1">Chishu horas canzhis tandara chuscu huaranga runa chaupii particani.</s>
      <s id="b.MAR.8.20.2">¿Masna atun tasara undajta puchuunara pallacanguichi?</s>
      <s id="b.MAR.8.20.3">Paiguna: Canzhista, cutipanauca.</s>
     </seg>
     <seg type="verse" id="b.MAR.8.21">
      <s id="b.MAR.8.21.1">Jesús paigunara nica: ¿Imarasha charajpas mana intindinguichichu?</s>
     </seg>
     <seg type="verse" id="b.MAR.8.22">
      <s id="b.MAR.8.22.1">Jesús Betsaida llactama pactamuca.</s>
      <s id="b.MAR.8.22.2">Paihuajma shu ñausa runara pushamunauca.</s>
      <s id="b.MAR.8.22.3">Llangapai nisha ruganauca.</s>
     </seg>
     <seg type="verse" id="b.MAR.8.23">
      <s id="b.MAR.8.23.1">Shinajpi ñausa runara maquimanda apisha llacta huashama pushaca.</s>
      <s id="b.MAR.8.23.2">Jesús ñausa runa ñahui muyui tiucasha maquira paihua ahuai churasha tapuca: ¿Imaras ricunguichu? nisha.</s>
     </seg>
     <seg type="verse" id="b.MAR.8.24">
      <s id="b.MAR.8.24.1">Paiga ñahuira atarichisha ricuca: Runaunara ricunimi, nica, purij yuraunasna.</s>
     </seg>
     <seg type="verse" id="b.MAR.8.25">
      <s id="b.MAR.8.25.1">Chi ratollaira Jesús cutillara maquira paihua ñahuii churajpi, runa ali ricuca.</s>
      <s id="b.MAR.8.25.2">Alichishca aca.</s>
      <s id="b.MAR.8.25.3">Tucuira carama pajlla pambai ricucami.</s>
     </seg>
     <seg type="verse" id="b.MAR.8.26">
      <s id="b.MAR.8.26.1">Jesús paita: Camba huasima ri, nisha cachaca.</s>
      <s id="b.MAR.8.26.2">Llactai ama icunguichu, llactai ama pitas rimanguichu, nica.</s>
     </seg>
     <seg type="verse" id="b.MAR.8.27">
      <s id="b.MAR.8.27.1">Jesús pai yachachishca runaunandi llucshisha, Cesárea de Filipo llacta muyujta ichilla llactaunama rica.</s>
      <s id="b.MAR.8.27.2">Ñambii pai yachachishca runaunara tapuca: ¿Pimi nishara iyanaun ñucara, runauna? nica.</s>
     </seg>
     <seg type="verse" id="b.MAR.8.28">
      <s id="b.MAR.8.28.1">Paiguna cutipanauca: Huaquinguna Bautisaj Juan, ninaun; huaquinguna Elias; shujguna shu Diosmanda rimaj, ninaun.</s>
     </seg>
     <seg type="verse" id="b.MAR.8.29">
      <s id="b.MAR.8.29.1">Shinajpi Jesús tapuca: ¿Cangunaga, pimi nishara iyahuanguichi?</s>
      <s id="b.MAR.8.29.2">Pedro paima cutipasha: Canmi Cristo angui, nica.</s>
     </seg>
     <seg type="verse" id="b.MAR.8.30">
      <s id="b.MAR.8.30.1">Jesús paigunama rimaca: Pitas caita ama uyachinguichi, nisha.</s>
     </seg>
     <seg type="verse" id="b.MAR.8.31">
      <s id="b.MAR.8.31.1">Jesús paigunara yachachingaj callarica: Ñuca, Runa Churi nishca, ashca tormendarina ministirinmi, nisha; rucuuna, sacerdote apuuna, yachaira yachachijguna ñucara ichusha, huañuchihuanaunga; quinsa punzha huashaga causarishami.</s>
     </seg>
     <seg type="verse" id="b.MAR.8.32">
      <s id="b.MAR.8.32.1">Jesús caita pajlla pambai rimaca.</s>
      <s id="b.MAR.8.32.2">Shinajpi Pedro paita shu partima pushasha nanajta rimai callarica.</s>
     </seg>
     <seg type="verse" id="b.MAR.8.33">
      <s id="b.MAR.8.33.1">Jesús voltiarisha, pai yachachishca runaunara ricusha, Pedrora piñaca: Ñucamanda anzhuri, Satanás, nisha, Diospajgunara mana ricungui, astaumbas runajgunaüara ricungui.</s>
     </seg>
     <seg type="verse" id="b.MAR.8.34">
      <s id="b.MAR.8.34.1">Tucui runaunara pai yachachishca runaunandi cayasha, Jesús paigunara nica: Pihuas ñucallara catisha nisha, Mana imaschu ani nichu; paihua cruzta aparisha ñucara catimuchu.</s>
     </seg>
     <seg type="verse" id="b.MAR.8.35">
      <s id="b.MAR.8.35.1">Maicans paihua causaira quishpichisha nisha, causaira pirdingami.</s>
      <s id="b.MAR.8.35.2">Randi maicambas paihua causaira pirdisha ñucaraigumanda, evangelio ali shimimandas, paihua causaira quishpichingami.</s>
     </seg>
     <seg type="verse" id="b.MAR.8.36">
      <s id="b.MAR.8.36.1">¿Imajta valingai runara entero mundura ganashas astaun paihua almara pirdijpi?</s>
     </seg>
     <seg type="verse" id="b.MAR.8.37">
      <s id="b.MAR.8.37.1">¿Ima paganaras cungai shu runa paihua almamanda?</s>
     </seg>
     <seg type="verse" id="b.MAR.8.38">
      <s id="b.MAR.8.38.1">Maican runas ñucamandas ñuca shimimandas pingarijpi cai tacarisiqui ucharaisiqui horasgunai, ñuca, Runa Churi nishca, shinallara paimanda pingarishami ñuca shamuna horas ñuca Yaya sumajhua santo angelgunahua shamushcai.</s>
     </seg>
    </div>
    <div type="chapter" id="b.MAR.9">
     <seg type="verse" id="b.MAR.9.1">
      <s id="b.MAR.9.1.1">Shinallara rimaca: Cierto pacha cangunara nini, huaquinguna caibi tiajguna manara huañujllaira Dios mandana pachara ushanahua shamushcara ricunaungami.</s>
     </seg>
     <seg type="verse" id="b.MAR.9.2">
      <s id="b.MAR.9.2.1">Socta punzha huasha, Jesús Pedrora Jacoboras Juandas paiguna sapallara ahua urcuma pushaca.</s>
      <s id="b.MAR.9.2.2">Paiguna ñaupajpi Jesús shu tono ricurica.</s>
     </seg>
     <seg type="verse" id="b.MAR.9.3">
      <s id="b.MAR.9.3.1">Paihua churana sumaj chiujlla tucuca, rasu cuenta yurajmi ricurica.</s>
      <s id="b.MAR.9.3.2">Mana maicans cai pachai tacsaj chi tupura yurajyachina ushanmachu aca.</s>
     </seg>
     <seg type="verse" id="b.MAR.9.4">
      <s id="b.MAR.9.4.1">Elias Moisesndi ricurimunauca, Jesushua cuentanausha.</s>
     </seg>
     <seg type="verse" id="b.MAR.9.5">
      <s id="b.MAR.9.5.1">Shinajpi Pedro Jesusta rimasha: Yachachij, nica, alimi ñucanchi caibi saquirishun.</s>
      <s id="b.MAR.9.5.2">Quinsa huasihuara rashunchi; cambajta shuj, Moisespajta shuj, Eliaspajta shuj.</s>
     </seg>
     <seg type="verse" id="b.MAR.9.6">
      <s id="b.MAR.9.6.1">Pai rimashcara mana yachaca.</s>
      <s id="b.MAR.9.6.2">Manzharisha tianauca.</s>
     </seg>
     <seg type="verse" id="b.MAR.9.7">
      <s id="b.MAR.9.7.1">Shu puyu shamusha llanducami.</s>
      <s id="b.MAR.9.7.2">Puyumanda shu shimi rimashca uyarica: Caimi ñuca llaquishca Churi, nisha, paita uyaichi.</s>
     </seg>
     <seg type="verse" id="b.MAR.9.8">
      <s id="b.MAR.9.8.1">Chi ratollaira, runauna cuti ricusha, Jesús sapalla shayauca; pihuas mana ricuricachu Jesushua.</s>
     </seg>
     <seg type="verse" id="b.MAR.9.9">
      <s id="b.MAR.9.9.1">Paiguna urcumanda irgumusha, Jesús rimaca: Pitas canguna ricushcara ama rimanguichichu ñuca, Runa Churi nishca, huañushcaunamanda causarinagama.</s>
     </seg>
     <seg type="verse" id="b.MAR.9.10">
      <s id="b.MAR.9.10.1">Paiguna cai shimira huacachinauca.</s>
      <s id="b.MAR.9.10.2">Paigunapura rimananauca: ¿Imara angairí, nisha, cai huañushcaunamanda causarinaga?</s>
     </seg>
     <seg type="verse" id="b.MAR.9.11">
      <s id="b.MAR.9.11.1">Jesusta tapunauca: ¿Imarasha ninaun yachaira yachachijguna, Elias ñaupara shamuna ministirin?</s>
     </seg>
     <seg type="verse" id="b.MAR.9.12">
      <s id="b.MAR.9.12.1">Jesús cutipaca: Elias cierto pacha ñaupara shamungami</s>
     </seg>
     <seg type="verse" id="b.MAR.9.13">
      <s id="b.MAR.9.13.1">Randi cangunara nini, Elias ña shamushcami.</s>
      <s id="b.MAR.9.13.2">Runauna paiguna munaira imaras ranauca, paimanda quillcashcasna.</s>
     </seg>
     <seg type="verse" id="b.MAR.9.14">
      <s id="b.MAR.9.14.1">Jesús pai yachachishca runaunama pactamusha, ashca runauna paiguna muyujta tandarishcara ricuca.</s>
      <s id="b.MAR.9.14.2">Yachaira yachachijguna paigunahua rimananauca.</s>
     </seg>
     <seg type="verse" id="b.MAR.9.15">
      <s id="b.MAR.9.15.1">Chi ratoi tucui runauna Jesusta ricusha, manzharisha callpamusha, paita saluranauca.</s>
     </seg>
     <seg type="verse" id="b.MAR.9.16">
      <s id="b.MAR.9.16.1">Jesús tapuca: ¿Imara rimanaunguichi chigunahua?</s>
     </seg>
     <seg type="verse" id="b.MAR.9.17">
      <s id="b.MAR.9.17.1">Runa montonmanda shuj rimaca: Yachachij, nisha, ñuca churira pushamucani.</s>
      <s id="b.MAR.9.17.2">Paihuajpi shu upa shimi supaira charin.</s>
     </seg>
     <seg type="verse" id="b.MAR.9.18">
      <s id="b.MAR.9.18.1">Chi supai maibis paita apishcai chucchuchin.</s>
      <s id="b.MAR.9.18.2">Quiru mucusha puscu talirin; ricujpi huahua chaquirisha riunmi.</s>
      <s id="b.MAR.9.18.3">Can yachachishca runaunara rimacani: Ichupai pajllama, nisha.</s>
      <s id="b.MAR.9.18.4">Astaun paigunaga mana ushanaucachu.</s>
     </seg>
     <seg type="verse" id="b.MAR.9.19">
      <s id="b.MAR.9.19.1">Jesús cutipasha paigunara: ¡Mana quirij miraiguna!</s>
      <s id="b.MAR.9.19.2">¿Imahorasgarna cangunahua tiana ani?</s>
      <s id="b.MAR.9.19.3">¿Imahorasgama cangunara ahuantana ani?</s>
      <s id="b.MAR.9.19.4">Ñucama huahuara pushamichi.</s>
     </seg>
     <seg type="verse" id="b.MAR.9.20">
      <s id="b.MAR.9.20.1">Shinajpiga pushamunaucami.</s>
      <s id="b.MAR.9.20.2">Supaiga Jesusta ricusha huahuara chucchuchica, allpama urmachica.</s>
      <s id="b.MAR.9.20.3">Puscu talirisha huahua allpai cahuirica.</s>
     </seg>
     <seg type="verse" id="b.MAR.9.21">
      <s id="b.MAR.9.21.1">Jesús yayara tapuca: ¿Imahorasmanda pacha casna tucushcai?</s>
      <s id="b.MAR.9.21.2">Yaya nica: Casna tucushca ichilla huahua horasmanda pacha.</s>
     </seg>
     <seg type="verse" id="b.MAR.9.22">
      <s id="b.MAR.9.22.1">Ashca cuti ninais yacuis urmachin huahuara huañuchingaj.</s>
      <s id="b.MAR.9.22.2">Imaras ushasha llaquihuapai, yanapahuapai ñucanchira.</s>
     </seg>
     <seg type="verse" id="b.MAR.9.23">
      <s id="b.MAR.9.23.1">Jesús paita nica: Can quirinara ushasha, quirijgunaraga imaras usharin.</s>
     </seg>
     <seg type="verse" id="b.MAR.9.24">
      <s id="b.MAR.9.24.1">Chi ratollai huahuayuj yaya caparisha rimaca: Quirinimi, astaumbas ñuca mana quirishcara yanapahuapai.</s>
     </seg>
     <seg type="verse" id="b.MAR.9.25">
      <s id="b.MAR.9.25.1">Jesusga runauna nitirimushcara ricusha supaira piñacami, shina nisha: Upa shimi upa rinri supai, llucshi nini, huahuamanda; cuti paihuajpi ama icungui.</s>
     </seg>
     <seg type="verse" id="b.MAR.9.26">
      <s id="b.MAR.9.26.1">Shinajpi supai caparisha. huahuara shinzhira chucchuchisha, paimanda llucshica.</s>
      <s id="b.MAR.9.26.2">Huahuaga huañushcasna saquirica.</s>
      <s id="b.MAR.9.26.3">Shinajpi huaquinguna, Huañushcami, ninauca.</s>
     </seg>
     <seg type="verse" id="b.MAR.9.27">
      <s id="b.MAR.9.27.1">Randi, Jesús huahuara maquimanda apisha dirichuyachicami.</s>
      <s id="b.MAR.9.27.2">Shina rajpiga huahua ataricami.</s>
     </seg>
     <seg type="verse" id="b.MAR.9.28">
      <s id="b.MAR.9.28.1">Jesús huasi ucuma icusha, pai yachachishca runauna paita shujma cayasha tapunauca: ¿Imamanda ñucanchi supaira ichunara mana ushacanchichu? nisha.</s>
     </seg>
     <seg type="verse" id="b.MAR.9.29">
      <s id="b.MAR.9.29.1">Shinajpi Jesús nica: Cai samiuna sasinallahua, Diosta mañashcallahuas llucshinaun.</s>
     </seg>
     <seg type="verse" id="b.MAR.9.30">
      <s id="b.MAR.9.30.1">Chi partimanda llucshisha Galilea partira purinauca.</s>
      <s id="b.MAR.9.30.2">Jesusga pihuas ama yachanauchu munaca.</s>
     </seg>
     <seg type="verse" id="b.MAR.9.31">
      <s id="b.MAR.9.31.1">Pai yachachishca runaunara camachicami: Ñuca Runa Churi nishca, runauna maquii entregashca asha; ñucara huañuchihuanaungami.</s>
      <s id="b.MAR.9.31.2">Huañushca huasha quinsa punzhai causarishami.</s>
     </seg>
     <seg type="verse" id="b.MAR.9.32">
      <s id="b.MAR.9.32.1">Paigunaga cai shimira mana intindinaucachu.</s>
      <s id="b.MAR.9.32.2">Jesusta tapungaj manzhanaucami.</s>
     </seg>
     <seg type="verse" id="b.MAR.9.33">
      <s id="b.MAR.9.33.1">Capernaum llactama pactajpi, huasii tiausha, Jesús paigunara tapuca: ¿Cangunapura ñambii imara rimanaucanguichi?</s>
     </seg>
     <seg type="verse" id="b.MAR.9.34">
      <s id="b.MAR.9.34.1">Paigunaga mana ansas cutipanaucachu, ñambii paigunapura pita ñaupa tucungai rimanaushcamanda.</s>
     </seg>
     <seg type="verse" id="b.MAR.9.35">
      <s id="b.MAR.9.35.1">Shinajpi Jesús tiarisha paihua chunga ishqui runaunara cayasha paigunama rimaca: Maican runa ñaupa tucuna munajpi, tucuimanda huasha tucungami, tucuira sirvij tucungami.</s>
     </seg>
     <seg type="verse" id="b.MAR.9.36">
      <s id="b.MAR.9.36.1">Jesús shu ichilla huahuara apisha, paiguna chaupi shungüi churasha, paihua maquii marcasha, paigunara rimaca:</s>
     </seg>
     <seg type="verse" id="b.MAR.9.37">
      <s id="b.MAR.9.37.1">Maican ñuca shutii shu casna ichilla huahuara chasquisha, ñucaras chasquin; maican ñucara chasquisha, mana ñucallara chasquin, astaun ñucara cachamuj Diostas chasquin.</s>
     </seg>
     <seg type="verse" id="b.MAR.9.38">
      <s id="b.MAR.9.38.1">Juan rimaca: Yachachij, shu runara ricucanchi, camba shutii supaigunara callpachica.</s>
      <s id="b.MAR.9.38.2">Paiga mana ñucanchihua catimun.</s>
      <s id="b.MAR.9.38.3">Mana catimushcamanda paita: Ama casna raichu nisha rimacanchi.</s>
     </seg>
     <seg type="verse" id="b.MAR.9.39">
      <s id="b.MAR.9.39.1">Jesús cutipaca: Ama paita mitsaichichu.</s>
      <s id="b.MAR.9.39.2">Maican runas ñuca shutii munanaita rau mana dsas manalira rimahuanga ñucamanda.</s>
     </seg>
     <seg type="verse" id="b.MAR.9.40">
      <s id="b.MAR.9.40.1">Maicans mana ñucanchihua contra tiausha, ñucanchi partima tian.</s>
     </seg>
     <seg type="verse" id="b.MAR.9.41">
      <s id="b.MAR.9.41.1">Maicambas ñuca shutii cangunama shu yacu vasora cujpi, canguna Cristojguna ashcamanda, cierto pacha cangunara nini: Pai cushcara mana pirdingachu.</s>
     </seg>
     <seg type="verse" id="b.MAR.9.42">
      <s id="b.MAR.9.42.1">Maicans cai ñucajpi quiriu ichilla huahuaunara manalii urmachijpi, astaun ali anma paihua cungai shu atun cutana rumira huatasha lamarbi paita shitanauchu.</s>
     </seg>
     <seg type="verse" id="b.MAR.9.43">
      <s id="b.MAR.9.43.1">Camba maqui canda uchai urmachijpi, piti.</s>
      <s id="b.MAR.9.43.2">Ishqui maquihua ucu pachama, mana huañuihuaj ninama rinamanda astaun ali anma pullu maqui causanama icungaj.</s>
     </seg>
     <seg type="verse" id="b.MAR.9.44">
      <s id="b.MAR.9.44.1">Ucu pachai paiguna aichai miraj curu mana huañungachu, ninas mana imahoras huañuringachu.</s>
     </seg>
     <seg type="verse" id="b.MAR.9.45">
      <s id="b.MAR.9.45.1">Camba chaqui uchai urmachijpi, piti.</s>
      <s id="b.MAR.9.45.2">Ishqui chaquihua ucu pachama, mana huañuihuaj ninama rinamanda astaun ali anma pullu chaqui causanama icungaj.</s>
      <s id="b.MAR.9.45.3">Ucu pacha ninara mana huañuchihuajehu.</s>
     </seg>
     <seg type="verse" id="b.MAR.9.46">
      <s id="b.MAR.9.46.1">Ucu pachai paiguna aichai miraj curu mana huañungachu, ninas mana imahoras huañuringachu.</s>
     </seg>
     <seg type="verse" id="b.MAR.9.47">
      <s id="b.MAR.9.47.1">Camba ñahui canda uchai urmachijpi, llucchi.</s>
      <s id="b.MAR.9.47.2">Ishqui ñahuihua ucu pachama rinamanda astaun ali anma chulla ñahuiyuj Dios mandana pachai icungaj.</s>
     </seg>
     <seg type="verse" id="b.MAR.9.48">
      <s id="b.MAR.9.48.1">Ucu pachai paiguna aichai miraj curu mana huañungachu, ninas mana imahoras huañuringachu.</s>
     </seg>
     <seg type="verse" id="b.MAR.9.49">
      <s id="b.MAR.9.49.1">Tucuira ninahua pichashca anga; shinallara tucui sacrificio nishcara cachihua pichashca anga.</s>
     </seg>
     <seg type="verse" id="b.MAR.9.50">
      <s id="b.MAR.9.50.1">Cachi alimi.</s>
      <s id="b.MAR.9.50.2">Cachi upa tucujpiga, ¿imahua mishquiyachinguichima?</s>
      <s id="b.MAR.9.50.3">Cachira cuenta canguna shungüi charichi.</s>
      <s id="b.MAR.9.50.4">Parijumanda cushiyaichi.</s>
     </seg>
    </div>
    <div type="chapter" id="b.MAR.10">
     <seg type="verse" id="b.MAR.10.1">
      <s id="b.MAR.10.1.1">Chimanda risha, Jesús Judea partima, Jordan yacu chimba partima shamuca.</s>
      <s id="b.MAR.10.1.2">Runauna cutillara tandarimujpi Jesús pai ñaupa rashcasna cuti paigunara camachica.</s>
     </seg>
     <seg type="verse" id="b.MAR.10.2">
      <s id="b.MAR.10.2.1">Jesusma llutarimusha fariseoguna, paita pandachisha nisha tapunauca: ¿Shu runa paihua huarmira ichunallachu?</s>
     </seg>
     <seg type="verse" id="b.MAR.10.3">
      <s id="b.MAR.10.3.1">Jesús cutipasha rimaca: ¿Moisés imara camachica cangunara?</s>
     </seg>
     <seg type="verse" id="b.MAR.10.4">
      <s id="b.MAR.10.4.1">Paiguna cutipanauca: Moisés lugarda cuca maqui llushpirina quillcara quillcasha huarmira cachangaj.</s>
     </seg>
     <seg type="verse" id="b.MAR.10.5">
      <s id="b.MAR.10.5.1">Jesús paigunara cutipasha nica: Canguna shungu shinzhi ashcaraigumanda Moisés cai camachishcara quillcacami.</s>
     </seg>
     <seg type="verse" id="b.MAR.10.6">
      <s id="b.MAR.10.6.1">Astaun cai pachara rashca horasmanda Dios runaunara cariras huarmiras iñachicami.</s>
     </seg>
     <seg type="verse" id="b.MAR.10.7">
      <s id="b.MAR.10.7.1">Chiraigumanda shu cari paihua yayara mamara saquisha, quiquin huarmihua llutaringami.</s>
     </seg>
     <seg type="verse" id="b.MAR.10.8">
      <s id="b.MAR.10.8.1">Ishquindi shu aichalla tucunaun; shinajpi ña mana ishquichu astaun shujllami tucun.</s>
     </seg>
     <seg type="verse" id="b.MAR.10.9">
      <s id="b.MAR.10.9.1">Shinajpi Dios llutachishcáraga runa ama llushpichichu.</s>
     </seg>
     <seg type="verse" id="b.MAR.10.10">
      <s id="b.MAR.10.10.1">Huasii icushaga, pai yachachishca runauna cuti chi rimashcara tapunaucami.</s>
     </seg>
     <seg type="verse" id="b.MAR.10.11">
      <s id="b.MAR.10.11.1">Jesús nica: Maicans paihua huarmira ichusha, shujhua casarasha, paiga shujhua tacarij tucun.</s>
     </seg>
     <seg type="verse" id="b.MAR.10.12">
      <s id="b.MAR.10.12.1">Shinallara huarmis paihua carira ichusha, shujhua casarasha, shujhua tacarij tucun.</s>
     </seg>
     <seg type="verse" id="b.MAR.10.13">
      <s id="b.MAR.10.13.1">Huahuaunara Jesusma pushamunauca, paihua maquira paiguna ahuai churangaj.</s>
      <s id="b.MAR.10.13.2">Pai yachachishca runaunaga pushamujgunara piñanauca.</s>
     </seg>
     <seg type="verse" id="b.MAR.10.14">
      <s id="b.MAR.10.14.1">Jesús caita ricusha piñarica.</s>
      <s id="b.MAR.10.14.2">Lugarda cuichi, nica, huahuauna ñucama shamunauchu.</s>
      <s id="b.MAR.10.14.3">Paigunara ama arcaichichu.</s>
      <s id="b.MAR.10.14.4">Paigunajmi Dios mandana pacha.</s>
     </seg>
     <seg type="verse" id="b.MAR.10.15">
      <s id="b.MAR.10.15.1">Cierto pacha cangunara nini maicambas shu huahuasna Dios mandana pachara mana chasquijpiga mana icungachu.</s>
     </seg>
     <seg type="verse" id="b.MAR.10.16">
      <s id="b.MAR.10.16.1">Jesús huahuaunara paihua maquii marcasha, maquira paiguna ahuai churasha, bendiciacami.</s>
     </seg>
     <seg type="verse" id="b.MAR.10.17">
      <s id="b.MAR.10.17.1">Jesús llucshisha, pai nambira ringaj, shu runa callpasha shamuca.</s>
      <s id="b.MAR.10.17.2">Jesuspa ñaupajpi cungurisha tapuca: Ali Yachachij, nisha, ¿imara rashai huiñai causaira apingaj?</s>
     </seg>
     <seg type="verse" id="b.MAR.10.18">
      <s id="b.MAR.10.18.1">Jesús nica: ¿Imamanda ali nisha rimahuanguichu?</s>
      <s id="b.MAR.10.18.2">Shujpas mana ali tian; Dioslla alimi.</s>
     </seg>
     <seg type="verse" id="b.MAR.10.19">
      <s id="b.MAR.10.19.1">Dios camachishca shimiunara yachangui: Ama shujhua tacaringuichu.</s>
      <s id="b.MAR.10.19.2">Ama huañuchinguichu.</s>
      <s id="b.MAR.10.19.3">Shujgunamanda ama yanga llullanguichu.</s>
      <s id="b.MAR.10.19.4">Ama umachinguichu.</s>
      <s id="b.MAR.10.19.5">Camba yayara camba mamara llaquina mangui.</s>
     </seg>
     <seg type="verse" id="b.MAR.10.20">
      <s id="b.MAR.10.20.1">Runa cutipasha nica: Yachachij, cai tucuira pactachishcanimi ñuca maltamanda pacha.</s>
     </seg>
     <seg type="verse" id="b.MAR.10.21">
      <s id="b.MAR.10.21.1">Shinajpi Jesús paita ricusha llaquicami.</s>
      <s id="b.MAR.10.21.2">Shujta pishinmi, nica.</s>
      <s id="b.MAR.10.21.3">Ri, can tucui charishcara catuiri; tsuntsu runaunama cuyai.</s>
      <s id="b.MAR.10.21.4">Randi ahua pachai ashca charij tucungui.</s>
      <s id="b.MAR.10.21.5">Shami, camba cruzta aparisha catihuai.</s>
     </seg>
     <seg type="verse" id="b.MAR.10.22">
      <s id="b.MAR.10.22.1">Cai shimira uyasha, chi runa llaquiricami.</s>
      <s id="b.MAR.10.22.2">Llaquirisha tigracami.</s>
      <s id="b.MAR.10.22.3">Paiga ashcara charij maca.</s>
     </seg>
     <seg type="verse" id="b.MAR.10.23">
      <s id="b.MAR.10.23.1">Shinajpi Jesús muyujta ricusha, pai yachachishca runaunara nica: Charijguna tormendoshua icunaunga Dios mandana pachai.</s>
     </seg>
     <seg type="verse" id="b.MAR.10.24">
      <s id="b.MAR.10.24.1">Pai yachachishca runauna cai shimira uyasha manzharinauca.</s>
      <s id="b.MAR.10.24.2">Jesusga cutillara rimaca: Churiuna, maicanguna charishcaunara iyajpiga, tormendosmi icunaunga Dios mandana pachai.</s>
     </seg>
     <seg type="verse" id="b.MAR.10.25">
      <s id="b.MAR.10.25.1">Mas raihuajmi camello nishca tupuili uctura pasangaj, randi pishi raihuajmi shu charij runa Dios mandana pachai icungaj</s>
     </seg>
     <seg type="verse" id="b.MAR.10.26">
      <s id="b.MAR.10.26.1">Paigunaga maspas manzharinauca.</s>
      <s id="b.MAR.10.26.2">Paiguna shungüi ninauca: ¿Pita quishpinara ushangairi?</s>
     </seg>
     <seg type="verse" id="b.MAR.10.27">
      <s id="b.MAR.10.27.1">Shinajpi Jesús paigunara ricusha nica: Runaunajga mana ushaihuajchu, randi Dioshua imaras usharin.</s>
      <s id="b.MAR.10.27.2">Dioshuaga tucui ushanallami.</s>
     </seg>
     <seg type="verse" id="b.MAR.10.28">
      <s id="b.MAR.10.28.1">Shinajpi Pedro rimai callarica: Ñucanchiga tucuira saquisha canda catimushcanchi.</s>
     </seg>
     <seg type="verse" id="b.MAR.10.29">
      <s id="b.MAR.10.29.1">Jesús cutipasha nica: Cierto pacha cangunara nini: Maicans ñucara llaquishcamanda, evangelio ali shimira llaquishcamanda, paihua huasira, uquíunara, paniunara, yayara, mamara, huarmira, churiunara, quiquin allpaunaras saquishca anga,</s>
     </seg>
     <seg type="verse" id="b.MAR.10.30">
      <s id="b.MAR.10.30.1">paiga cierto pacha shu patsaj cuti yalijta cui tucungami, huasiunara, uquiunara, paniunara, yayaunara, mamaunara, churiunara, quiquin allpaunara cai horasgunai llaquiunandi; maspas shamuj horasgunai huiñai causaira charingami.</s>
     </seg>
     <seg type="verse" id="b.MAR.10.31">
      <s id="b.MAR.10.31.1">Shinajpi ashcauna ñaupa ajguna puchucaiguna tucunaungami; randi puchucaiguna ñaupa anaungami.</s>
     </seg>
     <seg type="verse" id="b.MAR.10.32">
      <s id="b.MAR.10.32.1">Jerusalenma riña nambira sicasha rinauca.</s>
      <s id="b.MAR.10.32.2">Jesús paigunamanda ñaupa riucami.</s>
      <s id="b.MAR.10.32.3">Paiguna llaquirinauca, manzharisha catimunauca.</s>
      <s id="b.MAR.10.32.4">Shinajpi pai chunga ishqui yachachishca runaunara shu partima cayasha cutillara yachachingaj callarica paita ima samiuna tucungaraushcaras.</s>
     </seg>
     <seg type="verse" id="b.MAR.10.33">
      <s id="b.MAR.10.33.1">Jerusalenma sicaunchi, nica.</s>
      <s id="b.MAR.10.33.2">Ñuca, Runa Churi nishcara, sacerdote apuuna maquu yachaira yachachijguna maquiis cunaungami.</s>
      <s id="b.MAR.10.33.3">Huañuchichu nisha causayachinaungami.</s>
      <s id="b.MAR.10.33.4">Gentiles nishca runaunama cunaungami.</s>
     </seg>
     <seg type="verse" id="b.MAR.10.34">
      <s id="b.MAR.10.34.1">Ñucara camisha asihuanaungami, livachihuanaungami, ñuca ñahuii tiucahuanangami.</s>
      <s id="b.MAR.10.34.2">Shina rasha huañuchihuanaungami.</s>
      <s id="b.MAR.10.34.3">Randi quinsa punzhai causarishami.</s>
     </seg>
     <seg type="verse" id="b.MAR.10.35">
      <s id="b.MAR.10.35.1">Shinajpi Jacobo Juandi, Zebedeo churiuna, Jesusma llutarimunauca.</s>
      <s id="b.MAR.10.35.2">Yachachij, ninauca, ñucanchi mañashcara rapai.</s>
     </seg>
     <seg type="verse" id="b.MAR.10.36">
      <s id="b.MAR.10.36.1">Jesús cutipaca: ¿Imara ranara munanguichiri?</s>
     </seg>
     <seg type="verse" id="b.MAR.10.37">
      <s id="b.MAR.10.37.1">Paiguna ninauca: Ñucanchima cuhuai, can sumaj tiashcai, shuj camba ali partima shujga lluqui partima tiaringaj.</s>
     </seg>
     <seg type="verse" id="b.MAR.10.38">
      <s id="b.MAR.10.38.1">Jesús paigunara nica: Canguna mañashcara mana intindinguichichu.</s>
      <s id="b.MAR.10.38.2">¿Ñuca upina vasora cuenta ushanguichichu upinara?</s>
      <s id="b.MAR.10.38.3">¿Ñuca bautisanahua cuenta ushanguichichu bautisaringaj?</s>
     </seg>
     <seg type="verse" id="b.MAR.10.39">
      <s id="b.MAR.10.39.1">Paiguna cutipanauca: Ushanchimi, nisha.</s>
      <s id="b.MAR.10.39.2">Shinajpi Jesús paigunara nica: Cierto pacha nini, ñuca upina vasora cuenta upinguichimi, ñuca bautisanahua cuenta bautisarishca anguichimi.</s>
     </seg>
     <seg type="verse" id="b.MAR.10.40">
      <s id="b.MAR.10.40.1">Astaun canguna mañashcara, ñuca ali maquima ñuca lluqui maquimas tiarinaraga, caita mana ñuca cunachu.</s>
      <s id="b.MAR.10.40.2">Randi pigunajta ña alichishcami, chigunama cushca anga.</s>
     </seg>
     <seg type="verse" id="b.MAR.10.41">
      <s id="b.MAR.10.41.1">Chi shu chunga ajguna uyashaga, Jacobohua Juanhuas piñari callarinauca.</s>
     </seg>
     <seg type="verse" id="b.MAR.10.42">
      <s id="b.MAR.10.42.1">Jesús paigunara cayasha nica: Canguna yachanguichi imasna gentilgunajpi apu ajguna ahuayanaun paiguna ñaupajpi, atunguna paigunara mandanaun.</s>
     </seg>
     <seg type="verse" id="b.MAR.10.43">
      <s id="b.MAR.10.43.1">Cangunapura mana shina angachu.</s>
      <s id="b.MAR.10.43.2">Astaumbas maican cangunapurai atunyasha nisha, paiga cangunara sirvij tucungami.</s>
     </seg>
     <seg type="verse" id="b.MAR.10.44">
      <s id="b.MAR.10.44.1">Cangunapuramanda maican ñaupa tucusha nijpi tucuira sirvij anga.</s>
     </seg>
     <seg type="verse" id="b.MAR.10.45">
      <s id="b.MAR.10.45.1">Ñuca, Runa Churi nishca, mana sirvishca tucungaj shamucanichu astaun sirvingaj.</s>
      <s id="b.MAR.10.45.2">Ashcauna randimanda ñuca causaira cungaj shamucanimi.</s>
     </seg>
     <seg type="verse" id="b.MAR.10.46">
      <s id="b.MAR.10.46.1">Shinajpi Jérico llactama shamunauca.</s>
      <s id="b.MAR.10.46.2">Huashaga Jesús llactamanda llucshimuca pai yachachishca runaunandi ashca taucarimujgunandi.</s>
      <s id="b.MAR.10.46.3">Ñambi rayai shu ñausa runa, Bartimeo nishca, Timeo churi, tiauca.</s>
      <s id="b.MAR.10.46.4">Cuyahuaichi nisha, rugasha tiauca.</s>
     </seg>
     <seg type="verse" id="b.MAR.10.47">
      <s id="b.MAR.10.47.1">Bartimeoga Nazaretmanda Jesús shamuuta uyasha, caparingaj callarica: Jesús, Davidpa Churi, llaquihuapai, nisha.</s>
     </seg>
     <seg type="verse" id="b.MAR.10.48">
      <s id="b.MAR.10.48.1">Ashca runauna piñanauca: Upalla, ama caparichu, nisha.</s>
      <s id="b.MAR.10.48.2">Pai randi mas shinzhira caparica, Davidpa Churi llaquihuapai, nisha.</s>
     </seg>
     <seg type="verse" id="b.MAR.10.49">
      <s id="b.MAR.10.49.1">Shinajpi Jesús shayarisha cayangaj cachaca.</s>
      <s id="b.MAR.10.49.2">Ñausa runara cayasha rimanauca: Cushiyangui, atari, Jesús canda: Shami, nin.</s>
     </seg>
     <seg type="verse" id="b.MAR.10.50">
      <s id="b.MAR.10.50.1">Paiga paihua churanara ichusha, atarisha, Jesusma shamuca.</s>
     </seg>
     <seg type="verse" id="b.MAR.10.51">
      <s id="b.MAR.10.51.1">Jesús cutipasha rimaca: ¿Imara canhua rangaj munanguiri?</s>
      <s id="b.MAR.10.51.2">Ñausa runa nica: Yachachij, ñuca ricuj tucungaj munani.</s>
     </seg>
     <seg type="verse" id="b.MAR.10.52">
      <s id="b.MAR.10.52.1">Jesús paita nica: Ri, can quirishca canda quishpichishcami.</s>
      <s id="b.MAR.10.52.2">Chi ratollaira ricuj tucuca.</s>
      <s id="b.MAR.10.52.3">Pai Jesusta catica ñambii.</s>
     </seg>
    </div>
    <div type="chapter" id="b.MAR.11">
     <seg type="verse" id="b.MAR.11.1">
      <s id="b.MAR.11.1.1">Paiguna Jerusalén llactama mayanllayaushcai, Betfagé Betania llactauna mayambi pactamunauca, Olivos urcu rayai.</s>
      <s id="b.MAR.11.1.2">Chihui Jesús pai yachachishca runaunamanda ishquira cachaca.</s>
     </seg>
     <seg type="verse" id="b.MAR.11.2">
      <s id="b.MAR.11.2.1">Paigunara nica: Richi, canguna ñaupai ricurij llactama.</s>
      <s id="b.MAR.11.2.2">Chihui pactai rishaga, shu malta burra huatashcara tupanguichi, maican runa paihua ahuai mana montashcachu.</s>
      <s id="b.MAR.11.2.3">Pascasha apamichi.</s>
     </seg>
     <seg type="verse" id="b.MAR.11.3">
      <s id="b.MAR.11.3.1">Maicambas rimajpiga: ¿Imamanda shina raunguichi? nisha, cutipanguichi: Señor ministin, nisha.</s>
      <s id="b.MAR.11.3.2">Shina rashaga uctalla cuti cachamungami.</s>
     </seg>
     <seg type="verse" id="b.MAR.11.4">
      <s id="b.MAR.11.4.1">Paiguna risha, burruhuara pungu rayai huatashcara canzhai tupanauca ñambi ishqui tucushcai.</s>
      <s id="b.MAR.11.4.2">Pascanaucami.</s>
     </seg>
     <seg type="verse" id="b.MAR.11.5">
      <s id="b.MAR.11.5.1">Huaquin chihui ajguna: ¿Imara rangaj burruhuara pascaunguichiri? ninauca.</s>
     </seg>
     <seg type="verse" id="b.MAR.11.6">
      <s id="b.MAR.11.6.1">Paiguna cutipasha, Jesús rimashcasna cuentanauca.</s>
      <s id="b.MAR.11.6.2">Apaichi, nisha, cutipanauca.</s>
     </seg>
     <seg type="verse" id="b.MAR.11.7">
      <s id="b.MAR.11.7.1">Burruhuara pushamusha, paiguna churanara burra ahuai churanauca; Jesús tiarica burrui.</s>
     </seg>
     <seg type="verse" id="b.MAR.11.8">
      <s id="b.MAR.11.8.1">Shinallara ashca runauna paiguna churanara ñambii mandanauca.</s>
      <s id="b.MAR.11.8.2">Shujguna yuramanda pangaunara pitisha ñambii mandanauca.</s>
     </seg>
     <seg type="verse" id="b.MAR.11.9">
      <s id="b.MAR.11.9.1">Ñaupa riujguna huashama shamujgunandi caparinauca: Alabashcangui, nisha, Diospa shutii shamuj bendiciashcami.</s>
     </seg>
     <seg type="verse" id="b.MAR.11.10">
      <s id="b.MAR.11.10.1">Ñucanchi shamuj yaya David rey apu tucuna horas bendiciashca achu.</s>
      <s id="b.MAR.11.10.2">Ahua pachai alabashca angui.</s>
     </seg>
     <seg type="verse" id="b.MAR.11.11">
      <s id="b.MAR.11.11.1">Jesús Jerusalembi icuca, Templo huasii icuca.</s>
      <s id="b.MAR.11.11.2">Muyujta ricusha tucuira ricuca.</s>
      <s id="b.MAR.11.11.3">Ña chishi ajpi.</s>
      <s id="b.MAR.11.11.4">Betania nishca llactama paihua chunga ishqui yachachishca runaunandi rica.</s>
     </seg>
     <seg type="verse" id="b.MAR.11.12">
      <s id="b.MAR.11.12.1">Cayandi punzha, Betaniamanda llucshishaga, Jesús yarcachicami.</s>
     </seg>
     <seg type="verse" id="b.MAR.11.13">
      <s id="b.MAR.11.13.1">Carumanda ricushaga, shu higo nishca upina muyu yurara ricusha, pangayuj aj, llutarisha imallas tiangami nisha mascaca.</s>
      <s id="b.MAR.11.13.2">Pactasha ricujpiga, pangalla tiaca, mana pai muyu aparina horas ajpi.</s>
     </seg>
     <seg type="verse" id="b.MAR.11.14">
      <s id="b.MAR.11.14.1">Jesusga, yurara rimasha: Imahoraspas maicambas canmanda muyura ama micuchu, nica.</s>
      <s id="b.MAR.11.14.2">Pai yachachishca runauna casna rimashcara uyanauca.</s>
     </seg>
     <seg type="verse" id="b.MAR.11.15">
      <s id="b.MAR.11.15.1">Jerusalenma shamunauca.</s>
      <s id="b.MAR.11.15.2">Jesús templo huasii icusha, chihui tiaj catujgunara randijgunara canzhama callpachingaj callarica.</s>
      <s id="b.MAR.11.15.3">Cullquira turcajguna mesaunara shinallara tulacami.</s>
      <s id="b.MAR.11.15.4">Urpira catujguna tiarinaunaras voltiachicami.</s>
     </seg>
     <seg type="verse" id="b.MAR.11.16">
      <s id="b.MAR.11.16.1">Maican ima cuyaras ima mangaras apasha, Diospa huasi ucura pasangaj lugarda mana cucachu.</s>
     </seg>
     <seg type="verse" id="b.MAR.11.17">
      <s id="b.MAR.11.17.1">Jesús yachachisha nica: ¿Manzhu quillcashca tian: Ñuca huasi Diosta mañana huasi nishca anga tucui llactaunaj?</s>
      <s id="b.MAR.11.17.2">Randi canguna shu shuhuajguna uctura rashcanguichimi.</s>
     </seg>
     <seg type="verse" id="b.MAR.11.18">
      <s id="b.MAR.11.18.1">Yachaira yachachijguna sacerdote apuunandi Jesús rimashca shimiunara uyanauca.</s>
      <s id="b.MAR.11.18.2">Imasna rashas paita huañuchingaj mascanauca.</s>
      <s id="b.MAR.11.18.3">Paita manzhanauca, tucui runauna pai yachachishcaunara cushihua uyashcamanda.</s>
     </seg>
     <seg type="verse" id="b.MAR.11.19">
      <s id="b.MAR.11.19.1">Tutayaupi, Jesús llactamanda llucshica.</s>
     </seg>
     <seg type="verse" id="b.MAR.11.20">
      <s id="b.MAR.11.20.1">Tutamanda nambira pasasha, chi Jesús piñashca yurara anguunandi chaquirishcara ricunauca.</s>
     </seg>
     <seg type="verse" id="b.MAR.11.21">
      <s id="b.MAR.11.21.1">Pedro iyarisha rimaca: Yachachij, ricupai, nisha, can piñasha saquishca yura chaquirishcami.</s>
     </seg>
     <seg type="verse" id="b.MAR.11.22">
      <s id="b.MAR.11.22.1">Jesús cutipasha: Diosta quiri, nica:</s>
     </seg>
     <seg type="verse" id="b.MAR.11.23">
      <s id="b.MAR.11.23.1">Ñucaga cierto pacha cangunara nini: Maican cai urcura rimasha, Caimanda ri, nisha, lamarbi urmai, paihua shungüi mana ansas manzhasha astaun quirisha, pai rimashcasna tucungami.</s>
     </seg>
     <seg type="verse" id="b.MAR.11.24">
      <s id="b.MAR.11.24.1">Chiraigumanda nini: Imara Diosta mañashas, can mañashcara cierto pacha apishcanguichimi nisha quirichi.</s>
      <s id="b.MAR.11.24.2">Can mañashca pactamungami.</s>
     </seg>
     <seg type="verse" id="b.MAR.11.25">
      <s id="b.MAR.11.25.1">Shinallara imahoras Diosta mañausha, perdonanguichi, maicanhuas imaras charisha perdonangaj.</s>
      <s id="b.MAR.11.25.2">Chasna rajpiga canguna ahua pachai tiaj Yaya canguna ucharashcaunara perdonangami.</s>
     </seg>
     <seg type="verse" id="b.MAR.11.26">
      <s id="b.MAR.11.26.1">Canguna mana perdonajpiga, canguna ahua pachai tiaj Yaya shinallara cangunara mana perdonangachu.</s>
     </seg>
     <seg type="verse" id="b.MAR.11.27">
      <s id="b.MAR.11.27.1">Jesús Jerusalenma tigramusha, Diospa templo huasii puriushcai, sacerdote apuuna yachaira yachachijgunandi rucuunandi paihuajma shamunauca.</s>
     </seg>
     <seg type="verse" id="b.MAR.11.28">
      <s id="b.MAR.11.28.1">Jesusma rimanauca: ¿Ima ushaihua caigunara raungui? nisha, ¿Pi mandashcara casna raungui?</s>
     </seg>
     <seg type="verse" id="b.MAR.11.29">
      <s id="b.MAR.11.29.1">Jesús cutipasha rimaca: Ñuca, shinallara, cangunara shu shimira tapunara munani.</s>
      <s id="b.MAR.11.29.2">Canguna cutipahuaichi.</s>
      <s id="b.MAR.11.29.3">Shina rajpi ñucas cangunara pimanda cai ñuca rashcaunara rauni cuentasha.</s>
     </seg>
     <seg type="verse" id="b.MAR.11.30">
      <s id="b.MAR.11.30.1">Rimahuai, nica, Juan bautisana ¿ahua pachamandachu runamandachu aca?</s>
     </seg>
     <seg type="verse" id="b.MAR.11.31">
      <s id="b.MAR.11.31.1">Shinajpi paigunapura rimananauca: Ñucanchi ahua pachamandami nijpiga, pai ¿imaraigumanda mana quiricanguichi? ningami.</s>
     </seg>
     <seg type="verse" id="b.MAR.11.32">
      <s id="b.MAR.11.32.1">Randi ñucanchi: Runamandallami nishaga, runaunara manzhanchi, tucui runa Juan cierto pacha Diosmanda rimaj ajta quirishcamanda.</s>
     </seg>
     <seg type="verse" id="b.MAR.11.33">
      <s id="b.MAR.11.33.1">Shinajpi Jesusta cutipasha: Mana yachanchichu, ninauca.</s>
     </seg>
    </div>
    <div type="chapter" id="b.MAR.12">
     <seg type="verse" id="b.MAR.12.1">
      <s id="b.MAR.12.1.1">Jesús yachachingaj cuentanaunahua rimai callarica.</s>
      <s id="b.MAR.12.1.2">Casna nica: Shu runa uvillas chagrara tarpucami.</s>
      <s id="b.MAR.12.1.3">Muyujta largasha arcaca.</s>
      <s id="b.MAR.12.1.4">Allpara allasha, uvillas muyu tacana uctura rarca, huasira shayachica.</s>
      <s id="b.MAR.12.1.5">Huaquin tarabaj runaunama pagara mañasha mañachisha, caru llactama rica.</s>
     </seg>
     <seg type="verse" id="b.MAR.12.2">
      <s id="b.MAR.12.2.1">Muyu horasgunai mañachij dueño shu paita sirvijta cachaca tarabajgunama, paigunamanda muyura apingaj.</s>
     </seg>
     <seg type="verse" id="b.MAR.12.3">
      <s id="b.MAR.12.3.1">Paigunaga sirvijta apisha, livachisha maquillahua cachanauca.</s>
     </seg>
     <seg type="verse" id="b.MAR.12.4">
      <s id="b.MAR.12.4.1">Cuti shu sirvijta cachaca.</s>
      <s id="b.MAR.12.4.2">Shinallara rumihua shitasha, umai chugrichisha, camishas, paitas cachanauca.</s>
     </seg>
     <seg type="verse" id="b.MAR.12.5">
      <s id="b.MAR.12.5.1">Cuti shujta cachaca.</s>
      <s id="b.MAR.12.5.2">Caitaga huañuchinauca.</s>
      <s id="b.MAR.12.5.3">Huasha, shujgunara cachajpi, huaquingunara chugrichinauca, huaquingunara huañuchinauca.</s>
     </seg>
     <seg type="verse" id="b.MAR.12.6">
      <s id="b.MAR.12.6.1">Shinallara shu sapalla churira charica, pai llaquishcara.</s>
      <s id="b.MAR.12.6.2">Paitas puchucaibi cachaca, nisha: Ñuca churira casunaunga chari.</s>
     </seg>
     <seg type="verse" id="b.MAR.12.7">
      <s id="b.MAR.12.7.1">Astaumbas chi tarabajguna paigunapura rimananauca: Caimi apij dueño tucunga, nisha.</s>
      <s id="b.MAR.12.7.2">Shamichi, huañuchishunchi, allpa ñuchanchij tucungami.</s>
     </seg>
     <seg type="verse" id="b.MAR.12.8">
      <s id="b.MAR.12.8.1">Paita apisha huañuchinauca; uvillas chagramanda canzhama ichunauca.</s>
     </seg>
     <seg type="verse" id="b.MAR.12.9">
      <s id="b.MAR.12.9.1">Chagramanda dueño shamushaga, ¿Imara rangai chi tarabajgunara?</s>
      <s id="b.MAR.12.9.2">Shamushaga chi tarabajgunara tucuchingami; chagraraga shujgunama cungami.</s>
     </seg>
     <seg type="verse" id="b.MAR.12.10">
      <s id="b.MAR.12.10.1">¿Cai quillcashcallaras manzhu ricushcanguichi: Huasira sicachijguna ichushca rumi ña huasi esquina rumi tucushcami.</s>
     </seg>
     <seg type="verse" id="b.MAR.12.11">
      <s id="b.MAR.12.11.1">Caita Señor rashcami.</s>
      <s id="b.MAR.12.11.2">Caiga ñucanchi ricujpi munanaitami?</s>
     </seg>
     <seg type="verse" id="b.MAR.12.12">
      <s id="b.MAR.12.12.1">Paiguna Jesusta huañuchinara munanaucami.</s>
      <s id="b.MAR.12.12.2">Cai yachachingaj cuentanara paigunamanda rimashcara intindinaucami.</s>
      <s id="b.MAR.12.12.3">Taucarai runaunara manzhasha, paita saquisha rinaucami.</s>
     </seg>
     <seg type="verse" id="b.MAR.12.13">
      <s id="b.MAR.12.13.1">Huaquin fariseogunara herodianos nisbcaunandi Jesusma cachanauca, paita ima panda shimiis apingaj.</s>
     </seg>
     <seg type="verse" id="b.MAR.12.14">
      <s id="b.MAR.12.14.1">Chigunaga Jesusta rimanauca, Yachachij, nisha, canmi ciertora rimaj ajta ricsinchi.</s>
      <s id="b.MAR.12.14.2">Ima sami ricurij runaras mana manzhajchu angui.</s>
      <s id="b.MAR.12.14.3">Cierto pacha can Diospa nambira yachachingui.</s>
      <s id="b.MAR.12.14.4">Rimahuai; ¿Cesar nishca atun apuma impuesto cullquira pagashunzhu, manzhu pagashun?</s>
      <s id="b.MAR.12.14.5">¿Cushunzhu, manzhu cushun?</s>
     </seg>
     <seg type="verse" id="b.MAR.12.15">
      <s id="b.MAR.12.15.1">Jesús paiguna manali shungura ricsisha, paigunara rimaca: ¿Imamanda tentahuanguichi?</s>
      <s id="b.MAR.12.15.2">Chi cullquira apamichi ñuca ricungaj.</s>
     </seg>
     <seg type="verse" id="b.MAR.12.16">
      <s id="b.MAR.12.16.1">Shinajpi cullquira apamusha ricuchinauca.</s>
      <s id="b.MAR.12.16.2">Jesusga nin: ¿Pihuajtai cai ñahui, pihuajtai cai quillcashca?</s>
      <s id="b.MAR.12.16.3">Paigunaga, Cesarbaj, ninauca.</s>
     </seg>
     <seg type="verse" id="b.MAR.12.17">
      <s id="b.MAR.12.17.1">Jesús cutipasha nica: Cesarbajta Cesarma cuichi; Diospajtaga Diosma cuichi.</s>
      <s id="b.MAR.12.17.2">Cai shimira uyasha manzharinauca.</s>
     </seg>
     <seg type="verse" id="b.MAR.12.18">
      <s id="b.MAR.12.18.1">Shinajpi Jesusma shamunauca saduceo nishca runauna, huañushcaunamanda causarina illanmi nijguna.</s>
      <s id="b.MAR.12.18.2">Paita rimasha tapunaucami:</s>
     </seg>
     <seg type="verse" id="b.MAR.12.19">
      <s id="b.MAR.12.19.1">Yachachij, nisha, Moisés ñucanchira quillcacami: Shu runa huañujpiga, paihua huarmi huahua illaj saquirijpiga, paihua uqui chi huarmira apichu huañu uqui miraira atarichingaj.</s>
     </seg>
     <seg type="verse" id="b.MAR.12.20">
      <s id="b.MAR.12.20.1">Canzhis uquipura anauca.</s>
      <s id="b.MAR.12.20.2">Ñaupa uqui shu huarmira apica.</s>
      <s id="b.MAR.12.20.3">Chiga huañuca huahuaunara mana saquisha.</s>
     </seg>
     <seg type="verse" id="b.MAR.12.21">
      <s id="b.MAR.12.21.1">Chi huasha shu quipa uqui cai huarmira apica.</s>
      <s id="b.MAR.12.21.2">Chihuas shinallara huahua illaj huañuca.</s>
      <s id="b.MAR.12.21.3">Chimanda shujpas shinallara cai huarmira apisha huahua illajllara huañuca.</s>
     </seg>
     <seg type="verse" id="b.MAR.12.22">
      <s id="b.MAR.12.22.1">Canzhis uquiuna chi huarmira apinauca.</s>
      <s id="b.MAR.12.22.2">Maicanmandas huahua illaj saquirica.</s>
      <s id="b.MAR.12.22.3">Puchucaibi huarmis shinallara huañuca.</s>
     </seg>
     <seg type="verse" id="b.MAR.12.23">
      <s id="b.MAR.12.23.1">Shina rajpiga causarinai, chi huarmi ¿maicambajta quiquin huarmi tucungái?</s>
      <s id="b.MAR.12.23.2">Tucui canzhis uquipura paita apinauca.</s>
     </seg>
     <seg type="verse" id="b.MAR.12.24">
      <s id="b.MAR.12.24.1">Shinajpi Jesús cutipasha rimaca: ¿Chimanda manzhu pandaunguichi, Diospa shimiras paihua ushanaras mana yachashcamanda?</s>
     </seg>
     <seg type="verse" id="b.MAR.12.25">
      <s id="b.MAR.12.25.1">Causarinai mana casaranaunga, shinallara mana casarachinaunga.</s>
      <s id="b.MAR.12.25.2">Astaumbas, ahua pachai tiaj angelguna cuenta tucunaungami.</s>
     </seg>
     <seg type="verse" id="b.MAR.12.26">
      <s id="b.MAR.12.26.1">Huañushcauna causarinaga, ¿manzhu ricushcanguichi Moisés quillcashcai imasnara Dios yura ucumanda Moisesta rimaca: Nuca Abrahamba Dios, Isacpa Dios, Jacobpa Dios ani, nisha?</s>
     </seg>
     <seg type="verse" id="b.MAR.12.27">
      <s id="b.MAR.12.27.1">Diosga mana huañushcauna Dioschu an, astaumbas causajguna Diosmi.</s>
      <s id="b.MAR.12.27.2">Shinashaga, canguna ashcara pandaunguichi.</s>
     </seg>
     <seg type="verse" id="b.MAR.12.28">
      <s id="b.MAR.12.28.1">Yachaira yachachijgunamanda shuj paima llutarimusha, ñaupa rimashcara uyasha, Jesús shujgunara ali cutipashcara ricsisha, paita tapuca: ¿Tucui camachishca shimiunamanda maicanda ñaupa angai?</s>
     </seg>
     <seg type="verse" id="b.MAR.12.29">
      <s id="b.MAR.12.29.1">Jesús rimaca: Ñaupa camachishca shimi casnami riman: Uyaichi, Isarael runauna.</s>
      <s id="b.MAR.12.29.2">Ñucanchi Señor Dios shujlla Diosmi.</s>
     </seg>
     <seg type="verse" id="b.MAR.12.30">
      <s id="b.MAR.12.30.1">Camba quiquin Señor Diosta llaquina mangui tucui camba shunguhua, tucui camba almahua, tucui camba iyaihua, tucui camba ursahua.</s>
      <s id="b.MAR.12.30.2">Caimi tucuimanda ñaupa punda mandashca shimi.</s>
     </seg>
     <seg type="verse" id="b.MAR.12.31">
      <s id="b.MAR.12.31.1">Chimanda huasha mandashca shimi ñaupa aj cuentallarami: Camba rayai tiaj runara canda llaquishcasna llaquina mangui.</s>
      <s id="b.MAR.12.31.2">Cai mandashca shimiunamanda yali mana mas tian.</s>
     </seg>
     <seg type="verse" id="b.MAR.12.32">
      <s id="b.MAR.12.32.1">Shinajpi chi yachaira yachachij runa Jesusta nica: Yachachij, alirami rimashcangui.</s>
      <s id="b.MAR.12.32.2">Shu sapalla Dios tian, shuj mana mas tianzhu.</s>
     </seg>
     <seg type="verse" id="b.MAR.12.33">
      <s id="b.MAR.12.33.1">Diosta llaquinami, tucui shunguhua tucui iyaihua tucui almahua tucui ursahua, shinallara camba rayai tiaj runara canda llaquishcasna llaquingaj, caita tucui aichara rupachinamanda sacrificio nishcamandas mas yalimi.</s>
     </seg>
     <seg type="verse" id="b.MAR.12.34">
      <s id="b.MAR.12.34.1">Shinajpi Jesús chi runa ali iyaihua cutipashcara ricusha,</s>
     </seg>
     <seg type="verse" id="b.MAR.12.35">
      <s id="b.MAR.12.35.1">Jesús templo huasii yachachisha, shina nica: ¿Imasnara yachaira yachachijguna rimanaun, Cristo Davidpa churími nisha?</s>
     </seg>
     <seg type="verse" id="b.MAR.12.36">
      <s id="b.MAR.12.36.1">Davidllara Santo Espiritumanda rimasha, casna nica: Señor ñuca Señorma rimaca: Ñuca ali maquima tiari, nisha, ñuca canda chijnijgunara camba chaqui ucui churanagama.</s>
     </seg>
     <seg type="verse" id="b.MAR.12.37">
      <s id="b.MAR.12.37.1">Shinajpi Davidllara, Señor nisha, ¿imasnajpira paihua churimi ningái?</s>
     </seg>
     <seg type="verse" id="b.MAR.12.38">
      <s id="b.MAR.12.38.1">Jesús paigunara yachachisha rimaca: Yachaira yachachijgunamanda iyanguichi.</s>
      <s id="b.MAR.12.38.2">Paiguna suni churanahua purinara munanaun; shinallara pulasaunai salurai tucunara munanaun.</s>
     </seg>
     <seg type="verse" id="b.MAR.12.39">
      <s id="b.MAR.12.39.1">Shinallara tandarina huasiunai ali tiarinaunara munanaun.</s>
      <s id="b.MAR.12.39.2">Istaunai ñaupajma tiarinára munanaun.</s>
     </seg>
     <seg type="verse" id="b.MAR.12.40">
      <s id="b.MAR.12.40.1">Paiguna huaccha huarmi huasiunara tucuchinaun.</s>
      <s id="b.MAR.12.40.2">Unaira mañasha, umachisha yangamanda Diosta mañanaun.</s>
      <s id="b.MAR.12.40.3">Caiguna astaumbas yali causaiyuj tucunaunga.</s>
     </seg>
     <seg type="verse" id="b.MAR.12.41">
      <s id="b.MAR.12.41.1">Jesús Diosma cuyana cullquira tandachina mala ñaupajpi tiarica.</s>
      <s id="b.MAR.12.41.2">Ricucami cullquira malai churajgunara.</s>
      <s id="b.MAR.12.41.3">Yapa charijguna ashca cullquira churanauca.</s>
     </seg>
     <seg type="verse" id="b.MAR.12.42">
      <s id="b.MAR.12.42.1">Shu huaccha huarmi llaquinaita shamuca.</s>
      <s id="b.MAR.12.42.2">Pai ishqui mediohuara churacami malai.</s>
      <s id="b.MAR.12.42.3">Ishqui medio shu real tucun.</s>
     </seg>
     <seg type="verse" id="b.MAR.12.43">
      <s id="b.MAR.12.43.1">Shinajpi Jesús pai yachachishca runaunara cayasha paigunara rimaca: Cierto pacha cangunara nini, cai llaquinaita huaccha huarmi tucuimanda yali churashcami.</s>
     </seg>
     <seg type="verse" id="b.MAR.12.44">
      <s id="b.MAR.12.44.1">Shujguna paiguna yalijta charishcamanda puchura churanauca.</s>
      <s id="b.MAR.12.44.2">Randi cai huaccha huarmi pai charishca tupu llambura churaca, pai micuna randina cullquira.</s>
     </seg>
    </div>
    <div type="chapter" id="b.MAR.13">
     <seg type="verse" id="b.MAR.13.1">
      <s id="b.MAR.13.1.1">Jesús Diospa huasimanda llucshimushcai, shu pai yachachishca runa rimaca: Ricupai, Yachachij, nica, cai atun rumiunaras, cai huasiunaras.</s>
     </seg>
     <seg type="verse" id="b.MAR.13.2">
      <s id="b.MAR.13.2.1">Jesús cutipasha paita rimaca: ¿Ricunguichu cai atun huasiunara?</s>
      <s id="b.MAR.13.2.2">Mana ima rumis shu rumi ahuais saquiringachu.</s>
      <s id="b.MAR.13.2.3">Tucui tulashca anga.</s>
     </seg>
     <seg type="verse" id="b.MAR.13.3">
      <s id="b.MAR.13.3.1">Paiga Olivos nishca urcui tiarisha, Diospa huasi ñahuipurai, Pedro Jacobo Juan Andresndi chicambi paita tapunauca:</s>
     </seg>
     <seg type="verse" id="b.MAR.13.4">
      <s id="b.MAR.13.4.1">Rimahuapai, ninauca, ¿imahoras tucui caiguna tucunaungai?</s>
      <s id="b.MAR.13.4.2">¿Ima sami ricuringa caiguna pactarinai?</s>
     </seg>
     <seg type="verse" id="b.MAR.13.5">
      <s id="b.MAR.13.5.1">Jesús cutipasha rimai callarica: Iyanguichi maicambas cangunara ama umachichu.</s>
     </seg>
     <seg type="verse" id="b.MAR.13.6">
      <s id="b.MAR.13.6.1">Ashca runauna ñuca shutü shamunaunga, Ñucami Cristo ani, nisha.</s>
      <s id="b.MAR.13.6.2">Ashca runaunara umachinaunga.</s>
     </seg>
     <seg type="verse" id="b.MAR.13.7">
      <s id="b.MAR.13.7.1">Imahoraspas guerraunara uyashaga, guerra shimiras, ama nusparinguichi.</s>
      <s id="b.MAR.13.7.2">Casna tucuna ministirinmi.</s>
      <s id="b.MAR.13.7.3">Shinashas cai pacha chara mana tucuringachu.</s>
     </seg>
     <seg type="verse" id="b.MAR.13.8">
      <s id="b.MAR.13.8.1">Llactapura macananaungami; rey apuunapura macananaunga.</s>
      <s id="b.MAR.13.8.2">Ashca llactaunai allpa cuyunga.</s>
      <s id="b.MAR.13.8.3">Ashca yarcai shamunga.</s>
      <s id="b.MAR.13.8.4">Tormendarinauna tianaunga.</s>
      <s id="b.MAR.13.8.5">Caigunahua llaquiuna callarina angami.</s>
     </seg>
     <seg type="verse" id="b.MAR.13.9">
      <s id="b.MAR.13.9.1">Canguna cangunallara iyanguichi.</s>
      <s id="b.MAR.13.9.2">Taripaj maquii entregai tucunguichimi.</s>
      <s id="b.MAR.13.9.3">Tandarina huasiunai cangunara azutinaungami.</s>
      <s id="b.MAR.13.9.4">Gobierno apuuna ñaupajma rey apu ñaupajmas cayai tucunguichimi ñucara llaquishcamanda, paigunara rimangaj.</s>
     </seg>
     <seg type="verse" id="b.MAR.13.10">
      <s id="b.MAR.13.10.1">Ñauparaga ministirinmi tucui llactaunama evangelio shimira rimashca achu.</s>
     </seg>
     <seg type="verse" id="b.MAR.13.11">
      <s id="b.MAR.13.11.1">Imahoraspas cangunara entregangaj pushanaupi, imara rímanara ama ñaupa iyanguichi, ama iyarishas.</s>
      <s id="b.MAR.13.11.2">Chi ratoi canguna iyaibi cushca shimira chillara rimanguichi.</s>
      <s id="b.MAR.13.11.3">Mana canguna munaimanda rimangaraunguichi, randi Santo Espiritumanda rimana shimira cangunara cushca anga.</s>
     </seg>
     <seg type="verse" id="b.MAR.13.12">
      <s id="b.MAR.13.12.1">Shu uqui paihua uquira huañuchingaj entregangami, shinallara yaya churiras.</s>
      <s id="b.MAR.13.12.2">Shinallara churiuna yayaunahua atarinaungami, paigunara huañuchinaungami.</s>
     </seg>
     <seg type="verse" id="b.MAR.13.13">
      <s id="b.MAR.13.13.1">Ñuca shutira llaquishcamanda canguna tucuiunamanda chijnishca anguichimi.</s>
      <s id="b.MAR.13.13.2">Randi maicans puchucaigama ahuantasha, paimi quishpichishca anga.</s>
     </seg>
     <seg type="verse" id="b.MAR.13.14">
      <s id="b.MAR.13.14.1">Imahoras Dios chijnishcara ricunguichi, Diosmanda rimaj Daniel rimashcasna, pai mana tiaihuaj tiaushcai shayarijta - ricuj runaga intindichu — chi horasllaira Judeai tiajguna urcuma miticunauchu.</s>
     </seg>
     <seg type="verse" id="b.MAR.13.15">
      <s id="b.MAR.13.15.1">Maicans huasi ahuai tiaushaga huasi ucuma ama icuchu imaras apangaj.</s>
     </seg>
     <seg type="verse" id="b.MAR.13.16">
      <s id="b.MAR.13.16.1">Maicans pajllama tiaushaga paihua churanara apangaj ama tigrachu.</s>
     </seg>
     <seg type="verse" id="b.MAR.13.17">
      <s id="b.MAR.13.17.1">llaquinaita icsayujguna. llaquinaita llullu huahuayujguna chi punzhaunai.</s>
     </seg>
     <seg type="verse" id="b.MAR.13.18">
      <s id="b.MAR.13.18.1">Diosta mañaichi canguna miticuna ama tamia tiempoi tucuchu.</s>
     </seg>
     <seg type="verse" id="b.MAR.13.19">
      <s id="b.MAR.13.19.1">Chi punzhaunaiga atun tormendarina tiempo shamunga.</s>
      <s id="b.MAR.13.19.2">Casna sami tormendos mana tiashcachu Dios cai pachara rasha callarishcamanda cuna horasgamas, maspas mana cuti tiangachu.</s>
     </seg>
     <seg type="verse" id="b.MAR.13.20">
      <s id="b.MAR.13.20.1">Dios cai punzhaunara mana pishiyachijpiga manapihuas quishpichishca anma.</s>
      <s id="b.MAR.13.20.2">Astaumbas pai ajllashcaunara llaquishcamanda chi punzhaunara pishiyachicami.</s>
     </seg>
     <seg type="verse" id="b.MAR.13.21">
      <s id="b.MAR.13.21.1">Shinajpi maicans rimajpi: Riqui, nisha, Cristo caibimi, Cristo chihuimi, nisha, ama quiringuichi.</s>
     </seg>
     <seg type="verse" id="b.MAR.13.22">
      <s id="b.MAR.13.22.1">Llulla Cristouna atarinaungami llulla rimajgunandi.</s>
      <s id="b.MAR.13.22.2">Paiguna atun ricurinaunaras munanaita rashcaunaras umachisha ricuchinaungami, ushaihuaj ajpi quiquin ajllashcaunaras umachingaj.</s>
     </seg>
     <seg type="verse" id="b.MAR.13.23">
      <s id="b.MAR.13.23.1">Astaun canguna ricunguichi.</s>
      <s id="b.MAR.13.23.2">Ña fíaupallara tucuira cangunara rimashcani.</s>
     </seg>
     <seg type="verse" id="b.MAR.13.24">
      <s id="b.MAR.13.24.1">Shinashaga chi llaqui punzhaunai tormendarinauna pasashca huasha, indi yanayangami quillas llanduyangami.</s>
     </seg>
     <seg type="verse" id="b.MAR.13.25">
      <s id="b.MAR.13.25.1">Estrellasguna ahua pachamanda urmamunaunga.</s>
      <s id="b.MAR.13.25.2">Ahua pachai tiaj ushanauna cuyuchishca anaunga.</s>
     </seg>
     <seg type="verse" id="b.MAR.13.26">
      <s id="b.MAR.13.26.1">Chi ratollaira, ñuca, Runa Churi nishcara, ricunaungami puyui shamujta shinzhi ushanahua ali sumajhuas.</s>
     </seg>
     <seg type="verse" id="b.MAR.13.27">
      <s id="b.MAR.13.27.1">Shinajpi ñuca angelgunara cachamushami.</s>
      <s id="b.MAR.13.27.2">Ñuca ajllashcaunara tandachishami chuscu huaira shamuna partimanda, cai pacha pundamanda ahua pacha pundagamas.</s>
     </seg>
     <seg type="verse" id="b.MAR.13.28">
      <s id="b.MAR.13.28.1">Higo muyu yuramanda yachaichi.</s>
      <s id="b.MAR.13.28.2">Paihua pallcauna llulluyaupi, pangauna ña llucshiupi, ña yachanguichi rupai tiempo pactamun.</s>
     </seg>
     <seg type="verse" id="b.MAR.13.29">
      <s id="b.MAR.13.29.1">Shinallara canguna cai tucui tucushcara ricusha, ña yachanguichimi pai mayanllaimi, ña pungüimi tiaun.</s>
     </seg>
     <seg type="verse" id="b.MAR.13.30">
      <s id="b.MAR.13.30.1">Cierto pacha cangunara nini, cai horas aj runauna mana pasanaungachu cai tucui rimashcauna pactarinagama.</s>
     </seg>
     <seg type="verse" id="b.MAR.13.31">
      <s id="b.MAR.13.31.1">Ahua pachas cai pachas chingarinaungami; randi ñuca rimashca shimi mana imahoras chingaringachu.</s>
     </seg>
     <seg type="verse" id="b.MAR.13.32">
      <s id="b.MAR.13.32.1">Chi punzhara chi horasta pihuas mana yachanzhu.</s>
      <s id="b.MAR.13.32.2">Ahua pachai tiaj angelgunas, Diospa Churis mana yachanaunzhu.</s>
      <s id="b.MAR.13.32.3">Randi Yaya Dioslla yachanmi.</s>
     </seg>
     <seg type="verse" id="b.MAR.13.33">
      <s id="b.MAR.13.33.1">Ricuichi, chapaichi, mañaichi.</s>
      <s id="b.MAR.13.33.2">Cai horas pactamunara mana yachanguichi.</s>
     </seg>
     <seg type="verse" id="b.MAR.13.34">
      <s id="b.MAR.13.34.1">Imasna caru partima rij runasna, paihua huasira saquica sirvijguna maquii, caran runama paihua quiquin tarabanara rimasha, pungüi cuirajta rimaca chapachu nisha.</s>
     </seg>
     <seg type="verse" id="b.MAR.13.35">
      <s id="b.MAR.13.35.1">Shinajpi chapaichi.</s>
      <s id="b.MAR.13.35.2">Huasiyuj dueño pactamuna horasta mana yachanguichi, chishi ashas, chaupi tuta, gallo cantanara, punzhayanaras;</s>
     </seg>
     <seg type="verse" id="b.MAR.13.36">
      <s id="b.MAR.13.36.1">manashaga pai cungaimanda shamusha cangunara puñuriaita tupangami.</s>
     </seg>
     <seg type="verse" id="b.MAR.13.37">
      <s id="b.MAR.13.37.1">Cangunara rimashcaunara tucuimas rimauni.</s>
      <s id="b.MAR.13.37.2">Chapaichi, nini.</s>
     </seg>
    </div>
    <div type="chapter" id="b.MAR.14">
     <seg type="verse" id="b.MAR.14.1">
      <s id="b.MAR.14.1.1">Ishqui punzha huashaga, Pascua ista aca.</s>
      <s id="b.MAR.14.1.2">Puscu illaj tandara micuna punzhauna pactamunauca.</s>
      <s id="b.MAR.14.1.3">Sacerdote apuuna yachaira yachachijgunandi imasna rasha Jesusta umachisha apingaj, paita huañuchingajta rimananauca.</s>
     </seg>
     <seg type="verse" id="b.MAR.14.2">
      <s id="b.MAR.14.2.1">Paiguna ninauca: Ista punzhaiga ama apinauchu, runauna ama nusparinauchu.</s>
     </seg>
     <seg type="verse" id="b.MAR.14.3">
      <s id="b.MAR.14.3.1">Jesús Betania llactai tiaushcai, shu Simón nishca llagayuj runa huasii, mesai tiarijpiga shu huarmi ashca valij gusto asnaj ambira apamuca valij rumi purui.</s>
      <s id="b.MAR.14.3.2">Huarmi punirá paquisha Jesuspa umai, ambira talicami.</s>
     </seg>
     <seg type="verse" id="b.MAR.14.4">
      <s id="b.MAR.14.4.1">Huaquin chihui tiajguna shungu ucui piñarinauca.</s>
      <s id="b.MAR.14.4.2">Shina ninauca: ¿Imarasha cai ali asnaj ambira yanga baratun?</s>
     </seg>
     <seg type="verse" id="b.MAR.14.5">
      <s id="b.MAR.14.5.1">Caiga catuna usharicami, quinsa patsac yali cullquihua, tsuntsuunama cungaj.</s>
      <s id="b.MAR.14.5.2">Huarmira piñanauca.</s>
     </seg>
     <seg type="verse" id="b.MAR.14.6">
      <s id="b.MAR.14.6.1">Astaumbas Jesús rimaca: Saquichi, nisha, ¿imamanda paita piñanguichi?</s>
      <s id="b.MAR.14.6.2">Alirami rashca ñucara.</s>
     </seg>
     <seg type="verse" id="b.MAR.14.7">
      <s id="b.MAR.14.7.1">Tsuntsuuna imahoraspas cangunahua tianaungami.</s>
      <s id="b.MAR.14.7.2">Canguna munashcai paigunara yanapana ushanguichi.</s>
      <s id="b.MAR.14.7.3">Ñucaraga mana tucui horas charihuanguichichu.</s>
     </seg>
     <seg type="verse" id="b.MAR.14.8">
      <s id="b.MAR.14.8.1">Caiga pai ushashca tupura rashca.</s>
      <s id="b.MAR.14.8.2">Paiga ñuca aichara pambanai armachinara ñaupara rashcami.</s>
     </seg>
     <seg type="verse" id="b.MAR.14.9">
      <s id="b.MAR.14.9.1">Cierto pacha cangunara nini: Maibis cai evangelio shimi rimarijpi, tucui cai pachai, cai huarmi rashcara cuentashca angami paita iyarichingaj.</s>
     </seg>
     <seg type="verse" id="b.MAR.14.10">
      <s id="b.MAR.14.10.1">Shinajpi Judas Iscariote nishca, Jesuspa chunga ishquiunamanda shuj, sacerdote apuunama ricami, Jesusta paiguna maquii entregangaj.</s>
     </seg>
     <seg type="verse" id="b.MAR.14.11">
      <s id="b.MAR.14.11.1">Apuunaga cushiyanaucami Judas rimashcara uyasha.</s>
      <s id="b.MAR.14.11.2">Cullquira cushun ninauca.</s>
      <s id="b.MAR.14.11.3">Imasna rasha Jesusta paiguna maquii entregangaj Judas iyarica.</s>
     </seg>
     <seg type="verse" id="b.MAR.14.12">
      <s id="b.MAR.14.12.1">Ñaupa punda puscu illaj tanda micuna punzhaunai, Pascua ista sacrificio rana horaspi, Jesús yachachishca runauna paita rimanauca: ¿Maibi Pascua istara micunara muñanguichu alichingaj? nisha.</s>
     </seg>
     <seg type="verse" id="b.MAR.14.13">
      <s id="b.MAR.14.13.1">Pai yachachishca runaunamanda ishquira cachaca.</s>
      <s id="b.MAR.14.13.2">Paigunara nica: Richi llactama, chihui shu runara yacu quisara apauta tupanguichimi.</s>
      <s id="b.MAR.14.13.3">Paita catichi.</s>
     </seg>
     <seg type="verse" id="b.MAR.14.14">
      <s id="b.MAR.14.14.1">Maibi icujpiga huasiyuj runara tapunguichi: Ñucanchira yachachij nin, ¿maibira micuna ucu, ñuca yachachishca runaunandi Pascua istara micungaj?</s>
     </seg>
     <seg type="verse" id="b.MAR.14.15">
      <s id="b.MAR.14.15.1">Pai shu ahua patai atun micuna ucura ricuchinga ña alichishcara.</s>
      <s id="b.MAR.14.15.2">Chihui ñucanchijta puruntuichi.</s>
     </seg>
     <seg type="verse" id="b.MAR.14.16">
      <s id="b.MAR.14.16.1">Pai yachachishca runauna llactama rinauca.</s>
      <s id="b.MAR.14.16.2">Jesús rimashcasna tupanauca.</s>
      <s id="b.MAR.14.16.3">Chihui Pascua ista micunara alichinauca.</s>
     </seg>
     <seg type="verse" id="b.MAR.14.17">
      <s id="b.MAR.14.17.1">Ña tutayaupi paihua chunga ishqui runaunandi shamuca.</s>
     </seg>
     <seg type="verse" id="b.MAR.14.18">
      <s id="b.MAR.14.18.1">Shinarasha mesai tiarishcai, paiguna micushca ratollai, Jesús nica: Cierto pacha cangunamanda shu ñucahua micuj ñucara entregangaraunmi.</s>
     </seg>
     <seg type="verse" id="b.MAR.14.19">
      <s id="b.MAR.14.19.1">Shinajpi jaiguna llaquiringaj callarinauca.</s>
      <s id="b.MAR.14.19.2">Caran shuj rimasha: ¿Ñuca chari ani? shujpas, ¿Ñuca chari ani? ninauca.</s>
     </seg>
     <seg type="verse" id="b.MAR.14.20">
      <s id="b.MAR.14.20.1">Jesús cutipasha rimaca: Canguna chunga ishquimanda shuj ñucahua pacta pulatoi tan rajmi, paimi anga.</s>
     </seg>
     <seg type="verse" id="b.MAR.14.21">
      <s id="b.MAR.14.21.1">Cierto pacha ñuca, Runa Churi nishca, riunimi, ñucamanda quillcashcasna.</s>
      <s id="b.MAR.14.21.2">Astaun ayailla chi runa Runa Churira entregaj.</s>
      <s id="b.MAR.14.21.3">Paihuaga astaumbas mana pagaringaj ali manmaca.</s>
     </seg>
     <seg type="verse" id="b.MAR.14.22">
      <s id="b.MAR.14.22.1">Paiguna micuushcai Jesús tandara apica, bendiciasha paquicami.</s>
      <s id="b.MAR.14.22.2">Paigunara rimasha: Apichi, nica, caimi ñuca aicha.</s>
     </seg>
     <seg type="verse" id="b.MAR.14.23">
      <s id="b.MAR.14.23.1">Vasora apisha, agrasishca huasha, paigunama cucami.</s>
      <s id="b.MAR.14.23.2">Paiguna tucui vasomanda upinauca.</s>
     </seg>
     <seg type="verse" id="b.MAR.14.24">
      <s id="b.MAR.14.24.1">Paigunara nica: Caiga ñuca mushuj pactachina shimira valichina yahuar.</s>
      <s id="b.MAR.14.24.2">Ashcaunamanda talishcami.</s>
     </seg>
     <seg type="verse" id="b.MAR.14.25">
      <s id="b.MAR.14.25.1">Cierto pacha cangunara nini: Uvillas muyu yacura mana cuti upishachu Dios mandana pachai mushujta upina punzhagama.</s>
     </seg>
     <seg type="verse" id="b.MAR.14.26">
      <s id="b.MAR.14.26.1">Paigunaga cantanara cantashca huasha, llucshisha Olivos nishca urcuma rinauca.</s>
     </seg>
     <seg type="verse" id="b.MAR.14.27">
      <s id="b.MAR.14.27.1">Jesús rimaca: Tucui canguna ñucamanda cuna tutai pingaringuichimi.</s>
      <s id="b.MAR.14.27.2">Quillcashca tian: Borregora cuirajta chugrichishami; borregouna callpasha chausirinaungami.</s>
     </seg>
     <seg type="verse" id="b.MAR.14.28">
      <s id="b.MAR.14.28.1">Causarishca huashaga ñuca cangunamanda ñaupa Galilea partima risha.</s>
     </seg>
     <seg type="verse" id="b.MAR.14.29">
      <s id="b.MAR.14.29.1">Shinajpi Pedro cutipaca: Tucui pingarinaupis, ñucaga mana.</s>
     </seg>
     <seg type="verse" id="b.MAR.14.30">
      <s id="b.MAR.14.30.1">Jesús cutipaca: Cierto pacha canda nini, Can, cuna, cuna tutai, gallo manara ishqui cuti cantajllaira, ñucamanda quinsa cuti ninguimi: Paita mana ricsinichu.</s>
     </seg>
     <seg type="verse" id="b.MAR.14.31">
      <s id="b.MAR.14.31.1">Pedroga shinzhi rimasha nica: Canhua huañuna ministirijpi canmanda mana nishachu, Paita mana ricsinichu.</s>
      <s id="b.MAR.14.31.2">Tucui chi shujgunas shinallara ninauca.</s>
     </seg>
     <seg type="verse" id="b.MAR.14.32">
      <s id="b.MAR.14.32.1">Getsemaní nishca sisa pambama shamunauca.</s>
      <s id="b.MAR.14.32.2">Chihui Jesús pai yachachishca runaunara rimaca: Caibi tiarichi, nisha, ñucaga Diosta mañai risha.</s>
     </seg>
     <seg type="verse" id="b.MAR.14.33">
      <s id="b.MAR.14.33.1">Jesús paihua pariju pushaca Pedrora, Jacobora Juandas.</s>
      <s id="b.MAR.14.33.2">Pai ashca llaquiringaj callarica, turbaringajpas.</s>
     </seg>
     <seg type="verse" id="b.MAR.14.34">
      <s id="b.MAR.14.34.1">Jesús paigunara rimaca: Ñuca alma huañunalla llaquirinmi.</s>
      <s id="b.MAR.14.34.2">Shuyaichi caibi, chapaichi.</s>
     </seg>
     <seg type="verse" id="b.MAR.14.35">
      <s id="b.MAR.14.35.1">Ansa ñaupasha rica.</s>
      <s id="b.MAR.14.35.2">Allpai urmasha, Diosta mañaca: Usharijpiga, cai horas pasachu ñucamanda, nisha.</s>
     </seg>
     <seg type="verse" id="b.MAR.14.36">
      <s id="b.MAR.14.36.1">Casnami nica: Abba, Yaya, canhua tucui raihuajllami.</s>
      <s id="b.MAR.14.36.2">Cai tormendarina vasora cuenta anzhuchipai ñucamanda.</s>
      <s id="b.MAR.14.36.3">Randi mana ñuca munashcasna, astaumbas can munashcasna rashca tucuchu.</s>
     </seg>
     <seg type="verse" id="b.MAR.14.37">
      <s id="b.MAR.14.37.1">Jesús tigramusha, paihua runauna puñuriaita tupaca.</s>
      <s id="b.MAR.14.37.2">Pedrora rimasha: Simón, nica, ¿puñunguichu?</s>
      <s id="b.MAR.14.37.3">¿Manzhu shu hora tupura chapanara ushashcangui?</s>
     </seg>
     <seg type="verse" id="b.MAR.14.38">
      <s id="b.MAR.14.38.1">Chapaichi, mañaichi ama tentaciombi icungaj.</s>
      <s id="b.MAR.14.38.2">Cierto pacha alma munanmi, astaun aicha sambayashcami, nica.</s>
     </seg>
     <seg type="verse" id="b.MAR.14.39">
      <s id="b.MAR.14.39.1">Cutillara rica.</s>
      <s id="b.MAR.14.39.2">Ñaupa cuentallara rimasha, Diosta mañaca.</s>
     </seg>
     <seg type="verse" id="b.MAR.14.40">
      <s id="b.MAR.14.40.1">Jesús tigramusha, cutillara paigunara puñuriaita tupaca, paiguna puñunaihua singusha.</s>
      <s id="b.MAR.14.40.2">Imara cutipanara mana yachanaucachu.</s>
     </seg>
     <seg type="verse" id="b.MAR.14.41">
      <s id="b.MAR.14.41.1">Quinsa cuti tucunai shamuca.</s>
      <s id="b.MAR.14.41.2">Paigunara rimaca: Puñuichi ña, samaichi.</s>
      <s id="b.MAR.14.41.3">Chillami, horas ña pactarishca.</s>
      <s id="b.MAR.14.41.4">Ñuca, Runa Churi nishca, uchayujguna maquii entregashca mani.</s>
     </seg>
     <seg type="verse" id="b.MAR.14.42">
      <s id="b.MAR.14.42.1">Jesús nica: Atarichi, acuichi.</s>
      <s id="b.MAR.14.42.2">Ñucara entregaj runa ña mayanllayamun.</s>
     </seg>
     <seg type="verse" id="b.MAR.14.43">
      <s id="b.MAR.14.43.1">Jesús chara rimaushcallai Judas shamuca.</s>
      <s id="b.MAR.14.43.2">Pai Jesuspa chunga ishquimanda shuj aca.</s>
      <s id="b.MAR.14.43.3">Judashua pariju ashca runauna shamunauca esparaunahua caspiunahua.</s>
      <s id="b.MAR.14.43.4">Sacerdote apuuna yachaira yachachijguna rucuunas paigunara cachamunauca.</s>
     </seg>
     <seg type="verse" id="b.MAR.14.44">
      <s id="b.MAR.14.44.1">Jesusta entregaj runa paigunara rimaca: Maicanda ñuca muchajpi paimi anga.</s>
      <s id="b.MAR.14.44.2">Paita apinguichi, ali cuirasha pushanguichi.</s>
     </seg>
     <seg type="verse" id="b.MAR.14.45">
      <s id="b.MAR.14.45.1">Judas pactamusha Jesusma llutarica.</s>
      <s id="b.MAR.14.45.2">Yachachij, yachachij, nisha, paita muchaca.</s>
     </seg>
     <seg type="verse" id="b.MAR.14.46">
      <s id="b.MAR.14.46.1">Shinarasha paiguna Jesusta apinauca.</s>
     </seg>
     <seg type="verse" id="b.MAR.14.47">
      <s id="b.MAR.14.47.1">Chihui ajgunamanda shuj paihua esparara llucchisha, sacerdote atun apura sirvijta rinri carara pitica.</s>
     </seg>
     <seg type="verse" id="b.MAR.14.48">
      <s id="b.MAR.14.48.1">Jesús nica: ¿Shuhuajta cuenta ñucara apingaj llucshimucanguichi esparaunahua caspiunahua?</s>
     </seg>
     <seg type="verse" id="b.MAR.14.49">
      <s id="b.MAR.14.49.1">Caran punzha cangunahua Diospa huasii yachachisha tiaucani.</s>
      <s id="b.MAR.14.49.2">Mana apihuacanguichi.</s>
      <s id="b.MAR.14.49.3">Shinajllaira casnami tucun Quillcashcauna pactaringaj.</s>
     </seg>
     <seg type="verse" id="b.MAR.14.50">
      <s id="b.MAR.14.50.1">Shinajpi tucui Jesús yachachishca runauna paita saquisha miticunauca.</s>
     </seg>
     <seg type="verse" id="b.MAR.14.51">
      <s id="b.MAR.14.51.1">Shu maltaga sabana llachapahua pillurisha catica.</s>
      <s id="b.MAR.14.51.2">Soldarouna paita apinauca.</s>
     </seg>
     <seg type="verse" id="b.MAR.14.52">
      <s id="b.MAR.14.52.1">Paiga llachapara saquisha llatan miticuca.</s>
     </seg>
     <seg type="verse" id="b.MAR.14.53">
      <s id="b.MAR.14.53.1">Jesusta sacerdote atun apujma pushamunauca.</s>
      <s id="b.MAR.14.53.2">Chihuiga tucui sacerdote apuuna rucuunandi yachaira yachachijgunandi tandarimunauca.</s>
     </seg>
     <seg type="verse" id="b.MAR.14.54">
      <s id="b.MAR.14.54.1">Pedroga canilla canilla catisha ricami, sacerdoteuna atun huasi pungugama.</s>
      <s id="b.MAR.14.54.2">Apu guardaunandi ninai cunusha tiauca.</s>
     </seg>
     <seg type="verse" id="b.MAR.14.55">
      <s id="b.MAR.14.55.1">Sacerdote apuunaga tucui gobiernoi mandajgunandi shimiunara mascanauca Jesusta huañuchingaj.</s>
      <s id="b.MAR.14.55.2">Astaumbas mana tupanaucachu.</s>
     </seg>
     <seg type="verse" id="b.MAR.14.56">
      <s id="b.MAR.14.56.1">Ashca runauna yanga llullasha paimanda rimanauca.</s>
      <s id="b.MAR.14.56.2">Randi paiguna rimashca shimiuna mana chi tonollachu aca.</s>
     </seg>
     <seg type="verse" id="b.MAR.14.57">
      <s id="b.MAR.14.57.1">Shinajpi shujguna atarimusha Jesusta causayachisha yanga llullasha rimanauca.</s>
     </seg>
     <seg type="verse" id="b.MAR.14.58">
      <s id="b.MAR.14.58.1">Pai rimashcara uyashcanchimi ninauca: Cai maquihua rashca templo huasira tulashami, nisha; randiga quinsa punzhai shujta mana maquihua rashcara sicachishami.</s>
     </seg>
     <seg type="verse" id="b.MAR.14.59">
      <s id="b.MAR.14.59.1">Shina ajllaira paiguna shimiuna mana chi tonollachu aca.</s>
     </seg>
     <seg type="verse" id="b.MAR.14.60">
      <s id="b.MAR.14.60.1">Shinajpi sacerdote atun apu paiguna chaupi shungüi atarisha Jesusta tapucami, nisha: ¿Mana imaras cutipangui?</s>
      <s id="b.MAR.14.60.2">¿Imara nisha canda causayachisha rimanaun?</s>
     </seg>
     <seg type="verse" id="b.MAR.14.61">
      <s id="b.MAR.14.61.1">Jesusga chunlla saquirica, mana imaras cutipaca.</s>
      <s id="b.MAR.14.61.2">Sacerdote atun apu cuti tapuca: Canga, ¿Cristochu angui? nisha, ¿Bendiciashca Diospa Churichu angui?</s>
     </seg>
     <seg type="verse" id="b.MAR.14.62">
      <s id="b.MAR.14.62.1">Jesús cutipasha nica: Ñuca maní; ñuca, Runa Churi nishca, ushaj Diospa ali maquima tiarishcara ricunguichimi.</s>
      <s id="b.MAR.14.62.2">Huashaga ahua pacha puyui shamujta ricunguichimi.</s>
     </seg>
     <seg type="verse" id="b.MAR.14.63">
      <s id="b.MAR.14.63.1">Shinajpi sacerdote atun apu paihua churanara lliquisha rimaca: ¿Imara mas ministishun rimajgunara?</s>
     </seg>
     <seg type="verse" id="b.MAR.14.64">
      <s id="b.MAR.14.64.1">Pai irus rimashcara uyashcanguichi.</s>
      <s id="b.MAR.14.64.2">¿Imara ninguichi?</s>
      <s id="b.MAR.14.64.3">Paiguna tucui: Huañuchinami, ninauca.</s>
     </seg>
     <seg type="verse" id="b.MAR.14.65">
      <s id="b.MAR.14.65.1">Huaquinguna paita tiucangaj callarinauca.</s>
      <s id="b.MAR.14.65.2">Paihua ñahuira quillpasha sajmanauca, Rimai, nisha.</s>
      <s id="b.MAR.14.65.3">Guardauna paita huactanauca maqui palahua.</s>
     </seg>
     <seg type="verse" id="b.MAR.14.66">
      <s id="b.MAR.14.66.1">Pedroga allpai, huasi chaupi shungüi tiaj patioi tiaushcai, shu sacerdoteuna atun apura sirvij huarmi shamuca.</s>
     </seg>
     <seg type="verse" id="b.MAR.14.67">
      <s id="b.MAR.14.67.1">Pedrora ninai cunusha tiauta ricusha, huarmi paita nica: Cambas Nazaretmanda Jesushua pariju tiaucangui.</s>
     </seg>
     <seg type="verse" id="b.MAR.14.68">
      <s id="b.MAR.14.68.1">Pedro cutipaca: Mana ricsinichu, nisha.</s>
      <s id="b.MAR.14.68.2">Imara chari ningui mana yachanichu.</s>
      <s id="b.MAR.14.68.3">Pai punguma llucshica, chi ratollaira gallo cantaca.</s>
     </seg>
     <seg type="verse" id="b.MAR.14.69">
      <s id="b.MAR.14.69.1">Chi sirvij huarmi Pedrora cuti ricusha, chihui tiajgunara rimai callarica: Cai runa chi montonmandami, nisha.</s>
     </seg>
     <seg type="verse" id="b.MAR.14.70">
      <s id="b.MAR.14.70.1">Cutillara Pedro: Mana ricsinichu nica.</s>
      <s id="b.MAR.14.70.2">Chihuashaga chihui tiajguna Pedrora rimanauca: Cierto pacha canga chi montonmanda angui, nisha.</s>
      <s id="b.MAR.14.70.3">Galilea runa angui.</s>
      <s id="b.MAR.14.70.4">Can paigunasna rimaj angui.</s>
     </seg>
     <seg type="verse" id="b.MAR.14.71">
      <s id="b.MAR.14.71.1">Shinajpi Pedro manali shimiunara rimangaj callarica, Diospa shutii rimasha: Canguna rimaushca runara mana ansas ricsinichu, nica.</s>
     </seg>
     <seg type="verse" id="b.MAR.14.72">
      <s id="b.MAR.14.72.1">Cutillara gallo cantaca.</s>
      <s id="b.MAR.14.72.2">Pedroga Jesús rimashca shimiunara iyaricami: Manara gallo ishqui cuti cantajllaira, canga quinsa cuti, Mana paita ricsinichu nisha rimanguimi.</s>
      <s id="b.MAR.14.72.3">Pedro caita iyarisha huacacami.</s>
     </seg>
    </div>
    <div type="chapter" id="b.MAR.15">
     <seg type="verse" id="b.MAR.15.1">
      <s id="b.MAR.15.1.1">Tutamandara, sacerdote apuuna rucuunandi yachaira yachachijgunandi gobierno mandajgunandi cuentananauca.</s>
      <s id="b.MAR.15.1.2">Chihuasha paiguna Jesusta huatasha paita pushasha, Pilatoma entreganauca.</s>
     </seg>
     <seg type="verse" id="b.MAR.15.2">
      <s id="b.MAR.15.2.1">Pilato Jesusta tapuca: ¿Canzhu Judioguna Rey Apu angui? nisha.</s>
      <s id="b.MAR.15.2.2">Jesús cutipasha nica: Canda shina ningui.</s>
     </seg>
     <seg type="verse" id="b.MAR.15.3">
      <s id="b.MAR.15.3.1">Sacerdote apuuna Jesusta ashcara causayachinauca.</s>
     </seg>
     <seg type="verse" id="b.MAR.15.4">
      <s id="b.MAR.15.4.1">Pilato cutillara tapuca: ¿Mana imaras cutipangui? nisha.</s>
      <s id="b.MAR.15.4.2">Riqui imasnara ashcara causayachinaun canda.</s>
     </seg>
     <seg type="verse" id="b.MAR.15.5">
      <s id="b.MAR.15.5.1">Shina nijpis Jesús shu shimillas mana cutipacachu.</s>
      <s id="b.MAR.15.5.2">Chiraigumanda Pilato manzharica.</s>
     </seg>
     <seg type="verse" id="b.MAR.15.6">
      <s id="b.MAR.15.6.1">Astaumbas ista punzhai shu causayuj runara cacharij aca, maicandas paiguna mañashcara.</s>
     </seg>
     <seg type="verse" id="b.MAR.15.7">
      <s id="b.MAR.15.7.1">Shu Barrabás nishca runa tiauca.</s>
      <s id="b.MAR.15.7.2">Paiga compañajgunandi chonda cularbi ishcarishca aca shu macanaushcai shu runara huañuchishcamanda.</s>
     </seg>
     <seg type="verse" id="b.MAR.15.8">
      <s id="b.MAR.15.8.1">Runauna shamushaga mañai callarinauca caran huata rashcasna rashca achu, nisha.</s>
     </seg>
     <seg type="verse" id="b.MAR.15.9">
      <s id="b.MAR.15.9.1">Pilato cutipasha nica: ¿Munanguichi ñuca judioguna Rey Apura cacharingaj?</s>
     </seg>
     <seg type="verse" id="b.MAR.15.10">
      <s id="b.MAR.15.10.1">Pilato ricsicami sacerdote apuuna Jesusta chijnishcamanda entreganauca.</s>
     </seg>
     <seg type="verse" id="b.MAR.15.11">
      <s id="b.MAR.15.11.1">Astaumbas sacerdote apuuna tucui runaunara rimanauca Barrabasta cacharingaj.</s>
     </seg>
     <seg type="verse" id="b.MAR.15.12">
      <s id="b.MAR.15.12.1">Pilato cutipasha cutillara nica: ¿Imara ranara munanguichi judioguna Rey Apu nishcara?</s>
     </seg>
     <seg type="verse" id="b.MAR.15.13">
      <s id="b.MAR.15.13.1">Paiguna cutillara caparinauca: Chacatai, nisha.</s>
     </seg>
     <seg type="verse" id="b.MAR.15.14">
      <s id="b.MAR.15.14.1">Pilatoga rimaca: ¿Ima manalira rashcachu?</s>
      <s id="b.MAR.15.14.2">Paigunaga maspas caparinauca: Chacatai, nisha.</s>
     </seg>
     <seg type="verse" id="b.MAR.15.15">
      <s id="b.MAR.15.15.1">Pilato runaunara cushiyachisha nisha Barrabasta cacharicami.</s>
      <s id="b.MAR.15.15.2">Randi Jesusta azutishca huasha paiguna maquii entregacami chacatangaj.</s>
     </seg>
     <seg type="verse" id="b.MAR.15.16">
      <s id="b.MAR.15.16.1">Shinajpi soldarouna Jesusta taripana huasi patioma pushanauca.</s>
      <s id="b.MAR.15.16.2">Tucui soldarounara cayanauca.</s>
     </seg>
     <seg type="verse" id="b.MAR.15.17">
      <s id="b.MAR.15.17.1">Puca llachapara churachinauca.</s>
      <s id="b.MAR.15.17.2">Chihuasha shu cashahua ahuashca llaitura churachinauca.</s>
     </seg>
     <seg type="verse" id="b.MAR.15.18">
      <s id="b.MAR.15.18.1">Paita salurasha cuenta: Cushiyai, judioguna Rey Apu, asisha ninauca.</s>
     </seg>
     <seg type="verse" id="b.MAR.15.19">
      <s id="b.MAR.15.19.1">Umai caspihua chugrichinauca.</s>
      <s id="b.MAR.15.19.2">Paita tiucanauca.</s>
      <s id="b.MAR.15.19.3">Alabajsna rasha paihua ñaupajpi cungurinauca.</s>
     </seg>
     <seg type="verse" id="b.MAR.15.20">
      <s id="b.MAR.15.20.1">Paita asishca huasha churachishca puca llachapara llatananauca.</s>
      <s id="b.MAR.15.20.2">Shinarasha quiquin churanara churachinauca.</s>
      <s id="b.MAR.15.20.3">Paita chacatangaj llucchimunauca.</s>
     </seg>
     <seg type="verse" id="b.MAR.15.21">
      <s id="b.MAR.15.21.1">Shu Cirene llactamanda Simón shu partimanda shamusha pasauca.</s>
      <s id="b.MAR.15.21.2">Paita Jesuspa cruzta apachinauca.</s>
      <s id="b.MAR.15.21.3">Cai Simón Alejandro Rufo nishcauna yaya aca.</s>
     </seg>
     <seg type="verse" id="b.MAR.15.22">
      <s id="b.MAR.15.22.1">Gólgota nishca pambama Jesusta pushanauca.</s>
      <s id="b.MAR.15.22.2">Runa shimii caita Uma Tullu Pamba, nin.</s>
     </seg>
     <seg type="verse" id="b.MAR.15.23">
      <s id="b.MAR.15.23.1">Paiguna mirra nishca ambihua masashca vinora Jesús upingaj ricuchinauca.</s>
      <s id="b.MAR.15.23.2">Jesusga mana upicachu.</s>
     </seg>
     <seg type="verse" id="b.MAR.15.24">
      <s id="b.MAR.15.24.1">Jesusta chacatashca huasha, paihua churanara paigunapura chaupinauca, maicanda lichayuj asha apanauchu.</s>
     </seg>
     <seg type="verse" id="b.MAR.15.25">
      <s id="b.MAR.15.25.1">Ahualla punzha, las nueve tupui, Jesusta chacatanauca.</s>
     </seg>
     <seg type="verse" id="b.MAR.15.26">
      <s id="b.MAR.15.26.1">Paihua causa quillcai quillcashca tiaca: Judioguna Rey Apu.</s>
     </seg>
     <seg type="verse" id="b.MAR.15.27">
      <s id="b.MAR.15.27.1">Paihua pariju ishqui shuhuajgunara chacatanauca, shuj ali maquima, chishuj lluqui maquima.</s>
     </seg>
     <seg type="verse" id="b.MAR.15.28">
      <s id="b.MAR.15.28.1">Shina rasha ñaupa horas Quillcashca Shimi pactaricami.</s>
      <s id="b.MAR.15.28.2">Cai quillcashca nica: Uchayujgunandi yupashca aca.</s>
     </seg>
     <seg type="verse" id="b.MAR.15.29">
      <s id="b.MAR.15.29.1">Pasajguna Jesusta camisha, umara cuyuchisha rimanauca: Aa, nisha, canmi Diospa huasira tulaj, quinsa punzhai shayachij,</s>
     </seg>
     <seg type="verse" id="b.MAR.15.30">
      <s id="b.MAR.15.30.1">canllara quishpi, cruzmanda irgüi.</s>
     </seg>
     <seg type="verse" id="b.MAR.15.31">
      <s id="b.MAR.15.31.1">Sacerdote apuuna yachaira yachachijgunandi shinallara asisha rimananauca: Shujgunara quishpichicami, nisha, randi pai quiquinllara mana ushanzhu quishpinara.</s>
     </seg>
     <seg type="verse" id="b.MAR.15.32">
      <s id="b.MAR.15.32.1">Cristo, Israel runauna Rey Apu cruzmanda irguchu, ñucanchi ricusha quiringaj, ninauca.</s>
      <s id="b.MAR.15.32.2">Shinallara paihua pariju chacatashca runauna paita caminauca.</s>
     </seg>
     <seg type="verse" id="b.MAR.15.33">
      <s id="b.MAR.15.33.1">Ka doce horasmanda pacha chaupi punzhai tun llanduyamuca las tres tupugama.</s>
     </seg>
     <seg type="verse" id="b.MAR.15.34">
      <s id="b.MAR.15.34.1">Chaupi chishira las tres mayanda Jesús shinzhira caparica: Eloi, eloi, ¿lama sabactani? nisha.</s>
      <s id="b.MAR.15.34.2">Caiga runa shimii nin: Ñuca Dios, ñuca Dios, ¿imamanda ñucara saquihuashcangui?</s>
     </seg>
     <seg type="verse" id="b.MAR.15.35">
      <s id="b.MAR.15.35.1">Huaquin chihui ajguna uyasha, Ricupaichi, ninauca, Elíasta cayaun.</s>
     </seg>
     <seg type="verse" id="b.MAR.15.36">
      <s id="b.MAR.15.36.1">Shu runa callpasha rica, shu putusta ayaj vinohua tsungachisha, caspi pundai churasha, Jesús upingaj ricuchicami.</s>
      <s id="b.MAR.15.36.2">Saquichi, nica, ricushunchi Elias shamunga chari paita irguchingaj.</s>
     </seg>
     <seg type="verse" id="b.MAR.15.37">
      <s id="b.MAR.15.37.1">Jesusga shinzhi shimihua caparisha pitirica.</s>
     </seg>
     <seg type="verse" id="b.MAR.15.38">
      <s id="b.MAR.15.38.1">Chi ratoi Diospa huasii huarcushca llachapa ahuamanda allpama pasajta lliquiricami.</s>
     </seg>
     <seg type="verse" id="b.MAR.15.39">
      <s id="b.MAR.15.39.1">Paihua rayai shayarij capitán, Jesús huañusha capariuta ricusha: Caiga cierto pacha Diospa churirni, nica.</s>
     </seg>
     <seg type="verse" id="b.MAR.15.40">
      <s id="b.MAR.15.40.1">Carumanda huaquin huarmiuna ricurianauca.</s>
      <s id="b.MAR.15.40.2">Chigunahua tianauca María Magdalena, quipa Jacobohua Josehua mama María, Salomendi.</s>
     </seg>
     <seg type="verse" id="b.MAR.15.41">
      <s id="b.MAR.15.41.1">Chigunaga Jesús Galilea partii ashcai, paita catisha sirvinaucami.</s>
      <s id="b.MAR.15.41.2">Shinallara paígunandi shujguna Jesushua Jerusalenma sicamujguna tianauca.</s>
     </seg>
     <seg type="verse" id="b.MAR.15.42">
      <s id="b.MAR.15.42.1">Tutayaupi, Puruntuna nishca punzha asha, samana punzha tucunai alichina horas aca.</s>
     </seg>
     <seg type="verse" id="b.MAR.15.43">
      <s id="b.MAR.15.43.1">Arimatea llactamanda José, valij gobiernoi mandaj runa, paihuas Diospa gobierno pachara chapau, mana ansas manzhasha Pilatoma rica huañushca Jesús aichara mañangaj.</s>
     </seg>
     <seg type="verse" id="b.MAR.15.44">
      <s id="b.MAR.15.44.1">Pilato Jesús ña huañushcara mana quirícachu.</s>
      <s id="b.MAR.15.44.2">Capitanda cayachi cachasha tapucami.</s>
      <s id="b.MAR.15.44.3">¿Ña huañushcachu? nisha.</s>
     </seg>
     <seg type="verse" id="b.MAR.15.45">
      <s id="b.MAR.15.45.1">Capitán rimashcara uyasha, huañushca Jesús aichara Josema cuca.</s>
     </seg>
     <seg type="verse" id="b.MAR.15.46">
      <s id="b.MAR.15.46.1">José shu yuraj linzora randica.</s>
      <s id="b.MAR.15.46.2">Jesusta cruzmanda irguchisha, linzohua pilluca, pambana uctui chingachica.</s>
      <s id="b.MAR.15.46.3">Pambana uctu peñas ucui allashca aca.</s>
      <s id="b.MAR.15.46.4">Shu rumira voltiachisha, uctu pungura ishcaca.</s>
     </seg>
     <seg type="verse" id="b.MAR.15.47">
      <s id="b.MAR.15.47.1">María Magdalena, María Josehua mamandi, Jesusta chingachishcara ricunauca.</s>
     </seg>
    </div>
    <div type="chapter" id="b.MAR.16">
     <seg type="verse" id="b.MAR.16.1">
      <s id="b.MAR.16.1.1">Samana punzha pasashca huasha, María Magdalena, Jacobo mama María, Salomendi gusto asnaj ambiunara randinauca Jesusta armachi ringaj.</s>
     </seg>
     <seg type="verse" id="b.MAR.16.2">
      <s id="b.MAR.16.2.1">Semana ñaupa punzhai, tutamanda indi llucshimushcai, Jesusta pambashcama shamunauca.</s>
     </seg>
     <seg type="verse" id="b.MAR.16.3">
      <s id="b.MAR.16.3.1">Paigunapura ninauca: ¿Rumira uctu pungumanda pita voltiachisha cuhuangái?</s>
     </seg>
     <seg type="verse" id="b.MAR.16.4">
      <s id="b.MAR.16.4.1">Paiguna ricujpiga, rumi ña voltiachishca aca.</s>
      <s id="b.MAR.16.4.2">Rumiga yapa atun maca.</s>
     </seg>
     <seg type="verse" id="b.MAR.16.5">
      <s id="b.MAR.16.5.1">Pambashca uctui icusha, shu malta ali maquima tiajta ricunauca.</s>
      <s id="b.MAR.16.5.2">Paiga suni yuraj churanahua churarishca aca.</s>
      <s id="b.MAR.16.5.3">Huarmiuna paita ricusha manzharinauca.</s>
     </seg>
     <seg type="verse" id="b.MAR.16.6">
      <s id="b.MAR.16.6.1">Chi malta rimacami: Ama manzhaichichu, nisha.</s>
      <s id="b.MAR.16.6.2">Chaca</s>
     </seg>
     <seg type="verse" id="b.MAR.16.7">
      <s id="b.MAR.16.7.1">Astaumbas richi, nica.</s>
      <s id="b.MAR.16.7.2">Pai yachachishca runaunara Pedroras rimai richi.</s>
      <s id="b.MAR.16.7.3">Jesusga cangunamanda ñaupa Galileama riun.</s>
      <s id="b.MAR.16.7.4">Chihui paita ricunguichimi, pai rimashcasna.</s>
     </seg>
     <seg type="verse" id="b.MAR.16.8">
      <s id="b.MAR.16.8.1">Chi huarmiunaga miticusha rinauca pambashca uctumanda.</s>
      <s id="b.MAR.16.8.2">Paiguna chucchurisha manzharinauca.</s>
      <s id="b.MAR.16.8.3">Pitas mana imara rimanaucachu manzharishcamanda.</s>
     </seg>
     <seg type="verse" id="b.MAR.16.9">
      <s id="b.MAR.16.9.1">Jesús semana ñaupa punzha tutamandai causaricami.</s>
      <s id="b.MAR.16.9.2">María Magdálenama ñaupa punda ricurica, paimanda canzhis supaira ichushca aca.</s>
     </seg>
     <seg type="verse" id="b.MAR.16.10">
      <s id="b.MAR.16.10.1">Pai rishaga, rimai ricami Jesushua purijgunara.</s>
      <s id="b.MAR.16.10.2">Paiguna llaquirisha huacanauca.</s>
     </seg>
     <seg type="verse" id="b.MAR.16.11">
      <s id="b.MAR.16.11.1">Paigunaga Jesús causarishcaras, chi huarmi ricushcaras uyasha, mana quirinaucachu.</s>
     </seg>
     <seg type="verse" id="b.MAR.16.12">
      <s id="b.MAR.16.12.1">Chi huasha, ishquiunama Jesús shu tonoi ricurica paiguna shu partima puriushcai.</s>
     </seg>
     <seg type="verse" id="b.MAR.16.13">
      <s id="b.MAR.16.13.1">Paiguna tigrasha chishujgunara cuentanauca.</s>
      <s id="b.MAR.16.13.2">Chishujgunas mana quirinaucachu.</s>
     </seg>
     <seg type="verse" id="b.MAR.16.14">
      <s id="b.MAR.16.14.1">Puchucaibi Jesús ricurimuca chi chunga shuj runaunama, paiguna mesai tiaushcai.</s>
      <s id="b.MAR.16.14.2">Paiguna mana quirishcara, paiguna shungu shinzhiyashcaras rimacami, pai causarishcara ricujguna rimashcara mana quirishcamanda.</s>
     </seg>
     <seg type="verse" id="b.MAR.16.15">
      <s id="b.MAR.16.15.1">Jesús paigunara nica: Richi entero mundura, evangelio ali shimira tucui runaunama camachichi.</s>
     </seg>
     <seg type="verse" id="b.MAR.16.16">
      <s id="b.MAR.16.16.1">Maicans quirisha bautisarishas quishpichishca anga, maicans mana quirishaga causayachishca anga.</s>
     </seg>
     <seg type="verse" id="b.MAR.16.17">
      <s id="b.MAR.16.17.1">Quirijgunahua munanaita ricurinauna pactarinaunga: Ñuca shutii supaigunara pajllama ichunaungami, shinallara mushuj shimiunara rimanaungami;</s>
     </seg>
     <seg type="verse" id="b.MAR.16.18">
      <s id="b.MAR.16.18.1">machachuinara maquihua apinaunga, ima huañuna ambiras upijpis mana huajlichingachu; ungushca runauna ahuai maquira churajpi aliyanaungami.</s>
     </seg>
     <seg type="verse" id="b.MAR.16.19">
      <s id="b.MAR.16.19.1">Jesús paigunara rimashca huasha ahua pachama apai tucuca.</s>
      <s id="b.MAR.16.19.2">Diospa ali maqui partima tiaricami.</s>
     </seg>
     <seg type="verse" id="b.MAR.16.20">
      <s id="b.MAR.16.20.1">Paiguna llucshisha, Diospa shimira tucui partii camachinauca.</s>
      <s id="b.MAR.16.20.2">Dios paigunara yanapacami, shimira cierto ajta ricuchica munanaita ricurinaunahua.</s>
      <s id="b.MAR.16.20.3">Amen.</s>
     </seg>
    </div>
   </div>
   <div type="book" id="b.LUK">
    <div type="chapter" id="b.LUK.1">
     <seg type="verse" id="b.LUK.1.1">
      <s id="b.LUK.1.1.1">Ashca runauna ñucanchihua cierto tucushcaunara ali catimpuralla cuentangaj camanaushca,</s>
     </seg>
     <seg type="verse" id="b.LUK.1.2">
      <s id="b.LUK.1.2.1">imasna ñucanchira yachachinauca callan horasmanda ñahuihua ricujguna, paiguna shimira camachijguna asha.</s>
     </seg>
     <seg type="verse" id="b.LUK.1.3">
      <s id="b.LUK.1.3.1">Ñucamas shinallara alimi yachica, ali tapushca huasha canda tucuira callarinamanda catimpuralla quillcangaj, yapa ali Teófilo,</s>
     </seg>
     <seg type="verse" id="b.LUK.1.4">
      <s id="b.LUK.1.4.1">canda yachachishca shimiuna ciertomi ashcara can ali yachangaj.</s>
     </seg>
     <seg type="verse" id="b.LUK.1.5">
      <s id="b.LUK.1.5.1">Herodes Judea rey apu ashcai, shu Zacarías nishca sacerdote tiauca, Diospa huasii sirvij, Abías montonmanda.</s>
      <s id="b.LUK.1.5.2">Paihua huarmi Aaromba ushushiunamanda aca, paihua shuti Elisabet.</s>
     </seg>
     <seg type="verse" id="b.LUK.1.6">
      <s id="b.LUK.1.6.1">Ishquindi ali causajguna anauca Diospa ñaupajpi, causa illaj, tucui Dios mandashca shimiunai camachishcaunais purinauca.</s>
     </seg>
     <seg type="verse" id="b.LUK.1.7">
      <s id="b.LUK.1.7.1">Churi illaj anauca, Elisabet huahuara mana ricuj "sha.</s>
      <s id="b.LUK.1.7.2">Ishquindi ña rucu tucunauca.</s>
     </seg>
     <seg type="verse" id="b.LUK.1.8">
      <s id="b.LUK.1.8.1">Zacarías pai sacerdote ranaunara rausha Diospa ñaupajpi, paihua monton rana horas ashcai,</s>
     </seg>
     <seg type="verse" id="b.LUK.1.9">
      <s id="b.LUK.1.9.1">Sacerdote rana yachaira, incienso nishca mishqui asnaj ambira rupachica, Diospa huasii icusha.</s>
     </seg>
     <seg type="verse" id="b.LUK.1.10">
      <s id="b.LUK.1.10.1">Tucui taucarimuj runauna canzhai chapanauca, Diosta mañausha, inciensora rupachina horaspi.</s>
     </seg>
     <seg type="verse" id="b.LUK.1.11">
      <s id="b.LUK.1.11.1">Paihuajpi shu Señorbaj ángel ricurimuca, altar nishca incienso rupana mesa ali maquipurahua shayarisha.</s>
     </seg>
     <seg type="verse" id="b.LUK.1.12">
      <s id="b.LUK.1.12.1">Zacarías paita ricusha ashcara manzharica.</s>
     </seg>
     <seg type="verse" id="b.LUK.1.13">
      <s id="b.LUK.1.13.1">Angel paita nica: Zacarías ama manzhaichu.</s>
      <s id="b.LUK.1.13.2">Can Diosta mañashcara uyashcami.</s>
      <s id="b.LUK.1.13.3">Camba huarmi shu churira cambajta pagarichinga, paita Juan nishcara shutichingui.</s>
     </seg>
     <seg type="verse" id="b.LUK.1.14">
      <s id="b.LUK.1.14.1">Can cushi tucunguimi, cushiyanguimi.</s>
      <s id="b.LUK.1.14.2">Ashca runauna pai pagarishcamanda cushiyanaungami.</s>
     </seg>
     <seg type="verse" id="b.LUK.1.15">
      <s id="b.LUK.1.15.1">Pai Diospa ñaupajpi atun tucungami.</s>
      <s id="b.LUK.1.15.2">Vinoras urti upinaras mana upingachu.</s>
      <s id="b.LUK.1.15.3">Santo Espirituhua undashca anga mama icsamanda pacha.</s>
     </seg>
     <seg type="verse" id="b.LUK.1.16">
      <s id="b.LUK.1.16.1">Ashca Israelba churiunara tigrachinga paiguna Señor Diosma.</s>
     </seg>
     <seg type="verse" id="b.LUK.1.17">
      <s id="b.LUK.1.17.1">Diospa ñaupajpi Eliaspa espirituhua paihua ushanahuas puringami, yayauna shunguunara churiunama tigrachingaj, mana uyajguna ali iyaiyujguna ranama, shu monton alichishca runaunara Señorbajta puruntungaj.</s>
     </seg>
     <seg type="verse" id="b.LUK.1.18">
      <s id="b.LUK.1.18.1">Zacarías angelda nica: ¿Imasnara caita yachashachu?</s>
      <s id="b.LUK.1.18.2">Ñuca rucu ani, ñuca huarmis shinallara rucuyaunmi.</s>
     </seg>
     <seg type="verse" id="b.LUK.1.19">
      <s id="b.LUK.1.19.1">Angel cutipaca: Ñuca Gabriel ani, Diospa ñaupajpi shayaj.</s>
      <s id="b.LUK.1.19.2">Cachamushca ani canhua rimangaj, cai ali shimira canda cuentangaj.</s>
     </seg>
     <seg type="verse" id="b.LUK.1.20">
      <s id="b.LUK.1.20.1">Ña upa shimiyuj tucungui, rimanara mana ushangui cai tucui pactarina punzhagama, can. ñuca shimira mana quirishcaraigu.</s>
      <s id="b.LUK.1.20.2">Cai tucui paihua horaspi pactaringami.</s>
     </seg>
     <seg type="verse" id="b.LUK.1.21">
      <s id="b.LUK.1.21.1">Runaunaga Zacaríasta chapanauca, ¿ima tucun, nisha, pai Diospa huasii unaiyajpi?</s>
     </seg>
     <seg type="verse" id="b.LUK.1.22">
      <s id="b.LUK.1.22.1">Pai llucshishaga, paigunara rimanara mana ushacachu.</s>
      <s id="b.LUK.1.22.2">Shinajpi runauna pai ima nuspairas Diospa huasii ricushcami intindinauca.</s>
      <s id="b.LUK.1.22.3">Paiga maquillahua ricuchisha rimaca, upa shimiyuj asha.</s>
     </seg>
     <seg type="verse" id="b.LUK.1.23">
      <s id="b.LUK.1.23.1">Pai sirvina punzhauna tucurijpi, huasima rica.</s>
     </seg>
     <seg type="verse" id="b.LUK.1.24">
      <s id="b.LUK.1.24.1">Chi punzhauna pasashca huasha, paihua huarmi Elisabet huahuara tupaca, pichca quilla tupura huasillai tiaca.</s>
     </seg>
     <seg type="verse" id="b.LUK.1.25">
      <s id="b.LUK.1.25.1">Casnami Señor ñucahua rashca, nica, ñuca pingarishcara cuna quichusha nica runauna ñaupajmanda.</s>
     </seg>
     <seg type="verse" id="b.LUK.1.26">
      <s id="b.LUK.1.26.1">Socta quillai, Dios Gabriel nishca angelda cachaca Galileai tiaj Nazaret nishca llactama.</s>
     </seg>
     <seg type="verse" id="b.LUK.1.27">
      <s id="b.LUK.1.27.1">Cachamushca aca shu huanra huarmima, shu José nishca carihua pactachishca.</s>
      <s id="b.LUK.1.27.2">Pai Davidpa aillumanda aca.</s>
      <s id="b.LUK.1.27.3">Huanra huarmi María nishca aca.</s>
     </seg>
     <seg type="verse" id="b.LUK.1.28">
      <s id="b.LUK.1.28.1">Angel paihuajpi icusha: Cushiyangui, nica, yapa llaquishca huarmi.</s>
      <s id="b.LUK.1.28.2">Señor canhua tiaun.</s>
      <s id="b.LUK.1.28.3">Huarmiunamanda yali bendiciashca angui.</s>
     </seg>
     <seg type="verse" id="b.LUK.1.29">
      <s id="b.LUK.1.29.1">Huarmiga angelda ricusha, pai rimashca shimiunamanda turbarica.</s>
      <s id="b.LUK.1.29.2">¿Imarai cai salurashca? nisha iyaca.</s>
     </seg>
     <seg type="verse" id="b.LUK.1.30">
      <s id="b.LUK.1.30.1">Shinajpi ángel huarmira nica: María ama manzhaichu, nisha, gracia nishca cushira tupashcangui Diospa ñaupajpi.</s>
     </seg>
     <seg type="verse" id="b.LUK.1.31">
      <s id="b.LUK.1.31.1">Cuna, camba icsai huahuara tupangui, churira pagarichingui.</s>
      <s id="b.LUK.1.31.2">Paita shutichingui JESÚS.</s>
     </seg>
     <seg type="verse" id="b.LUK.1.32">
      <s id="b.LUK.1.32.1">Atun tucungami.</s>
      <s id="b.LUK.1.32.2">Ahuai tiaj Diospa Churi nishca anga.</s>
      <s id="b.LUK.1.32.3">Señor Dios paihua yaya Davidpa rey apu tiarinara paita cunga.</s>
     </seg>
     <seg type="verse" id="b.LUK.1.33">
      <s id="b.LUK.1.33.1">Jacobpa aillu ahuai rey apu tucunga huiñai huiñaigama, pai mandana imahorasgamas mana tucuringachu.</s>
     </seg>
     <seg type="verse" id="b.LUK.1.34">
      <s id="b.LUK.1.34.1">Shinajpi María angelda nica: ¿Ima rashara shina tucungairi?</s>
      <s id="b.LUK.1.34.2">Carira mana charinichu.</s>
     </seg>
     <seg type="verse" id="b.LUK.1.35">
      <s id="b.LUK.1.35.1">Angel cutipasha nica: Santo Espíritu camba ahuai shamunga, Ahuai tiaj Diospa ushana paiwa llanduwa canda quillpangami.</s>
      <s id="b.LUK.1.35.2">Chi raigumanda pagarij santo huahua Diospa Churi nishca anga.</s>
     </seg>
     <seg type="verse" id="b.LUK.1.36">
      <s id="b.LUK.1.36.1">Cunas camba aillu Elisabet shinallara churira tupashcami pai rucu ashcai, cuna socta quillara huahuara icsai charin, pai huahuara mana ricuj nishca ashallara.</s>
     </seg>
     <seg type="verse" id="b.LUK.1.37">
      <s id="b.LUK.1.37.1">Dioshua mana imas mana raihuajchu, astaun paihua tucui raihuajmi.</s>
     </seg>
     <seg type="verse" id="b.LUK.1.38">
      <s id="b.LUK.1.38.1">Shinajpi María nica: Caibi maní, Señorda sirvij huarmi.</s>
      <s id="b.LUK.1.38.2">Can rimashcasna ñucahua rashca tucuchu.</s>
      <s id="b.LUK.1.38.3">Angel paihua ñaupajmanda llucshisha rica.</s>
     </seg>
     <seg type="verse" id="b.LUK.1.39">
      <s id="b.LUK.1.39.1">Chi punzhaunai, María atarisha urcu partima uctalla rica, shu Judá partii tiaj llactama.</s>
     </seg>
     <seg type="verse" id="b.LUK.1.40">
      <s id="b.LUK.1.40.1">Zacaríaspa huasima icusha, Elisabetda saluraca.</s>
     </seg>
     <seg type="verse" id="b.LUK.1.41">
      <s id="b.LUK.1.41.1">Elisabetga, María salurashcara uyajpi, huahua saltaca paihua icsai.</s>
      <s id="b.LUK.1.41.2">Elisabet Santo Espirituhua undashca aca.</s>
     </seg>
     <seg type="verse" id="b.LUK.1.42">
      <s id="b.LUK.1.42.1">Shinzhira rimasha nica: Bendiciashcangui can huarmiunamanda, bendiciashcami camba icsai tiaj huahuara.</s>
     </seg>
     <seg type="verse" id="b.LUK.1.43">
      <s id="b.LUK.1.43.1">¿Imarasha ñucama cushca aca, ñuca Señorba mama ñucama shamungaj?</s>
     </seg>
     <seg type="verse" id="b.LUK.1.44">
      <s id="b.LUK.1.44.1">Ñuca rinri can salurashca shimira uyasha, huahua cushiyasha ñuca icsai saltaca.</s>
     </seg>
     <seg type="verse" id="b.LUK.1.45">
      <s id="b.LUK.1.45.1">Quirij huarmi cushimi.</s>
      <s id="b.LUK.1.45.2">Señor paita rimashca shimi pactaringami paihua.</s>
     </seg>
     <seg type="verse" id="b.LUK.1.46">
      <s id="b.LUK.1.46.1">Shinajpi María nica: Ñuca alma Señorda ahuayachin.</s>
     </seg>
     <seg type="verse" id="b.LUK.1.47">
      <s id="b.LUK.1.47.1">Ñuca espíritu ñucara Quishpichij Diospi cushiyan.</s>
     </seg>
     <seg type="verse" id="b.LUK.1.48">
      <s id="b.LUK.1.48.1">Paita sirvij huarmi pogri ashcara ricushcami.</s>
      <s id="b.LUK.1.48.2">Shinajpi cunamanda tucui miraiguna ñucara cushiyashcami ninaunga.</s>
     </seg>
     <seg type="verse" id="b.LUK.1.49">
      <s id="b.LUK.1.49.1">Tucuira ushaj Dios atun ranaunara ñucahua rashcami.</s>
      <s id="b.LUK.1.49.2">Chicanyachishcami paihua shuti.</s>
     </seg>
     <seg type="verse" id="b.LUK.1.50">
      <s id="b.LUK.1.50.1">Pai llaquinaga tucui miraigunagama duranmi, tucui paita manzhajgunama.</s>
     </seg>
     <seg type="verse" id="b.LUK.1.51">
      <s id="b.LUK.1.51.1">Atun ranaunara rarca paihua rigrahua, shinzhi shunguyujgunara chausica paiguna shungüi iyarishcaraigumanda.</s>
     </seg>
     <seg type="verse" id="b.LUK.1.52">
      <s id="b.LUK.1.52.1">Ushajgunara quichucami paiguna apu tiarinamanda.</s>
      <s id="b.LUK.1.52.2">Mansounara ahuayachica.</s>
     </seg>
     <seg type="verse" id="b.LUK.1.53">
      <s id="b.LUK.1.53.1">Yarcachiujgunara aliunahua undachica.</s>
      <s id="b.LUK.1.53.2">Charijgunara illajta cachacami.</s>
     </seg>
     <seg type="verse" id="b.LUK.1.54">
      <s id="b.LUK.1.54.1">Dios paita sirvij Israelda yanapacami, pai llaquij shungura charisha.</s>
     </seg>
     <seg type="verse" id="b.LUK.1.55">
      <s id="b.LUK.1.55.1">Caimanda ñucanchi yayaunahua rimaca, Abrahamhuas paihua miraigunahuas huiñai huiñaigama rimaca.</s>
     </seg>
     <seg type="verse" id="b.LUK.1.56">
      <s id="b.LUK.1.56.1">María paihua tiauca quinsa quilla tupura.</s>
      <s id="b.LUK.1.56.2">Chihuasha paihua huasima tigraca.</s>
     </seg>
     <seg type="verse" id="b.LUK.1.57">
      <s id="b.LUK.1.57.1">Elisabet pagarichina horas pactarijpi, shu churira pagarichica.</s>
     </seg>
     <seg type="verse" id="b.LUK.1.58">
      <s id="b.LUK.1.58.1">Mayanpura causajguna ailluunas Dios paita ashcara bendiciashcara uyasha, paihua cushiyanauca.</s>
     </seg>
     <seg type="verse" id="b.LUK.1.59">
      <s id="b.LUK.1.59.1">Pusaj punzha huasha, huahuara circuncisión nishcara rangaj shamunauca.</s>
      <s id="b.LUK.1.59.2">Paita shutichinauca Zacarías nisha, paihua yaya cuenta.</s>
     </seg>
     <seg type="verse" id="b.LUK.1.60">
      <s id="b.LUK.1.60.1">Astaun paihua mama cutipaca: Mana, nisha, paihua shuti Juanmi.</s>
     </seg>
     <seg type="verse" id="b.LUK.1.61">
      <s id="b.LUK.1.61.1">Paita ninauca: ¿Imaraigu, nisha, casna shutiyuj illan camba aillui?</s>
     </seg>
     <seg type="verse" id="b.LUK.1.62">
      <s id="b.LUK.1.62.1">Shinajpi yayara maquihua ricuchisha tapunauca: ¿Camba huahua ima shutira churasha ningui?</s>
     </seg>
     <seg type="verse" id="b.LUK.1.63">
      <s id="b.LUK.1.63.1">Zacarías shu quillcara mañasha: Paihua shuti Juanmi, nisha quillcaca.</s>
      <s id="b.LUK.1.63.2">Tucui manzharinauca.</s>
     </seg>
     <seg type="verse" id="b.LUK.1.64">
      <s id="b.LUK.1.64.1">Chi ratollai paihua shimi pascarica, paihua huatashca callu llushpirica, pai Diosta alabasha rimaca.</s>
     </seg>
     <seg type="verse" id="b.LUK.1.65">
      <s id="b.LUK.1.65.1">Mayanpura causajguna manzharinauca.</s>
      <s id="b.LUK.1.65.2">Cai tucuira cuentanaucami tucui Judea urcu partiunai.</s>
     </seg>
     <seg type="verse" id="b.LUK.1.66">
      <s id="b.LUK.1.66.1">Tucui uyajguna caigunara huacachinauca paiguna shungüi, ¿Ima sami huahuara angai? nisha.</s>
      <s id="b.LUK.1.66.2">Diospa maqui paihua tiauca.</s>
     </seg>
     <seg type="verse" id="b.LUK.1.67">
      <s id="b.LUK.1.67.1">Paihua yaya Zacarías Santo Espirituhua undashca asha, Diosmanda rimaj cuenta rimaca, nisha:</s>
     </seg>
     <seg type="verse" id="b.LUK.1.68">
      <s id="b.LUK.1.68.1">Bendiciashcami Israelba Señor Dios.</s>
      <s id="b.LUK.1.68.2">Paihua runaunara ricushcami, randishcami.</s>
     </seg>
     <seg type="verse" id="b.LUK.1.69">
      <s id="b.LUK.1.69.1">Shu ushaj Quishpichijta sicachishcami ñucanchijta.</s>
      <s id="b.LUK.1.69.2">Paita sirvij Davidpa aillui,</s>
     </seg>
     <seg type="verse" id="b.LUK.1.70">
      <s id="b.LUK.1.70.1">imasna rimaca paihua callarimanda aj ali rimajguna shimimanda.</s>
     </seg>
     <seg type="verse" id="b.LUK.1.71">
      <s id="b.LUK.1.71.1">Ñucanchira chijnijgunamanda quishpichina, shinallara tucui ñucanchira chijnijguna maquimandas;</s>
     </seg>
     <seg type="verse" id="b.LUK.1.72">
      <s id="b.LUK.1.72.1">ñucanchi yayaunahua alira rangaj, pai chuyaj pactachina shimira iyaringaj.</s>
     </seg>
     <seg type="verse" id="b.LUK.1.73">
      <s id="b.LUK.1.73.1">Ñucanchi yaya Abrahanma paihua shutii cushca shimira iyarisha, ñucanchimas cuna aca,</s>
     </seg>
     <seg type="verse" id="b.LUK.1.74">
      <s id="b.LUK.1.74.1">imasna ñucanchi, chijnijgunamanda llushpichishca asha, mana manzhasha, paita sirvinchi maca,</s>
     </seg>
     <seg type="verse" id="b.LUK.1.75">
      <s id="b.LUK.1.75.1">chuya shunguhua ali shunguhuas paita sirvingaj paihua ñaupajpi, tucui ñucanchi causana punzhaunagama.</s>
     </seg>
     <seg type="verse" id="b.LUK.1.76">
      <s id="b.LUK.1.76.1">Canga, ñuca huahua, Ahuai tiaj Diosmanda nishca angui, Señorbaj ñaupajpi purina angui paihua ñambiunara alichingaj,</s>
     </seg>
     <seg type="verse" id="b.LUK.1.77">
      <s id="b.LUK.1.77.1">paihua runaunara quishpichina shimira yachachingaj, paiguna ucharashcaunara perdonai tucungaj,</s>
     </seg>
     <seg type="verse" id="b.LUK.1.78">
      <s id="b.LUK.1.78.1">ñucanchi Dios shunguhua llaquishcamanda, mushuj punzha ahuamanda ñucanchira punzhayachin,</s>
     </seg>
     <seg type="verse" id="b.LUK.1.79">
      <s id="b.LUK.1.79.1">llandu tutais huañuna llanduis causajgunara punzhayachingaj, ganaslla causana nambira ñucanchi chaquiunara pushangaj.</s>
     </seg>
     <seg type="verse" id="b.LUK.1.80">
      <s id="b.LUK.1.80.1">Huahua iñasha rica, paihua espiritui shinzhi tucuca.</s>
      <s id="b.LUK.1.80.2">Runa illashca partiunai tiauca pai Israelma ricurina punzhagama.</s>
     </seg>
    </div>
    <div type="chapter" id="b.LUK.2">
     <seg type="verse" id="b.LUK.2.1">
      <s id="b.LUK.2.1.1">Chi punzhaunai, Augusto César nishca atun apu shu mandashca shimira cuca tucui runauna shutiunara gobierno quillcai churachingaj.</s>
     </seg>
     <seg type="verse" id="b.LUK.2.2">
      <s id="b.LUK.2.2.1">Cai ñaupa shutira yupana Cirenio nishca Siria llactai gobernador ashcai rashca aca.</s>
     </seg>
     <seg type="verse" id="b.LUK.2.3">
      <s id="b.LUK.2.3.1">Tucui runa paihua quiquin llactama rica shutira quillcachingaj.</s>
     </seg>
     <seg type="verse" id="b.LUK.2.4">
      <s id="b.LUK.2.4.1">José Galileamanda, Nazaret llactamanda sicaca, Belén nishca Davidpa llactama, pai Davidpa aülumanda miraj ajpi.</s>
     </seg>
     <seg type="verse" id="b.LUK.2.5">
      <s id="b.LUK.2.5.1">Shutira churachingaj rica, paihua pactachishca huarmi Mariandi.</s>
      <s id="b.LUK.2.5.2">Maríaga icsayuj aca.</s>
     </seg>
     <seg type="verse" id="b.LUK.2.6">
      <s id="b.LUK.2.6.1">Paiguna chihui tiaushcai, huahua pagarina horas pactaríca.</s>
     </seg>
     <seg type="verse" id="b.LUK.2.7">
      <s id="b.LUK.2.7.1">María paihua ñaupa punda churira pagarichica.</s>
      <s id="b.LUK.2.7.2">Huahuara llachapai pülusha huagra micuna batiai sirichica.</s>
      <s id="b.LUK.2.7.3">Hotel huasi undajta aca, mana lugar tiaca.</s>
     </seg>
     <seg type="verse" id="b.LUK.2.8">
      <s id="b.LUK.2.8.1">Chi quiquin partii, borrego cuirajguna tianauca, paiguna borregounara ricunauca, cuiranauca tutai.</s>
     </seg>
     <seg type="verse" id="b.LUK.2.9">
      <s id="b.LUK.2.9.1">Cungaimanda shu Señorba ángel ricurimuca paigunama, Señorba sumajta paiguna muyujta punzhajlla ricurica.</s>
      <s id="b.LUK.2.9.2">Ashcara manzharinauca.</s>
     </seg>
     <seg type="verse" id="b.LUK.2.10">
      <s id="b.LUK.2.10.1">Angel paigunara nica: Ama manzhaichichu, yapa ashca cushiyachij shimiunara cangunama apamuni.</s>
      <s id="b.LUK.2.10.2">Tucui runaunaj anga.</s>
     </seg>
     <seg type="verse" id="b.LUK.2.11">
      <s id="b.LUK.2.11.1">Cuna punzha Davidpa llactai cangunaj shu Quishpichij pagarishcami.</s>
      <s id="b.LUK.2.11.2">Pai Cristo nishca Señormi.</s>
     </seg>
     <seg type="verse" id="b.LUK.2.12">
      <s id="b.LUK.2.12.1">Caita ricusha ricsinguichi.</s>
      <s id="b.LUK.2.12.2">Llachapai pillushca huahuara tupanguichimi, huagra micuna batiai sirijta.</s>
     </seg>
     <seg type="verse" id="b.LUK.2.13">
      <s id="b.LUK.2.13.1">Cungaimanda angelhua pariju ashca angelguna ricurimunauca, Diosta alabasha ninauca:</s>
     </seg>
     <seg type="verse" id="b.LUK.2.14">
      <s id="b.LUK.2.14.1">Dios sumacyachishca achu ahua pachai, cai pachais ganaslla, runaunaj ali munai achu.</s>
     </seg>
     <seg type="verse" id="b.LUK.2.15">
      <s id="b.LUK.2.15.1">Angelguna paigunajmanda ahuama risha, cuirajguna paigunapura ninauca: Acuichi Belenma, imasna ashcaras ricungaj, Señor ñucanchira ricuchishcara.</s>
     </seg>
     <seg type="verse" id="b.LUK.2.16">
      <s id="b.LUK.2.16.1">Shinasha uctalla shamunauca, Mariaras Joseras tupanaucami, huahuaras huagra micuna batiai sirijta.</s>
     </seg>
     <seg type="verse" id="b.LUK.2.17">
      <s id="b.LUK.2.17.1">Huahuara ricusha, angelguna huahuamanda cuentashcara paigunama rimanauca.</s>
     </seg>
     <seg type="verse" id="b.LUK.2.18">
      <s id="b.LUK.2.18.1">Tucui uyajgunaga cuirajguna cuentashcara uyasha manzharinauca.</s>
     </seg>
     <seg type="verse" id="b.LUK.2.19">
      <s id="b.LUK.2.19.1">Maríaga cai tucuira paihua shungüi iyarisha huacachica.</s>
     </seg>
     <seg type="verse" id="b.LUK.2.20">
      <s id="b.LUK.2.20.1">Borregora cuirajguna tigranauca, Diosta alabasha tucui paiguna uyashcamandas ricushcamandas, paigunara rimashcasna.</s>
     </seg>
     <seg type="verse" id="b.LUK.2.21">
      <s id="b.LUK.2.21.1">Pusaj punzha pactanjpi huahuara circuncisionda rangaj, paita Jesús shutichinauca, cai shutira angelmanda cushca ajpi huahua manara tupajllaira icsai.</s>
     </seg>
     <seg type="verse" id="b.LUK.2.22">
      <s id="b.LUK.2.22.1">Huarmi armana punzhauna pactarijpi Moisespa ley shimii nishcasna, huahuara pushamunauca Jerusalenma, Señorma ricuchisha cungaj.</s>
     </seg>
     <seg type="verse" id="b.LUK.2.23">
      <s id="b.LUK.2.23.1">Imasna Señorba ley shimii quillcashca tian: Tucui icsamanda ñaupa llucshij cari huahua Diospa ñaupajpi santo nishca chicanyachishca angami, nisha.</s>
     </seg>
     <seg type="verse" id="b.LUK.2.24">
      <s id="b.LUK.2.24.1">Shinallara Señorba ley shimii quillcashcasna, sacrificiora rangaj rinauca, ishqui urpira cusha, mana ajpi ishqui paloma huahuara.</s>
     </seg>
     <seg type="verse" id="b.LUK.2.25">
      <s id="b.LUK.2.25.1">Shu Simeón nishca runa tiauca Jerusalembi, ali runa, Diosta llaquij, Israelba cariyanara chapau.</s>
      <s id="b.LUK.2.25.2">Santo Espíritu paihua tiauca.</s>
     </seg>
     <seg type="verse" id="b.LUK.2.26">
      <s id="b.LUK.2.26.1">Santo Espíritu paita yachachica: Can manara huañujllaira Señor Ajllashca Ruñara ricungui, nisha.</s>
     </seg>
     <seg type="verse" id="b.LUK.2.27">
      <s id="b.LUK.2.27.1">Pai Santo Espíritu pushashca, templo nishca Diospa huasima shamuca.</s>
      <s id="b.LUK.2.27.2">Huahua Jesuspa yayauna paita temploma pushamujpi, ley camachishca shimi nishcara paihua rangaj,</s>
     </seg>
     <seg type="verse" id="b.LUK.2.28">
      <s id="b.LUK.2.28.1">Simeón huahuara apica paihua rigrai, Diosta bendiciasha nica:</s>
     </seg>
     <seg type="verse" id="b.LUK.2.29">
      <s id="b.LUK.2.29.1">Cuna Señor canda sirvijta cushi shunguhua dispiringui, camba shimii rimashcasna.</s>
     </seg>
     <seg type="verse" id="b.LUK.2.30">
      <s id="b.LUK.2.30.1">Ñuca ñahuihua camba quishpichinara ricushcani.</s>
     </seg>
     <seg type="verse" id="b.LUK.2.31">
      <s id="b.LUK.2.31.1">Caita tucui runauna ñaupajpi alichishcangui;</s>
     </seg>
     <seg type="verse" id="b.LUK.2.32">
      <s id="b.LUK.2.32.1">Velara Gentilgunara punzhayachingaj, camba Israel nishca runauna sumajtas.</s>
     </seg>
     <seg type="verse" id="b.LUK.2.33">
      <s id="b.LUK.2.33.1">José Jesuspa mamandi tucuira huahuamanda rimashcaunara uyasha manzharinauca.</s>
     </seg>
     <seg type="verse" id="b.LUK.2.34">
      <s id="b.LUK.2.34.1">Simeón paigunara bendiciaca, paihua mama Mariara nica: Cai huahua churashcami ashca Israelbi tiaj runauna urmangaj shinallara sicangajpas, shu ricurinas, maspas ashca runauna paimanda manali rimanaunga,</s>
     </seg>
     <seg type="verse" id="b.LUK.2.35">
      <s id="b.LUK.2.35.1">ashca shunguunai iyashcauna ricurinauchu.</s>
      <s id="b.LUK.2.35.2">Maspas shu espara camba almara pasajta tucsingami.</s>
     </seg>
     <seg type="verse" id="b.LUK.2.36">
      <s id="b.LUK.2.36.1">Shinallara chihui tiauca Ana, shu Diosmanda rimaj huarmi, Fanuelba ushushi, Aser aillumanda.</s>
      <s id="b.LUK.2.36.2">Yapa ashca rucu aca.</s>
      <s id="b.LUK.2.36.3">Pai huanra ashcamanda canzhis huata tupura paihua carihua causauca.</s>
     </seg>
     <seg type="verse" id="b.LUK.2.37">
      <s id="b.LUK.2.37.1">Chi huasha, pusaj chunga chuscu huata tupura huaccha huarmi aca.</s>
      <s id="b.LUK.2.37.2">Templo nishca Diospa huasimanda mana llucshijchu aca, tutandi punzhandi Diosta sirvisha, sasisha, mañasha.</s>
     </seg>
     <seg type="verse" id="b.LUK.2.38">
      <s id="b.LUK.2.38.1">Cai huarmi chi ratollai shamusha Diosta agrasica, cai huahuamanda tucui Jerusalembi tiau quishpinara chapajgunama rimaca.</s>
     </seg>
     <seg type="verse" id="b.LUK.2.39">
      <s id="b.LUK.2.39.1">Tucui Señorba ley shimii quillcashcara pactachishca huasha, Galileama tigranauca, paiguna quiquin Nazaret llactama.</s>
     </seg>
     <seg type="verse" id="b.LUK.2.40">
      <s id="b.LUK.2.40.1">Huahua iñasha rica, shinzhi tucusha, yachairas apisha.</s>
      <s id="b.LUK.2.40.2">Diospa gracia nishca aH shungu paihua tiaca.</s>
     </seg>
     <seg type="verse" id="b.LUK.2.41">
      <s id="b.LUK.2.41.1">Caran huata Jesuspa yayauna Jerusalenma pascua nishca istama rinauca.</s>
     </seg>
     <seg type="verse" id="b.LUK.2.42">
      <s id="b.LUK.2.42.1">Huahua chunga ishqui huatayuj tucujpi, pariju Jerusalenma sicanauca, istai paiguna yachaira rangaj.</s>
     </seg>
     <seg type="verse" id="b.LUK.2.43">
      <s id="b.LUK.2.43.1">Ista tucurishca huasha tigranauca, astaun huahua Jesús Jerusalembi saquirica, yayauna mana yachajllaira.</s>
     </seg>
     <seg type="verse" id="b.LUK.2.44">
      <s id="b.LUK.2.44.1">Huahua amigounahua shamunmi iyasha, yayauna shu punzha tupura purinauca.</s>
      <s id="b.LUK.2.44.2">Paita mascanauca ailluunahua, ricsishcaunahuas.</s>
     </seg>
     <seg type="verse" id="b.LUK.2.45">
      <s id="b.LUK.2.45.1">Huahuara mana tarisha, Jerusalenma tigranauca paita mascangaj.</s>
     </seg>
     <seg type="verse" id="b.LUK.2.46">
      <s id="b.LUK.2.46.1">Quinsa punzha pasashca huasha, huahuara templo huasii tupanauca, Moisés mandashca shimira yachachijguna chaupi shungüi tiajta, paigunara uyashas tapushas.</s>
     </seg>
     <seg type="verse" id="b.LUK.2.47">
      <s id="b.LUK.2.47.1">Tucui paita uyajguna paihua iyairas pai cutipashcaras uyasha manzharinauca.</s>
     </seg>
     <seg type="verse" id="b.LUK.2.48">
      <s id="b.LUK.2.48.1">Huahuara ricusha, yayauna manzharinauca.</s>
      <s id="b.LUK.2.48.2">Paihua mama nica: Churihua, ¿Imarasha casnara rashcangui ñucanchihua?</s>
      <s id="b.LUK.2.48.3">Yayandi ñucandi llaquirisha canda mascashcanchi.</s>
     </seg>
     <seg type="verse" id="b.LUK.2.49">
      <s id="b.LUK.2.49.1">Shinajpi huahua Jesús paigunara nica: ¿Imaraigu mascahuacanguichi?</s>
      <s id="b.LUK.2.49.2">¿Manzhu yachacanguichi ñuca Yaya ranaunai tiana maní?</s>
     </seg>
     <seg type="verse" id="b.LUK.2.50">
      <s id="b.LUK.2.50.1">Paigunaga huahua rimashcara mana intindinaucachu.</s>
     </seg>
     <seg type="verse" id="b.LUK.2.51">
      <s id="b.LUK.2.51.1">Huahua paigunahua irguca Nazaretma.</s>
      <s id="b.LUK.2.51.2">Paigunara uyaca.</s>
      <s id="b.LUK.2.51.3">Paihua mama tucui caigunara huacachica paihua shungüi.</s>
     </seg>
     <seg type="verse" id="b.LUK.2.52">
      <s id="b.LUK.2.52.1">Jesús iñauca yachanais gracia nishca ali shungüis, Diospa ñaupajpi runauna ñaupajpis.</s>
     </seg>
    </div>
    <div type="chapter" id="b.LUK.3">
     <seg type="verse" id="b.LUK.3.1">
      <s id="b.LUK.3.1.1">Tiberio César gobierno chunga pichca huatara tiaushcai, Poncio Pilato gobernador aca Judea partii, Herodes atun apu aca Galilea partii, paihua uqui Felipe atun apu aca Iturea Traconite partiunai, Lisanias atun apu aca Abilinia partii.</s>
     </seg>
     <seg type="verse" id="b.LUK.3.2">
      <s id="b.LUK.3.2.1">Shinallara Anasndi Caifasndi sacerdote atun apuuna anauca.</s>
      <s id="b.LUK.3.2.2">Chi horaspi Diospa shimi Zacariaspa churi Juanma shamuca, runa illaj partii.</s>
     </seg>
     <seg type="verse" id="b.LUK.3.3">
      <s id="b.LUK.3.3.1">Juan tucui Jordan muyujta tiaj partiunama shamuca: Arrepentirichi nisha, bautisarichi canguna uchauna perdonai tucungaj,</s>
     </seg>
     <seg type="verse" id="b.LUK.3.4">
      <s id="b.LUK.3.4.1">imasna quillcashcasna Diosmanda rimaj Isaías quillcashca quillcai: Runa illaj partii caparij runa: Señor purina nambira alichichi, nisha, paihua ñambiunara dirichuyachichi,</s>
     </seg>
     <seg type="verse" id="b.LUK.3.5">
      <s id="b.LUK.3.5.1">tucui huaicu undachishca angami, tucui urcus tucui ichilla urcus urayangami; istu ñambiuna dirichuyashca anaungami, manali ñambiuna pambayachishca anaungami.</s>
     </seg>
     <seg type="verse" id="b.LUK.3.6">
      <s id="b.LUK.3.6.1">Tucui runa Diospa quishpichinara ricungami.</s>
     </seg>
     <seg type="verse" id="b.LUK.3.7">
      <s id="b.LUK.3.7.1">Juanga bautisangaj llucshijgunama nica: Machacuimanda mirajguna cuenta, ¿pita cangunara yachachica shamuj piñarinamanda miticungaj?</s>
     </seg>
     <seg type="verse" id="b.LUK.3.8">
      <s id="b.LUK.3.8.1">Arrepentirina tupu ranaunara raichi; ama callarichichu cangunapura rimangaj: Abrahanmi ñucanchi yaya, nisha; cangunara nini, cai rumiunamanda, Dios churiunara atarichina ushañmi Abrahambajta.</s>
     </seg>
     <seg type="verse" id="b.LUK.3.9">
      <s id="b.LUK.3.9.1">Maspas, amallara yurauna sapii hachara ña churashcami.</s>
      <s id="b.LUK.3.9.2">Tucui yura mana ali aparijpi cuchushca anga, ninai shitashca anga.</s>
     </seg>
     <seg type="verse" id="b.LUK.3.10">
      <s id="b.LUK.3.10.1">Shinajpi runauna paita: ¿Imara rashun? ninauca.</s>
     </seg>
     <seg type="verse" id="b.LUK.3.11">
      <s id="b.LUK.3.11.1">Cutipasha, Juan paigunara nica: Maican runa ishqui churanara charisha illajgunama cuyachu, micunara charij runa shinallara rachu.</s>
     </seg>
     <seg type="verse" id="b.LUK.3.12">
      <s id="b.LUK.3.12.1">Paihuajma shamunauca bautisaringaj gobierno cullquira apijguna, paita nisha: Señor, ¿imara rashun ñucanchi?</s>
     </seg>
     <seg type="verse" id="b.LUK.3.13">
      <s id="b.LUK.3.13.1">Juan paigunara: Ama yapajta mañaichichu mandashcara yalisha, nica.</s>
     </seg>
     <seg type="verse" id="b.LUK.3.14">
      <s id="b.LUK.3.14.1">Shinallara soldarouna paita tapunauca, nisha: Nucanchisga, ¿imara rashun?</s>
      <s id="b.LUK.3.14.2">Juan nica: Imaras ama dsas quichuichi runaunamanda, ama llullasha rimaichichu, canguna ganashca cullquihua cushi tucuichi.</s>
     </seg>
     <seg type="verse" id="b.LUK.3.15">
      <s id="b.LUK.3.15.1">Tucui runauna chapausha, paiguna shungu ucui tapunauca: Cai runaga Cristochu anga manzhu Cristo anga, nisha.</s>
     </seg>
     <seg type="verse" id="b.LUK.3.16">
      <s id="b.LUK.3.16.1">Juan cutipasha, tucui runaunara nica: Ñuca cierto pacha cangunara yacui bautisani, astaun shuj ñucamanda yali ushaj, yali valij shamum, mana valijchu ani paihua zapatos huascara pascangajllas.</s>
      <s id="b.LUK.3.16.2">Paiga Santo Espirituis ninais bautisangami.</s>
     </seg>
     <seg type="verse" id="b.LUK.3.17">
      <s id="b.LUK.3.17.1">Paihua huairachina maquii tian, paihua cutana pambara pichangami, paihua trigo muyura tandachingami huacachina huasii, cararaga sindichingami huiñaigama mana huañuihuaj ninai.</s>
     </seg>
     <seg type="verse" id="b.LUK.3.18">
      <s id="b.LUK.3.18.1">Cai camachishcaunahua ashca shu camachishcaunahuas Juan runaunara ali shimiunara yachachica.</s>
     </seg>
     <seg type="verse" id="b.LUK.3.19">
      <s id="b.LUK.3.19.1">Shinajpi Herodes nishca atun apu, Juan paita camachishcaraigu Herodes paihua uqui Felipe huarmira apishcamanda, shinallara pai tucui manali rashcaunamanda,</s>
     </seg>
     <seg type="verse" id="b.LUK.3.20">
      <s id="b.LUK.3.20.1">tucui ñaupa manali rashcaunai yapachica, Juanda chonda cularbi ishcaca.</s>
     </seg>
     <seg type="verse" id="b.LUK.3.21">
      <s id="b.LUK.3.21.1">Imasna tucui runauna bautisarinauca, Jesuspas bautisashca aca; Diosta mañajpi ahua pacha pascarica.</s>
     </seg>
     <seg type="verse" id="b.LUK.3.22">
      <s id="b.LUK.3.22.1">Santo Espíritu paihua ahuai irgumuca, aichayuj cuenta, urpisna.</s>
      <s id="b.LUK.3.22.2">Ahua pachamanda shimi uyarica: Can ñuca llaquishca Churimi angui, nisha, cambajpi cushi ani.</s>
     </seg>
     <seg type="verse" id="b.LUK.3.23">
      <s id="b.LUK.3.23.1">Jesús pai camachingaj callariushcai quinsa chunga huata tupura charij aca, paita José churimi iyanauca, paiga Eli churi.</s>
     </seg>
     <seg type="verse" id="b.LUK.3.24">
      <s id="b.LUK.3.24.1">Pai Matatpa churi, Levi churi, Melqui churi, Jana churi, José churi,</s>
     </seg>
     <seg type="verse" id="b.LUK.3.25">
      <s id="b.LUK.3.25.1">Matatíaspa churi, Amospa churi, Nahum churi, Esli churi, Nagai churi,</s>
     </seg>
     <seg type="verse" id="b.LUK.3.26">
      <s id="b.LUK.3.26.1">Maatpa churi, Matatíaspa churi, Semei churi, José churi, Judá churi,</s>
     </seg>
     <seg type="verse" id="b.LUK.3.27">
      <s id="b.LUK.3.27.1">Joana churi, Resa churi, Zorobabel churi, Salatiel churi, Neri churi,</s>
     </seg>
     <seg type="verse" id="b.LUK.3.28">
      <s id="b.LUK.3.28.1">Melqui churi, Adi churi, Cosam churi, Elmodam churi, Er churi,</s>
     </seg>
     <seg type="verse" id="b.LUK.3.29">
      <s id="b.LUK.3.29.1">Josué churi, Eliezer churi, Jorim churi, Matat churi,</s>
     </seg>
     <seg type="verse" id="b.LUK.3.30">
      <s id="b.LUK.3.30.1">Levi churi, Simeón churi, Judá churi, José churi, Jonan churi, Eliaquim churi,</s>
     </seg>
     <seg type="verse" id="b.LUK.3.31">
      <s id="b.LUK.3.31.1">Melea churi, Mainán churi, Matata churi, Natán churi,</s>
     </seg>
     <seg type="verse" id="b.LUK.3.32">
      <s id="b.LUK.3.32.1">David churi, Isai churi, Obed churi, Boozpa churi, Salmón churi, Naason churi.</s>
     </seg>
     <seg type="verse" id="b.LUK.3.33">
      <s id="b.LUK.3.33.1">Aminadab churi, Aram churi, Esrom churi, Farespa churi, Judá churi,</s>
     </seg>
     <seg type="verse" id="b.LUK.3.34">
      <s id="b.LUK.3.34.1">Jacob churi, Isacpa churi, Abraham churi, Taré churi, Nacor churi,</s>
     </seg>
     <seg type="verse" id="b.LUK.3.35">
      <s id="b.LUK.3.35.1">Serug churi, Ragau churi, Peleg churi, Heber churi, Sala churi,</s>
     </seg>
     <seg type="verse" id="b.LUK.3.36">
      <s id="b.LUK.3.36.1">Cainan churi, Arfaxad churi, Sem churi, Noé churi, Lamec churi,</s>
     </seg>
     <seg type="verse" id="b.LUK.3.37">
      <s id="b.LUK.3.37.1">Matusalém churi, Enoc churi, Jared churi, Mahalaleeí churi, Cainán churi,</s>
     </seg>
     <seg type="verse" id="b.LUK.3.38">
      <s id="b.LUK.3.38.1">Enos churi, Set churi, Adán churi, Diospa churi.</s>
     </seg>
    </div>
    <div type="chapter" id="b.LUK.4">
     <seg type="verse" id="b.LUK.4.1">
      <s id="b.LUK.4.1.1">Jesús, Santo Espirituhua undarishca asha, Jordanmanda tigraca.</s>
      <s id="b.LUK.4.1.2">Espíritu pushashca aca runa illashca partima.</s>
     </seg>
     <seg type="verse" id="b.LUK.4.2">
      <s id="b.LUK.4.2.1">Chihui chuscu chunga punzha tupu tiaca.</s>
      <s id="b.LUK.4.2.2">Supai apu paita tentaca.</s>
      <s id="b.LUK.4.2.3">Imaras mana micucachu chi punzhaunai, chihuasha yarcachica.</s>
     </seg>
     <seg type="verse" id="b.LUK.4.3">
      <s id="b.LUK.4.3.1">Shinajpi supai apu paita nica: Can Diospa Churi ashaga, cai rumira rimai tanda tucuchu.</s>
     </seg>
     <seg type="verse" id="b.LUK.4.4">
      <s id="b.LUK.4.4.1">Jesús paita cutipasha: Quillcashca tianmi, nica, Mana tandallahua runa causangachu, astaun tucui Dios rimashca shimiunahua.</s>
     </seg>
     <seg type="verse" id="b.LUK.4.5">
      <s id="b.LUK.4.5.1">Supai apu paita shu atun urcuma pushaca, tucui mundui tiaj llactaunara dsaslla ricuchica.</s>
     </seg>
     <seg type="verse" id="b.LUK.4.6">
      <s id="b.LUK.4.6.1">Supai apu Jesusta nica: Caijtucui ushaira canda cusha, tucui cai llactauna sumajhua.</s>
      <s id="b.LUK.4.6.2">Ñucama cushca ashca, ñuca munashcama cuni.</s>
     </seg>
     <seg type="verse" id="b.LUK.4.7">
      <s id="b.LUK.4.7.1">Can tuama urmasha ñucara alabajpi, adorajpi, cushcangui tucuira.</s>
     </seg>
     <seg type="verse" id="b.LUK.4.8">
      <s id="b.LUK.4.8.1">Jesús cutipasha paita nica: Anzhuri ñucajmanda, Satanás, quillcashca tian: Camba Señor Diosta adorana mangui, paulara sirvina angui.</s>
     </seg>
     <seg type="verse" id="b.LUK.4.9">
      <s id="b.LUK.4.9.1">Paita pushaca Jerusalenma, templo huasi ahua pundai paita churaca.</s>
      <s id="b.LUK.4.9.2">Paita nica: Can Diospa Churi asha, allpama saltai.</s>
     </seg>
     <seg type="verse" id="b.LUK.4.10">
      <s id="b.LUK.4.10.1">Quillcashca tian: Paihua angelgunara mandangami canda cuirangaj, supai apu nica.</s>
     </seg>
     <seg type="verse" id="b.LUK.4.11">
      <s id="b.LUK.4.11.1">Shinallara, Paiguna maquiunai canda apinaungami camba chaquira rumii ama nijtaringaj.</s>
     </seg>
     <seg type="verse" id="b.LUK.4.12">
      <s id="b.LUK.4.12.1">Jesús cutipasha nica: Rimashca tian, Camba Señor Diosta ama tentanguichu.</s>
     </seg>
     <seg type="verse" id="b.LUK.4.13">
      <s id="b.LUK.4.13.1">Tucui tentación nishca tucuríjpi, supai apu paimanda rica shu ratogama.</s>
     </seg>
     <seg type="verse" id="b.LUK.4.14">
      <s id="b.LUK.4.14.1">Espíritu ushanahua Jesús Galileama tigraca, paimanda rimashcauna uyarica tucui chi rayara tiaj partiunai.</s>
      <s id="b.LUK.4.14.2">15 Judioguna tandarina huasiunai Jesús yachachica.</s>
      <s id="b.LUK.4.14.3">Tucui runa paita alabaca.</s>
     </seg>
     <seg type="verse" id="b.LUK.4.16">
      <s id="b.LUK.4.16.1">Jesús Nazaretma shamuca, pai iñashca llactama.</s>
      <s id="b.LUK.4.16.2">Paihua yachaira shu samana punzhai judio tandarina huasii icuca, shayaríca quillcara ricungaj.</s>
     </seg>
     <seg type="verse" id="b.LUK.4.17">
      <s id="b.LUK.4.17.1">Shu quillca paita cushca aca, Diosmanda rimaj Isaías quillcashca; Jesús quillcara pascasha, casna quillcashcara tupaca:</s>
     </seg>
     <seg type="verse" id="b.LUK.4.18">
      <s id="b.LUK.4.18.1">Señorba Espíritu ñucahua tian, imasna ñucara talishca ali shimira rimangaj tsuntsuunama; ñucara cachamuca tormendarij shunguyujgunara alichingaj; ishcariajgunara rimangaj liuriyachingaj, ñausaunara rimangaj ricungaj; tormendachishcaunara llushpichingaj,</s>
     </seg>
     <seg type="verse" id="b.LUK.4.19">
      <s id="b.LUK.4.19.1">Señor munashca huatara rimangaj.</s>
     </seg>
     <seg type="verse" id="b.LUK.4.20">
      <s id="b.LUK.4.20.1">Jesús quillcara ishcasha sirvijma cuca, tiarica.</s>
      <s id="b.LUK.4.20.2">Tucui tandarina huasii tiajguna paita ricunauca.</s>
     </seg>
     <seg type="verse" id="b.LUK.4.21">
      <s id="b.LUK.4.21.1">Paigunara rimangaj callarica: Cuna punzha, nisha, cai Quillcashca Shimi pactarishcami canguna ñaupajpi.</s>
     </seg>
     <seg type="verse" id="b.LUK.4.22">
      <s id="b.LUK.4.22.1">Tucui ali rimanauca, riparanauca, imasna Jesús ali shungu shimiunara rimashcara.</s>
      <s id="b.LUK.4.22.2">Paiguna ninauca: ¿Manzhu cai José churi?</s>
     </seg>
     <seg type="verse" id="b.LUK.4.23">
      <s id="b.LUK.4.23.1">Jesús paigunara nica: Canguna ñucara ninguichi chari: Médico, Doctor, canllara aliyairi.</s>
      <s id="b.LUK.4.23.2">Ñucanchi uyashcanchi imasna ashca ali rashcaunara rashcangui Capernaumbi.</s>
      <s id="b.LUK.4.23.3">Shinallara rai caibi, camba quiquin llactai.</s>
     </seg>
     <seg type="verse" id="b.LUK.4.24">
      <s id="b.LUK.4.24.1">Jesús nica: Mana ima Diosmanda rimaj paihua quiquin llactai chasqui tucunzhu.</s>
     </seg>
     <seg type="verse" id="b.LUK.4.25">
      <s id="b.LUK.4.25.1">Cierto pacha cangunara nini, ashca huaccha huarmiuna tianauca Israelbi Elias causaushca punzhaunai, imahoras ahua pacha ishcai tucuca quinsa huata socta quilla tupura, chimanda atun yarcai tiauca tucui llactai.</s>
     </seg>
     <seg type="verse" id="b.LUK.4.26">
      <s id="b.LUK.4.26.1">Astaun mana pimas chigunama cachashcacbu aca Elias, astaun Sarepta nishca llactama, Sidonia partii tiaj, shu chihui tiaj huaccha huarmima.</s>
     </seg>
     <seg type="verse" id="b.LUK.4.27">
      <s id="b.LUK.4.27.1">Maspas, ashca ismushca aicha llagayujguna tianauca Israel llactai, Diosmanda rimaj Elíseo causaushca horas, shinashas chigunamanda mana pihuas alichi tucucachu, astaun shu Siriamanda Naaman nishca runalla.</s>
     </seg>
     <seg type="verse" id="b.LUK.4.28">
      <s id="b.LUK.4.28.1">Shinajpi caita uyasha ashcara piñarinauca tucui tandarina huasii tiajguna.</s>
     </seg>
     <seg type="verse" id="b.LUK.4.29">
      <s id="b.LUK.4.29.1">Atarisha, Jesusta ichunauca llactamanda canzhama, paita pushanauca urcu pundama, huaicuma shitangaj nisha.</s>
      <s id="b.LUK.4.29.2">Chi urcu ahuai Nazaret llacta tiaca.</s>
     </seg>
     <seg type="verse" id="b.LUK.4.30">
      <s id="b.LUK.4.30.1">Astaumbas Jesús paiguna chaupi shungura pasasha ri pasaca.</s>
     </seg>
     <seg type="verse" id="b.LUK.4.31">
      <s id="b.LUK.4.31.1">Jesús irguca Galileai tiaj Capernaum llactama.</s>
      <s id="b.LUK.4.31.2">Paigunara yachachica samana punzhaunai.</s>
     </seg>
     <seg type="verse" id="b.LUK.4.32">
      <s id="b.LUK.4.32.1">Runauna pai yachachishcara uyasha manzharinauca, ushaihua yachachishcaraigu.</s>
     </seg>
     <seg type="verse" id="b.LUK.4.33">
      <s id="b.LUK.4.33.1">Chihui aj tandarina huasii, shu irus supai apishca runa tiauca.</s>
      <s id="b.LUK.4.33.2">Cai runa shinzhira caparica:</s>
     </seg>
     <seg type="verse" id="b.LUK.4.34">
      <s id="b.LUK.4.34.1">Saquihuai ñucanchira, nica.</s>
      <s id="b.LUK.4.34.2">¿Imara munangui ñucanchihua, Nazaretmanda Jesús?</s>
      <s id="b.LUK.4.34.3">¿Shamushcangui ñucanchira tucuchingaj?</s>
      <s id="b.LUK.4.34.4">Canda ricsinimi pitangui can.</s>
      <s id="b.LUK.4.34.5">Diospa Santo Churi angui.</s>
     </seg>
     <seg type="verse" id="b.LUK.4.35">
      <s id="b.LUK.4.35.1">Jesús supaira piñaca, Upalla, nisha, llucshi paimanda.</s>
      <s id="b.LUK.4.35.2">Shinajpi supai runara urmachisha paiguna chaupi shungüi, paimanda llucshica, runara mana huajlichisba.</s>
     </seg>
     <seg type="verse" id="b.LUK.4.36">
      <s id="b.LUK.4.36.1">Tucui manzharisha tianauca, paigunapura rimanausha: ¿Ima shimirai cai? nisha ninauca.</s>
      <s id="b.LUK.4.36.2">Ushaihua irus supaigunara llucchisha cachan.</s>
     </seg>
     <seg type="verse" id="b.LUK.4.37">
      <s id="b.LUK.4.37.1">Jesuspa shuti rimashca aca tucui chi partii tiaj llactaunai,</s>
     </seg>
     <seg type="verse" id="b.LUK.4.38">
      <s id="b.LUK.4.38.1">Jesús atarisha llucshica tandarina huasimanda, Simomba huasii icuca.</s>
      <s id="b.LUK.4.38.2">Simomba huarmi mama ashca calenturahua siriuca, paita ruganauca huarmira alichingaj.</s>
     </seg>
     <seg type="verse" id="b.LUK.4.39">
      <s id="b.LUK.4.39.1">Jesús huarmira ricusha, calenturara piñaca.</s>
      <s id="b.LUK.4.39.2">Calenturaga chiriaca.</s>
      <s id="b.LUK.4.39.3">Huarmi uctalla atarisha paigunara sirvica.</s>
     </seg>
     <seg type="verse" id="b.LUK.4.40">
      <s id="b.LUK.4.40.1">Indi icujpi, tucui ungushcaunara charijguna ima tono ungüimandas ungushcaunara pushamunauca Jesuspajma.</s>
      <s id="b.LUK.4.40.2">Paiga paihua maquira caran dueño ahuai churasha, paigunara alichica.</s>
     </seg>
     <seg type="verse" id="b.LUK.4.41">
      <s id="b.LUK.4.41.1">Shinallara ashcaunamanda supaiguna caparisha llucshinauca, shina nisha: Can Diospa Churi angui.</s>
      <s id="b.LUK.4.41.2">Astaumbas, Jesús paigunara piñasha lugarda mana cucachu rimangaj, paiguna Jesús Cristo ajta ricsishcamanda.</s>
     </seg>
     <seg type="verse" id="b.LUK.4.42">
      <s id="b.LUK.4.42.1">Ña punzhayajpi Jesús llucshica, shu runa illaj partima rica.</s>
      <s id="b.LUK.4.42.2">Runauna paita mascanauca, paita tupai risha paita arcasha ninauca: Ama richu ñucanchijmanda.</s>
     </seg>
     <seg type="verse" id="b.LUK.4.43">
      <s id="b.LUK.4.43.1">Astaun Jesús paigunara nica: Ñuca shu llactaunama richu ministirin, Dios mandana pacha ali shimira paigunara rimangaj.</s>
      <s id="b.LUK.4.43.2">Chihuajmi cachamushca ani.</s>
     </seg>
     <seg type="verse" id="b.LUK.4.44">
      <s id="b.LUK.4.44.1">Jesús Galilea partii tiaj tandarina huasiunai yachachicami.</s>
     </seg>
    </div>
    <div type="chapter" id="b.LUK.5">
     <seg type="verse" id="b.LUK.5.1">
      <s id="b.LUK.5.1.1">Jesús, Genesaret nishca yacu cocha rayai tiaupi, runauna paihuajma taucarimunauca Diospa shimira uyangaj.</s>
     </seg>
     <seg type="verse" id="b.LUK.5.2">
      <s id="b.LUK.5.2.1">Ishqui canoara ricuca pulaya mayanllai.</s>
      <s id="b.LUK.5.2.2">Aichahuara apijguna canoamanda llucshishca huasha, licaunara maillarinauca.</s>
     </seg>
     <seg type="verse" id="b.LUK.5.3">
      <s id="b.LUK.5.3.1">Jesús shu chiguna canoai icusha, Simomba canoa aca, Simonda mañaca: Ansa caruyachi, nica, pulayamanda.</s>
      <s id="b.LUK.5.3.2">Shina rajpi, Jesús tiarisha runaunara yachachica canoamanda.</s>
     </seg>
     <seg type="verse" id="b.LUK.5.4">
      <s id="b.LUK.5.4.1">Rimashca huasha, Jesús Simonda: Canoara apai, nica, chaupi lamarma, licaunara shitangaj, aichahuara apingaj.</s>
     </seg>
     <seg type="verse" id="b.LUK.5.5">
      <s id="b.LUK.5.5.1">Simonga cutipasha paita nica: Yachachij, tuta pagarijta licashcanchi, imaras mana apishcanchichu; shina ajllaira can rimajpi, licara shitasha chari.</s>
     </seg>
     <seg type="verse" id="b.LUK.5.6">
      <s id="b.LUK.5.6.1">Shina rasha aichahuara apinauca ashca supaira, lica liquirijta.</s>
     </seg>
     <seg type="verse" id="b.LUK.5.7">
      <s id="b.LUK.5.7.1">Chishu canoai tiajgunara cayanauca shamusha yanapangaj.</s>
      <s id="b.LUK.5.7.2">Shamunaucami, ishqui canoara undachinauca ñaca ñaca pambaringama.</s>
     </seg>
     <seg type="verse" id="b.LUK.5.8">
      <s id="b.LUK.5.8.1">Simón Pedro caita ricusha, Jesuspa ñaupajpi cungurisha nica: Anzhuri ñucamanda, Señor.</s>
      <s id="b.LUK.5.8.2">Uchayuj runa mani.</s>
     </seg>
     <seg type="verse" id="b.LUK.5.9">
      <s id="b.LUK.5.9.1">Paiga manzharica, paihua pariju tiajgunandi, paiguna ashca aichahuara apishcaraigumanda.</s>
     </seg>
     <seg type="verse" id="b.LUK.5.10">
      <s id="b.LUK.5.10.1">Shinallara tucuca Jacobhuas Juanhuas, Zebedeo churiuna, Simomba compañajguna.</s>
      <s id="b.LUK.5.10.2">Jesús Simonda nica: Ama manzhaichu, cuna horasmanda runaunara licaj cuenta tucungaraungui.</s>
     </seg>
     <seg type="verse" id="b.LUK.5.11">
      <s id="b.LUK.5.11.1">Canoauna allpama llutarijpi, cai runauna tucuira saquisha, Jesusta catinauca.</s>
     </seg>
     <seg type="verse" id="b.LUK.5.12">
      <s id="b.LUK.5.12.1">Jesús shu llactai tiaupi, shu ashca llagayuj runa shamuca.</s>
      <s id="b.LUK.5.12.2">Pai Jesusta ricusha, tuama urmaca paihua ñaupajpi.</s>
      <s id="b.LUK.5.12.3">Jesusta rugaca: Señor, nisha, can munashaga ñucara alichinara ushangui.</s>
     </seg>
     <seg type="verse" id="b.LUK.5.13">
      <s id="b.LUK.5.13.1">Shinajpi Jesús maquira chutasha paita llangaca: Munanimi, nisha, alichishca angui.</s>
      <s id="b.LUK.5.13.2">Dsas, llaga ungüi paita saquica.</s>
     </seg>
     <seg type="verse" id="b.LUK.5.14">
      <s id="b.LUK.5.14.1">Jesús palta mandaca: Pitas ama rimaichu, nica, astaun ri, sacerdotema ricuchiri, Moisés mandashcara cui canda pichangaj, can aliyashcara ricuchingaj paigunama.</s>
     </seg>
     <seg type="verse" id="b.LUK.5.15">
      <s id="b.LUK.5.15.1">Shinajllaira Jesús mas mas uyarica tucui partii.</s>
      <s id="b.LUK.5.15.2">Ashca runauna shamunauca paita uyangaj, alichi tucungaj paiguna ungüigunamanda.</s>
     </seg>
     <seg type="verse" id="b.LUK.5.16">
      <s id="b.LUK.5.16.1">Astaun, Jesús anzhurica runa illaj partiunama, chihui Diosta mañaca.</s>
     </seg>
     <seg type="verse" id="b.LUK.5.17">
      <s id="b.LUK.5.17.1">Shu punzha Jesús yachachiuca.</s>
      <s id="b.LUK.5.17.2">Fariseos nishcauna, Moisés mandashca shimira yachachijgunas chihui tianauca.</s>
      <s id="b.LUK.5.17.3">Paiguna tucui Galilea llactunamanda shamunaushca aca, Judea partimandas, Jerusalenmandas.</s>
      <s id="b.LUK.5.17.4">Diospa ushai paihua tiauca ungushcaunara alichingaj.</s>
     </seg>
     <seg type="verse" id="b.LUK.5.18">
      <s id="b.LUK.5.18.1">Huaquin runauna shu suchu runara pushamunauca, caitui sirijta.</s>
      <s id="b.LUK.5.18.2">Paita huasii icuchingaj mascanauca, Jesuspa ñaupajpi churangaj.</s>
     </seg>
     <seg type="verse" id="b.LUK.5.19">
      <s id="b.LUK.5.19.1">Ashca runauna taucarimushcamanda, maimandas runara icuchingaj mana tupanaucachu.</s>
      <s id="b.LUK.5.19.2">Chi raigumanda huasi ahuara sicanauca, pascasha runara irguchinauca runauna chaupi shungüi, Jesuspa ñaupajpi.</s>
     </seg>
     <seg type="verse" id="b.LUK.5.20">
      <s id="b.LUK.5.20.1">Jesús chi runauna quirishcara ricusha, suchu runara nica: Can ucha rashcaunara perdonashcangui.</s>
     </seg>
     <seg type="verse" id="b.LUK.5.21">
      <s id="b.LUK.5.21.1">Shinajpi yachaira yachachijguna fariseogunandi pifíangaj callarinauca, nisha: ¿Pitangai cai runa casna irusta rimaj, Diosta camij?</s>
      <s id="b.LUK.5.21.2">¿Pita uchara perdonanara ushangai mana Dios asha?</s>
     </seg>
     <seg type="verse" id="b.LUK.5.22">
      <s id="b.LUK.5.22.1">Jesús paiguna iyashcara riparasha, cutipasha nica: ¿Imara iyanguichiri canguna shungüi?</s>
     </seg>
     <seg type="verse" id="b.LUK.5.23">
      <s id="b.LUK.5.23.1">¿Imara mas rimaihuaj: Can ucharashcara perdonashcangui nina, mana ajpiga, Can atari, puri, ningaj?</s>
     </seg>
     <seg type="verse" id="b.LUK.5.24">
      <s id="b.LUK.5.24.1">Astaun canguna yachangaj imasna ñuca, Runa Churi nishca, ushanara charini cai pachai uchara perdonangaj, suchu runara nin: Canda nini, atari, caitura apai, camba huasima ri.</s>
     </seg>
     <seg type="verse" id="b.LUK.5.25">
      <s id="b.LUK.5.25.1">Chi ratollaira runa paiguna ñaupajpi atarisha, pai sirishca caitura apasha, ri pasaca paihua huasima, Diosta alabasha.</s>
     </seg>
     <seg type="verse" id="b.LUK.5.26">
      <s id="b.LUK.5.26.1">Tucui manzharinauca, Diosta alabanauca.</s>
      <s id="b.LUK.5.26.2">Ashcara manzhanauca: Shu munanaita rashcara ricushcanchi cuna punzha, ninauca.</s>
     </seg>
     <seg type="verse" id="b.LUK.5.27">
      <s id="b.LUK.5.27.1">Caimanda huasha, Jesús llucshisha, shu impuesto nishca gobierno cullquira tandachij runara ricuca.</s>
      <s id="b.LUK.5.27.2">Paihua shuti Levi aca.</s>
      <s id="b.LUK.5.27.3">Cullquira tandachina huasii tiaca.</s>
      <s id="b.LUK.5.27.4">Jesús paita: Catihuai, nica.</s>
     </seg>
     <seg type="verse" id="b.LUK.5.28">
      <s id="b.LUK.5.28.1">Levi tucuira saquisha, atarisha, Jesusta catica.</s>
     </seg>
     <seg type="verse" id="b.LUK.5.29">
      <s id="b.LUK.5.29.1">Leviga atun istara rarca paihua huasii.</s>
      <s id="b.LUK.5.29.2">Ashca cullquira tandachijgunandi shu amigounandi paigunahua pariju tianauca micuna mesai.</s>
     </seg>
     <seg type="verse" id="b.LUK.5.30">
      <s id="b.LUK.5.30.1">Yachaira yachachijguna fariseogunandi Jesús yachachishca runaunara piñanauca: ¿Imarasha micunguichi cullquira tandachijgunahua uchayujgunahuas? ninauca.</s>
     </seg>
     <seg type="verse" id="b.LUK.5.31">
      <s id="b.LUK.5.31.1">Jesús cutipasha paigunara nica: Aliuna doctorda mana ministinaunzhu, astaun ungushcauna ministinaun.</s>
     </seg>
     <seg type="verse" id="b.LUK.5.32">
      <s id="b.LUK.5.32.1">Ñuca shamucani, mana ali causajgunara cayangaj, astaun uchayujgunara cayangaj arrepentiringaj.</s>
     </seg>
     <seg type="verse" id="b.LUK.5.33">
      <s id="b.LUK.5.33.1">Paiguna Jesusta ninauca: ¿Imarasha Juan yachachishca runauna caran rato sasinaun, Diosta mañanaun, shinallara ranaun fariseoguna yachachishca runaunas, astaun can yachachishca runauna micunaun upinaun?</s>
     </seg>
     <seg type="verse" id="b.LUK.5.34">
      <s id="b.LUK.5.34.1">Jesús paigunara nica: Ushanguichichu borai tiau amigouñara sasichingaj, cari tiaushcallaira.</s>
     </seg>
     <seg type="verse" id="b.LUK.5.35">
      <s id="b.LUK.5.35.1">Randi, cari paigunamanda quichuna punzhauna shamunaungami.</s>
      <s id="b.LUK.5.35.2">Chi punzhaunai sasinaungami.</s>
     </seg>
     <seg type="verse" id="b.LUK.5.36">
      <s id="b.LUK.5.36.1">Jesús shinallara paigunara shu yachachingaj cuentanara cuentaca: Mana pihuas mushuj churanamanda shu pitira pitinzhu rucu churanara remendangaj; shina rajpiga, mushuj churana liquiringa, maspas mushuj churanamanda piti mana ali ricuringachu rucu churanahua.</s>
     </seg>
     <seg type="verse" id="b.LUK.5.37">
      <s id="b.LUK.5.37.1">Pihuas mushuj vinora mana churanzhu rucu cara puruunai, shina rajpiga mushuj vino puscuyasha purura tugyachin, vino talirin, carauna liquirisha pirdirinaun.</s>
     </seg>
     <seg type="verse" id="b.LUK.5.38">
      <s id="b.LUK.5.38.1">Astaumbas, mushuj vino mushuj cara puruunai churana anga, chasna rajpi vinondi puruunandi duranaungami.</s>
     </seg>
     <seg type="verse" id="b.LUK.5.39">
      <s id="b.LUK.5.39.1">Maspas, pi runas rucu vinora upishca huasha mushujta mana munanga.</s>
      <s id="b.LUK.5.39.2">Rucu vino astaun mas alimi, ñinga.</s>
     </seg>
    </div>
    <div type="chapter" id="b.LUK.6">
     <seg type="verse" id="b.LUK.6.1">
      <s id="b.LUK.6.1.1">Casnami tucuca: Jesús shu tarpushca chagrara pasausha samana punzhai, pai yachachishca runauna trigo papajta aisanauca micungaj, muyura maquii cacusha.</s>
     </seg>
     <seg type="verse" id="b.LUK.6.2">
      <s id="b.LUK.6.2.1">Huaquin fariseoguna paita ninauca: ¿Imaraigu chiguna mana raihuajta ranaun samana punzhai?</s>
     </seg>
     <seg type="verse" id="b.LUK.6.3">
      <s id="b.LUK.6.3.1">Cutipasha Jesús paigunara nica: ¿Manzhu Quillcashcai ricushcanguichi imara rarca David pai yarcachishca horas paihua compañajgunandi?</s>
     </seg>
     <seg type="verse" id="b.LUK.6.4">
      <s id="b.LUK.6.4.1">¿Manzhu ricushcanguichi imasna Diospa huasii icusha, ricuchina tandara apisha micuca, paihuas pai compañajgunandi?</s>
      <s id="b.LUK.6.4.2">Chi tandara micunara mana raihuajchu aca pihuas.</s>
      <s id="b.LUK.6.4.3">Sacerdoteunalla micunara ushanauca.</s>
     </seg>
     <seg type="verse" id="b.LUK.6.5">
      <s id="b.LUK.6.5.1">Jesús paigunara nica: Ñuca, Runa Churi nishca, shinallara samana punzhahua dueño maní.</s>
     </seg>
     <seg type="verse" id="b.LUK.6.6">
      <s id="b.LUK.6.6.1">Shinallara shu samana punzhai Jesús tandarina huasii icusha yachachica.</s>
      <s id="b.LUK.6.6.2">Chihui shu runa tiauca paihua ali maqui chaquirishca aca.</s>
     </seg>
     <seg type="verse" id="b.LUK.6.7">
      <s id="b.LUK.6.7.1">Yachaira yachachijguna fariseogunandi Jesusta chapanauca, chi runara samana punzhai alichingachu, imara nisha, imaras tupangaj Jesusta culpangaj.</s>
     </seg>
     <seg type="verse" id="b.LUK.6.8">
      <s id="b.LUK.6.8.1">Jesusga paiguna iyarishcara yachaca, shinajllaira chaquirishca maquiyujta nica: Atari, chaupi shungüi shayari.</s>
      <s id="b.LUK.6.8.2">Runa atarisha shayarica.</s>
     </seg>
     <seg type="verse" id="b.LUK.6.9">
      <s id="b.LUK.6.9.1">Shinajpi Jesús paigunara nica: Cangunara tapuni, ¿raihuaj chu samana punzhai aliranara manaliranara?</s>
      <s id="b.LUK.6.9.2">¿Raihuajchu causaira huacachina, causaira quichuna?</s>
     </seg>
     <seg type="verse" id="b.LUK.6.10">
      <s id="b.LUK.6.10.1">Jesús tucui muyujta tiajgunara ricusha, runara nica: Maquira chutai.</s>
      <s id="b.LUK.6.10.2">Runa shina rarca.</s>
      <s id="b.LUK.6.10.3">Paihua maqui aliyashca aca.</s>
     </seg>
     <seg type="verse" id="b.LUK.6.11">
      <s id="b.LUK.6.11.1">Fariseoguna ashcara piñarinauca, paigunapura rimananauca ima manalira rangajpas Jesushua.</s>
     </seg>
     <seg type="verse" id="b.LUK.6.12">
      <s id="b.LUK.6.12.1">Chi punzhaunai Jesús urcuma rica mañangaj.</s>
      <s id="b.LUK.6.12.2">Tuta pagarijta Diosta mañauca.</s>
     </seg>
     <seg type="verse" id="b.LUK.6.13">
      <s id="b.LUK.6.13.1">Punzhayajpi Jesús pai yachachishca runaunara cayasha, paigunamanda chunga ishquira ajllaca, chigunara shinallara apóstol nishca cachashcauna shutichica.</s>
     </seg>
     <seg type="verse" id="b.LUK.6.14">
      <s id="b.LUK.6.14.1">Caigunami anauca: Simón, paiga Pedro nishca aca, paihua uqui Andrés, Jacobo Juandi, Felipe Bartolomendi,</s>
     </seg>
     <seg type="verse" id="b.LUK.6.15">
      <s id="b.LUK.6.15.1">Mateo Tomasndi, Alfeo churi Jacobo, Zelote nishca Simón,</s>
     </seg>
     <seg type="verse" id="b.LUK.6.16">
      <s id="b.LUK.6.16.1">Judas, Jacobo uqui, shinallara Judas Iscariote, Jesusta entregaj runa.</s>
     </seg>
     <seg type="verse" id="b.LUK.6.17">
      <s id="b.LUK.6.17.1">Jesús paigunahua irguca, shu pambai chapasha tiauca, pai yachachishca runaunahua, ashca runaunahua Judeamanda Jerusalenmandas, Tiro Sidon lamar pata partiunamandas.</s>
      <s id="b.LUK.6.17.2">Cai tucui runauna shamunauca Jesusta uyangaj, paiguna ungüigunamanda alichi tucungaj.</s>
     </seg>
     <seg type="verse" id="b.LUK.6.18">
      <s id="b.LUK.6.18.1">Shinallara irus supaihua tormendachishcauna shamunauca.</s>
      <s id="b.LUK.6.18.2">Alichi tucunauca.</s>
     </seg>
     <seg type="verse" id="b.LUK.6.19">
      <s id="b.LUK.6.19.1">Tucui runauna Jesusta llangangaj munanauca, ushai paimanda llucshijpi tucui runaunara alichingaj.</s>
     </seg>
     <seg type="verse" id="b.LUK.6.20">
      <s id="b.LUK.6.20.1">Jesús paihua ñahuira atarichisha, pai yachachishca runaunara ricusha, paigunara rimaca: Cushiuna anguichi canguna pogriuna, nisha.</s>
      <s id="b.LUK.6.20.2">Cangunajmi Dios mandana pacha.</s>
     </seg>
     <seg type="verse" id="b.LUK.6.21">
      <s id="b.LUK.6.21.1">Cushiuna anguichi cuna horas yarcachijguna, sacsachishca anguichimi.</s>
      <s id="b.LUK.6.21.2">Cushiyujguna anguichi cuna horas huacauguna, asinguichimi.</s>
     </seg>
     <seg type="verse" id="b.LUK.6.22">
      <s id="b.LUK.6.22.1">Cushiuna anguichi runauna cangunara chijnijpi, cangunara chicanyachijpi paigunamanda, cangunara piñanaupi ñuca, Runa Churi nishcara, llaquishcaraigu.</s>
     </seg>
     <seg type="verse" id="b.LUK.6.23">
      <s id="b.LUK.6.23.1">Cushiyaichi chi punzhai, cushi tucuichi.</s>
      <s id="b.LUK.6.23.2">Cangunara pagana atunmi ahua pachai.</s>
      <s id="b.LUK.6.23.3">Shina ranauca canguna yayauna Diosmanda rimajgunahua.</s>
     </seg>
     <seg type="verse" id="b.LUK.6.24">
      <s id="b.LUK.6.24.1">Maspas, ¡Ayailla, charijguna! canguna cushira cunalla charinguichi.</s>
     </seg>
     <seg type="verse" id="b.LUK.6.25">
      <s id="b.LUK.6.25.1">¡Ayailla sacsashcauna!</s>
      <s id="b.LUK.6.25.2">Yarcachinguichimi.</s>
      <s id="b.LUK.6.25.3">¡Ayailla, cuna horas asijguna!</s>
      <s id="b.LUK.6.25.4">Llaquiringuichimi, huacanguichimi.</s>
     </seg>
     <seg type="verse" id="b.LUK.6.26">
      <s id="b.LUK.6.26.1">¡Ayailla canguna, runauna cangunamanda ali rimanaupi!</s>
      <s id="b.LUK.6.26.2">Shina ranauca canguna yayauna llulla rimajgunahua.</s>
     </seg>
     <seg type="verse" id="b.LUK.6.27">
      <s id="b.LUK.6.27.1">Uyajguna, cangunara nini: Llaquichi cangunahua contrauñara, alira raichi cangunara chijnijgunara.</s>
     </seg>
     <seg type="verse" id="b.LUK.6.28">
      <s id="b.LUK.6.28.1">Bendiciaichi cangunara maldiciajgunara, mañaichi cangunamanda llullasha manalira rimajgunamanda.</s>
     </seg>
     <seg type="verse" id="b.LUK.6.29">
      <s id="b.LUK.6.29.1">Pi runas camba mujluspi sajmajpi, chishu mujlusta paita ricuchi.</s>
      <s id="b.LUK.6.29.2">Pi runas camba sacora quichujpi, paita ama mitsaichu camba camisaras.</s>
     </seg>
     <seg type="verse" id="b.LUK.6.30">
      <s id="b.LUK.6.30.1">Maican mañajpi cui.</s>
      <s id="b.LUK.6.30.2">Maican runa cambajta quichujpi, ama cuti mañaichu.</s>
     </seg>
     <seg type="verse" id="b.LUK.6.31">
      <s id="b.LUK.6.31.1">Imasnara munanguichi runauna cangunahua ranauchu, shinallara paigunahua raichi canguna.</s>
     </seg>
     <seg type="verse" id="b.LUK.6.32">
      <s id="b.LUK.6.32.1">Canguna alirajgunallara llaquijpi ¿imajta valin?</s>
      <s id="b.LUK.6.32.2">Shinallara uchayujguna paigunara llaquijgunara llaquinaun.</s>
     </seg>
     <seg type="verse" id="b.LUK.6.33">
      <s id="b.LUK.6.33.1">Canguna alira rajpi alira rajgunamallara, ¿imajta valin?</s>
      <s id="b.LUK.6.33.2">Uchayujguna shinallara ranaun.</s>
     </seg>
     <seg type="verse" id="b.LUK.6.34">
      <s id="b.LUK.6.34.1">Canguna imaras mañachijpi, huasha paigunamanda apingaj chapausha, ¿imajta valin? shinallara uchayujguna uchayujgunama mañachinaun, shina tupura yapashca cuti apingaj.</s>
     </seg>
     <seg type="verse" id="b.LUK.6.35">
      <s id="b.LUK.6.35.1">Shinajpi cangunara chijnijgunara llaquichi, alira raichi, mañachichi, imaras mana cuti chapausha; canguna pagana atun manga.</s>
      <s id="b.LUK.6.35.2">Ahuai tiaj Diospa churiuna anguichi.</s>
      <s id="b.LUK.6.35.3">Paiga ali shungumi mana agrasijgunahua, manaliunahuas.</s>
     </seg>
     <seg type="verse" id="b.LUK.6.36">
      <s id="b.LUK.6.36.1">Cangunaga ali llaquijguna aichi, imasna camba Yaya ali llaquijmi.</s>
     </seg>
     <seg type="verse" id="b.LUK.6.37">
      <s id="b.LUK.6.37.1">Ama tarípaichichu, mana tarípashca anguichi.</s>
      <s id="b.LUK.6.37.2">Ama causayachichu, mana causayashca anguichi.</s>
      <s id="b.LUK.6.37.3">Perdonaichi, perdonashca anguichi.</s>
     </seg>
     <seg type="verse" id="b.LUK.6.38">
      <s id="b.LUK.6.38.1">Cuichi, cangunama cui tucunguichimi, ali tupura, nitishcara, undajta.</s>
      <s id="b.LUK.6.38.2">Imasna tupunguichi shinallara tupui tucunguichimi.</s>
     </seg>
     <seg type="verse" id="b.LUK.6.39">
      <s id="b.LUK.6.39.1">Jesús paigunara shu yachachingaj cuentanara cuentaca: ¿Ushangachu, nica, shu ñausa runa shu ñausara pushangaj?</s>
      <s id="b.LUK.6.39.2">¿Manzhu ishquindi uctui urmanaunga?</s>
     </seg>
     <seg type="verse" id="b.LUK.6.40">
      <s id="b.LUK.6.40.1">Yachachishca runaga mana yalinzhu paita yachachijta; astaun maicans ali yachachishca asha, paita yachachij cuenta tucunga.</s>
     </seg>
     <seg type="verse" id="b.LUK.6.41">
      <s id="b.LUK.6.41.1">¿Imarasha camba uqui ñahuii tiau polvohuara ricungui, camba quiquin ñahuii tiau caspira mana ricusha?</s>
     </seg>
     <seg type="verse" id="b.LUK.6.42">
      <s id="b.LUK.6.42.1">¿Imasnara ningui camba uquira: Uyai, ñuca camba ñahuimanda polvohuara llucchisha, can camba ñahuii tiaj caspira mana ricusha?</s>
      <s id="b.LUK.6.42.2">¡Ishqui shimiyuj!</s>
      <s id="b.LUK.6.42.3">Ñaupa punda ichui caspira camba quiquin ñahuimanda, chi huasha alimi ricungui polvohuara camba uqui ñahuimanda ichungaj.</s>
     </seg>
     <seg type="verse" id="b.LUK.6.43">
      <s id="b.LUK.6.43.1">Manali yura manali muyura aparin, ali yuraga ali muyura aparin.</s>
     </seg>
     <seg type="verse" id="b.LUK.6.44">
      <s id="b.LUK.6.44.1">Caran yura pai aparishca muyumanda ricsinallami.</s>
      <s id="b.LUK.6.44.2">Higo muyura mana pallanaunzhu quilambu cashamanda, shinallara uvillasta mana apinaunzhu chispumanda.</s>
     </seg>
     <seg type="verse" id="b.LUK.6.45">
      <s id="b.LUK.6.45.1">Ali runa paihua shungüi huacachishca ali iyaimanda alira llucchin, manali runaga paihua shungu manali ajpi manalira llucchin.</s>
      <s id="b.LUK.6.45.2">Shungu yalijta undashcamanda shimi riman.</s>
     </seg>
     <seg type="verse" id="b.LUK.6.46">
      <s id="b.LUK.6.46.1">¿Imarasha ñucara: Señor, señor, nisha, cayahuanguichi, ñuca mandashcara mana rashallara?</s>
     </seg>
     <seg type="verse" id="b.LUK.6.47">
      <s id="b.LUK.6.47.1">Tucui ñucama shamuj runa, ñuca shimira uyaj, ñuca shimira pactachij, cangunara ricuchisha imasna ricurij ajta.</s>
     </seg>
     <seg type="verse" id="b.LUK.6.48">
      <s id="b.LUK.6.48.1">Pai shu huasira raj runasna: allasha, ucura allaca, huasi istandira shayachica.</s>
      <s id="b.LUK.6.48.2">Yacu undasha huasira nitica; randi mana ushacachu urmachingaj, huasi rumii shayachishca ajpi.</s>
     </seg>
     <seg type="verse" id="b.LUK.6.49">
      <s id="b.LUK.6.49.1">Astaun, shu runa ñuca shimira uyashallara, mana pactachisha, pai casnami: Shu runa paihua huasira allpallai shayachica.</s>
      <s id="b.LUK.6.49.2">Yacu undajpiga, huasi urmaca.</s>
      <s id="b.LUK.6.49.3">Chi huasi urmasha llambura tucurica.</s>
     </seg>
    </div>
    <div type="chapter" id="b.LUK.7">
     <seg type="verse" id="b.LUK.7.1">
      <s id="b.LUK.7.1.1">Tucuira rimai pasashca huasha paita uyajgunama, Jesús icuca Capernaumbi.</s>
     </seg>
     <seg type="verse" id="b.LUK.7.2">
      <s id="b.LUK.7.2.1">Shu soldaro capitamba sirvij runa huañunalla ungushca aca, capitanga paita yapa llaquica.</s>
     </seg>
     <seg type="verse" id="b.LUK.7.3">
      <s id="b.LUK.7.3.1">Capitán Jesuspa shutira rimashcara uyasha, judiogunamanda rucuunara paihuajma cachaca, paita rugangaj, shamuchu nisha, paita sirvijta alichingaj.</s>
     </seg>
     <seg type="verse" id="b.LUK.7.4">
      <s id="b.LUK.7.4.1">Paiguna Jesuspajma shamusha paita ashcara ruganauca: Cai capitán valinmi, nisha, caita rangaj.</s>
     </seg>
     <seg type="verse" id="b.LUK.7.5">
      <s id="b.LUK.7.5.1">Paiga ñucanchi llactara llaquin, shinallara ñucanchij shu tandarina huasira sicachishca.</s>
     </seg>
     <seg type="verse" id="b.LUK.7.6">
      <s id="b.LUK.7.6.1">Jesús paigunahua compañasha ri pasaca.</s>
      <s id="b.LUK.7.6.2">Jesusga huasi mayanllai pactamujpi, capitán amigounara cachaca Jesusta rimangaj: Señor, nisha, ama molestarichu, mana valijchu ani can ñuca huasi ucui icungaj.</s>
     </seg>
     <seg type="verse" id="b.LUK.7.7">
      <s id="b.LUK.7.7.1">Chi raigumanda ñucallara mana shamushcanichu canhua rimangaj, mana valijchu ani, nisha.</s>
      <s id="b.LUK.7.7.2">Astaun, rimailla, ñuca sirvij ali tucungami.</s>
     </seg>
     <seg type="verse" id="b.LUK.7.8">
      <s id="b.LUK.7.8.1">Ñuca mandashca runa ani, shinallara ñucahua soldarounara charini mandangaj.</s>
      <s id="b.LUK.7.8.2">Shujta: Ri, nini, pai rinmi.</s>
      <s id="b.LUK.7.8.3">Shujta: Shami, nini, paimi shamun.</s>
      <s id="b.LUK.7.8.4">Ñuca sirvijta: Caita rai, nijpi, ranlla.</s>
     </seg>
     <seg type="verse" id="b.LUK.7.9">
      <s id="b.LUK.7.9.1">Jesusga caita uyasha: Yapa alimi, nica.</s>
      <s id="b.LUK.7.9.2">Voltiarisha Jesús paihua catijgunama nica: Cangunara nini, Israelbi casna quirinara mana tupashcanichu.</s>
     </seg>
     <seg type="verse" id="b.LUK.7.10">
      <s id="b.LUK.7.10.1">Cachashca runauna huasima tigrasha, chi ñaupa ungushca sirvij runa aliyashcara tupanaucami.</s>
     </seg>
     <seg type="verse" id="b.LUK.7.11">
      <s id="b.LUK.7.11.1">Chi huashalla, Jesús shu Naín nishca llactama rica, paihua pariju pai yachachishca runauna, ashca shu runaunandi.</s>
     </seg>
     <seg type="verse" id="b.LUK.7.12">
      <s id="b.LUK.7.12.1">Llacta pungu mayambi pactaushcai, shu huañushca runara canzhama llucchinauca.</s>
      <s id="b.LUK.7.12.2">Cai runa shujlla churi aca, mamaga huaccha huarmi aca.</s>
      <s id="b.LUK.7.12.3">Paihua pariju ashca runauna compañanauca llactamanda.</s>
     </seg>
     <seg type="verse" id="b.LUK.7.13">
      <s id="b.LUK.7.13.1">Señorga huarmira ricusha llaquirica, paita rimasha: Ama huacaichu, nica.</s>
     </seg>
     <seg type="verse" id="b.LUK.7.14">
      <s id="b.LUK.7.14.1">Jesús llutarisha, aya cajonda llangaca.</s>
      <s id="b.LUK.7.14.2">Huanduujguna shayarinauca.</s>
      <s id="b.LUK.7.14.3">Jesús ayara: Malta, nica, atari, nini.</s>
     </seg>
     <seg type="verse" id="b.LUK.7.15">
      <s id="b.LUK.7.15.1">Huañu runa tiarisha, rimangaj callarica.</s>
      <s id="b.LUK.7.15.2">Jesús paita paihua mamama cuca.</s>
     </seg>
     <seg type="verse" id="b.LUK.7.16">
      <s id="b.LUK.7.16.1">Tucui runauna manzharinauca.</s>
      <s id="b.LUK.7.16.2">Diosta alabanauca, casna nisha: Shu atun Diosmanda rimaj llucshishcami ñucanchi chaupi shungüi.</s>
      <s id="b.LUK.7.16.3">Dios paihua runaunara ricushcami.</s>
     </seg>
     <seg type="verse" id="b.LUK.7.17">
      <s id="b.LUK.7.17.1">Jesuspa shuti uyarica tucui Judea partii, tucui muyujta tiaj partiunandi.</s>
     </seg>
     <seg type="verse" id="b.LUK.7.18">
      <s id="b.LUK.7.18.1">Juan yachachishca runauna tucui cai rashcaunamanda Juanda cuentanauca.</s>
     </seg>
     <seg type="verse" id="b.LUK.7.19">
      <s id="b.LUK.7.19.1">Juanga ishqui pai yachachishca runaunara cayasha, paigunara Señorbajma cachaca tapungaj: ¿Canzhu shamuna aj runa angui, mañasha shujtachu chapana anga?</s>
     </seg>
     <seg type="verse" id="b.LUK.7.20">
      <s id="b.LUK.7.20.1">Runauna Jesusma shamusha, paita ninauca: Bautisaj Juan ñucanchira cachamuca cambajma tapungaj: ¿Canzhu shamuna aj runa angui, mañasha shujtachu chapana anga?</s>
     </seg>
     <seg type="verse" id="b.LUK.7.21">
      <s id="b.LUK.7.21.1">Chi ratollaira Jesús ashcaunara paiguna ungüimandas nanaigunamandas irus supaigunamandas aHchicami, ashca ñausaunara ricujta rarca.</s>
     </seg>
     <seg type="verse" id="b.LUK.7.22">
      <s id="b.LUK.7.22.1">Paigunara cutipasha nica: Richi, canguna ricushcara uyashcaras Juanda cuentaichi: ñausauna ricunaun, nisha, anga changauna ali purinaun, llagayujguna alichishcami anaun, upa rinriyujguna uyanaun, huañushcauna causachishca anaun, maspas pogriunama evangelio ali shimira rimashcami.</s>
     </seg>
     <seg type="verse" id="b.LUK.7.23">
      <s id="b.LUK.7.23.1">Cushi shunguyujmi maican runa mana nijtarisha ñucahua.</s>
     </seg>
     <seg type="verse" id="b.LUK.7.24">
      <s id="b.LUK.7.24.1">Juan cachamushca runauna rishca huasha, Jesús runaunama rimangaj callarica Juanmanda: ¿Imara ricungaj runa illaj partima llucshicanguichi?</s>
      <s id="b.LUK.7.24.2">¿Shu huaira cuyuchishca quihuara ricungajchu ricanguichi? nica.</s>
     </seg>
     <seg type="verse" id="b.LUK.7.25">
      <s id="b.LUK.7.25.1">Astaumbas, ¿imara ricungaj llucshicanguichi?</s>
      <s id="b.LUK.7.25.2">¿Shu gusto llachapa churarishca runara?</s>
      <s id="b.LUK.7.25.3">Gusto vaUj churanahua churarishcauna, charij cuenta causajguna, rey apu atun huasiunai tianaun.</s>
     </seg>
     <seg type="verse" id="b.LUK.7.26">
      <s id="b.LUK.7.26.1">Cutillara cangunara nini: ¿Imara ricungaj llucshicanguichi?</s>
      <s id="b.LUK.7.26.2">¿Shu Diosmanda rimajta?</s>
      <s id="b.LUK.7.26.3">Cierto nini, astaun shu rimajmanda yalira.</s>
     </seg>
     <seg type="verse" id="b.LUK.7.27">
      <s id="b.LUK.7.27.1">Cai runamandami quillcashca tian: Ñuca rimaj runa camba ñahui ñaupajpi cachauni.</s>
      <s id="b.LUK.7.27.2">Pai camba nambira camba ñaupajpi alichingami.</s>
     </seg>
     <seg type="verse" id="b.LUK.7.28">
      <s id="b.LUK.7.28.1">Cangunara nini, huarmimanda pagarishcaunamanda, Bautisaj Juanmanda shu yali rimaj illan.</s>
      <s id="b.LUK.7.28.2">Shinajllaira Dios mandana pachai tucuimanda yali ichilla runas Juanmanda yalimi.</s>
     </seg>
     <seg type="verse" id="b.LUK.7.29">
      <s id="b.LUK.7.29.1">Tucui runauna paita uyasha, shinallara gobierno cullquira tandachijguna paita uyasha, Dios alimi nisha ninauca, shinallara bautisarinauca Juan rashca bautisanahua.</s>
     </seg>
     <seg type="verse" id="b.LUK.7.30">
      <s id="b.LUK.7.30.1">Astaumbas fariseoguna, ley shimira camachijgunas Diospa shimii paigunamanda rimashcara ichunauca.</s>
      <s id="b.LUK.7.30.2">Juanmanda mana bautisashca anauca.</s>
     </seg>
     <seg type="verse" id="b.LUK.7.31">
      <s id="b.LUK.7.31.1">Señor nica: ¿Lnahuara cuna causaj runaunara ricuchisha?</s>
      <s id="b.LUK.7.31.2">¿Imasnara anaun?</s>
     </seg>
     <seg type="verse" id="b.LUK.7.32">
      <s id="b.LUK.7.32.1">Cai runauna pujllaj huahuaunasnami.</s>
      <s id="b.LUK.7.32.2">Huahuauna pulazai tiarisha caparinaun: Llautaunara cangunajta tucacanchi, astaun canguna mana bailacanguichichu; cangunajta huacacanchi astaumbas canguna mana huacacanguichichu.</s>
     </seg>
     <seg type="verse" id="b.LUK.7.33">
      <s id="b.LUK.7.33.1">Bautisaj Juan shamuca, tandara mana micuj, vinoras mana upij, canguna nicanguichi: Supaira charin.</s>
     </seg>
     <seg type="verse" id="b.LUK.7.34">
      <s id="b.LUK.7.34.1">Randi Runa Churi micujpas upijpas shamuca, cangunaga: Caiga micuisiqui, vinoras upisiqui, nisha nicanguichi, cullquira tandachijguna amigo, uchayujguna amigo.</s>
     </seg>
     <seg type="verse" id="b.LUK.7.35">
      <s id="b.LUK.7.35.1">Randi, yachana ali nishcami tucui paihua churiunamanda.</s>
     </seg>
     <seg type="verse" id="b.LUK.7.36">
      <s id="b.LUK.7.36.1">Shu fariseo runa Jesusta conviraca paihua pariju micungaj, fariseo huasii icusha mesai tiarica.</s>
     </seg>
     <seg type="verse" id="b.LUK.7.37">
      <s id="b.LUK.7.37.1">Shu uchasapa huarmi tiauca llactai.</s>
      <s id="b.LUK.7.37.2">Chi huarmi, Jesús fariseo huasii micuushcara uyasha, gusto asnaj ambira undachishca alabastro nishca rumi purura apamuca.</s>
     </seg>
     <seg type="verse" id="b.LUK.7.38">
      <s id="b.LUK.7.38.1">Jesuspa huashai shayarisha paihua chaqui rayai huacasha tiauca.</s>
      <s id="b.LUK.7.38.2">Pai huacashca iquihua Jesuspa chaquira ucuchica, paihua acchahua chaquira chaquichica, maspas Jesuspa chaquira muchaca, ambira talica chaquii.</s>
     </seg>
     <seg type="verse" id="b.LUK.7.39">
      <s id="b.LUK.7.39.1">Jesusta conviraj fariseo runa cai tucuira ricusha, paihua shungüi nica: Cai runa Diosmanda rimaj ashaga ricsinmaca ima sami cai huarmi ajtas, cai paita llangaj huarmi uchasapa ajtas.</s>
     </seg>
     <seg type="verse" id="b.LUK.7.40">
      <s id="b.LUK.7.40.1">Shinajpi Jesús cutipasha: Simón, nica: Shu shimira rimauni canda.</s>
      <s id="b.LUK.7.40.2">Simonga: Rimairi, Señor, cutipaca.</s>
     </seg>
     <seg type="verse" id="b.LUK.7.41">
      <s id="b.LUK.7.41.1">Jesús nica: Shu dibiyachij runa ishqui dibiyujgunara charica, shuj paita pichca patsaj cullquira dibiyaca, shujga pichca chungallara.</s>
     </seg>
     <seg type="verse" id="b.LUK.7.42">
      <s id="b.LUK.7.42.1">Chi ishquiga imaras mana charínaucachu pagangaj, dueñoga íshquindira perdonaca.</s>
      <s id="b.LUK.7.42.2">Rimahuai, cai ishquimanda ¿maicanda paita masta llaquingai?</s>
     </seg>
     <seg type="verse" id="b.LUK.7.43">
      <s id="b.LUK.7.43.1">Simón cutipasha; Yachin, nica, yali dibiyuj runa mas llaquinma.</s>
      <s id="b.LUK.7.43.2">Jesús paita: Cierto, nica, alimi iyashcangui.</s>
     </seg>
     <seg type="verse" id="b.LUK.7.44">
      <s id="b.LUK.7.44.1">Shinajpi Jesús huarmima voltiarisha, Simonda rimasha, ¿cai huarmira ricunguichu? nica.</s>
      <s id="b.LUK.7.44.2">Ñuca camba huasü icucani.</s>
      <s id="b.LUK.7.44.3">Can yacura mana cuhuacanguichu chaquira maillangaj, astaun cai huarmi paihua iquihua ñuca chaquira maillashcami, paihua acchahua chaquichishcami.</s>
     </seg>
     <seg type="verse" id="b.LUK.7.45">
      <s id="b.LUK.7.45.1">Can ñucara mana muchacanguichu, astaun cai huarmi pai icushca ratomanda pacha ñuca chaquira muchangaj mana saquishcachu.</s>
     </seg>
     <seg type="verse" id="b.LUK.7.46">
      <s id="b.LUK.7.46.1">Can ñuca umai aceitera mana talicanguichu, astaun cai huarmi gusto asnaj ambira ñuca chaquii talicami.</s>
     </seg>
     <seg type="verse" id="b.LUK.7.47">
      <s id="b.LUK.7.47.1">Chi raigumanda canda nini: pai ucharashcauna ashca ajllaira, tucuira perdonashcami, huarmi ashcara llaquihuashcamanda.</s>
      <s id="b.LUK.7.47.2">Astaumbas maicans ansalla perdonashca asha, ansalla llaquin.</s>
     </seg>
     <seg type="verse" id="b.LUK.7.48">
      <s id="b.LUK.7.48.1">Jesús huarmira: Can ucharashcauna perdonashcami, nica.</s>
     </seg>
     <seg type="verse" id="b.LUK.7.49">
      <s id="b.LUK.7.49.1">Shinajpi, mesai tiajguna paigunapura rimangaj callarinauca: ¿Pitangai caiga uchaunara perdonangaj? nisha.</s>
     </seg>
     <seg type="verse" id="b.LUK.7.50">
      <s id="b.LUK.7.50.1">Jesús huarmira: Can quirishca canda quishpichishcami.</s>
      <s id="b.LUK.7.50.2">Cushilla ri, nica.</s>
     </seg>
    </div>
    <div type="chapter" id="b.LUK.8">
     <seg type="verse" id="b.LUK.8.1">
      <s id="b.LUK.8.1.1">Ansalla huasha, Jesús puriuca tucui llactaunama, tucui ichilla llactaunamas, Dios mandana pacha evangelio ali shimira rimasha.</s>
      <s id="b.LUK.8.1.2">Paihua chunga ishqui runauna paihua pariju tianauca.</s>
     </seg>
     <seg type="verse" id="b.LUK.8.2">
      <s id="b.LUK.8.2.1">Shinallara paihua pariju tianauca huaquin huarmiuna, irus supaigunamanda ungüigunamandas Jesús ñaupa horas alichishcauna, Magdalena nishca Marías, paimanda canzhis supaiguna llucchishcas chihui aca,</s>
     </seg>
     <seg type="verse" id="b.LUK.8.3">
      <s id="b.LUK.8.3.1">shinallara Juana nishca Chuza huarmi, cai Chuza Herodespa mayordomo aca, shinallara Susana, ashca shu huarmiunandi.</s>
      <s id="b.LUK.8.3.2">Caiguna Jesusta yanapanauca paiguna cullquihua.</s>
     </seg>
     <seg type="verse" id="b.LUK.8.4">
      <s id="b.LUK.8.4.1">Ashca runauna caran llactamanda Jesusma shamunauca, Jesús yachachingaj cuentanara cuentasha, nica:</s>
     </seg>
     <seg type="verse" id="b.LUK.8.5">
      <s id="b.LUK.8.5.1">Shu tarpuj runa llucshica paihua muyura tarpungaj.</s>
      <s id="b.LUK.8.5.2">Tarpushallara, huaquin muyuuna ñambi rayai urmaca, aitai tucuca, pishcuuna muyura micunauca.</s>
     </seg>
     <seg type="verse" id="b.LUK.8.6">
      <s id="b.LUK.8.6.1">Huaquin muyuuna rumi ahuai urmanauca.</s>
      <s id="b.LUK.8.6.2">Iñasha chaquirica, yacu illajpi.</s>
     </seg>
     <seg type="verse" id="b.LUK.8.7">
      <s id="b.LUK.8.7.1">Huaquin muyuuna casha ucui urmanauca; cashauna pariju iñasha, itayasha huañuchica.</s>
     </seg>
     <seg type="verse" id="b.LUK.8.8">
      <s id="b.LUK.8.8.1">Shu muyuunaga ali allpai urmanauca.</s>
      <s id="b.LUK.8.8.2">Iñasha, caran muyumanda shu patsaj muyura aparica.</s>
      <s id="b.LUK.8.8.3">Jesús cai shimira cuentasha, caparisha: Uyaj rinriyuj uyachu, nica.</s>
     </seg>
     <seg type="verse" id="b.LUK.8.9">
      <s id="b.LUK.8.9.1">Jesús yachachishca runauna paita tapunauca: ¿Imara nin cai cuentashca shimi? nisha.</s>
     </seg>
     <seg type="verse" id="b.LUK.8.10">
      <s id="b.LUK.8.10.1">Jesús paigunara nica: Cangunama cushcami Dios mandana pacha pacashca shimira intindingaj, astaun shujgunama yachachingaj cuentanahua rimashca aca, ricusha ama ricsingaj, uyasha ama intindingaj.</s>
     </seg>
     <seg type="verse" id="b.LUK.8.11">
      <s id="b.LUK.8.11.1">Caimi chi yachachingaj cuentana: Tarpushca muyu Diospa shimimi.</s>
     </seg>
     <seg type="verse" id="b.LUK.8.12">
      <s id="b.LUK.8.12.1">Ñambi rayai urmajguna uyanauca, astaumbas uctalla supai apu shamun, shimira quichun paiguna shungumanda, ama quirisha quishpingaj.</s>
     </seg>
     <seg type="verse" id="b.LUK.8.13">
      <s id="b.LUK.8.13.1">Rumi ahuai urmajguna, uyajgunami, cushihua shimira chasquinaun, astaumbas sapi illajguna asha, shu ratolla quirinaun, shu rato huasha tentashcahua anzhurinaun.</s>
     </seg>
     <seg type="verse" id="b.LUK.8.14">
      <s id="b.LUK.8.14.1">Casha ucui urmajguna, uyashallara, cai causana tormendachishcaunahua, charishcaunahua, cai causana gustashcaunahua, itayai tucunaun, mana aparinaun.</s>
     </seg>
     <seg type="verse" id="b.LUK.8.15">
      <s id="b.LUK.8.15.1">Astaun, ali allpai urmajguna, caiguna ali dirichu shunguhua uyashca shimira huacachinaun, aparisha catinaun.</s>
     </seg>
     <seg type="verse" id="b.LUK.8.16">
      <s id="b.LUK.8.16.1">Pi runas velara apichisha, purui mana tapan, caitu ucui mana churan.</s>
      <s id="b.LUK.8.16.2">Astaun mantacai churan icujguna velara ricungaj.</s>
     </seg>
     <seg type="verse" id="b.LUK.8.17">
      <s id="b.LUK.8.17.1">Tucui ima pacashcaras ricuchishca anga, tucui ima quillpashcaras ricsichishca anga, velama shamungami.</s>
     </seg>
     <seg type="verse" id="b.LUK.8.18">
      <s id="b.LUK.8.18.1">Shinasha cuiraichi imasna uyanguichi.</s>
      <s id="b.LUK.8.18.2">Charij runama cushca anga; runa mana charijpiga, pai charinimi nisha iyashcara quichushca anga.</s>
     </seg>
     <seg type="verse" id="b.LUK.8.19">
      <s id="b.LUK.8.19.1">Jesuspa mama uquiunandi paihuajma shamunauca.</s>
      <s id="b.LUK.8.19.2">Pactanara mana ushanaucachu, ashca runauna taucarimushca raigumanda.</s>
     </seg>
     <seg type="verse" id="b.LUK.8.20">
      <s id="b.LUK.8.20.1">Runauna paita ninauca: Camba mama camba uquiuna canzhai tianaun, canda ricusha ninaun.</s>
     </seg>
     <seg type="verse" id="b.LUK.8.21">
      <s id="b.LUK.8.21.1">Shinajpi cutipasha Jesús paigunara nica: Diospa shimira uyasha pactachijguna, caigunami ñuca mama, ñuca uquiuna.</s>
     </seg>
     <seg type="verse" id="b.LUK.8.22">
      <s id="b.LUK.8.22.1">Shu punzha Jesús canoai icuca pai yachachishca runaunahua.</s>
      <s id="b.LUK.8.22.2">Paigunara nica: Yacu chimbama rishunchi.</s>
      <s id="b.LUK.8.22.3">Shina nijpi, rinaucami.</s>
     </seg>
     <seg type="verse" id="b.LUK.8.23">
      <s id="b.LUK.8.23.1">Paiguna riupi, Jesús puñuriaica.</s>
      <s id="b.LUK.8.23.2">Shu shinzhi huaira atarica yacu cochai.</s>
      <s id="b.LUK.8.23.3">Canoa yacuhua undarisha pambaringarauca.</s>
     </seg>
     <seg type="verse" id="b.LUK.8.24">
      <s id="b.LUK.8.24.1">Jesusma shamusha, paita llicchachinauca: Señor, Señor, nisha, huañuunchi.</s>
      <s id="b.LUK.8.24.2">Jesús lliccharisha huairaras tsajlastas piñaca, saquirinaucami, chunlla tucuca.</s>
     </seg>
     <seg type="verse" id="b.LUK.8.25">
      <s id="b.LUK.8.25.1">Jesús runaunara nica: ¿Maibirai canguna, Quirinchimi nishca?</s>
      <s id="b.LUK.8.25.2">Chucchusha manzharinauca, paigunapura rimananauca: ¿Pitangai cai?</s>
      <s id="b.LUK.8.25.3">Paiga huairaunara yacuunaras mandan, paiguna casunaun, nisha.</s>
     </seg>
     <seg type="verse" id="b.LUK.8.26">
      <s id="b.LUK.8.26.1">Gadarenos nishca runauna llactama rinauca, Galilea lamar chimbai tiaj llactama.</s>
     </seg>
     <seg type="verse" id="b.LUK.8.27">
      <s id="b.LUK.8.27.1">Jesús, allpai llutarijpi, paita tupangaj shu supai apishca runa llactamanda shamuca.</s>
      <s id="b.LUK.8.27.2">Unaimanda supai apishca aca.</s>
      <s id="b.LUK.8.27.3">Llatan maca, mana huasii causaca, astaun aya huasiunai.</s>
     </seg>
     <seg type="verse" id="b.LUK.8.28">
      <s id="b.LUK.8.28.1">Cai runaga, Jesusta ricusha, caparisha, paihua ñaupajpi tuama urmaca.</s>
      <s id="b.LUK.8.28.2">Shinzhi shimihua caparisha: Atun Diospa Churi, nica, ¿imara munangui ñucahua?</s>
      <s id="b.LUK.8.28.3">Canda rugauni, ama tormendachihuaichu.</s>
     </seg>
     <seg type="verse" id="b.LUK.8.29">
      <s id="b.LUK.8.29.1">Jesús irus supaira mandaca runamanda llucshingaj.</s>
      <s id="b.LUK.8.29.2">Unaimanda supai paita apishca, runa cadena huascahua huatashca aca, shinajpi huascara pitisha supai paita cachaca runa illashca partiunama.</s>
     </seg>
     <seg type="verse" id="b.LUK.8.30">
      <s id="b.LUK.8.30.1">Jesús paita tapuca: ¿Ima shutira angui? nisha.</s>
      <s id="b.LUK.8.30.2">Paiga cutipasha: Huaranga anchi, nica, ashca supaiguna paihuajpi icushca asha.</s>
     </seg>
     <seg type="verse" id="b.LUK.8.31">
      <s id="b.LUK.8.31.1">Supaiguna Jesusta ruganauca paigunara ama ucu pachama cachangaj.</s>
     </seg>
     <seg type="verse" id="b.LUK.8.32">
      <s id="b.LUK.8.32.1">Chi mayanllai ashca cuchiuna tiaca, urcui micusha.</s>
      <s id="b.LUK.8.32.2">Supaiguna paita ruganauca, Lugarda cuhuai, nisha, cuchiunai icungaj.</s>
      <s id="b.LUK.8.32.3">Lugarda cuca.</s>
     </seg>
     <seg type="verse" id="b.LUK.8.33">
      <s id="b.LUK.8.33.1">Supaigunaga runamanda llucshisha cuchiunai icunauca.</s>
      <s id="b.LUK.8.33.2">Cuchiuna peñasmanda saltasha, yacui urmasha chucaunaca.</s>
     </seg>
     <seg type="verse" id="b.LUK.8.34">
      <s id="b.LUK.8.34.1">Cuirajgunaga shina tucushcara ricusha miticunauca.</s>
      <s id="b.LUK.8.34.2">Rishaga cuentanauca llactai chi partí mayandas.</s>
     </seg>
     <seg type="verse" id="b.LUK.8.35">
      <s id="b.LUK.8.35.1">Runauna llucshinauca chi tucushcaunara yachangaj.</s>
      <s id="b.LUK.8.35.2">Jesusma shamunauca, supaira ichushca runara tupanauca, churarishcara, ali iyaiyujta, Jesuspa chaquii tiajta.</s>
      <s id="b.LUK.8.35.3">Ricusha manzharinauca.</s>
     </seg>
     <seg type="verse" id="b.LUK.8.36">
      <s id="b.LUK.8.36.1">Ricujguna cuentanauca imasna supai apishca runa quishpichishca aca.</s>
     </seg>
     <seg type="verse" id="b.LUK.8.37">
      <s id="b.LUK.8.37.1">Shinajpi tucui Gadara llacta runauna, tucui muyujta causajgunandi Jesusta ruganauca, Ripaí, nisha, paiguna ashca manzhashca raigumanda.</s>
      <s id="b.LUK.8.37.2">Jesusga canoai icusha tigraca.</s>
     </seg>
     <seg type="verse" id="b.LUK.8.38">
      <s id="b.LUK.8.38.1">Chi supaira ichushca runa Jesusta rugaca paihua pariju tiangaj, astaumbas Jesús paita dispirica, casna rimasha:</s>
     </seg>
     <seg type="verse" id="b.LUK.8.39">
      <s id="b.LUK.8.39.1">Tigrai, nica, camba huasima.</s>
      <s id="b.LUK.8.39.2">Cuentai ri imasna Dios canda rashcara.</s>
      <s id="b.LUK.8.39.3">Runa ricami, tucui llacta partii Jesús paihua sumaj rashcara cuentasha.</s>
     </seg>
     <seg type="verse" id="b.LUK.8.40">
      <s id="b.LUK.8.40.1">Jesús tigrajpi, runauna paita cushihua apinauca.</s>
      <s id="b.LUK.8.40.2">Tucui runauna paita chapanauca.</s>
     </seg>
     <seg type="verse" id="b.LUK.8.41">
      <s id="b.LUK.8.41.1">Shinajpi shu Jairo nishca runa, tandarina huasii mandaj apu, shamucami.</s>
      <s id="b.LUK.8.41.2">Jesuspa chaquii tuama urmasha, paita: Shamupai ñuca huasima, nisha rugaca.</s>
     </seg>
     <seg type="verse" id="b.LUK.8.42">
      <s id="b.LUK.8.42.1">Shu sapalla ushushihuara charica, chunga ishqui huatayujta, huañusha siriuca.</s>
      <s id="b.LUK.8.42.2">Jesús rijpiga ashca runauna paita nitirimunauca.</s>
     </seg>
     <seg type="verse" id="b.LUK.8.43">
      <s id="b.LUK.8.43.1">Shu ungushca huarmi, paihua yahuar ricurisha mana saquiríca, ña chunga ishqui huatara.</s>
      <s id="b.LUK.8.43.2">Tucui paihua cullquira gastashca doctorgunahua.</s>
      <s id="b.LUK.8.43.3">Pihuas paita alichinara mana ushacachu.</s>
     </seg>
     <seg type="verse" id="b.LUK.8.44">
      <s id="b.LUK.8.44.1">Cal huarmi Jesús huashamanda shamusha, paihua churana pundara llangaca.</s>
      <s id="b.LUK.8.44.2">Cungaimanda paihua ungüi saquiríca.</s>
     </seg>
     <seg type="verse" id="b.LUK.8.45">
      <s id="b.LUK.8.45.1">Shinajpi Jesús rimaca: ¿Pita ñucara llangahuacai? nisha.</s>
      <s id="b.LUK.8.45.2">Tucui runa, Mana ñucachu acani, nisha, Pedro paihua compañajgunandi nica: Señor, ashca runauna canda nitirianaun, canda tangarianaun, ¿Imarasha ningui, ¿Pita ñucara llangacai?</s>
     </seg>
     <seg type="verse" id="b.LUK.8.46">
      <s id="b.LUK.8.46.1">Jesús nica: Pi chari llangahuaca, ñucamanda ushai llucshishcara riparacani.</s>
     </seg>
     <seg type="verse" id="b.LUK.8.47">
      <s id="b.LUK.8.47.1">Huarmi, pai mana pacashcara ricusha, chucchusha Jesuspa ñaupajpi tuama urmai shamuca, tucui runauna ñaupajpi imamanda Jesusta llangashcara nisha cuentaca, shinallara imasnara pai ña aliyashca aca.</s>
     </seg>
     <seg type="verse" id="b.LUK.8.48">
      <s id="b.LUK.8.48.1">Jesús paita nica: Ushushi, can quirishca canda quishpichishcami.</s>
      <s id="b.LUK.8.48.2">Cushihua ri.</s>
     </seg>
     <seg type="verse" id="b.LUK.8.49">
      <s id="b.LUK.8.49.1">Jesús chara rimaullaira tandarina huasi apujmanda shu sirvij runa shamuca, apura rimaca: Camba ushushi ali huañuira huañuca, ama molestaichu Señorda, nica.</s>
     </seg>
     <seg type="verse" id="b.LUK.8.50">
      <s id="b.LUK.8.50.1">Jesús caita uyasha, cutipaca: Ama manzhaichu, nisha, quirilla, huahua aliyangami.</s>
     </seg>
     <seg type="verse" id="b.LUK.8.51">
      <s id="b.LUK.8.51.1">Jesús huasii icusha, mana pitas lugarda cuca paihua pariju icungaj.</s>
      <s id="b.LUK.8.51.2">Pedrora, Jacobora, Juanda, huahua yayaras mamaras lugarda cuca icungaj.</s>
     </seg>
     <seg type="verse" id="b.LUK.8.52">
      <s id="b.LUK.8.52.1">Tucui chihui tiajguna huacanauca, caparinauca huahuamanda.</s>
      <s id="b.LUK.8.52.2">Jesusga paigunara: Ama huacaichichu, nica, huahua mana huañushcachu, puñunllami, nica.</s>
     </seg>
     <seg type="verse" id="b.LUK.8.53">
      <s id="b.LUK.8.53.1">Tiajguna Jesusta asinauca, huahua ali huañushcara yachasha.</s>
     </seg>
     <seg type="verse" id="b.LUK.8.54">
      <s id="b.LUK.8.54.1">Astaumbas Jesús huahuara maquimanda apisha, cayasha nica: Ushushi, atari.</s>
     </seg>
     <seg type="verse" id="b.LUK.8.55">
      <s id="b.LUK.8.55.1">Shinajpi paihua alma tigramuca, chi ratollai huahua shayarica.</s>
      <s id="b.LUK.8.55.2">Jesús: Micunara caraichi, nica.</s>
     </seg>
     <seg type="verse" id="b.LUK.8.56">
      <s id="b.LUK.8.56.1">Yayauna manzharinauca.</s>
      <s id="b.LUK.8.56.2">Jesús paigunara: Pitas ama rimaichichu, nica, cai rashcara.</s>
     </seg>
    </div>
    <div type="chapter" id="b.LUK.9">
     <seg type="verse" id="b.LUK.9.1">
      <s id="b.LUK.9.1.1">Jesús pai chunga ishqui yachachishca runaunara tandachisha, paigunara ursaras ushairas cuca tucui supaigunara ichungaj, ungüigunaras alichingaj.</s>
     </seg>
     <seg type="verse" id="b.LUK.9.2">
      <s id="b.LUK.9.2.1">Dios mandana pacha shimira rimangaj paigunara cachaca, shinallara ungushcaunara alichingaj.</s>
     </seg>
     <seg type="verse" id="b.LUK.9.3">
      <s id="b.LUK.9.3.1">Jesús paigunara nica: Imaras ama apaichichu puringaj, ima taunaras, ima bolsaras, ima tandaras, ima cullquiras, shinallara ishqui churanaras ama apaichichu.</s>
     </seg>
     <seg type="verse" id="b.LUK.9.4">
      <s id="b.LUK.9.4.1">Maican huasiis icusha, chihui tiaichi, chimanda llucshichi.</s>
     </seg>
     <seg type="verse" id="b.LUK.9.5">
      <s id="b.LUK.9.5.1">Maicambas cangunara mana chasquinaupi, canguna chi llactamanda llucshisha, chaquimanda polvora chausichi, paiguna manali rashcara ricuchingaj.</s>
     </seg>
     <seg type="verse" id="b.LUK.9.6">
      <s id="b.LUK.9.6.1">Yachachishca runauna llucshishaga, tucui ichilla llactaunama purinauca, evangelio shimira rimasha, ungushcaunaras alichisha, tucui partiunai.</s>
     </seg>
     <seg type="verse" id="b.LUK.9.7">
      <s id="b.LUK.9.7.1">Herodes atun apu Jesús tucui rashcaunara uyaca.</s>
      <s id="b.LUK.9.7.2">¿Imarai? nica.</s>
      <s id="b.LUK.9.7.3">Huaquinguna ninauca: Juan huañushcamanda causarishcami.</s>
     </seg>
     <seg type="verse" id="b.LUK.9.8">
      <s id="b.LUK.9.8.1">Shujgunaga: Elias ricurimunmi; shujgunas: Shu callan horas Diosmanda rimaj causarishcami, ninauca.</s>
     </seg>
     <seg type="verse" id="b.LUK.9.9">
      <s id="b.LUK.9.9.1">Herodes rimaca: Juamba umara pitichicani, ¿pitangai cai runa casna uyashca?</s>
      <s id="b.LUK.9.9.2">Paiga Jesusta ricusha nica.</s>
     </seg>
     <seg type="verse" id="b.LUK.9.10">
      <s id="b.LUK.9.10.1">Apóstol nishca Jesús cachashca runauna tigramusha tucui paiguna rashcaunara cuentanauca.</s>
      <s id="b.LUK.9.10.2">Jesusga paigunahua shu runa illashca partima anzhurica, Betsaida nishca llacta rayai.</s>
     </seg>
     <seg type="verse" id="b.LUK.9.11">
      <s id="b.LUK.9.11.1">Ashca runa pai rishcara yachashaga Jesusta catinauca.</s>
      <s id="b.LUK.9.11.2">Jesús paigunara chasquica, Dios mandana pacha shimira paigunara rimaca.</s>
      <s id="b.LUK.9.11.3">Shinallara ungushcaunara alichica.</s>
     </seg>
     <seg type="verse" id="b.LUK.9.12">
      <s id="b.LUK.9.12.1">Ña tutayaupi, paihua chunga ishqui runauna paihuajma shamunauca, paita: Dispiri runaunara, nisha, paiguna llactama micungaj puñungaj rinauchu.</s>
      <s id="b.LUK.9.12.2">Caimi runa illashca parti.</s>
     </seg>
     <seg type="verse" id="b.LUK.9.13">
      <s id="b.LUK.9.13.1">Jesús paigunara: Canguna caraichi runaunara, nica.</s>
      <s id="b.LUK.9.13.2">Cutipanauca: Pichca tandallara ishqui aichahuandi charinchi, ñucanchi mana rijpiga micunara randingaj tucui cai runaunajta.</s>
     </seg>
     <seg type="verse" id="b.LUK.9.14">
      <s id="b.LUK.9.14.1">Chi runauna pichca huaranga tupu anauca.</s>
      <s id="b.LUK.9.14.2">Shinajpi Jesús pai yachachishca runaunara nica: Tiachichi pichca chunga pichca chunga caran montombi.</s>
     </seg>
     <seg type="verse" id="b.LUK.9.15">
      <s id="b.LUK.9.15.1">Shina rasha tucui runaunara tiachinauca.</s>
     </seg>
     <seg type="verse" id="b.LUK.9.16">
      <s id="b.LUK.9.16.1">Jesús chi pichca tandara ishqui aichahuandi apisha, ahuama ricusha, bendiciaca.</s>
      <s id="b.LUK.9.16.2">Paquisha pai yachachishca runaunama cuca, runauna ñaupajpi churangaj.</s>
     </seg>
     <seg type="verse" id="b.LUK.9.17">
      <s id="b.LUK.9.17.1">Tucui sajsajta micunauca.</s>
      <s id="b.LUK.9.17.2">Puchujgunara tandachinauca, chunga ishqui suru tasara.</s>
     </seg>
     <seg type="verse" id="b.LUK.9.18">
      <s id="b.LUK.9.18.1">Jesús sapalla tiausha, Diosta mañauca.</s>
      <s id="b.LUK.9.18.2">Pai yachachishca runauna paihua pariju tianauca.</s>
      <s id="b.LUK.9.18.3">Paigunara tapuca, nisha: ¿Pimi ninaundai ñucara?</s>
     </seg>
     <seg type="verse" id="b.LUK.9.19">
      <s id="b.LUK.9.19.1">Cutipasha ninauca: Bautisaj Juan angui, ninaun; huaquinguna Elíasmi, ninaun; shujguna shu ñaupa horas Diosmanda rimaj causarimushcami, ninaun.</s>
     </seg>
     <seg type="verse" id="b.LUK.9.20">
      <s id="b.LUK.9.20.1">Jesús nica: Cangunaga, ¿Pimi nisha nihuanguichi?</s>
      <s id="b.LUK.9.20.2">Shinajpi Pedro cutipasha nica: Diospa Cristo angui.</s>
     </seg>
     <seg type="verse" id="b.LUK.9.21">
      <s id="b.LUK.9.21.1">Jesusga paigunara mandaca: Ama pitas cuentaichichu, nisha.</s>
     </seg>
     <seg type="verse" id="b.LUK.9.22">
      <s id="b.LUK.9.22.1">Shina nica: Ñuca, Runa Churi nishca, ashcara tormendaringaj ministirin; rucuuna, sacerdote apuuna, yachaira yachachijguna ichuhuanaunga, huañuchihuanaunga; randi, quinsa punzha huasha causarishami.</s>
     </seg>
     <seg type="verse" id="b.LUK.9.23">
      <s id="b.LUK.9.23.1">Shinallara nica tucui runaunama: Shu runa ñucara catisha nijpi, paihua quiquinllara: Mana imaschu ani, nichu; paihua quiquin cruzta aparichu caran punzha, ñucara catimuchu.</s>
     </seg>
     <seg type="verse" id="b.LUK.9.24">
      <s id="b.LUK.9.24.1">Maican runa paihua causaira huacachisha nisha, causaira pirdingami, maicans paihua causaira pirdisha ñucaraigumanda, paihua causaira quishpichingami.</s>
     </seg>
     <seg type="verse" id="b.LUK.9.25">
      <s id="b.LUK.9.25.1">¿Imajta sirvingai shu runa tucui mundura ganangáj, paulara tularijpi, paulara pirdirijpi?</s>
     </seg>
     <seg type="verse" id="b.LUK.9.26">
      <s id="b.LUK.9.26.1">Maican runas ñucamandas ñuca shimimandas pingarijpi, casna runamanda ñuca, Runa Churi nishca, pingarishami ñuca shamuna horaspi, imahoras shamusha ñuca sumajhua, Yayahua sumajhuas, paihua chuyaj angelguna sumajhuas.</s>
     </seg>
     <seg type="verse" id="b.LUK.9.27">
      <s id="b.LUK.9.27.1">Cierto pacha cangunara nini, caibi tiajgunamanda huaquinguna mana huañunaungachu Dios mandana pachara ricungagama.</s>
     </seg>
     <seg type="verse" id="b.LUK.9.28">
      <s id="b.LUK.9.28.1">Casna rimashca huasha, shu pusaj punzha tupu pasashca huasha, Jesús Pedrora Juanda Jacoboras paihua pariju pushaca.</s>
      <s id="b.LUK.9.28.2">Urcuma sicanauca Diosta mañangaj.</s>
     </seg>
     <seg type="verse" id="b.LUK.9.29">
      <s id="b.LUK.9.29.1">Jesús mañajpi, pai mañaushca ratoi, paihua ñahui shu tono tucuca, paihua churana chiujlla ricurica.</s>
     </seg>
     <seg type="verse" id="b.LUK.9.30">
      <s id="b.LUK.9.30.1">Shinajpi ishqui runauna paihua rimanauca: Moisés, Elias anauca.</s>
     </seg>
     <seg type="verse" id="b.LUK.9.31">
      <s id="b.LUK.9.31.1">Caiguna gusto sumajhua ricurinauca.</s>
      <s id="b.LUK.9.31.2">Jesushua rimanauca pai ringaraushcaras, Jerusalembi tucungaraushcaras.</s>
     </seg>
     <seg type="verse" id="b.LUK.9.32">
      <s id="b.LUK.9.32.1">Pedroga paihua compañajgunandi puñuihua sambayashca anauca; randi mana puñusha Jesuspa sumajta ricunauca, shinallara chi ishqui runa Jesushua pariju shayajgunara.</s>
     </seg>
     <seg type="verse" id="b.LUK.9.33">
      <s id="b.LUK.9.33.1">Shinajpi, cai ishqui anzhurijpi Jesuspajmanda, Pedro Jesusta: Señor, nica, ¿manzhu valinma caibi tiangaj?</s>
      <s id="b.LUK.9.33.2">Quinsa huasihuara rangaichi, cambajta shuj, Moisespajta shuj, Eliaspajta shuj, pai rimashcara mana yachasha.</s>
     </seg>
     <seg type="verse" id="b.LUK.9.34">
      <s id="b.LUK.9.34.1">Pai shina rimaushcai, shu puyu shamuca, paigunara quillpaca.</s>
      <s id="b.LUK.9.34.2">Ashcara manzharinauca, puyui icusha.</s>
     </seg>
     <seg type="verse" id="b.LUK.9.35">
      <s id="b.LUK.9.35.1">Puyu ucumanda shimi uyaríca: Caiga, ñuca llaquishca Churimi, paita uyaichi, nisha.</s>
     </seg>
     <seg type="verse" id="b.LUK.9.36">
      <s id="b.LUK.9.36.1">Shimi uyarishca huasha, Jesús sapalla saquirica.</s>
      <s id="b.LUK.9.36.2">Paiguna chunlla tucunauca.</s>
      <s id="b.LUK.9.36.3">Chi punzhaunai pitas imaras mana cuentanaucachu paiguna ricushcara.</s>
     </seg>
     <seg type="verse" id="b.LUK.9.37">
      <s id="b.LUK.9.37.1">Cayandi punzha urcumanda irgumushcai, ashca runauna shamunauca paigunara tupangaj.</s>
     </seg>
     <seg type="verse" id="b.LUK.9.38">
      <s id="b.LUK.9.38.1">Chi runa montonmanda shuj caparisha: Yachachij, nica, ricupai ñuca churira, canda rugauni.</s>
      <s id="b.LUK.9.38.2">Ñuca sapalla churimi.</s>
     </seg>
     <seg type="verse" id="b.LUK.9.39">
      <s id="b.LUK.9.39.1">Shu supai paita apin, cungaimanda caparin, paita quihuichin, puscura talichin, ñaca ñaca paita mana saquin.</s>
     </seg>
     <seg type="verse" id="b.LUK.9.40">
      <s id="b.LUK.9.40.1">Can yachachishca runaunara rugacani ichungaj, astaun mana ushanaucachu.</s>
     </seg>
     <seg type="verse" id="b.LUK.9.41">
      <s id="b.LUK.9.41.1">Jesús cutipasha nica: ¡Ah, nisha, mana quirij mana uyaj miraiguna!</s>
      <s id="b.LUK.9.41.2">¿Imahorasgama cangunahua compañana ani, cangunara ahuantana ani?</s>
      <s id="b.LUK.9.41.3">Camba churira pushamui.</s>
     </seg>
     <seg type="verse" id="b.LUK.9.42">
      <s id="b.LUK.9.42.1">Huahua shamujllaira, supai paita allpama .urmachica, paita ashcara quihuichica.</s>
      <s id="b.LUK.9.42.2">Astaun Jesús irus supaira piñaca, huahuara alichica.</s>
      <s id="b.LUK.9.42.3">Jesús huahuara paihua yaya maquii cuca.</s>
     </seg>
     <seg type="verse" id="b.LUK.9.43">
      <s id="b.LUK.9.43.1">Tucui mundu manzharinauca Diospa atun ushaira ricusha.</s>
     </seg>
     <seg type="verse" id="b.LUK.9.44">
      <s id="b.LUK.9.44.1">Cai rimashcaunara ali pacha uyaichi: Ñuca, Runa Churi nishca, runauna maquii cushca asha.</s>
     </seg>
     <seg type="verse" id="b.LUK.9.45">
      <s id="b.LUK.9.45.1">Paigunaga cai rimashcaunara mana intindinaucachu, maspas paiguna iyaimanda pacashca aca paiguna ama intindingaj.</s>
      <s id="b.LUK.9.45.2">Manzhanaucami paita tapungaj cai shimiunamanda.</s>
     </seg>
     <seg type="verse" id="b.LUK.9.46">
      <s id="b.LUK.9.46.1">Shinajpi yachachishca runauna paigunapura tapunanauca paigunamanda maican mas atun tucunga.</s>
     </seg>
     <seg type="verse" id="b.LUK.9.47">
      <s id="b.LUK.9.47.1">Jesús paiguna shungüi iyarishcara riparasha, shu huahuara apisha shayachica paihua rayai.</s>
     </seg>
     <seg type="verse" id="b.LUK.9.48">
      <s id="b.LUK.9.48.1">Jesús paigunara nica: Maicans cai huahuara chasquisha ñuca shutira llaquishcaraigumanda, ñucara chasquin.</s>
      <s id="b.LUK.9.48.2">Maicans ñucara chasquisha ñucara cachamujtas chasquin.</s>
      <s id="b.LUK.9.48.3">Cangunamanda maicans mas ichilla, mas manso shunguyuj tucusha, paiga mas atunmi anga.</s>
     </seg>
     <seg type="verse" id="b.LUK.9.49">
      <s id="b.LUK.9.49.1">Shinajpi Juan cutipasha nica: Señor, shu runara ricucanchi, camba shutii supaigunara ichuuca.</s>
      <s id="b.LUK.9.49.2">Paita: Ama raichu, nicanchi, pai mana ñucanchihua catij ashcaraigu.</s>
     </seg>
     <seg type="verse" id="b.LUK.9.30">
      <s id="b.LUK.9.30.1">Jesús paita nica: Ama mitsaichichu.</s>
      <s id="b.LUK.9.30.2">Maican runa mana ñucanchihua contra tiausha, pai ñucanchihuami.</s>
     </seg>
     <seg type="verse" id="b.LUK.9.51">
      <s id="b.LUK.9.51.1">Tiempo pactarijpi Jesús ahua pachama apishca tucungaj, shinzhi munashcahua Jerusalenma ringaj callarica.</s>
     </seg>
     <seg type="verse" id="b.LUK.9.52">
      <s id="b.LUK.9.52.1">Rimajgunara ñaupara cachaca.</s>
      <s id="b.LUK.9.52.2">Icunauca shu Samaría runauna llactai paihuajta ñaupa puruntungaj.</s>
     </seg>
     <seg type="verse" id="b.LUK.9.53">
      <s id="b.LUK.9.53.1">Astaun paita mana apinaucachu, paihua ñahui Jerusalenma riu ashcaraigu.</s>
     </seg>
     <seg type="verse" id="b.LUK.9.54">
      <s id="b.LUK.9.54.1">Pai yachachishca runauna Jacobo Juandi caita ricusha: Señor, ninauca, ¿munanguichu ñucanchi ninara ahuapachamanda cachamunara paigunara rupachingaj, Elias rashcasna?</s>
     </seg>
     <seg type="verse" id="b.LUK.9.55">
      <s id="b.LUK.9.55.1">Shinajpi Jesús voltiarisha paigunara piñaca: Canguna espíritu samira mana yachanguichu, nisha.</s>
     </seg>
     <seg type="verse" id="b.LUK.9.56">
      <s id="b.LUK.9.56.1">Ñuca, Runa Churi nishca, mana shamucanichu runa almaunara pirdichingaj, astaun paigunara quishpichingaj.</s>
      <s id="b.LUK.9.56.2">Shu llactama rinauca.</s>
     </seg>
     <seg type="verse" id="b.LUK.9.57">
      <s id="b.LUK.9.57.1">Shinajpi paiguna rishallara, ñambii shu runa Jesusta nica: Señor, canda catisha maita can purijpis.</s>
     </seg>
     <seg type="verse" id="b.LUK.9.58">
      <s id="b.LUK.9.58.1">Jesús paita nica: Chajauna paiguna puñuna uctura charinaun, pishcuunas paiguna tasinda, astaun ñuca, Runa Churi nishca, maibis mana charinichu umara samachingaj.</s>
     </seg>
     <seg type="verse" id="b.LUK.9.59">
      <s id="b.LUK.9.59.1">Jesús shu runaraga nica: Catihuai.</s>
      <s id="b.LUK.9.59.2">Runa cutipaca: Saquihuai ñaupa punda ñuca yayara pambai ringaj, nisha.</s>
     </seg>
     <seg type="verse" id="b.LUK.9.60">
      <s id="b.LUK.9.60.1">Jesús paita nica: Huañushca samiunara saqui paiguna quiquin huañushcaunara pambangaj.</s>
      <s id="b.LUK.9.60.2">Canga, ri, Dios mandana pacha shimira rimangaj.</s>
     </seg>
     <seg type="verse" id="b.LUK.9.61">
      <s id="b.LUK.9.61.1">Shinajpi shu runa paita nica: Canda catisha, Señor, astaun lugarda cuhuai ñaupa punda ñuca huasii tiaj ailluunara dispiringaj.</s>
     </seg>
     <seg type="verse" id="b.LUK.9.62">
      <s id="b.LUK.9.62.1">Jesús paita cutipaca: Pi runas allpara allana maquinara apisha paihua maquii, chi huasha huashama ricusha, mana yalinzhu Dios mandana pachai icungaj.</s>
     </seg>
    </div>
    <div type="chapter" id="b.LUK.10">
     <seg type="verse" id="b.LUK.10.1">
      <s id="b.LUK.10.1.1">Huashaga Señor shu canzhis chunga runaunara ajllaca.</s>
      <s id="b.LUK.10.1.2">Caigunara ishquipura ishquipura paimanda ñaupara cachaca, tucui pai ringaraushca llactaunama.</s>
     </seg>
     <seg type="verse" id="b.LUK.10.2">
      <s id="b.LUK.10.2.1">Paigunara nica: Pallanaga cierto pacha ashcami, astaun tarabajguna pishinaunmi.</s>
      <s id="b.LUK.10.2.2">Chiraigumanda pallachij Señorda rugaichi tarabajgunara paihua pallanama cachangaj.</s>
     </seg>
     <seg type="verse" id="b.LUK.10.3">
      <s id="b.LUK.10.3.1">Purichi.</s>
      <s id="b.LUK.10.3.2">Ñuca cangunara borregouna cuenta cachauni, pumauna chaupi shungüi.</s>
     </seg>
     <seg type="verse" id="b.LUK.10.4">
      <s id="b.LUK.10.4.1">Ama apaichichu cullqui huacachina cararas, bolsaras, zapato stas.</s>
      <s id="b.LUK.10.4.2">Pitas ama saluraichichu ñambii.</s>
     </seg>
     <seg type="verse" id="b.LUK.10.5">
      <s id="b.LUK.10.5.1">Maican huasira icusha, ñaupa punda rimaichi: Cushi tucuchu cai huasi, nisha.</s>
     </seg>
     <seg type="verse" id="b.LUK.10.6">
      <s id="b.LUK.10.6.1">Ali shungu runa chihui tiajpi, camba cushi paihuajpi tiangami.</s>
      <s id="b.LUK.10.6.2">Mana shina ajpis cambajma tigrangami.</s>
     </seg>
     <seg type="verse" id="b.LUK.10.7">
      <s id="b.LUK.10.7.1">Chi huasillai tiai, micusha upisha imaras canda cunaupi.</s>
      <s id="b.LUK.10.7.2">Tarabaj runa paita pagashca valinmi.</s>
      <s id="b.LUK.10.7.3">Ama caran huasn pasiaichichu.</s>
     </seg>
     <seg type="verse" id="b.LUK.10.8">
      <s id="b.LUK.10.8.1">Maican llactais icusha, runauna cangunara icuchijpi, imaras cangunama carashcara micuichi.</s>
     </seg>
     <seg type="verse" id="b.LUK.10.9">
      <s id="b.LUK.10.9.1">Chihui tiaj ungushcaunaras alichichi, paigunara nisha: Dios mandana pacha cangunajma mayanllayamushcami.</s>
     </seg>
     <seg type="verse" id="b.LUK.10.10">
      <s id="b.LUK.10.10.1">Astaumbas maican llactai icusha, runauna cangunara mana munanaupi, chi llacta ñambiunama llucshisha rimaichi:</s>
     </seg>
     <seg type="verse" id="b.LUK.10.11">
      <s id="b.LUK.10.11.1">Camba llactamanda polvo ñucanchi chaquii llutarishcara chausinchi canguna ñaupajpi.</s>
      <s id="b.LUK.10.11.2">Shinashas yachaichi: Dios mandana pacha cangunajma mayanllayamushcami.</s>
     </seg>
     <seg type="verse" id="b.LUK.10.12">
      <s id="b.LUK.10.12.1">Cangunara nini, Sodoma llacta runauna pishi livachishca anaunga chi punzhai cai llactai tiaj runaunamanda.</s>
     </seg>
     <seg type="verse" id="b.LUK.10.13">
      <s id="b.LUK.10.13.1">¡Ayailla canmanda, Corazín!</s>
      <s id="b.LUK.10.13.2">¡Ayailla canmanda, Betsaida!</s>
      <s id="b.LUK.10.13.3">Tiro Sidón llactaunai cambajpi munanaita rashcauna rashca ajpiga, ña unai arrepentinaushca anmaca, costal llachapais ushpais tiarisha.</s>
     </seg>
     <seg type="verse" id="b.LUK.10.14">
      <s id="b.LUK.10.14.1">Tiro Sidón llactauna runauna cangunamanda pishi livachishca anaunga taripana punzhai.</s>
     </seg>
     <seg type="verse" id="b.LUK.10.15">
      <s id="b.LUK.10.15.1">Canga, Capernaum, ahuagama ahuayachishca ashcangui, astaun ucu pachagama urayachishca tucunguimi.</s>
     </seg>
     <seg type="verse" id="b.LUK.10.16">
      <s id="b.LUK.10.16.1">Maicans cangunara uyasha, ñucara uyanmi.</s>
      <s id="b.LUK.10.16.2">Maicans cangunara mana munasha, ñucaras mana munanzhu.</s>
      <s id="b.LUK.10.16.3">Maicans ñucara mana munasha, ñucara cachamujtas mana munanzhu.</s>
     </seg>
     <seg type="verse" id="b.LUK.10.17">
      <s id="b.LUK.10.17.1">Chi cachashca canzhis chunga runauna cushihua tigramunauca: Señor, nisha supaigunas ñucanchira uyanaun camba shutimanda.</s>
     </seg>
     <seg type="verse" id="b.LUK.10.18">
      <s id="b.LUK.10.18.1">Jesús nica: Ñuca Satanasta ricucani ahua pachamanda rayosna urmamujta.</s>
     </seg>
     <seg type="verse" id="b.LUK.10.19">
      <s id="b.LUK.10.19.1">Cangunara ushaira cuni machacuiunara, uputintiunaras aitangaj, tucui chijnijguna ushanaras vencingaj; imas cangunara mana huajlichingachu.</s>
     </seg>
     <seg type="verse" id="b.LUK.10.20">
      <s id="b.LUK.10.20.1">Shinashas supaiguna cangunara uyashcamanda ama cushiyaichichu, astaun canguna shutira ahua pachai quillcashcamanda, caimanda cushiyaichi.</s>
     </seg>
     <seg type="verse" id="b.LUK.10.21">
      <s id="b.LUK.10.21.1">Chi quiquin ratoi, Jesús cushiyaca paihua almai.</s>
      <s id="b.LUK.10.21.2">Canda alabani, Yaya, nica, can ahua pacha cai pachandi Señormi angui.</s>
      <s id="b.LUK.10.21.3">Umayujgunamanda, yachachishcaunamandas, cai shimiunara pacacangui, astaun llullu huahuaunama ricuchishcangui.</s>
      <s id="b.LUK.10.21.4">Ari, Yaya, shina rasha cushiyacangui.</s>
     </seg>
     <seg type="verse" id="b.LUK.10.22">
      <s id="b.LUK.10.22.1">Tucui imaras ñuca maquii cushca aca ñuca Yayamanda.</s>
      <s id="b.LUK.10.22.2">Pi runas Churira mana ricsinzhu, Yayalla paita ricsin.</s>
      <s id="b.LUK.10.22.3">Pi runas Yayara mana ricsinzhu, Churilla paita ricsin, shinallara maicandas Churi ajllashcauna paita ricsichingaj.</s>
     </seg>
     <seg type="verse" id="b.LUK.10.23">
      <s id="b.LUK.10.23.1">Jesús pai yachachishca runaunama voltiarisha, paiguna sapalla tiashcai: Cushiunami canguna ricushcaunara ricuj ñahuiuna, nica.</s>
     </seg>
     <seg type="verse" id="b.LUK.10.24">
      <s id="b.LUK.10.24.1">Cangunara nini, ashca Diosmanda rimajguna, ashca rey apuuna canguna ricushcaunara ricungaj munanauca, astaun mana ricunaucachu; shinallara canguna uyashcara uyangaj munanauca, astaumbas mana uyanaucachu.</s>
     </seg>
     <seg type="verse" id="b.LUK.10.25">
      <s id="b.LUK.10.25.1">Shu ley shimira yachaj runa shayarica Jesusta tentangaj.</s>
      <s id="b.LUK.10.25.2">Pai rimasha: Yachachij, nica, ¿imara rashai ñuca huiñai huiñai causaira apingaj?</s>
     </seg>
     <seg type="verse" id="b.LUK.10.26">
      <s id="b.LUK.10.26.1">Jesús paita nica: ¿Imara quillcashca tian ley nishca quillcai?</s>
      <s id="b.LUK.10.26.2">¿Imasnara ricungui can?</s>
     </seg>
     <seg type="verse" id="b.LUK.10.27">
      <s id="b.LUK.10.27.1">Ley shimira yachaj cutipasha nica: Señorga camba Diosta llaquina mangui, tucui shunguhua, tucui almahua, tucui camba ursahua, tucui camba iyaihua.</s>
      <s id="b.LUK.10.27.2">Shinallara camba mayambi causaj runara camba quiquin aicharasna llaquina angui.</s>
     </seg>
     <seg type="verse" id="b.LUK.10.28">
      <s id="b.LUK.10.28.1">Jesús paita: Alimi rimashcangui, nica, caita rasha causanguimi.</s>
     </seg>
     <seg type="verse" id="b.LUK.10.29">
      <s id="b.LUK.10.29.1">Ley shimira yachajga, ali tucusha nisha, Jesusta nica: ¿Pitangai ñuca mayambi causaj?</s>
     </seg>
     <seg type="verse" id="b.LUK.10.30">
      <s id="b.LUK.10.30.1">Jesús cutipasha nica: Shu runa Jerusalenmanda Jérico nishca llactama irguca.</s>
      <s id="b.LUK.10.30.2">Shuhuauna maquiunai urmaca, chiguna pai charishcara quichunauca, paita macasha chugrichinauca.</s>
      <s id="b.LUK.10.30.3">Ñacalla huañushcara saquisha rinauca.</s>
     </seg>
     <seg type="verse" id="b.LUK.10.31">
      <s id="b.LUK.10.31.1">Shu sacerdote runa chi nambira irguca.</s>
      <s id="b.LUK.10.31.2">Chugrishca runara ricusha muyuchisha pasaca.</s>
     </seg>
     <seg type="verse" id="b.LUK.10.32">
      <s id="b.LUK.10.32.1">Shinallara shu Levita nishca sacerdotera sirvij runa mayanlla shamusha, chugrishca runara ricusha, muyuchisha pasaca.</s>
     </seg>
     <seg type="verse" id="b.LUK.10.33">
      <s id="b.LUK.10.33.1">Randi, shu Samaría llactamanda runa nambira pasausha, mayanllayamusha, chugrishca runara ricuca, paita ricusha paihua shungüi llaquirica.</s>
     </seg>
     <seg type="verse" id="b.LUK.10.34">
      <s id="b.LUK.10.34.1">Pactamushaga, chugrishcaunara pilluca, aceitera vinoras talisha chugrishcaunai.</s>
      <s id="b.LUK.10.34.2">Ruñara paihua burroi sicachisha, apasha rica tambo huasima, chihui paita cuiraca.</s>
     </seg>
     <seg type="verse" id="b.LUK.10.35">
      <s id="b.LUK.10.35.1">Cayandi punzha pai ringaraushcai, ishqui cullquira llucchisha, cuiraj runara cuca: Paita ali pacha cuirangui, nisha rimaca.</s>
      <s id="b.LUK.10.35.2">Imaras pishijpi can gastashcamanda, canda pagasha ñuca tigramushcai.</s>
     </seg>
     <seg type="verse" id="b.LUK.10.36">
      <s id="b.LUK.10.36.1">Shinajpi Jesús nica: ¿Chi quinsa runaunamanda, maican mayambi causaj cuenta tucucachu shuhuauna maquii urmashca runahua?</s>
     </seg>
     <seg type="verse" id="b.LUK.10.37">
      <s id="b.LUK.10.37.1">Ley shimira yachaj nica: Paita llaquij runami, yachin, Shinajpi Jesús paita: Ri, nica, shinallara rangui can.</s>
     </seg>
     <seg type="verse" id="b.LUK.10.38">
      <s id="b.LUK.10.38.1">Jesús rishaga, shu ichilla llactai icuca.</s>
      <s id="b.LUK.10.38.2">Shu Marta nishca huarmi paita chasquica paihua huasii.</s>
     </seg>
     <seg type="verse" id="b.LUK.10.39">
      <s id="b.LUK.10.39.1">Cai Marta shu María nishca ñañara charica.</s>
      <s id="b.LUK.10.39.2">María Jesuspa chaquii tiarisha, pai rimashca shimira uyaj aca.</s>
     </seg>
     <seg type="verse" id="b.LUK.10.40">
      <s id="b.LUK.10.40.1">Astaun, Marta yapa turbarij aca paihua ranaunahua, Jesusma shamusha nica: Señor, ¿Manzhu ricungui imasnara ñuca ñaña ñucara saquín sapalla sirvingaj?</s>
      <s id="b.LUK.10.40.2">Paita rimai ñucara yanapangaj.</s>
     </seg>
     <seg type="verse" id="b.LUK.10.41">
      <s id="b.LUK.10.41.1">Jesús cutipaca: Marta, Marta, nisha, ashca cuiraisiqui angui can, ashca ranaunahua turbarishca angui.</s>
     </seg>
     <seg type="verse" id="b.LUK.10.42">
      <s id="b.LUK.10.42.1">Shujlla ministirin.</s>
      <s id="b.LUK.10.42.2">María mas valij partira ajllashcami, paimanda mana quichushca anga.</s>
     </seg>
    </div>
    <div type="chapter" id="b.LUK.11">
     <seg type="verse" id="b.LUK.11.1">
      <s id="b.LUK.11.1.1">Jesús shii llactai Diosta mañauca.</s>
      <s id="b.LUK.11.1.2">Mañai pasashca huasha, shu pai yachachishca runa paita: Señor, nica, ñucanchiras yachachihuai mañangaj, imasna Juan shinallara pai yachachishca runaunara yachachica.</s>
     </seg>
     <seg type="verse" id="b.LUK.11.2">
      <s id="b.LUK.11.2.1">Jesús paigunara nica: Canguna Diosta mañausha casna rimaichi: Ñucanchi ahua pachai tiaj Yaya, camba shuti ali rimashca achu.</s>
      <s id="b.LUK.11.2.2">Shamuchu can mandana pacha.</s>
      <s id="b.LUK.11.2.3">Can munashca tucuchu imasna ahua pachai shinallara cai pachais.</s>
     </seg>
     <seg type="verse" id="b.LUK.11.3">
      <s id="b.LUK.11.3.1">Cuna punzha ñucanchi caran punzha micuna tandara cuhuapai.</s>
     </seg>
     <seg type="verse" id="b.LUK.11.4">
      <s id="b.LUK.11.4.1">Ñucanchi ucharashcara perdonahuai imasna ñucanchi shinallara perdonanchi ñucanchira manali rajgunara.</s>
      <s id="b.LUK.11.4.2">Ñucanchira ama pushahuaichu tentaciombi, astaun manalimanda llushpichihuapai.</s>
     </seg>
     <seg type="verse" id="b.LUK.11.5">
      <s id="b.LUK.11.5.1">Shinallara Jesús nica: ¿Cangunamanda maican runa shu arnigora charisha, paihuajma risha chaupi tuta, paita ninguima: Amigo, quinsa tandara mañachihuai.</s>
     </seg>
     <seg type="verse" id="b.LUK.11.6">
      <s id="b.LUK.11.6.1">Shu amigo pactamushcami ñambimanda, ñucaga imaras mana charinichu paita carangaj;</s>
     </seg>
     <seg type="verse" id="b.LUK.11.7">
      <s id="b.LUK.11.7.1">manzhu chishu runa cutipanma: Ama tormendachihuaichu.</s>
      <s id="b.LUK.11.7.2">Pungu ña ishcashcami, huahuauna ña ñucahua sirinaun caitui.</s>
      <s id="b.LUK.11.7.3">Mana ushanichu llucshinara canda cungaj?</s>
     </seg>
     <seg type="verse" id="b.LUK.11.8">
      <s id="b.LUK.11.8.1">Cangunara nini, amigo ashcaraigumandalla mana llucshisha, astaun runa paita molestashcamanda llucshingami tucui ministishcara cungaj.</s>
     </seg>
     <seg type="verse" id="b.LUK.11.9">
      <s id="b.LUK.11.9.1">Cangunara nini: Mañaichi, cushcanguichimi.</s>
      <s id="b.LUK.11.9.2">Mascaichi, tarmguichimi.</s>
      <s id="b.LUK.11.9.3">Cayaichi, cangunama pascashca angami.</s>
     </seg>
     <seg type="verse" id="b.LUK.11.10">
      <s id="b.LUK.11.10.1">Tucui mañaj apin.</s>
      <s id="b.LUK.11.10.2">Mascaj tarín.</s>
      <s id="b.LUK.11.10.3">Cayaj runama pascashca anga.</s>
     </seg>
     <seg type="verse" id="b.LUK.11.11">
      <s id="b.LUK.11.11.1">¿Cangunamanda maican yaya, paihua churi paita: Tandara carahuai, nijpi, yaya shu rumira cungachu?</s>
      <s id="b.LUK.11.11.2">¿Aichahuara mañajpi, yaya machacuira cungachu?</s>
     </seg>
     <seg type="verse" id="b.LUK.11.12">
      <s id="b.LUK.11.12.1">¿Lulunda mañajpi, yaya shu uputindira cungachu?</s>
     </seg>
     <seg type="verse" id="b.LUK.11.13">
      <s id="b.LUK.11.13.1">Shinashas, canguna manaliuna asha, ali cuyashcara canguna churiunama cuyanara yachasha, ¿manzhu mas mas canguna ahua pacha Yaya Santo Espiritura cunga paita mañajgunara?</s>
     </seg>
     <seg type="verse" id="b.LUK.11.14">
      <s id="b.LUK.11.14.1">Jesús shu supaira ichuca, upa shimi supai aca.</s>
      <s id="b.LUK.11.14.2">Supai llucshijpi, runa ña rimaca.</s>
      <s id="b.LUK.11.14.3">Runauna manzharinauca.</s>
     </seg>
     <seg type="verse" id="b.LUK.11.15">
      <s id="b.LUK.11.15.1">Huaquingunaga ninauca: Beelzebú nishca supaiguna atun apu ushaihua cai runa supaigunara ichun.</s>
     </seg>
     <seg type="verse" id="b.LUK.11.16">
      <s id="b.LUK.11.16.1">Shujgunaga, Jesusta tentangaj: Shu ahua pachamanda ricurinara ricuchihuai, ninauca.</s>
     </seg>
     <seg type="verse" id="b.LUK.11.17">
      <s id="b.LUK.11.17.1">Jesusga paiguna iyaira intindisha, paigunara nica: Tucui llacta pai quiquinmanda chaupirisha, tucurishca anga.</s>
      <s id="b.LUK.11.17.2">Shinallara shu huasi pai quiquinmanda chaupirisha tularingami.</s>
     </seg>
     <seg type="verse" id="b.LUK.11.18">
      <s id="b.LUK.11.18.1">Shinallarami, Satanás pai quiquinmanda chaupirisha, ¿Imasna pai mandana pacha shayaringa? canguna ñuca Beelzebú ushaihua supaigunara ichuuni nisha.</s>
     </seg>
     <seg type="verse" id="b.LUK.11.19">
      <s id="b.LUK.11.19.1">Ñucaga supaigunara ichusha Beelzebumanda, ¿canguna churiunaga pimanda supaigunara ichunaun?</s>
      <s id="b.LUK.11.19.2">Chimanda paiguna cangunara taripanaun.</s>
     </seg>
     <seg type="verse" id="b.LUK.11.20">
      <s id="b.LUK.11.20.1">Astaunga ñuca Diospa rerohua supaigunara ichujpi, ciertomi Dios mandana pacha cangunajma pactamushcami.</s>
     </seg>
     <seg type="verse" id="b.LUK.11.21">
      <s id="b.LUK.11.21.1">Imahoras shu shinzhi runa paihua huasira ricun, pai charishcauna ali tucunaun.</s>
     </seg>
     <seg type="verse" id="b.LUK.11.22">
      <s id="b.LUK.11.22.1">Astaumbas shu yali shinzhi runa shamusha, paita vencisha, tucui pai munashca esparaunara quichun, apashcaunara chaupin shujgunama.</s>
     </seg>
     <seg type="verse" id="b.LUK.11.23">
      <s id="b.LUK.11.23.1">Maicambas mana ñucahua tiausha, ñucahua contra tucun.</s>
      <s id="b.LUK.11.23.2">Maicambas mana ñucahua tandachisha, chausinmi.</s>
     </seg>
     <seg type="verse" id="b.LUK.11.24">
      <s id="b.LUK.11.24.1">Imahoras irus supai shu runamanda llucshin, chaquishca partiunai purin, samanara mascasha, mana tarisha, casnami nin: Ñuca tigrasha ñuca llucshishca huasimallara.</s>
     </seg>
     <seg type="verse" id="b.LUK.11.25">
      <s id="b.LUK.11.25.1">Shamujpis huasira ña sumajlla pichashcara alichishcara tupan.</s>
     </seg>
     <seg type="verse" id="b.LUK.11.26">
      <s id="b.LUK.11.26.1">Shinajpi rin, chishu canzhis supaigunara, paimanda yali irusgunara, pushamun, huasii icusha chihui tiasha causanaun.</s>
      <s id="b.LUK.11.26.2">Chi runa huasha causana ñaupa causanamanda yali mana valij tucun.</s>
     </seg>
     <seg type="verse" id="b.LUK.11.27">
      <s id="b.LUK.11.27.1">Jesús chi shimiunara rimaushcai, shu huarmi chihui shayaj montonmanda, atarisha caparica: Cushimi canda aparij icsa, nisha; cushimi canda chuchuchij chuchuuna.</s>
     </seg>
     <seg type="verse" id="b.LUK.11.28">
      <s id="b.LUK.11.28.1">Jesús cutipasha nica: Astaun, cushiunami Diospa shimira uyajguna, pactachijguna.</s>
     </seg>
     <seg type="verse" id="b.LUK.11.29">
      <s id="b.LUK.11.29.1">Runauna paihuajma taucarimujpí, Jesús rimangaj callarica: Cuna horas causaj runauna manaliunami.</s>
      <s id="b.LUK.11.29.2">Ricurinara mascanaun.</s>
      <s id="b.LUK.11.29.3">Astaun shu ricurinara mana ricuchishca anga.</s>
      <s id="b.LUK.11.29.4">Jonasllara ricurinara cuenta ricuchishca anga.</s>
     </seg>
     <seg type="verse" id="b.LUK.11.30">
      <s id="b.LUK.11.30.1">Imasna Jonás Ninive llacta runaunama ricurína aca, shinallarami ñuca, Runa Churi nishca, cuna horas causajgunama shu ricurina cuenta tucushami.</s>
     </seg>
     <seg type="verse" id="b.LUK.11.31">
      <s id="b.LUK.11.31.1">Taripana punzhai, Sur partimanda shamuj reina huarmi apu ataringami cuna horas causaj runaunara taripangaj, paigunara causayachingami.</s>
      <s id="b.LUK.11.31.2">Pai caru partimanda shamuca Salomomba sabiro shimiunara uyangaj.</s>
      <s id="b.LUK.11.31.3">Astaun, shu Salomónmanda yali caibi tiaun.</s>
     </seg>
     <seg type="verse" id="b.LUK.11.32">
      <s id="b.LUK.11.32.1">Ninivemanda runauna atarinaungami taripana punzhai cuna horas causaj runaunahua, paigunara causayachingami.</s>
      <s id="b.LUK.11.32.2">Jonás rimashcara uyasha arrepentirinauca.</s>
      <s id="b.LUK.11.32.3">Astaun shu Jonasmanda yali caibi tiaun.</s>
     </seg>
     <seg type="verse" id="b.LUK.11.33">
      <s id="b.LUK.11.33.1">Mana pihuas shu velara sindichisha tasa ucui churan, astaun ahuai huatan, tucui huasii icujguna velara ricungaj.</s>
     </seg>
     <seg type="verse" id="b.LUK.11.34">
      <s id="b.LUK.11.34.1">Ñahuiga aichamanda vela cuentami.</s>
      <s id="b.LUK.11.34.2">Camba ñahui ali ajpi, camba aicha punzhayachishca angami, astaun camba ñahui manali ajpi, entero aicha llandui tiaunga.</s>
     </seg>
     <seg type="verse" id="b.LUK.11.35">
      <s id="b.LUK.11.35.1">Ricupai camba shungu ucui tiaj vela cuenta ama tuta tucuchu.</s>
     </seg>
     <seg type="verse" id="b.LUK.11.36">
      <s id="b.LUK.11.36.1">Shinasha, tucui camba aicha punzhahua undarishca asha, mana ima partís llandui ashas, tucui punzhayachishca anga, imasna shu vela canda punzhayachin pai aitashcahua.</s>
     </seg>
     <seg type="verse" id="b.LUK.11.37">
      <s id="b.LUK.11.37.1">Jesús rimai pasashca huasha, shu fariseo runa paita rugasha: Ñucahua pariju micui, nica.</s>
      <s id="b.LUK.11.37.2">Jesús icusha mesai tiarica.</s>
     </seg>
     <seg type="verse" id="b.LUK.11.38">
      <s id="b.LUK.11.38.1">Fariseo runaga paita ricusha manzharica, Jesús mana maillasha micungaraupi.</s>
     </seg>
     <seg type="verse" id="b.LUK.11.39">
      <s id="b.LUK.11.39.1">Señorga paita: Cierto pacha, nica, canguna fariseo runauna vaso huasha partira pulato huasha partiras maillanguichi, astaun canguna shungu ucui ima shuhuanahuas, ima manali iyaigunahuas undarishca anguichi.</s>
     </seg>
     <seg type="verse" id="b.LUK.11.40">
      <s id="b.LUK.11.40.1">Upauna, nica ¿huasha partira raj manzhu shinallara ucu partira rarca?</s>
     </seg>
     <seg type="verse" id="b.LUK.11.41">
      <s id="b.LUK.11.41.1">Can charishcaunamanda tsuntsuunama cuichi, casna rasha tucui cangunama chuyaj tucungami.</s>
     </seg>
     <seg type="verse" id="b.LUK.11.42">
      <s id="b.LUK.11.42.1">¡Ayailla fariseoguna!</s>
      <s id="b.LUK.11.42.2">Chunga partiunamanda shu partira Diosta cunguichi canguna mishqui pangamanda ayaj pangamandas, tucui pangaunamandas; astaumbas ali causanara Diosta llaquinaras cungarishcanguichi.</s>
      <s id="b.LUK.11.42.3">Caigunara rangaj ministirica, chigunaras mana saquisha.</s>
     </seg>
     <seg type="verse" id="b.LUK.11.43">
      <s id="b.LUK.11.43.1">¡Ayailla fariseoguna! ali tiarinaunara mascanguichi tandarina huasiunai, pulasaunais saluranaras mascanguichi.</s>
     </seg>
     <seg type="verse" id="b.LUK.11.44">
      <s id="b.LUK.11.44.1">¡Ayailla yachaira yachachijguna, fariseogunas! ishqui shimiyujguna!</s>
      <s id="b.LUK.11.44.2">Mana ricurij pambana uctuuna cuenta anguichi, runauna paiguna ahuai aitasha mana riparanaun.</s>
     </seg>
     <seg type="verse" id="b.LUK.11.45">
      <s id="b.LUK.11.45.1">Shu ley shimira camachijga cutipasha: Yachachij, nica, casna rimasha can ñucanchira piñaungui.</s>
     </seg>
     <seg type="verse" id="b.LUK.11.46">
      <s id="b.LUK.11.46.1">Jesús nica: ¡Ayailla shinallara canguna ley shimira camachijguna!</s>
      <s id="b.LUK.11.46.2">Runaunara mana aparihuaj cargaunara apachinguichi, astaumbas canguna ichilla rerohua mana llanganguichichu yanapangaj.</s>
     </seg>
     <seg type="verse" id="b.LUK.11.47">
      <s id="b.LUK.11.47.1">¡Ayailla canguna!</s>
      <s id="b.LUK.11.47.2">Diosmanda rimajguna pambana huasiunara sicachinguichimi, astaun canguna yayauna paigunara huañuchinauca.</s>
     </seg>
     <seg type="verse" id="b.LUK.11.48">
      <s id="b.LUK.11.48.1">Shinasha canguna, ricujguna, Ari nijguna anguichi canguna yayauna rashcaunara.</s>
      <s id="b.LUK.11.48.2">Cierto pacha canguna yayauna Diosmanda rimajgunara huañuchinauca, cangunasga paiguna pambana huasiunara sicachinguichi.</s>
     </seg>
     <seg type="verse" id="b.LUK.11.49">
      <s id="b.LUK.11.49.1">Chi raigumanda Diospa sabiro shimi nica: Paigunama Diosmanda rimajgunara, cachashca runaunaras cachashami.</s>
      <s id="b.LUK.11.49.2">Paigunamanda huaquingunara huañuchinaunga, huaquingunaras tormendachinaunga.</s>
     </seg>
     <seg type="verse" id="b.LUK.11.50">
      <s id="b.LUK.11.50.1">Chi raigumanda cuna horas causau runauna causayachishca anaunga tucui Diosmanda rimajguna talishca yahuarmanda, mundu callarina horasmanda pacha,</s>
     </seg>
     <seg type="verse" id="b.LUK.11.51">
      <s id="b.LUK.11.51.1">Abelmanda Zacaríasgama, cai Zacarías altarhua templo huasihua chaupi shungüi huañuchishca aca.</s>
      <s id="b.LUK.11.51.2">Cangunara nini, tucui cai talirishca yahuarmanda cuna horas causajguna taripashca anaungami.</s>
     </seg>
     <seg type="verse" id="b.LUK.11.52">
      <s id="b.LUK.11.52.1">Ayaüla, ley shimira camachijguna!</s>
      <s id="b.LUK.11.52.2">Yachana pungu llavera quichucanguichi.</s>
      <s id="b.LUK.11.52.3">Canguna mana icucanguichichu, astaun icusha nijgunara arcacanguichimi.</s>
     </seg>
     <seg type="verse" id="b.LUK.11.53">
      <s id="b.LUK.11.53.1">Jesús cai shimiunara rimausha, yachaira yachachijgunas fariseogunas paita ashcara nitiringaj callarinauca, ashca shimiunara tapusha paita tormendachingaj.</s>
     </seg>
     <seg type="verse" id="b.LUK.11.54">
      <s id="b.LUK.11.54.1">Ima shimiis paita urmachingaj mascanauca, paita culpangaj.</s>
     </seg>
    </div>
    <div type="chapter" id="b.LUK.12">
     <seg type="verse" id="b.LUK.12.1">
      <s id="b.LUK.12.1.1">Chi punzhaunai ashca huaranga runa tandarinauca, paigunapura aitaríjta.</s>
      <s id="b.LUK.12.1.2">Jesús pai yachachishca runaunara ñaupa punda rimangaj callarica: Cuiraichi, nisha, fariseoguna tandara punguichina polvomanda; paiguna ishqui shimiyuj anaun.</s>
     </seg>
     <seg type="verse" id="b.LUK.12.2">
      <s id="b.LUK.12.2.1">Ima quillparishcas pascashca anga.</s>
      <s id="b.LUK.12.2.2">Ima pacashcas yachashca anga.</s>
     </seg>
     <seg type="verse" id="b.LUK.12.3">
      <s id="b.LUK.12.3.1">Chiraigumanda can llandui rimashca shimiuna punzhai uyashca anaunga.</s>
      <s id="b.LUK.12.3.2">Can huasi ucui rinrii rimashca shimiuna canzhai caparishca anga huasi pundamanda.</s>
     </seg>
     <seg type="verse" id="b.LUK.12.4">
      <s id="b.LUK.12.4.1">Astaumbas, ñuca amigouna, cangunara nini: Ama manzhaichichu aichara huañuchijgunara, chi huasha imaras mana ushanaunzhu rangaj.</s>
     </seg>
     <seg type="verse" id="b.LUK.12.5">
      <s id="b.LUK.12.5.1">Randi cangunara yachachisha pitara manzhana angai.</s>
      <s id="b.LUK.12.5.2">Paita manzhaichi canguna causaira quichushca huasha ushaira charin ucu pacha ninai shitangaj.</s>
      <s id="b.LUK.12.5.3">Shinasha cangunara nini: Paita manzhaichi.</s>
     </seg>
     <seg type="verse" id="b.LUK.12.6">
      <s id="b.LUK.12.6.1">¿Manzhu pichca ichilla pishcu ishqui reallla valin catungaj?</s>
      <s id="b.LUK.12.6.2">Shina ajllaira chi pishcuunamanda Dios mana shujllaras cungarinzhu.</s>
     </seg>
     <seg type="verse" id="b.LUK.12.7">
      <s id="b.LUK.12.7.1">Shinallara camba umai caran aechara yupashcami.</s>
      <s id="b.LUK.12.7.2">Ama manzhaichichu, ashca pishcuunamanda yali valij anguichi.</s>
     </seg>
     <seg type="verse" id="b.LUK.12.8">
      <s id="b.LUK.12.8.1">Cangunara nini, tucui runa ñucara ricsisha rimajpi runauna ñaupajpi, shinallara ñuca, Runa Churi nishca, paita ricsisha rimasharni Diospa angelguna ñaupajpi.</s>
     </seg>
     <seg type="verse" id="b.LUK.12.9">
      <s id="b.LUK.12.9.1">Astaun maican runa ñucamanda mana rimajpi runauna ñaupajpi, paita shinallara Diospa angelguna ñaupajpi mana rimashcachu anga.</s>
     </seg>
     <seg type="verse" id="b.LUK.12.10">
      <s id="b.LUK.12.10.1">Maican runa ñuca, Runa Churi nishcara, camijpi, paita perdonashca anga, astaun maican runa Santo Espiritura camijpi, mana perdonashcachu anga.</s>
     </seg>
     <seg type="verse" id="b.LUK.12.11">
      <s id="b.LUK.12.11.1">Imahoras cangunara tandarina huasiunamas, taripajgunamas, apuunamas pushamunaupi, ama turbarichichu imara cutipashun, imara rimashun, nisha.</s>
     </seg>
     <seg type="verse" id="b.LUK.12.12">
      <s id="b.LUK.12.12.1">Chi horasllai Santo Espíritu cangunara yachachinga imara rimana ashcaras.</s>
     </seg>
     <seg type="verse" id="b.LUK.12.13">
      <s id="b.LUK.12.13.1">Chigunamanda shu runa paita nica: Yachachij, ñuca uquira rimai ñuca yayamanda apiñara ñucahua chaupichingaj.</s>
     </seg>
     <seg type="verse" id="b.LUK.12.14">
      <s id="b.LUK.12.14.1">Jesusga paita nica: Amigo, ¿pi ñucara taripajta chaupichijta churacachu cangunajpi?</s>
     </seg>
     <seg type="verse" id="b.LUK.12.15">
      <s id="b.LUK.12.15.1">Jesús paigunara nica: Ricuichi, cuiraichi tucui cullquira yalijta munanamanda.</s>
      <s id="b.LUK.12.15.2">Runa causaibiga yapa ashca charinara mana ministirinzhu.</s>
     </seg>
     <seg type="verse" id="b.LUK.12.16">
      <s id="b.LUK.12.16.1">Shu yachachisha cuentanara paigunara cuentaca: Shu charij runa allpa ashcara cuca pallaushca horaspi.</s>
     </seg>
     <seg type="verse" id="b.LUK.12.17">
      <s id="b.LUK.12.17.1">Dueñoga paihua shungüi iyarica: ¿Imara rashai? nisha.</s>
      <s id="b.LUK.12.17.2">Imais ñuca pallashcara huacachingaj mana charinichu.</s>
     </seg>
     <seg type="verse" id="b.LUK.12.18">
      <s id="b.LUK.12.18.1">Casna rasha, nica, ñuca huacachina huasiunara tulasha, yali atungunara sicachisha, chihui tucui ñuca pallashcaunara ñuca charishcaras huacachisha.</s>
     </seg>
     <seg type="verse" id="b.LUK.12.19">
      <s id="b.LUK.12.19.1">Ñuca almara rimasha: Alma, nisha, ashca charishcara charingui, ashca huatagama durangami.</s>
      <s id="b.LUK.12.19.2">Samai, micui, upi, cushiyai.</s>
     </seg>
     <seg type="verse" id="b.LUK.12.20">
      <s id="b.LUK.12.20.1">Dios paita nica: Upa runa, cuna tuta camba almara cayangaj shamunaunga.</s>
      <s id="b.LUK.12.20.2">Can tandachishcaga, ¿pihuajta tucungai?</s>
     </seg>
     <seg type="verse" id="b.LUK.12.21">
      <s id="b.LUK.12.21.1">Shinallarami shu runa tandachijpi paihuajllara, astaumbas Diosta mitsaj.</s>
     </seg>
     <seg type="verse" id="b.LUK.12.22">
      <s id="b.LUK.12.22.1">Jesús pai yachachishca runaunara nica:, Chiraigumanda cangunara nini, Ama turbarichichu canguna causanamanda ¿imara micuna angai? nisha, shinallara canguna aichamanda ¿imara churarina angai? nisha.</s>
     </seg>
     <seg type="verse" id="b.LUK.12.23">
      <s id="b.LUK.12.23.1">Canguna causai micunamanda yali valin, canguna aicha churanamanda yali valin.</s>
     </seg>
     <seg type="verse" id="b.LUK.12.24">
      <s id="b.LUK.12.24.1">Iyarichi illahuangaunara, mana tarpunaun, mana pallanaun, huacachina huasiunaras mantacaras mana charinaun.</s>
      <s id="b.LUK.12.24.2">Shinashas Dios paigunara caran.</s>
      <s id="b.LUK.12.24.3">¿Manzhu canguna pishcuunamanda mas yali valijguna anguichi?</s>
     </seg>
     <seg type="verse" id="b.LUK.12.25">
      <s id="b.LUK.12.25.1">¿Pita cangunamanda ashcara turbarisha shu chaupi rigra tupura yaparinara ushanguichu mas atun tucungaj?</s>
     </seg>
     <seg type="verse" id="b.LUK.12.26">
      <s id="b.LUK.12.26.1">Shinashas, canguna ima ichilla ranaras mana ushasha, ¿imarasha turbaringuichichu atun ranaunamanda?</s>
     </seg>
     <seg type="verse" id="b.LUK.12.27">
      <s id="b.LUK.12.27.1">Sisaunara iyarisha ricuichi imasna iñanaun.</s>
      <s id="b.LUK.12.27.2">Mana tarabanaun, mana cauchunaun.</s>
      <s id="b.LUK.12.27.3">Cangunara nini Salomón paihua tucui sumajhua mana churarishcachu aca shu cai sisauna cuenta.</s>
     </seg>
     <seg type="verse" id="b.LUK.12.28">
      <s id="b.LUK.12.28.1">Shinajpi, Dios yanga quihuara casna churachijpi, cuna punzha allpai shayanlla, cayandi punzha ninai shitai tucun, ¿imasna astaun mas Dios cangunara churachingami, canguna ansalla quirij runauna ajllaira?</s>
     </seg>
     <seg type="verse" id="b.LUK.12.29">
      <s id="b.LUK.12.29.1">Canguna ama turbarichichu, ¿imara micushun? ¿imara upishun? nisha.</s>
      <s id="b.LUK.12.29.2">Shinallara ama manzharichichu.</s>
     </seg>
     <seg type="verse" id="b.LUK.12.30">
      <s id="b.LUK.12.30.1">Cai tucuiunara mundu runauna mascanaun, astaumbas canguna caigunara ministishcara canguna Yaya yachanmi.</s>
     </seg>
     <seg type="verse" id="b.LUK.12.31">
      <s id="b.LUK.12.31.1">Astaun, Dios mandana pachara mascaichi, cai tucuira cangunara yapashca anga.</s>
     </seg>
     <seg type="verse" id="b.LUK.12.32">
      <s id="b.LUK.12.32.1">Ama manzhaichichu, ichilla monton runauna.</s>
      <s id="b.LUK.12.32.2">Canguna Yaya paihua mandana pachara cangunama cuyasha nin.</s>
     </seg>
     <seg type="verse" id="b.LUK.12.33">
      <s id="b.LUK.12.33.1">Canguna charishcaunara catuichi, tsuntsuunama cuyaichi.</s>
      <s id="b.LUK.12.33.2">Cangunajta mana ismuj bolsaunara raichi.</s>
      <s id="b.LUK.12.33.3">Mana tucurij valijgunara ahua pachai tandachichi.</s>
      <s id="b.LUK.12.33.4">Chihui shuhuaj mana pactan, taula curus mana micun.</s>
     </seg>
     <seg type="verse" id="b.LUK.12.34">
      <s id="b.LUK.12.34.1">Maibi can charishcauna tiajpi, chihui canguna shungu tianga.</s>
     </seg>
     <seg type="verse" id="b.LUK.12.35">
      <s id="b.LUK.12.35.1">Chumbillishca tiajuichi, canguna velaunara sindishcara charíchi.</s>
     </seg>
     <seg type="verse" id="b.LUK.12.36">
      <s id="b.LUK.12.36.1">Boramanda paihua patrón tigranara chapau runauna cuenta tucuichi; pai boramanda shamusha cayajpi, pungura dsas pascangaj.</s>
     </seg>
     <seg type="verse" id="b.LUK.12.37">
      <s id="b.LUK.12.37.1">Cushi shunguyujmi chi sirvijguna, patrón shamusha puruntu chapaugunara tupangami.</s>
      <s id="b.LUK.12.37.2">Cierto pacha cangunara nini, paillara chumbillingami, paigunara mesai tiachingami, paigunara sirvingaj shamungami.</s>
     </seg>
     <seg type="verse" id="b.LUK.12.38">
      <s id="b.LUK.12.38.1">Patrón chaupi tuta shamusha, gallo cantashca huashalla shamusha, pai chi sirvijgunara chapaugunara tupanma, cushi shunguyujmi casna rasha sirvijguna.</s>
     </seg>
     <seg type="verse" id="b.LUK.12.39">
      <s id="b.LUK.12.39.1">Caitaga yachaichi, dueño shuhuaj shamungaraushca horasta yachasha, chapanmaca, lugarda mana cunmaca paihua huasira icungaj.</s>
     </seg>
     <seg type="verse" id="b.LUK.12.40">
      <s id="b.LUK.12.40.1">Canguna shinallara puruntushca tiaichi.</s>
      <s id="b.LUK.12.40.2">Canguna mana iyashca horaspi ñuca, Runa Churi nishca, shamushami.</s>
     </seg>
     <seg type="verse" id="b.LUK.12.41">
      <s id="b.LUK.12.41.1">Shinajpi Pedro paita: Señor, nica, ¿cai yachachingaj cuentashcara ñucanchimallachu cuentangui, manzhu tucui runaunamas?</s>
     </seg>
     <seg type="verse" id="b.LUK.12.42">
      <s id="b.LUK.12.42.1">Señor paita nica: ¿Pitangairi shu ali cierto ali sabiro mayordomo, paihua patrón paita churangami paihua huasi ahuai micuna horaslla chihui tiajgunara carangaj?</s>
     </seg>
     <seg type="verse" id="b.LUK.12.43">
      <s id="b.LUK.12.43.1">Cushi shunguyujmi chi sirvij runa, paihua patrón shamusha paita taringa casna rauta.</s>
     </seg>
     <seg type="verse" id="b.LUK.12.44">
      <s id="b.LUK.12.44.1">Cierto pacha cangunara nini, tucui pai charishcara chi sirvijpa maquii churangami cuirangaj.</s>
     </seg>
     <seg type="verse" id="b.LUK.12.45">
      <s id="b.LUK.12.45.1">Astaumbas chi sirvij runa paihua shungüi nijpi: Ñuca patrón unaiyaun shamungaj, shina nisha chishu sirvij runaunaras huarmiunaras callarin livachingaj, maspas pai micungaj upingaj machangaj callarijpi,</s>
     </seg>
     <seg type="verse" id="b.LUK.12.46">
      <s id="b.LUK.12.46.1">shamungami chi sirvijpa patrón pai mana iyaushca punzhai, pai mana yachashca horaspi, paita shinzhira livachingami, mana quirijgunahua pariju paita churangami.</s>
     </seg>
     <seg type="verse" id="b.LUK.12.47">
      <s id="b.LUK.12.47.1">Chi sirvij runa paihua patrón munashcara intindisha, astaun mana puruntusha, pai munashcara mana pactachisha, ashcara azuti tucungami.</s>
     </seg>
     <seg type="verse" id="b.LUK.12.48">
      <s id="b.LUK.12.48.1">Astaumbas shu sirvij runa mana ricsisha shinasha azutina tupura rajllaira, ansallami azutishca anga.</s>
      <s id="b.LUK.12.48.2">Maican runama ashcara cushca ajpiga, ashcara mañashca anga paimanda.</s>
      <s id="b.LUK.12.48.3">Maicanma ashcara mingashca ajpi, paimanda mas mañashca anga.</s>
     </seg>
     <seg type="verse" id="b.LUK.12.49">
      <s id="b.LUK.12.49.1">Ninara cai pachai shitangaj shamucani.</s>
      <s id="b.LUK.12.49.2">¿Imara mas munasha ña sindichishca ajpi?</s>
     </seg>
     <seg type="verse" id="b.LUK.12.50">
      <s id="b.LUK.12.50.1">Shu bautisanahua bautisarina ani.</s>
      <s id="b.LUK.12.50.2">Ashcara tormendarini pactaringagama.</s>
     </seg>
     <seg type="verse" id="b.LUK.12.51">
      <s id="b.LUK.12.51.1">¿Iyanguichichu ñuca cai pachama shamucani ganas causanaras cungaj?</s>
      <s id="b.LUK.12.51.2">Mana, nini, astaun piñanaunara cungaj.</s>
     </seg>
     <seg type="verse" id="b.LUK.12.52">
      <s id="b.LUK.12.52.1">Cuna horasmanda, shu huasii pichca runa tiajpi, quinsa shu partimanda ishqui chishu partimanda piñanausha tianaunga.</s>
     </seg>
     <seg type="verse" id="b.LUK.12.53">
      <s id="b.LUK.12.53.1">Yayaga churihua macanaunga, churis yayahua.</s>
      <s id="b.LUK.12.53.2">Mama ushushihua macanaunga, ushushis mamahua.</s>
      <s id="b.LUK.12.53.3">Cari mama cachunhua macanaunga, cachun paihua cari mamahua.</s>
     </seg>
     <seg type="verse" id="b.LUK.12.54">
      <s id="b.LUK.12.54.1">Jesús shinallara runaunara nica: Canguna shu puyura indi icuna partimanda shamujta ricusha, tamiangaraun, ninguichi.</s>
      <s id="b.LUK.12.54.2">Shina tucun.</s>
     </seg>
     <seg type="verse" id="b.LUK.12.55">
      <s id="b.LUK.12.55.1">Huaira sur nishca quinri partimanda huairajpi, rupaj tucunga, ninguichi.</s>
      <s id="b.LUK.12.55.2">Shina tucun.</s>
     </seg>
     <seg type="verse" id="b.LUK.12.56">
      <s id="b.LUK.12.56.1">¡Ishqui shimiyujguna! nica, ahua pacharas cai pacharas ricurishcara ricsinara yachanguichi, ¿Imarashaga mana yachanguichu cai horasta?</s>
     </seg>
     <seg type="verse" id="b.LUK.12.57">
      <s id="b.LUK.12.57.1">¿Imaraigu cangunallara ali taripanara mana taripanguichi?</s>
     </seg>
     <seg type="verse" id="b.LUK.12.58">
      <s id="b.LUK.12.58.1">Shinajpi, can apujma riña horas canhua piñarij runahua, paihua alichinara mascai ñambillaira, mana chasna rajpiga, pai canda aisasha pushanga apuma, paiga canda soldaro maquii churanga, soldaroga canda chonda cularbi ishcanga.</s>
     </seg>
     <seg type="verse" id="b.LUK.12.59">
      <s id="b.LUK.12.59.1">Canda nini, chimanda mana llucshinguichu puchucai mediora pagangagama.</s>
     </seg>
    </div>
    <div type="chapter" id="b.LUK.13">
     <seg type="verse" id="b.LUK.13.1">
      <s id="b.LUK.13.1.1">Cai horaspi huaquinguna Jesusta cuentanauca imasna Pilato huaquin Galilea runaunara huañuchisha, paiguna quiquin yahuarda masaca paiguna rashca sacrificio yahuarhua.</s>
     </seg>
     <seg type="verse" id="b.LUK.13.2">
      <s id="b.LUK.13.2.1">Jesús paigunara cutipaca: ¿Iyanguichichu cai Galilea runauna casnara tormendachishca ajpi, tucui Galilea runaunamanda yali uchayujguna aca? nisha.</s>
     </seg>
     <seg type="verse" id="b.LUK.13.3">
      <s id="b.LUK.13.3.1">Mana, cangunara nini, astaumbas canguna mana arrepentirijpi, shinallara tucui huañunguichimi.</s>
     </seg>
     <seg type="verse" id="b.LUK.13.4">
      <s id="b.LUK.13.4.1">Shinallara chi chunga pusac runauna imahoras Siloe nishca huasi paiguna ahuai urmasha huañuchijpi, ¿iyanguichichu chiguna tucui Jerusalembi tiaj runaunamanda yali uchayujmi anauca? nisha.</s>
     </seg>
     <seg type="verse" id="b.LUK.13.5">
      <s id="b.LUK.13.5.1">Mana, cangunara nini, astaumbas canguna mana arrepentirijpi shinallarami tucui huañunguichimi.</s>
     </seg>
     <seg type="verse" id="b.LUK.13.6">
      <s id="b.LUK.13.6.1">Shinallara Jesús cai yachachingaj cuentanara cuentaca.</s>
      <s id="b.LUK.13.6.2">Shu runa shu higo muyu yurara paihua chagrai tarpushcara charica.</s>
      <s id="b.LUK.13.6.3">Dueño shamuca muyura mascangaj, astaun mana aparishca aca.</s>
     </seg>
     <seg type="verse" id="b.LUK.13.7">
      <s id="b.LUK.13.7.1">Cuiraj runara nica: Ña quinsa huata tupura muyura mascashcani cai higo yurai, astaumbas mana tupashcanichu.</s>
      <s id="b.LUK.13.7.2">Cuchui, ¿imarashara yanga shayanga allpara gastachisha?</s>
     </seg>
     <seg type="verse" id="b.LUK.13.8">
      <s id="b.LUK.13.8.1">Shinajpi cuiraj runa cutipasha: Señor, nica, cai huatallara saqui, yura muyujta allasha ali allpara churasha.</s>
     </seg>
     <seg type="verse" id="b.LUK.13.9">
      <s id="b.LUK.13.9.1">Chi huasha ali muyura aparijpi alimi, mana aparijpiga cuchungui.</s>
     </seg>
     <seg type="verse" id="b.LUK.13.10">
      <s id="b.LUK.13.10.1">Shu samana punzha Jesús tandarina huasii yachachiuca.</s>
     </seg>
     <seg type="verse" id="b.LUK.13.11">
      <s id="b.LUK.13.11.1">Chihui shu huarmi tiauca, shu unguchij supaira charij, chunga pusac huata tupura.</s>
      <s id="b.LUK.13.11.2">Huasha tullu cumuyashca puriuca, mana ansas dirichuyangaj ushacachu.</s>
     </seg>
     <seg type="verse" id="b.LUK.13.12">
      <s id="b.LUK.13.12.1">Jesús paita ricusha cayaca: Huarmi, nica, camba ungüimanda llushpichishca angui.</s>
     </seg>
     <seg type="verse" id="b.LUK.13.13">
      <s id="b.LUK.13.13.1">Shina nisha, Jesús paihua maquira paihua ahuai churaca.</s>
      <s id="b.LUK.13.13.2">Dsaslla huarmi dirichuyaca.</s>
      <s id="b.LUK.13.13.3">Huarmiga Diosta alabaca.</s>
     </seg>
     <seg type="verse" id="b.LUK.13.14">
      <s id="b.LUK.13.14.1">Tandarina huasi apuga, Jesús samana punzhai huarmira alichishcamanda piñarisha chihuajgunara nica: Socta punzha tian tarabangaj.</s>
      <s id="b.LUK.13.14.2">Chi punzhaunaiga shamichi alichi tucungaj.</s>
      <s id="b.LUK.13.14.3">Ama shamichichu samana punzhai, nica.</s>
     </seg>
     <seg type="verse" id="b.LUK.13.15">
      <s id="b.LUK.13.15.1">Shinajpi Señor paita cutipasha: Ishqui shimiyuj runa, nica, ¿manzhu caran dueño cangunamanda paihua huagrara paihua burrora liushpichin huasimanda, yacuma pushangaj, upichingaj samana punzhai?</s>
     </seg>
     <seg type="verse" id="b.LUK.13.16">
      <s id="b.LUK.13.16.1">Astaun cai huarmi, Abrahamba ushushi asha, Satanás huatashca ashca cai chunga pusac huatara, ¿manzhu paita pascana aca shu samana punzhai?</s>
     </seg>
     <seg type="verse" id="b.LUK.13.17">
      <s id="b.LUK.13.17.1">Jesús casna rimajpi, tucui paihua contra rimajguna pingarinauca, astaun tucui runauna cushiyanauca pai tucui munanaita rashcaunamanda.</s>
     </seg>
     <seg type="verse" id="b.LUK.13.18">
      <s id="b.LUK.13.18.1">Jesús nica: ¿Imahuara ricuchishai Dios mandana pachara?</s>
      <s id="b.LUK.13.18.2">¿Imasnara angairi?</s>
     </seg>
     <seg type="verse" id="b.LUK.13.19">
      <s id="b.LUK.13.19.1">Shu mostaza nishca muyu cuentami.</s>
      <s id="b.LUK.13.19.2">Runa cai muyura apisha, chagrai tarpusha, muyu iñaca, atun yura tucuca, pishcuuna paiguna huasiunara ranauca paihua pallcaunai.</s>
     </seg>
     <seg type="verse" id="b.LUK.13.20">
      <s id="b.LUK.13.20.1">Cutillara Jesús nica: ¿Imahuara ricuchishai Dios mandana pachara?</s>
     </seg>
     <seg type="verse" id="b.LUK.13.21">
      <s id="b.LUK.13.21.1">Dios mandana pacha tandara punguichina polvo cuentami, shu huarmi apica, quinsa libra harina polvoi churaca, punguiringama saquica.</s>
     </seg>
     <seg type="verse" id="b.LUK.13.22">
      <s id="b.LUK.13.22.1">Jesús atun llactaunara ichilla llactaunaras pasauca, runaunara yachachisha, Jerusalenma riusha.</s>
     </seg>
     <seg type="verse" id="b.LUK.13.23">
      <s id="b.LUK.13.23.1">Shu runa paita: Señor, ¿nica, ansalla runauna quishpinaun?</s>
     </seg>
     <seg type="verse" id="b.LUK.13.24">
      <s id="b.LUK.13.24.1">Jesús paigunara: Ursarichi, nica, quishqui pungura icungaj.</s>
      <s id="b.LUK.13.24.2">Cangunara nini, ashcauna icungaj mascanaun, astaun mana ushanaungachu.</s>
     </seg>
     <seg type="verse" id="b.LUK.13.25">
      <s id="b.LUK.13.25.1">Huasiyuj dueño atarisha, pungura ishcashca huasha canzhamanda cayangaj callaringuichi, Señor, Señor, pungura pascahuai, nisha.</s>
      <s id="b.LUK.13.25.2">Paiga cutipasha cangunara ñinga: Mana ricsinichu cangunara maimanda chari anguichi.</s>
     </seg>
     <seg type="verse" id="b.LUK.13.26">
      <s id="b.LUK.13.26.1">Shinajpi rimangaj callaringuichi: Camba ñaupajpi micushcanchi, upishcanchi, can yachachicangui ñucanchi pulazaunai, nisha.</s>
     </seg>
     <seg type="verse" id="b.LUK.13.27">
      <s id="b.LUK.13.27.1">Paiga rimangami: Cangunara nini, mana yachanichu canguna maimanda chari anguichi.</s>
      <s id="b.LUK.13.27.2">Rijuichi ñucajmanda tucui manalira rajguna.</s>
     </seg>
     <seg type="verse" id="b.LUK.13.28">
      <s id="b.LUK.13.28.1">Chihui atun huacais quiñi mucunas tianga, imahoras canguna Abrahandas, Isactas, Jacobdas, tucui Diosmanda rimajgunaras, Dios mandana pachai tiajgunaras ricunguichi, cangunaga canzhama ichushcauna asha.</s>
     </seg>
     <seg type="verse" id="b.LUK.13.29">
      <s id="b.LUK.13.29.1">Shamunaungami indi llucshina partimandas, indi icuna partimandas, norte nishca quinri partimandas, sur nishca quinri partimandas.</s>
      <s id="b.LUK.13.29.2">Mesai tiarinaunga Dios mandana pachai.</s>
     </seg>
     <seg type="verse" id="b.LUK.13.30">
      <s id="b.LUK.13.30.1">Ñaupa ajguna puchucaiguna anaunga, puchucaibi ajguna ñaupa pundai anaunga.</s>
     </seg>
     <seg type="verse" id="b.LUK.13.31">
      <s id="b.LUK.13.31.1">Chi punzhallaira fañseogunamanda huaquinguna Jesusma shamunauca, paita ninauca: Llucshi, caimanda ri.</s>
      <s id="b.LUK.13.31.2">Herodes canda huañuchisha ninmi.</s>
     </seg>
     <seg type="verse" id="b.LUK.13.32">
      <s id="b.LUK.13.32.1">Jesusga paigunara: Richi, nica, cai sacha allcura rimai richi; casna rauni, supaigunara ichuni, ungushcaunara alichini cunas cayas, quinsa punzhaiga ñuca ranara tucuchini.</s>
     </seg>
     <seg type="verse" id="b.LUK.13.33">
      <s id="b.LUK.13.33.1">Astaun ministirin ñuca nambira catingaj, cunas, cayas, minzhas.</s>
      <s id="b.LUK.13.33.2">Mana usharinzhu shu Diosmanda rimaj huañungaj Jerusalenmanda canzhai.</s>
     </seg>
     <seg type="verse" id="b.LUK.13.34">
      <s id="b.LUK.13.34.1">¡Jerusalén, Jerusalén, Diosmanda rimajgunara huañuchij, cambajma cachashcaunara rumihua shitaj!</s>
      <s id="b.LUK.13.34.2">¡Masna cuti camba churiunara tandachingaj munacani, imasna atallba paihua huahuaunara rigra ucuma ugllaringaj, astaun mana munacanguichu!</s>
     </seg>
     <seg type="verse" id="b.LUK.13.35">
      <s id="b.LUK.13.35.1">Canguna huasira chunlla saquishcami, maspas ñucara mana ricuhuanguichichu shamuna horas pactamungama imahoras ninguichi: Cushimi Señorba shutii shamuj runa.</s>
     </seg>
    </div>
    <div type="chapter" id="b.LUK.14">
     <seg type="verse" id="b.LUK.14.1">
      <s id="b.LUK.14.1.1">Jesús shu fariseo apu huasii icusha shu samana punzha micungaj, runauna paita chapanauca urmachingaj.</s>
     </seg>
     <seg type="verse" id="b.LUK.14.2">
      <s id="b.LUK.14.2.1">Chihui shu ksa yacuhua punguirishca runa shamuca.</s>
     </seg>
     <seg type="verse" id="b.LUK.14.3">
      <s id="b.LUK.14.3.1">Jesusga ley shimira yachajgunara fariseounaras: ¿Alichihuajchu, nica, samana punzhai?</s>
     </seg>
     <seg type="verse" id="b.LUK.14.4">
      <s id="b.LUK.14.4.1">Paigunaga mana cutipanaucachu.</s>
      <s id="b.LUK.14.4.2">Shinajpi Jesús ungushca runara apisha, paita alichica, paita dispirisha cachaca.</s>
     </seg>
     <seg type="verse" id="b.LUK.14.5">
      <s id="b.LUK.14.5.1">Jesús runaunara nica: ¿Maican runa cangunamanda paihua burro, paihua huagra uctui urmajpi, manzhu ringai uctalla llucchingaj, samana punzha ajllaira?</s>
     </seg>
     <seg type="verse" id="b.LUK.14.6">
      <s id="b.LUK.14.6.1">Mana pihuas paita cutipanara ushacachu.</s>
     </seg>
     <seg type="verse" id="b.LUK.14.7">
      <s id="b.LUK.14.7.1">Jesús ricusha imasnara huaquinguna mesai ñaupa tiarinaunara ajllanauca, shu yachachingaj cuentanara cuentaca mesama convirashcaunara, casna nica:</s>
     </seg>
     <seg type="verse" id="b.LUK.14.8">
      <s id="b.LUK.14.8.1">Can borama convirashca ashaga, ama tiarichu ñaupa tiarinai.</s>
      <s id="b.LUK.14.8.2">Shu canmanda yali runa istama convirashca ima tiaunmami.</s>
     </seg>
     <seg type="verse" id="b.LUK.14.9">
      <s id="b.LUK.14.9.1">Casna runa shamujpi, candas paitas conviraj dueño shamunga, canda rimanga: Llucshipai, amigo, ñinga, can tiaushcara cui cai runama.</s>
      <s id="b.LUK.14.9.2">Shinajpi can pingarisha puchucai tiarinara apingaj callaringui.</s>
     </seg>
     <seg type="verse" id="b.LUK.14.10">
      <s id="b.LUK.14.10.1">Astaun, can convirashca ashaga, puchucai tiarinai tiarigri.</s>
      <s id="b.LUK.14.10.2">Casna rajpi canda conviraj dueño shamusha, canda ñinga: Amigo, mas ñaupajma tiarígri.</s>
      <s id="b.LUK.14.10.3">Casna rajpi can ahuayachishca angui shu canhua pariju shamujguna ñaupajpi.</s>
     </seg>
     <seg type="verse" id="b.LUK.14.11">
      <s id="b.LUK.14.11.1">Maicambas paillarara ahuayachisha pishiyachishca anga, astaun maicans paulara pishii iyasha ahuayachishca anga.</s>
     </seg>
     <seg type="verse" id="b.LUK.14.12">
      <s id="b.LUK.14.12.1">Jesús paita convirajta shinallara nica: Can shu istara rasha, ama conviraichu camba aillullara, uquiunara, yayaunara, mayambi causaj charijgunaras.</s>
      <s id="b.LUK.14.12.2">Paiguna canda cutipasha conviranara ushanaunga, pagai tucunguimi.</s>
     </seg>
     <seg type="verse" id="b.LUK.14.13">
      <s id="b.LUK.14.13.1">Astaumbas can istara rasha, tsuntsuunara convirangui, pullu maquiunara, anga changaunaras, ñausaunaras.</s>
     </seg>
     <seg type="verse" id="b.LUK.14.14">
      <s id="b.LUK.14.14.1">Can casna rasha, cushi tucungui.</s>
      <s id="b.LUK.14.14.2">Caiguna canda paganara mana ushanaun, astaun can pagai tucungui ali runauna causarimuna punzhai.</s>
     </seg>
     <seg type="verse" id="b.LUK.14.15">
      <s id="b.LUK.14.15.1">Shu paihua pariju mesai tiarij runa caita uyasha nica: Cushimi pi runas tandara micuj Dios mandana pachai.</s>
     </seg>
     <seg type="verse" id="b.LUK.14.16">
      <s id="b.LUK.14.16.1">Shinajpi Jesús paita nica: Shu runa chishii atun micuna istara rarca, ashca runaunara conviraca.</s>
     </seg>
     <seg type="verse" id="b.LUK.14.17">
      <s id="b.LUK.14.17.1">Micuna horas ña pactajpi, paita sirvijta cachaca convirashcaunara cayangaj, paigunara: Shami, ñingaj, tucui ña puruntushcami, nisha.</s>
     </seg>
     <seg type="verse" id="b.LUK.14.18">
      <s id="b.LUK.14.18.1">Tucui convirashcaunaga: Mana lugarchu ani ningaj callarinauca.</s>
      <s id="b.LUK.14.18.2">Ñaupa aj runa nica: Shu hacindara randishcani, llucshina mani ricungaj.</s>
      <s id="b.LUK.14.18.3">Canda rugauni perdonahuapai, nisha.</s>
     </seg>
     <seg type="verse" id="b.LUK.14.19">
      <s id="b.LUK.14.19.1">Shuj nica: Ña randishcani chunga aisaj huagraunara.</s>
      <s id="b.LUK.14.19.2">Riunimi paigunara camangaj.</s>
      <s id="b.LUK.14.19.3">Perdonahuapai, canda rugauni.</s>
     </seg>
     <seg type="verse" id="b.LUK.14.20">
      <s id="b.LUK.14.20.1">Shujga, Ña casarashcani, nica, chi raigumanda mana ushanichu ringaj.</s>
     </seg>
     <seg type="verse" id="b.LUK.14.21">
      <s id="b.LUK.14.21.1">Sirvijga tigramusha, cai tucuira paihua patronda cuentaca.</s>
      <s id="b.LUK.14.21.2">Shinajpi dueño piñarisha paihua sirvijta nica: Uctalla ri, pulasaunama, llacta ñambiunamas.</s>
      <s id="b.LUK.14.21.3">Caima pushamui tsuntsuunara, pullu maquiunara, anga chaquiunara, ñausaunaras.</s>
     </seg>
     <seg type="verse" id="b.LUK.14.22">
      <s id="b.LUK.14.22.1">Sirvijga: Patrón, nica, can mandashcasnara rashcami.</s>
      <s id="b.LUK.14.22.2">Shinajllaira chara lugar tiaun.</s>
     </seg>
     <seg type="verse" id="b.LUK.14.23">
      <s id="b.LUK.14.23.1">Patronga sirvijta nica: Ri, yanga ñambiunama, chagra unamas, chihuajgunara aísasha pushamungaj, ñuca huasi undajta tucungaj.</s>
     </seg>
     <seg type="verse" id="b.LUK.14.24">
      <s id="b.LUK.14.24.1">Cangunara nini, mana pihuas ñaupa convirashcaunamanda ñuca istara gustangachu.</s>
     </seg>
     <seg type="verse" id="b.LUK.14.25">
      <s id="b.LUK.14.25.1">Ashca runauna Jesusta compañanauca.</s>
      <s id="b.LUK.14.25.2">Jesús paigunama voltiarisha nica:</s>
     </seg>
     <seg type="verse" id="b.LUK.14.26">
      <s id="b.LUK.14.26.1">Shu runa ñucama shamusha, mana paihua yayara, mamara, huarmira, churiunara, ushushiunara, paihua causanaras chijnisha, paiga ñuca yachachishca runa mana ushanzhu tucungaj.</s>
     </seg>
     <seg type="verse" id="b.LUK.14.27">
      <s id="b.LUK.14.27.1">Shu runa mana paihua quiquin cruzta aparisha, ñucara catishas, mana ushanzhu ñuca yachachishca runa tucungaj.</s>
     </seg>
     <seg type="verse" id="b.LUK.14.28">
      <s id="b.LUK.14.28.1">¿Pita cangunamanda shu huasira rasha nisha, manzhu ñaupa punda tiaringa, cullquira yupangaj; ¿Pactangachu, nisha, manzhu pactanga, huasira tucuchingaj?</s>
     </seg>
     <seg type="verse" id="b.LUK.14.29">
      <s id="b.LUK.14.29.1">Mana shina rajpi, istandira shayachishca huasha, mana ushanma tucuchingaj.</s>
      <s id="b.LUK.14.29.2">Shinajpi tucui ricujguna asingaj callarinaunga.</s>
     </seg>
     <seg type="verse" id="b.LUK.14.30">
      <s id="b.LUK.14.30.1">Casna nisha: Cai runa huasira sícachingaj callarica, astaun mana ushacachu tucuchinara.</s>
     </seg>
     <seg type="verse" id="b.LUK.14.31">
      <s id="b.LUK.14.31.1">Shinallara maican rey apu, shu reyhua guerrangaj purisha, ¿manzhu ñaupara tiaringa iyaringaj, ushashachu imara nisha shu chunga huaranga soldarounahua ishqui chunga huaranga shamuj soldarounahua guerrangaj?</s>
     </seg>
     <seg type="verse" id="b.LUK.14.32">
      <s id="b.LUK.14.32.1">Mana ushashaga, chi shu rey chara carui tiajllaira, runaunara cachangami amigopura tucungaj nisha.</s>
     </seg>
     <seg type="verse" id="b.LUK.14.33">
      <s id="b.LUK.14.33.1">Shinajpi cangunamanda maicambas mana tucui pai charishcaunara saquisha, mana ushanzhu shu ñuca yachachishca runa tucungaj.</s>
     </seg>
     <seg type="verse" id="b.LUK.14.34">
      <s id="b.LUK.14.34.1">Cachi yapa alimi, astaun cachi paihua mishquira pirdijpi, ¿imahuara cuti paita mishquiyachinga?</s>
     </seg>
     <seg type="verse" id="b.LUK.14.35">
      <s id="b.LUK.14.35.1">Allpajpas basurajpas mana sirvin.</s>
      <s id="b.LUK.14.35.2">Ichuna anga canzhama.</s>
      <s id="b.LUK.14.35.3">Uyaj rinriyuj uyachu.</s>
     </seg>
    </div>
    <div type="chapter" id="b.LUK.15">
     <seg type="verse" id="b.LUK.15.1">
      <s id="b.LUK.15.1.1">Jesusma tucui cullquira tandachijguna, tucui uchayujguna shamunauca, paita uyangaj.</s>
     </seg>
     <seg type="verse" id="b.LUK.15.2">
      <s id="b.LUK.15.2.1">Fariseoguna yachaira yachachijgunandi paimanda piñarinauca: Cai runa uchayujgunara chasquin, paigunahua micun, nisha.</s>
     </seg>
     <seg type="verse" id="b.LUK.15.3">
      <s id="b.LUK.15.3.1">Jesús cai yachachingaj cuentanara paigunara cuentaca:</s>
     </seg>
     <seg type="verse" id="b.LUK.15.4">
      <s id="b.LUK.15.4.1">¿Maican runa cangunamanda shu patsaj borregounara charij, shu borrego chingaríjpi, manzhu chi iscun chunga iscun borregora saquingami runa illashca partii, paiga ringami chingarishcara mascangaj tupangagama?</s>
     </seg>
     <seg type="verse" id="b.LUK.15.5">
      <s id="b.LUK.15.5.1">Tarijpiga, paihua rigrai churangami, cushiyasha.</s>
     </seg>
     <seg type="verse" id="b.LUK.15.6">
      <s id="b.LUK.15.6.1">Huasima pactamusha, amigounaras mayambi causajgunaras tandachingami, paigunara: Cushiyaichi ñucahua, chingarishca borregora tarishcanimi, nisha.</s>
     </seg>
     <seg type="verse" id="b.LUK.15.7">
      <s id="b.LUK.15.7.1">Shinallarami cangunara nini, ahua pachai yalira cushiyanaunga imahoras shu uchayuj runa arrepentirijpi iscun chunga iscun ali runaunamánda arrepentirinara mana ministinaupi.</s>
     </seg>
     <seg type="verse" id="b.LUK.15.8">
      <s id="b.LUK.15.8.1">Shinallara, ¿maican huarmi chunga cullquira charisha, shujta chingachisha, manzhu shu vela purura sindichisha, huasira pichanga, ali pacha mascanga paihua cullquira taringagama?</s>
     </seg>
     <seg type="verse" id="b.LUK.15.9">
      <s id="b.LUK.15.9.1">Tarishaga, paihua amigaunara mayambi causajgunaras tandachisha, paigunara: Cushiyaichi, ñuca chingachishca cullquira tarishcanimi, ñinga.</s>
     </seg>
     <seg type="verse" id="b.LUK.15.10">
      <s id="b.LUK.15.10.1">Shinallarami cangunara nini, angelguna ñaupajpi cushi tianmi imahoras shu uchayuj runa arrepentirijpi.</s>
     </seg>
     <seg type="verse" id="b.LUK.15.11">
      <s id="b.LUK.15.11.1">Shinallara Jesús nica, Shu runa ishqui churira charica.</s>
     </seg>
     <seg type="verse" id="b.LUK.15.12">
      <s id="b.LUK.15.12.1">Quipa churi yayara rimaca: Yaya, nisha, ñuca apiña partira camba hacindamanda cuhuai.</s>
      <s id="b.LUK.15.12.2">Yayaga pai charishcaunara chaupichisha churiunama cuca.</s>
     </seg>
     <seg type="verse" id="b.LUK.15.13">
      <s id="b.LUK.15.13.1">Ansa punzhauna huasha, quipa churi tucui pai charishcara tandachisha, shu caru partima rica.</s>
      <s id="b.LUK.15.13.2">Chihui nuspasha causasha, pai charishcara tucuchica.</s>
     </seg>
     <seg type="verse" id="b.LUK.15.14">
      <s id="b.LUK.15.14.1">Tucuira ña yanga gastashca huasha, atun yarcai tiempo shamuca chi partii.</s>
      <s id="b.LUK.15.14.2">Churiga yarcaihua huañungaj callarica.</s>
     </seg>
     <seg type="verse" id="b.LUK.15.15">
      <s id="b.LUK.15.15.1">Ricami shu chi partii causaj runajma, paihua llutarica.</s>
      <s id="b.LUK.15.15.2">Runaga paita cachaca paihua hacindama cuchiunara cuirangaj.</s>
     </seg>
     <seg type="verse" id="b.LUK.15.16">
      <s id="b.LUK.15.16.1">Cuchi micunahua paihua icsara undachisha nica.</s>
      <s id="b.LUK.15.16.2">Shinajllaira mana pihuas paita cuca micunara.</s>
     </seg>
     <seg type="verse" id="b.LUK.15.17">
      <s id="b.LUK.15.17.1">Paiga iyarisha nica: ¿Masna ñuca yaya huasii tiau tarabajguna ashca micunara charinaun, ñucaga caibi yarcaihua huañuuni?</s>
     </seg>
     <seg type="verse" id="b.LUK.15.18">
      <s id="b.LUK.15.18.1">Atarisha, ñuca yayajma rishami, paita nisha: Yayalla, ahua pacha ñaupajpis camba ñaupajpis uchara rashcanimi.</s>
     </seg>
     <seg type="verse" id="b.LUK.15.19">
      <s id="b.LUK.15.19.1">Ña mana valijchu ani camba churi nishca tucungaj, shu cambajpi tarabaj runara cuenta apihuai.</s>
     </seg>
     <seg type="verse" id="b.LUK.15.20">
      <s id="b.LUK.15.20.1">Atarishaga, paihua yayajma shamuca.</s>
      <s id="b.LUK.15.20.2">Churiga chara carui shamujllaira, yaya paita ricuca, ricusha llaquirica churimanda.</s>
      <s id="b.LUK.15.20.3">Yaya callpasha rica, paita ujllarisha muchaca.</s>
     </seg>
     <seg type="verse" id="b.LUK.15.21">
      <s id="b.LUK.15.21.1">Churi yayara rimasha: Yayalla, nica, ahua pacha ñaupajpi camba ñaupajpis ucharashcani.</s>
      <s id="b.LUK.15.21.2">Ña mana valijchu ani camba churi nishca tucungaj.</s>
     </seg>
     <seg type="verse" id="b.LUK.15.22">
      <s id="b.LUK.15.22.1">Astaun yaya sirvijgunara nica: Ali churanara llucchichi, churachichi.</s>
      <s id="b.LUK.15.22.2">Sortiasta reroi, zapatostas chaquii churachichi.</s>
     </seg>
     <seg type="verse" id="b.LUK.15.23">
      <s id="b.LUK.15.23.1">Racu huagra huahuara apamichi, huañuchichi, ñucanchi micungaj.</s>
      <s id="b.LUK.15.23.2">Istara rashunchi.</s>
     </seg>
     <seg type="verse" id="b.LUK.15.24">
      <s id="b.LUK.15.24.1">Caiga ñuca churi huañushca aca, cuna causarishca; chingarishca aca, cunaga tarishcami.</s>
      <s id="b.LUK.15.24.2">Cushiyangaj callarinauca.</s>
     </seg>
     <seg type="verse" id="b.LUK.15.25">
      <s id="b.LUK.15.25.1">Paihua ñaupa churi chagrai tiauca.</s>
      <s id="b.LUK.15.25.2">Pai shamusha, huasi mayambi pactamusha, tocaushcaras bailaushcaras uyaca.</s>
     </seg>
     <seg type="verse" id="b.LUK.15.26">
      <s id="b.LUK.15.26.1">Shu sirvijta cayasha tapuca: ¿Imarai cai uyarina? nisha.</s>
     </seg>
     <seg type="verse" id="b.LUK.15.27">
      <s id="b.LUK.15.27.1">Sirvijga paita: Camba uqui tigramushcami, nica.</s>
      <s id="b.LUK.15.27.2">Camba yaya racu huagra huahuara huañuchishcami, pai alilla tigramushcamanda.</s>
     </seg>
     <seg type="verse" id="b.LUK.15.28">
      <s id="b.LUK.15.28.1">Churiga piñarica, mana munacachu icunara.</s>
      <s id="b.LUK.15.28.2">Yayaga llucshisha paita rugaca icungaj.</s>
     </seg>
     <seg type="verse" id="b.LUK.15.29">
      <s id="b.LUK.15.29.1">Ñaupa churi yayara cutipasha: Riqui, Yaya, nica, ashca huatara canda sirvishcani, tucuibi can mandashcara pactachishcani.</s>
      <s id="b.LUK.15.29.2">Imahoraspas shu chivohuallaras mana cuhuashcangui ñuca cushi tucungaj ñuca amigounahua.</s>
     </seg>
     <seg type="verse" id="b.LUK.15.30">
      <s id="b.LUK.15.30.1">Astaumbas cai camba churi shamujpi, camba hacindara manali causaj huarmiunahua gastashca huasha, can paihuajta racu huagra huahuara huañuchishcangui.</s>
     </seg>
     <seg type="verse" id="b.LUK.15.31">
      <s id="b.LUK.15.31.1">Shinajpi yaya paita: Churi, nica, tucui horas can ñucahua tiaungui.</s>
      <s id="b.LUK.15.31.2">Tucui ñuca charishcauna cambajmi.</s>
     </seg>
     <seg type="verse" id="b.LUK.15.32">
      <s id="b.LUK.15.32.1">Shinasha ministirica istara rangaj, cushi tucungaj, cai camba uqui huañushca aca, ña causarishcami; chingarishca aca, ña cuti tarishcami.</s>
     </seg>
    </div>
    <div type="chapter" id="b.LUK.16">
     <seg type="verse" id="b.LUK.16.1">
      <s id="b.LUK.16.1.1">Jesús pai yachachishca runaunara nica: Shu charij runa tiaca.</s>
      <s id="b.LUK.16.1.2">Mayordomora charica.</s>
      <s id="b.LUK.16.1.3">Cai mayordomomanda rimashca aca: Pai camba charishcara baratunmí, nisha.</s>
     </seg>
     <seg type="verse" id="b.LUK.16.2">
      <s id="b.LUK.16.2.1">Patrón paita cayasha, nica: ¿Imarai cai ñuca canmanda uyashca?</s>
      <s id="b.LUK.16.2.2">Cuentasta raí can mayordomo ashcamanda.</s>
      <s id="b.LUK.16.2.3">Ña mana mas ushangui mayordomo tucungaj.</s>
     </seg>
     <seg type="verse" id="b.LUK.16.3">
      <s id="b.LUK.16.3.1">Shinajpi mayordomo paihua shungüi nica: ¿Imara ranarai, ñuca patrón ñucara mayordomo tiashcamanda quichuhuan?</s>
      <s id="b.LUK.16.3.2">Allanara mana ushanichu, mañashalla causanara mana ushanichu, pingarichihuanmi, nica.</s>
     </seg>
     <seg type="verse" id="b.LUK.16.4">
      <s id="b.LUK.16.4.1">Ñuca yachani imara ranaras, ñucara mayordomo tiashcamanda llucchijpi cayai tucungaj amigouna huasiunai.</s>
     </seg>
     <seg type="verse" id="b.LUK.16.5">
      <s id="b.LUK.16.5.1">Caran paihua patronda dibij runara cayasha, ñaupa shamujta nica: ¿Masnara dibingui ñuca patronda?</s>
     </seg>
     <seg type="verse" id="b.LUK.16.6">
      <s id="b.LUK.16.6.1">Dibiyuj cutipaca: Shu patsac lata micuna aceitera.</s>
      <s id="b.LUK.16.6.2">Mayordomo paita nica: Camba dibi quillcara api, uctalla tiari, pichca chungara quillcai.</s>
     </seg>
     <seg type="verse" id="b.LUK.16.7">
      <s id="b.LUK.16.7.1">Chí huasha shujta nica: Canga, ¿masnara dibingui?</s>
      <s id="b.LUK.16.7.2">Paiga shu patsac quintal trigo muyura, nica.</s>
      <s id="b.LUK.16.7.3">Mayordomo paita: Camba quillcara api, nica, pusac chunga quintalda quillcai.</s>
     </seg>
     <seg type="verse" id="b.LUK.16.8">
      <s id="b.LUK.16.8.1">Patronga mana valij mayordomora alabaca pai sabiro rashcamanda.</s>
      <s id="b.LUK.16.8.2">Cai mundui causajguna punzhai causajgunamanda yali sabiro anaun runaunahua.</s>
     </seg>
     <seg type="verse" id="b.LUK.16.9">
      <s id="b.LUK.16.9.1">Shinallara cangunara nini: Canguna cai uchayuj mundu cullquihua amigounara raichi, shina ajllaira cullqui tucurijpi amigouna cangunara chasquinaunga huiñaigama duraj tianaunai.</s>
     </seg>
     <seg type="verse" id="b.LUK.16.10">
      <s id="b.LUK.16.10.1">Maican runa ali rajpi ansazhituhuai, shinallara ali rangami ashcai.</s>
      <s id="b.LUK.16.10.2">Maican runa manali rajpi ansazhituhuai, shinallara manali rangami ashcai.</s>
     </seg>
     <seg type="verse" id="b.LUK.16.11">
      <s id="b.LUK.16.11.1">Canguna mana ali rajpi yanga charishcaunahua, ¿pita cangunara ali cierto valijgunara cunga cuirangaj?</s>
     </seg>
     <seg type="verse" id="b.LUK.16.12">
      <s id="b.LUK.16.12.1">Canguna shujpa charishcaunahua mana alira rajpi, ¿pita canguna quiquimbajta cunga charingaj?</s>
     </seg>
     <seg type="verse" id="b.LUK.16.13">
      <s id="b.LUK.16.13.1">Mana pis ishqui patronda sirvina ushanzhu, shujta chijninga, chishujtaga llaquinga; shujhua ali tucunga, chishujtaga pishiyachinga.</s>
      <s id="b.LUK.16.13.2">Cangunaga mana ushanguichu Diostas cullquiras sirvingaj.</s>
     </seg>
     <seg type="verse" id="b.LUK.16.14">
      <s id="b.LUK.16.14.1">Fariseoguna shinallara cai Jesús rimashca shimiunara uyanauca.</s>
      <s id="b.LUK.16.14.2">Paiguna cullquira llaquijguna asha, paita asinauca.</s>
     </seg>
     <seg type="verse" id="b.LUK.16.15">
      <s id="b.LUK.16.15.1">Jesús paigunara nica: Canguna pactajta runauna manchi, ninguichi runauna ñaupajpi.</s>
      <s id="b.LUK.16.15.2">Shina ajllaira Dios canguna shungura ricsin.</s>
      <s id="b.LUK.16.15.3">Runapura valijmi nishcara Yaya Dios chijnin.</s>
     </seg>
     <seg type="verse" id="b.LUK.16.16">
      <s id="b.LUK.16.16.1">Ley camachishca shimi Diosmanda rimajgunandi Bautisaj Juangama duranauca; chihuasha Dios mandana pachara rimashcami, tucui runaunaga aburinaun icungaj.</s>
     </seg>
     <seg type="verse" id="b.LUK.16.17">
      <s id="b.LUK.16.17.1">Astaun raihuajmi ahua pachas cai pachas tucuringaj, randi ley shimimanda mana usharinzhu shu pundahuallas apashitangaj.</s>
     </seg>
     <seg type="verse" id="b.LUK.16.18">
      <s id="b.LUK.16.18.1">Maican runa paihua huarmira ichusha, shujhua casarasha, tacarij runa tucun.</s>
      <s id="b.LUK.16.18.2">Maican runa chi cari ichushca huarmira casarasha, shinallara shujhua tacarij tucun.</s>
     </seg>
     <seg type="verse" id="b.LUK.16.19">
      <s id="b.LUK.16.19.1">Shu charij runa tiauca, gusto inu puca yuraj churanara churarishca.</s>
      <s id="b.LUK.16.19.2">Caran punzha atun micuna istara rarca.</s>
     </seg>
     <seg type="verse" id="b.LUK.16.20">
      <s id="b.LUK.16.20.1">Shinallara shu Lázaro nishca tsuntsu mañaj runa tiaca.</s>
      <s id="b.LUK.16.20.2">Paihua aicha llagaunahua undashca aca, charij runa pungüi ichushca sirica.</s>
     </seg>
     <seg type="verse" id="b.LUK.16.21">
      <s id="b.LUK.16.21.1">Charij runa mesamanda urmaj puchuunahua paihua icsara undachina munacami.</s>
      <s id="b.LUK.16.21.2">Allcuuna shamunauca paihua llagaunara llacanauca.</s>
     </seg>
     <seg type="verse" id="b.LUK.16.22">
      <s id="b.LUK.16.22.1">Tsuntsu runaga huañuca.</s>
      <s id="b.LUK.16.22.2">Angelguna paita pushanauca Abraham tiashcama.</s>
      <s id="b.LUK.16.22.3">Shinallara charij runa huañuca, pambashca aca.</s>
     </seg>
     <seg type="verse" id="b.LUK.16.23">
      <s id="b.LUK.16.23.1">Ucu pachaiga, charij runa paihua ñahuira pascasha, Abrahanda ricuca carui, Lazaroras ricuca paihua rigrai.</s>
     </seg>
     <seg type="verse" id="b.LUK.16.24">
      <s id="b.LUK.16.24.1">Shinajpi caparica: Yaya Abraham, llaquihuapai, nisha.</s>
      <s id="b.LUK.16.24.2">Lazarora cachamupangui ñucama, paihua maqui rero pundara yacuhua ucuchichu ñuca callura chiriyachingaj.</s>
      <s id="b.LUK.16.24.3">Cai ninai yapa tormendariuni.</s>
     </seg>
     <seg type="verse" id="b.LUK.16.25">
      <s id="b.LUK.16.25.1">Abrahanga paita: Churi, nica, iyari imasna can causaushca horas camba ali charishcaunara charicangui, astaun Lázaro manaliunara.</s>
      <s id="b.LUK.16.25.2">Paiga cuna caibi cushiyashcami, randi can tormendariungui.</s>
     </seg>
     <seg type="verse" id="b.LUK.16.26">
      <s id="b.LUK.16.26.1">Maspas, shu atun huaicu tian canhua ñucanchihua chaupi chaupii.</s>
      <s id="b.LUK.16.26.2">Pasana munajguna caimanda cambajma pasanara mana ushanaun, chimandas caimas mana ushanaun.</s>
     </seg>
     <seg type="verse" id="b.LUK.16.27">
      <s id="b.LUK.16.27.1">Runa nica: Yaya canda rugauni Lazarora ñuca yaya huasima cachapangui.</s>
     </seg>
     <seg type="verse" id="b.LUK.16.28">
      <s id="b.LUK.16.28.1">Pichca uquiyuj ani.</s>
      <s id="b.LUK.16.28.2">Paigunama cachapangui ama shamunauchu cai tormendarinama.</s>
     </seg>
     <seg type="verse" id="b.LUK.16.29">
      <s id="b.LUK.16.29.1">Abraham paita: Moisesta charinaun, Diosmanda rimajgunandi, caigunara uyanauchu, nica.</s>
     </seg>
     <seg type="verse" id="b.LUK.16.30">
      <s id="b.LUK.16.30.1">Shinajpi runa: Mana, nica, Yaya Abraham, shuj huañushcaunamanda paigunama rimai rijpi, arrepentirinaunga.</s>
     </seg>
     <seg type="verse" id="b.LUK.16.31">
      <s id="b.LUK.16.31.1">Astaun Abraham paita: Moisesta mana uyajpi, nica, shinallara mana uyanaungachu shuj huañushcaunamanda atarisha rimajpis.</s>
     </seg>
    </div>
    <div type="chapter" id="b.LUK.17">
     <seg type="verse" id="b.LUK.17.1">
      <s id="b.LUK.17.1.1">Jesús pai yachachishca runaunama: Ursamanda uchai nijtanauna shamunaungami, nica.</s>
      <s id="b.LUK.17.1.2">Astaun ¡lastimalla casnai urmachij runa!</s>
     </seg>
     <seg type="verse" id="b.LUK.17.2">
      <s id="b.LUK.17.2.1">Manara shu runa shu cai ichilla huahuaunara uchai urmachisha, astaun ali anmaca shu atun cutana rumira paihua cungai huatasha, paita lamarbi shitai tucungaj.</s>
     </seg>
     <seg type="verse" id="b.LUK.17.3">
      <s id="b.LUK.17.3.1">Ricuichi cangunajmandallara.</s>
      <s id="b.LUK.17.3.2">Camba uqui canmanda uchara rajpi, paita rimai.</s>
      <s id="b.LUK.17.3.3">Pai arrepentirijpiga, paita perdonai.</s>
     </seg>
     <seg type="verse" id="b.LUK.17.4">
      <s id="b.LUK.17.4.1">Pai canzhis cuti canmanda uchara rajpi shu punzhai, canzhis cuti cai punzhai tigramujpi, canda nisha: Arrepentirinimi.</s>
      <s id="b.LUK.17.4.2">Paita perdonai.</s>
     </seg>
     <seg type="verse" id="b.LUK.17.5">
      <s id="b.LUK.17.5.1">Señor cachashca runauna paita ninauca: Ñucanchi quirinara yapahuapai.</s>
     </seg>
     <seg type="verse" id="b.LUK.17.6">
      <s id="b.LUK.17.6.1">Shinajpi Señor nica: Canguna quirina shu ichilla tarpuna muyu tupu ajpi, canguna cai yurara rimanguichimaca: Aisairi caimanda, nisha, lamarbi tarpuri.</s>
      <s id="b.LUK.17.6.2">Cangunara uyanmaca.</s>
     </seg>
     <seg type="verse" id="b.LUK.17.7">
      <s id="b.LUK.17.7.1">¿Pita cangunamanda shu sirvij runara charisha, allpara huanuyachij, huagrara cuidaj, pai chagramanda tigramujpi, paita ninma: Icui, mesai tiari?</s>
     </seg>
     <seg type="verse" id="b.LUK.17.8">
      <s id="b.LUK.17.8.1">Astaun, ¿manzhu ñinga: Micunara puruntui, chumbilli, sirvihuai, ñuca micushca upishca huashagama.</s>
      <s id="b.LUK.17.8.2">Chihuasha micungui, upingui can?</s>
     </seg>
     <seg type="verse" id="b.LUK.17.9">
      <s id="b.LUK.17.9.1">¿Agrasinga chari paihua sirvijta pai mandashcara rashcaraigu?</s>
      <s id="b.LUK.17.9.2">Mana, nisha, iyauni.</s>
     </seg>
     <seg type="verse" id="b.LUK.17.10">
      <s id="b.LUK.17.10.1">Shinallara canguna, tucui cangunara mandashcara rashca huasha, nichi: Yanga sirvijguna manchi, ñucanchi rana ministishcallara rashcanchi.</s>
     </seg>
     <seg type="verse" id="b.LUK.17.11">
      <s id="b.LUK.17.11.1">Jesús Jerusalenma riusha, Samariahua Galileahua chaupira pasauca.</s>
     </seg>
     <seg type="verse" id="b.LUK.17.12">
      <s id="b.LUK.17.12.1">Shu ichilla llactai icusha, paita tupangaj llucshimunauca chunga llagayuj runauna.</s>
      <s id="b.LUK.17.12.2">Carullai shayarinauca.</s>
     </seg>
     <seg type="verse" id="b.LUK.17.13">
      <s id="b.LUK.17.13.1">Caparisha ninauca: ¡Jesús, Yachachij, llaquihuapai ñucanchira!</s>
     </seg>
     <seg type="verse" id="b.LUK.17.14">
      <s id="b.LUK.17.14.1">Jesús paigunara ricusha: Richi, nica, sacerdoteunama ricuchichi.</s>
      <s id="b.LUK.17.14.2">Paiguna riushcallai alichi tucunauca.</s>
     </seg>
     <seg type="verse" id="b.LUK.17.15">
      <s id="b.LUK.17.15.1">Shinajpi paigunamanda shuj, pai aliyashcara ricusha, tigraca.</s>
      <s id="b.LUK.17.15.2">Shinzhi shimihua caparisha, Diosta alabaca.</s>
     </seg>
     <seg type="verse" id="b.LUK.17.16">
      <s id="b.LUK.17.16.1">Tuama urmaca Jesuspa chaquii, paita agrasisha.</s>
      <s id="b.LUK.17.16.2">Paiga Samaria runa aca.</s>
     </seg>
     <seg type="verse" id="b.LUK.17.17">
      <s id="b.LUK.17.17.1">Jesús cutipasha nica: ¿Manzhu chungapura anauca alichishcauna?</s>
      <s id="b.LUK.17.17.2">¿Chishu iscunga, maibirai?</s>
     </seg>
     <seg type="verse" id="b.LUK.17.18">
      <s id="b.LUK.17.18.1">¿Cai carumanda runalla tigramuca Diosta alabangaj?</s>
     </seg>
     <seg type="verse" id="b.LUK.17.19">
      <s id="b.LUK.17.19.1">Jesús paita: Atari, nica, ri.</s>
      <s id="b.LUK.17.19.2">Can quirishca canda quishpichishcamí.</s>
     </seg>
     <seg type="verse" id="b.LUK.17.20">
      <s id="b.LUK.17.20.1">Fariseoguna Jesusta tapunauca: ¿imahorasta shamunga Dios mandana pacha? nisha.</s>
      <s id="b.LUK.17.20.2">Jesús cutipasha nica: Dios mandana pacha mana ricuihuajchu shamunga.</s>
     </seg>
     <seg type="verse" id="b.LUK.17.21">
      <s id="b.LUK.17.21.1">Mana rímanaungachu: Caibimi, chihuimi, nisha.</s>
      <s id="b.LUK.17.21.2">Dios mandana pacha canguna chaupii tian.</s>
     </seg>
     <seg type="verse" id="b.LUK.17.22">
      <s id="b.LUK.17.22.1">Jesús pai yachachishca runaunara nica: Punzhauna shamunaungami imahoras Runa Churi tiashca punzhaunamanda shujta ricusha ninguichimi, astaun mana ricunguichichu.</s>
     </seg>
     <seg type="verse" id="b.LUK.17.23">
      <s id="b.LUK.17.23.1">Runauna cangunara ninaunga: Caibimi, chihuimi, nisha.</s>
      <s id="b.LUK.17.23.2">Ama ringuichichu, ama catinguichichu paigunara.</s>
     </seg>
     <seg type="verse" id="b.LUK.17.24">
      <s id="b.LUK.17.24.1">Imasna rayo shu parti cielomanda chishu partigama limpian, shinallarami tucunga ñuca, Runa Churi nishca, shamuna punzhai.</s>
     </seg>
     <seg type="verse" id="b.LUK.17.25">
      <s id="b.LUK.17.25.1">Chi punzha manara shamujllaira, ministirin ñuca ashcara tormendachishca achu, shinallara cai horas aj runaunamanda ichushca tucuchu.</s>
     </seg>
     <seg type="verse" id="b.LUK.17.26">
      <s id="b.LUK.17.26.1">Imasna tucuca Noé causana punzhaunai, shinallara tucunga ñuca shamuna punzhaunai.</s>
     </seg>
     <seg type="verse" id="b.LUK.17.27">
      <s id="b.LUK.17.27.1">Runauna micunauca, upinauca, casaranauca, casarachinauca, Noé barcoi icuna punzhagama.</s>
      <s id="b.LUK.17.27.2">Pai icushca huasha, yacu izhu shamuca, tucui paigunara tucuchica.</s>
     </seg>
     <seg type="verse" id="b.LUK.17.28">
      <s id="b.LUK.17.28.1">Shinallara tucuca Lot nishca runa causana punzhaunai.</s>
      <s id="b.LUK.17.28.2">Runauna micunauca, upinauca, randinauca, catunauca, tarpunauca, huasiunara shayachinauca;</s>
     </seg>
     <seg type="verse" id="b.LUK.17.29">
      <s id="b.LUK.17.29.1">Lot Sodoma llactamanda llucshina punzhaga, chi quiquin punzhai, cielomanda ninas azufres tamiaca, tucuira tucuchica.</s>
     </seg>
     <seg type="verse" id="b.LUK.17.30">
      <s id="b.LUK.17.30.1">Shinallara tucunga ñuca, Runa Churi nishca, ricurina punzhai.</s>
     </seg>
     <seg type="verse" id="b.LUK.17.31">
      <s id="b.LUK.17.31.1">Chi punzhai, shu runa huasi pundai tiausha, paihua charishcauna huasi ucui ajpis, ama irguchu apingaj.</s>
      <s id="b.LUK.17.31.2">Shinallara chagrai tiajga ama huashama tigrachu.</s>
     </seg>
     <seg type="verse" id="b.LUK.17.32">
      <s id="b.LUK.17.32.1">Iyarichi Lotpa huarmi.</s>
     </seg>
     <seg type="verse" id="b.LUK.17.33">
      <s id="b.LUK.17.33.1">Tucui runa paihua causaira quishpicningaj mascasha, pirdingami; tucui runa paihua causaira pirdisha quishpingami.</s>
     </seg>
     <seg type="verse" id="b.LUK.17.34">
      <s id="b.LUK.17.34.1">Cangunara nini, chi tutai ishquipura shu caitui sirinaunga, shuj apishca anga, shujga saquishca anga.</s>
     </seg>
     <seg type="verse" id="b.LUK.17.35">
      <s id="b.LUK.17.35.1">Ishqui huarmi pariju cutarinaunga.</s>
      <s id="b.LUK.17.35.2">Shuj apishca anga, shujga saquishca anga.</s>
     </seg>
     <seg type="verse" id="b.LUK.17.36">
      <s id="b.LUK.17.36.1">Ishqui runa chagrai tianaunga.</s>
      <s id="b.LUK.17.36.2">Shuj apishca anga, shujga saquishca anga.</s>
     </seg>
     <seg type="verse" id="b.LUK.17.37">
      <s id="b.LUK.17.37.1">Paigunaga Jesusta cutipasha, paita ninauca: ¿Maibira, Señor?</s>
      <s id="b.LUK.17.37.2">Jesús paigunara nica: Maibis aicha sirin, chihuimi angauna tandarimunaunga.</s>
     </seg>
    </div>
    <div type="chapter" id="b.LUK.18">
     <seg type="verse" id="b.LUK.18.1">
      <s id="b.LUK.18.1.1">Shu yachachingaj cuentanara Jesús paigunara cuentaca runauna tucui horas mañanauchu, mana sambayasha.</s>
     </seg>
     <seg type="verse" id="b.LUK.18.2">
      <s id="b.LUK.18.2.1">Casna nica: Shu llactai shu taripaj runa tiauca.</s>
      <s id="b.LUK.18.2.2">Paiga Diosta mana manzhacachu, runaunara mana llaquicachu.</s>
     </seg>
     <seg type="verse" id="b.LUK.18.3">
      <s id="b.LUK.18.3.1">Shinallara chi llactai shu huaccha huarmi tiaca.</s>
      <s id="b.LUK.18.3.2">Paiga taripajma shamuca, paita nica: Ñucara yanapahuapai ñucara chijnij runamanda.</s>
     </seg>
     <seg type="verse" id="b.LUK.18.4">
      <s id="b.LUK.18.4.1">Taripaj runa unaillara uyanara mana munacachu, astaun huasha paihua shungüi nica: Ñuca Diosta mana manzhashallara, runaunaras mana ricushallara,</s>
     </seg>
     <seg type="verse" id="b.LUK.18.5">
      <s id="b.LUK.18.5.1">cai huaccha huarmi ñucara molestajllaira, paita yanapasha chari.</s>
      <s id="b.LUK.18.5.2">Mana casna rajpi huarmi caran rato shamusha ñucara aburichinga.</s>
     </seg>
     <seg type="verse" id="b.LUK.18.6">
      <s id="b.LUK.18.6.1">Señor nica: Uyaichi cai manali taripaj rimashcara.</s>
     </seg>
     <seg type="verse" id="b.LUK.18.7">
      <s id="b.LUK.18.7.1">¿Manzhu Dios pai ajllashcaunara yanapanga, paiguna tutandi punzhandi paita caparijpi?</s>
      <s id="b.LUK.18.7.2">¿Unaiyangachu paigunara cutipangaj?</s>
     </seg>
     <seg type="verse" id="b.LUK.18.8">
      <s id="b.LUK.18.8.1">Cangunara nini, Dios uctalla paigunara uyangami.</s>
      <s id="b.LUK.18.8.2">Ñuca, Runa Churi nishca, shamushaga, ¿quirinara tupashachu mundui?</s>
     </seg>
     <seg type="verse" id="b.LUK.18.9">
      <s id="b.LUK.18.9.1">Huaquingunara, paiguna ali runa maní iyasha nijgunara, shujgunara chijnijgunara, Jesús shinallara paigunara cai yachachingaj cuentanara cuentaca:</s>
     </seg>
     <seg type="verse" id="b.LUK.18.10">
      <s id="b.LUK.18.10.1">Ishqui runa templo huasima rinauca Diosta mañangaj, shujga fariseo runa maca, chishujga gobierno cullquira tandachij.</s>
     </seg>
     <seg type="verse" id="b.LUK.18.11">
      <s id="b.LUK.18.11.1">Fariseo runaga, shayarisha, paihuajllarara mañaca, casna nisha: Dios, canda agrasini ñuca mana shu runauna cuenta tucunichu, shuhuajguna, manaliuna, shujhua tacarijguna, mana cai gobierno cullquira tandachij runa cuentachu ani.</s>
     </seg>
     <seg type="verse" id="b.LUK.18.12">
      <s id="b.LUK.18.12.1">Ishqui cuti caran semanai sasiuni, tucui ñuca ganashcamanda shu chunga partira cuni.</s>
     </seg>
     <seg type="verse" id="b.LUK.18.13">
      <s id="b.LUK.18.13.1">Gobierno cullquira tandachij runaga carui shayarisha, mana munacachu paihua ñahuira cieloma atarichisha ricungajllas, astaun paihua pichura huactasha, casna nica: Dios llaquihuapai ñucara, uchayuj runa maní.</s>
     </seg>
     <seg type="verse" id="b.LUK.18.14">
      <s id="b.LUK.18.14.1">Cangunara nini, cai runa paihua huasima perdonashca rica, chishujga mana.</s>
      <s id="b.LUK.18.14.2">Maican runa paillarara ahuayachisha pishiyachishca anga, maicans paillarara pishiyachisha ahuayachishca anga.</s>
     </seg>
     <seg type="verse" id="b.LUK.18.15">
      <s id="b.LUK.18.15.1">Llullu huahuanara Jesusma pushamunaucaj paigunara llangasha bendiciachingaj.</s>
      <s id="b.LUK.18.15.2">Yachachishca runaunaga ricusha paigunara piñanauca.</s>
     </seg>
     <seg type="verse" id="b.LUK.18.16">
      <s id="b.LUK.18.16.1">Jesusga paigunara cayasha nica: Ichilla huahuaunara lugarda cuichi ñucama shamungaj, ama arcaichichu paigunara.</s>
      <s id="b.LUK.18.16.2">Paiguna samiunajmi Dios mandana pacha.</s>
     </seg>
     <seg type="verse" id="b.LUK.18.17">
      <s id="b.LUK.18.17.1">Cierto pacha cangunara nini, maicambas Dios mandana pachara mana ichilla huahuasna chasquijpi, mana pacha chihui icungachu.</s>
     </seg>
     <seg type="verse" id="b.LUK.18.18">
      <s id="b.LUK.18.18.1">Shu valij runa Jesusta tapuca: Ali Yachachij, nisha, ¿imara ranarai ñuca huiñai causaira apingaj?</s>
     </seg>
     <seg type="verse" id="b.LUK.18.19">
      <s id="b.LUK.18.19.1">Jesús paita nica: ¿Imarasha ñucara, Ali nisha rimahuanguiri?</s>
      <s id="b.LUK.18.19.2">Pis mana alichu, Diosllami ali.</s>
     </seg>
     <seg type="verse" id="b.LUK.18.20">
      <s id="b.LUK.18.20.1">Yachanguimi mandamientos nishca Dios mandashca shimiunara: Ama shujhua tacarichu, ama huañuchichu, ama shuhuaichu, ama shujgunamanda llullaichu, yayaras mamaras llaquina mangui.</s>
     </seg>
     <seg type="verse" id="b.LUK.18.21">
      <s id="b.LUK.18.21.1">Paiga: Cai tucuira pactachishcani maltamanda pacha, nica.</s>
     </seg>
     <seg type="verse" id="b.LUK.18.22">
      <s id="b.LUK.18.22.1">Jesús caita uyasha nica: Chara shuj pishinmi: Can tucui charishcara catuiri, tsuntsuunama cui.</s>
      <s id="b.LUK.18.22.2">Valijtas charingui ahua pachai.</s>
      <s id="b.LUK.18.22.3">Shami, catihuai.</s>
     </seg>
     <seg type="verse" id="b.LUK.18.23">
      <s id="b.LUK.18.23.1">Shinajpi pai caita uyasha llaquirica, ashca charij ashcamanda.</s>
     </seg>
     <seg type="verse" id="b.LUK.18.24">
      <s id="b.LUK.18.24.1">Jesusga pai ashca llaquirishcara ricusha nica: Tormendosmi charíjguna Dios mandana pachai icungaj.</s>
     </seg>
     <seg type="verse" id="b.LUK.18.25">
      <s id="b.LUK.18.25.1">Shu camello nishca tormendariushas pasangallami tupulli uctura, randi shu charij runa astaun yali tormendoshua Dios mandana pachai icungami.</s>
     </seg>
     <seg type="verse" id="b.LUK.18.26">
      <s id="b.LUK.18.26.1">Cai shimira uyajguna ninauca: ¿Pita quishpina ushangairi?</s>
     </seg>
     <seg type="verse" id="b.LUK.18.27">
      <s id="b.LUK.18.27.1">Jesús paigunara nica: Runaunahua mana raihuajta Dioshua ali raihuajmi.</s>
     </seg>
     <seg type="verse" id="b.LUK.18.28">
      <s id="b.LUK.18.28.1">Shinajpi Pedro nica: Ñucanchiga ñucanchi charishcaunara saquisha canda catishcanchi.</s>
     </seg>
     <seg type="verse" id="b.LUK.18.29">
      <s id="b.LUK.18.29.1">Jesús paigunara nica: Cierto pacha cangunara nini, mana tianzhu shu runas paihua huasira, yayaunara, uquiunara, huarmira, churiunaras saquisha Dios mandana pachamanda,</s>
     </seg>
     <seg type="verse" id="b.LUK.18.30">
      <s id="b.LUK.18.30.1">Astaun mas ashcara apingami cai horasgunai, shinallara shamuj tiempoi huiñai causaira charingami.</s>
     </seg>
     <seg type="verse" id="b.LUK.18.31">
      <s id="b.LUK.18.31.1">Jesús paihua chunga ishqui runara pushasha, paigunara nica: Jerusalenma sicanchi.</s>
      <s id="b.LUK.18.31.2">Tucui Diosmanda rimajguna quillcashca ñuca, Runa Churi nishcamanda, pactaringami.</s>
     </seg>
     <seg type="verse" id="b.LUK.18.32">
      <s id="b.LUK.18.32.1">Gentilguna maquii entregashca anga, asishca, piñashca, tiucashca anga.</s>
     </seg>
     <seg type="verse" id="b.LUK.18.33">
      <s id="b.LUK.18.33.1">Paita azutishca huasha huañuchinaunga.</s>
      <s id="b.LUK.18.33.2">Astaun quinsa punzhai causaringami.</s>
     </seg>
     <seg type="verse" id="b.LUK.18.34">
      <s id="b.LUK.18.34.1">Yachachishca runaunaga imaras mana intindinaucachu cai rimashcamanda.</s>
      <s id="b.LUK.18.34.2">Cai shimi paigunamanda pacashca aca.</s>
      <s id="b.LUK.18.34.3">Mana intindinaucachu Jesús paigunara rimashcara.</s>
     </seg>
     <seg type="verse" id="b.LUK.18.35">
      <s id="b.LUK.18.35.1">Jesús Jericó nishca llacta mayanma shamujpi, shu ñausa runa ñambi rayai tiauca, Cullquira cuhuai, nisha mañasha.</s>
     </seg>
     <seg type="verse" id="b.LUK.18.36">
      <s id="b.LUK.18.36.1">Ñausa runa ashca runaunara uyasha tapuca: ¿Imara tucun? nisha.</s>
     </seg>
     <seg type="verse" id="b.LUK.18.37">
      <s id="b.LUK.18.37.1">Paita cuentanauca: Nazaretmanda Jesusmi pasaun, ninauca.</s>
     </seg>
     <seg type="verse" id="b.LUK.18.38">
      <s id="b.LUK.18.38.1">Shinajpi pai caparisha: Jesús, Davidpa Churi, llaquihuapai, nica.</s>
     </seg>
     <seg type="verse" id="b.LUK.18.39">
      <s id="b.LUK.18.39.1">Ñaupa shamuujguna paita piñanauca: Chunlla, ama caparichu, nisha.</s>
      <s id="b.LUK.18.39.2">Paiga mas shinzhira caparisha: Davidpa Churi, llaquihuapai, nica.</s>
     </seg>
     <seg type="verse" id="b.LUK.18.40">
      <s id="b.LUK.18.40.1">Shinajpi Jesús shayarisha, runara paihuajma pushamungaj cachaca.</s>
      <s id="b.LUK.18.40.2">Runa shamujpi, Jesús paita tapuca:</s>
     </seg>
     <seg type="verse" id="b.LUK.18.41">
      <s id="b.LUK.18.41.1">¿Imara munangui ñuca canhua rangaj? nica.</s>
      <s id="b.LUK.18.41.2">Runaga: Señor, ñuca ricuj tucungaj, nica.</s>
     </seg>
     <seg type="verse" id="b.LUK.18.42">
      <s id="b.LUK.18.42.1">Jesús paita: Ricuj tucui, nica, can quirishca canda quishpichishcami.</s>
     </seg>
     <seg type="verse" id="b.LUK.18.43">
      <s id="b.LUK.18.43.1">Chi ratollai ricucami.</s>
      <s id="b.LUK.18.43.2">Jesusta catimuca, Diosta alabasha.</s>
      <s id="b.LUK.18.43.3">Tucui runauna caita ricusha Diosta alabanauca.</s>
     </seg>
    </div>
    <div type="chapter" id="b.LUK.19">
     <seg type="verse" id="b.LUK.19.1">
      <s id="b.LUK.19.1.1">Jesús Jericó nishca llactara icusha, pasauca.</s>
      <s id="b.LUK.19.1.2">2 Shu Zaqueo nishca runa tiauca, gobierno cullquira tandachijguna apu maca, charij runa.</s>
     </seg>
     <seg type="verse" id="b.LUK.19.3">
      <s id="b.LUK.19.3.1">Pai Jesusta ricusha nica, astaun mana ushacachu ashca runauna taucarimushcaraigu, pai ichilla runa asha.</s>
     </seg>
     <seg type="verse" id="b.LUK.19.4">
      <s id="b.LUK.19.4.1">Ñaupajma callpasha, shu sicómoro nishca yurara sicaca.</s>
      <s id="b.LUK.19.4.2">Jesús chita pasana maca.</s>
     </seg>
     <seg type="verse" id="b.LUK.19.5">
      <s id="b.LUK.19.5.1">Jesús chima pactasha, ahuama ricusha, runara ricuca, paita nica: Zaqueo, uctalla irgüi.</s>
      <s id="b.LUK.19.5.2">Cuna punzha ministirin ñuca camba huasii pasiangaj.</s>
     </seg>
     <seg type="verse" id="b.LUK.19.6">
      <s id="b.LUK.19.6.1">Shinajpi uctalla irgumuca, cushihua paita chasquicami.</s>
     </seg>
     <seg type="verse" id="b.LUK.19.7">
      <s id="b.LUK.19.7.1">Caita ricusha, tucui runauna piñanauca, Jesús shu uchayuj runahua tiangaj icushcami, nisha.</s>
     </seg>
     <seg type="verse" id="b.LUK.19.8">
      <s id="b.LUK.19.8.1">Shinajpi Zaqueo shayarisha, Señorda nica: Señor, shu chaupi ñuca charishcara tusntsuunama cusha, pimandas umachisha ñuca yapajta apishca ajpi, chuscu cuti yapasha cutichisha.</s>
     </seg>
     <seg type="verse" id="b.LUK.19.9">
      <s id="b.LUK.19.9.1">Jesús paita nica: Cunallara quishpina pactamun cai huasima, pais shu Abrahamba churi ajpi.</s>
     </seg>
     <seg type="verse" id="b.LUK.19.10">
      <s id="b.LUK.19.10.1">Ñuca, Runa Churi nishca, shamucani pirdirishcara mascangaj quishpichingajpas.</s>
     </seg>
     <seg type="verse" id="b.LUK.19.11">
      <s id="b.LUK.19.11.1">Runauna cai shimiunara uyajpi, Jesús paigunara shu yachachingaj cuentanara cuentaca, pai ña Jerusalén mayambi tiausha, runaunas Dios mandana pacha ñalla ricurina ajta iyanaujpi.</s>
     </seg>
     <seg type="verse" id="b.LUK.19.12">
      <s id="b.LUK.19.12.1">Jesús nica: Shu valij runa caru llactama rica, chi llacta rey apu tucungaj, chihuasha tigramungaj.</s>
     </seg>
     <seg type="verse" id="b.LUK.19.13">
      <s id="b.LUK.19.13.1">Paiga shu chunga sirvijgunara cayasha, chunga cullquira cuca: Tarabaichi, nisha, ñuca cuti tigranagama.</s>
     </seg>
     <seg type="verse" id="b.LUK.19.14">
      <s id="b.LUK.19.14.1">Paihua llactai tiajgunaga paita chijninauca.</s>
      <s id="b.LUK.19.14.2">Runaunara cachaca pai huashai paita ñingaj: Mana munanchichu can ñucanchi rey apu tucungaj.</s>
     </seg>
     <seg type="verse" id="b.LUK.19.15">
      <s id="b.LUK.19.15.1">Pai tigramushcaiga, rey apu tucushca huasha, cayangaj cachaca chi cullquira cushca sirvijgunara, caran dueño ganashcara yachangaj.</s>
     </seg>
     <seg type="verse" id="b.LUK.19.16">
      <s id="b.LUK.19.16.1">Ñaupa runa shamusha nica: Señor, camba cullqui chunga cullquira mas ganashcami.</s>
     </seg>
     <seg type="verse" id="b.LUK.19.17">
      <s id="b.LUK.19.17.1">Señor paita: Ali sirvij mangui, nica, alimi rashcangui, can ansallai alira rashca ajpi, can chunga llacta ahuai apu tucungui.</s>
     </seg>
     <seg type="verse" id="b.LUK.19.18">
      <s id="b.LUK.19.18.1">Shujpas shamuca: Señor, nica, camba cullqui pichca cullquira mas ganashcami.</s>
     </seg>
     <seg type="verse" id="b.LUK.19.19">
      <s id="b.LUK.19.19.1">Paita shinallara nica: Cambas pichca llacta ahuai tucungui.</s>
     </seg>
     <seg type="verse" id="b.LUK.19.20">
      <s id="b.LUK.19.20.1">Shujpas shamuca: Señor, nica, Caiga camba cullqui, shu llachapai pillusha huacachisha charícani.</s>
     </seg>
     <seg type="verse" id="b.LUK.19.21">
      <s id="b.LUK.19.21.1">Canda manzhacani, can shu milli runa ajpi, can mana churashcara apij, can mana tarpushcara pallaj ajpi.</s>
     </seg>
     <seg type="verse" id="b.LUK.19.22">
      <s id="b.LUK.19.22.1">Shinajpi señor paita nica: Mana ali sirvij, camba quiquin shimimandallara taripashca angui.</s>
      <s id="b.LUK.19.22.2">Ñuca milli runa ajta yachacangui, ñuca mana churashcara apij, ñuca mana tarpushcara pallaj ajta.</s>
     </seg>
     <seg type="verse" id="b.LUK.19.23">
      <s id="b.LUK.19.23.1">¿Imaraigu ñuca cullquira mana churacangui bancoi mirangaj, ñuca tigramushcai ñuca cullquira mirashcandi apingaj?</s>
     </seg>
     <seg type="verse" id="b.LUK.19.24">
      <s id="b.LUK.19.24.1">Chihui ajgunara nica: Paimanda cullquira quichuichi, chunga cullquira charijma cuichi.</s>
     </seg>
     <seg type="verse" id="b.LUK.19.25">
      <s id="b.LUK.19.25.1">Paigunaga: Señor, ninauca, chunga cullquira charinmi.</s>
     </seg>
     <seg type="verse" id="b.LUK.19.26">
      <s id="b.LUK.19.26.1">Shinajpi cangunara nini, charijgunama cushca anga, mana charijgunamanda paiguna charishcahuaras quichushca anga.</s>
     </seg>
     <seg type="verse" id="b.LUK.19.27">
      <s id="b.LUK.19.27.1">Maspas ñucara chijnijgunara pushamuichi caima, paigunara huañuchichi ñuca ñaupajpi.</s>
     </seg>
     <seg type="verse" id="b.LUK.19.28">
      <s id="b.LUK.19.28.1">Caita rimashca huasha, Jesús ñaupasha riuca, Jerusalenma sicasha.</s>
     </seg>
     <seg type="verse" id="b.LUK.19.29">
      <s id="b.LUK.19.29.1">Jesús Betfagé Betanias nishca llactauna mayanma pactamusha, Olivos nishca urcuma pactasha, ishqui yachachishca runaunara cachaca.</s>
     </seg>
     <seg type="verse" id="b.LUK.19.30">
      <s id="b.LUK.19.30.1">Paigunara nica: Richi chimbai tiaj ichilla llactama, chihui icusha shu malta burro huatashcara tupanguichimi, imahoraspas mana montashca.</s>
      <s id="b.LUK.19.30.2">Pascaichi, apamichi.</s>
     </seg>
     <seg type="verse" id="b.LUK.19.31">
      <s id="b.LUK.19.31.1">Maican runa cangunara: ¿Imaraigu burrora pascaunguichi? nijpi, casna rimasha cutipanguichi: Señor paita ministin, nisha.</s>
     </seg>
     <seg type="verse" id="b.LUK.19.32">
      <s id="b.LUK.19.32.1">Cachashcauna rinaucami, rimashcasna tupanauca.</s>
     </seg>
     <seg type="verse" id="b.LUK.19.33">
      <s id="b.LUK.19.33.1">Malta burrora pascajpi, dueñouna ninauca: ¿Imarasha pascaunguichi malta burrora?</s>
     </seg>
     <seg type="verse" id="b.LUK.19.34">
      <s id="b.LUK.19.34.1">Paiguna: Señor ministishcaraigumanda, ninauca.</s>
     </seg>
     <seg type="verse" id="b.LUK.19.35">
      <s id="b.LUK.19.35.1">Jesuspajma apamunauca.</s>
      <s id="b.LUK.19.35.2">Paiguna churanara malta burroi churasha, Jesusta sicachinauca.</s>
     </seg>
     <seg type="verse" id="b.LUK.19.36">
      <s id="b.LUK.19.36.1">Jesús pasaushcai, runauna churanara mandanauca ñambii.</s>
     </seg>
     <seg type="verse" id="b.LUK.19.37">
      <s id="b.LUK.19.37.1">Olivos urcu irguna mayanma pactajpi, tucui yachachishca runauna cushiyasha, Diosta alabangaj callarinauca, shinzhi caparisha tucui pai munanaita rashcara ricushcamanda.</s>
     </seg>
     <seg type="verse" id="b.LUK.19.38">
      <s id="b.LUK.19.38.1">Chasna nisha: ¡Bendiciashcami Señorba shutii shamuj rey apu; ahua pachai cushilla tucuchu, sumajpas ahuai tiachu!</s>
     </seg>
     <seg type="verse" id="b.LUK.19.39">
      <s id="b.LUK.19.39.1">Shinajpi runa montonmanda huaquin fariseoguna Jesusta ninauca: Can yachachishca runaunara piñai.</s>
     </seg>
     <seg type="verse" id="b.LUK.19.40">
      <s id="b.LUK.19.40.1">Jesús cutipasha paigunara nica: Cangunara nini, caiguna mana rimanaupiga rumiuna caparinaunma.</s>
     </seg>
     <seg type="verse" id="b.LUK.19.41">
      <s id="b.LUK.19.41.1">Jesús entero llacta mayanma pactamusha, llactara ricusha huacaca,</s>
     </seg>
     <seg type="verse" id="b.LUK.19.42">
      <s id="b.LUK.19.42.1">nisha: ¡Canga cai camba punzhallai can cushilla causana nambira ricsinguima!</s>
      <s id="b.LUK.19.42.2">Astaun cunaga camba ñahuimanda pacashcami.</s>
     </seg>
     <seg type="verse" id="b.LUK.19.43">
      <s id="b.LUK.19.43.1">Punzhauna shamunaunga imahoras canda chijnijguna can muyujta sancaunara churanaunga, canda ishcanaunga, tucui partimanda canda nitimunaunga.</s>
     </seg>
     <seg type="verse" id="b.LUK.19.44">
      <s id="b.LUK.19.44.1">Canda tulanaungami allpama, shinallara camba churiunandi camba ucui.</s>
      <s id="b.LUK.19.44.2">Shu rumillas mana saquinaungachu shu rumi ahuai, Dios cambajma pasiashca punzhara mana ricsishcaraigu.</s>
     </seg>
     <seg type="verse" id="b.LUK.19.45">
      <s id="b.LUK.19.45.1">Jesús templo nishca Diosta alabana huasii icusha, chihui tiaj catujgunaras randijgunaras canzhama ichuca.</s>
     </seg>
     <seg type="verse" id="b.LUK.19.46">
      <s id="b.LUK.19.46.1">Paigunara nica: Quillcashcami tian, Ñuca huasi shu Diosta mañana huasimi, cangunaga shu shuhuajguna uctura rashcanguichi.</s>
     </seg>
     <seg type="verse" id="b.LUK.19.47">
      <s id="b.LUK.19.47.1">Caran punzha templo huasii yachachica, astaun sacerdote apuuna, yachaira yachachijgunandi, runauna apuunandi paita huañuchingaj mascanauca.</s>
     </seg>
     <seg type="verse" id="b.LUK.19.48">
      <s id="b.LUK.19.48.1">Mana ushanaucachu chita ranara, tucui runauna ashca munaihua paita uyashcamanda.</s>
     </seg>
    </div>
    <div type="chapter" id="b.LUK.20">
     <seg type="verse" id="b.LUK.20.1">
      <s id="b.LUK.20.1.1">Shu punzha Jesús templo huasii tiausha, runaunara yachachica, evangelio ali shimiras rimaca.</s>
      <s id="b.LUK.20.1.2">Sacerdote apuuna, yachaira yachachijgunandi, rucuunandi paihuajma shamunauca.</s>
     </seg>
     <seg type="verse" id="b.LUK.20.2">
      <s id="b.LUK.20.2.1">Paita rimanauca, casna nisha: Rimahuai, ¿Ima mandanahua cai rashcaunara raungui?</s>
      <s id="b.LUK.20.2.2">¿Pi mandajpira casna raungui?</s>
     </seg>
     <seg type="verse" id="b.LUK.20.3">
      <s id="b.LUK.20.3.1">Jesús cutipasha paigunara nica: Ñuca cangunara shinallara shu tapunara charini.</s>
      <s id="b.LUK.20.3.2">Cutipahuaichi.</s>
     </seg>
     <seg type="verse" id="b.LUK.20.4">
      <s id="b.LUK.20.4.1">Juamba bautisánaga, ¿ahua pachamandachu aca, runaunamandachu aca?</s>
     </seg>
     <seg type="verse" id="b.LUK.20.5">
      <s id="b.LUK.20.5.1">Shinajpi, paigunapura rimananauca: Ñucanchi, Ahua pachamandami nijpiga, paimi ñinga: ¿Imarasha mana paita quiricanguichi? nisha.</s>
     </seg>
     <seg type="verse" id="b.LUK.20.6">
      <s id="b.LUK.20.6.1">Ñucanchi, Runaunamandami, nijpiga, tucui runauna ñucanchira rumihua shitanaunga; paiguna ciertomi iyanaun Juan shu Diosmanda rimajmi.</s>
     </seg>
     <seg type="verse" id="b.LUK.20.7">
      <s id="b.LUK.20.7.1">Cutipasha ninauca: Mana yachanchichu maimanda asnearas.</s>
     </seg>
     <seg type="verse" id="b.LUK.20.8">
      <s id="b.LUK.20.8.1">Shinajpi Jesús paigunara nica: Ñucas cangunara mana rimashachu pi mandajpira ñuca casnaunara rani.</s>
     </seg>
     <seg type="verse" id="b.LUK.20.9">
      <s id="b.LUK.20.9.1">Jesús runaunara cai yachachingaj cuentanara cuentangaj callarica: Shu runa, nisha, shu uvillas chagrara tarpuca, tarabajgunara pagara mañasha mañachica, chasna rasha unaiyangaj rica.</s>
     </seg>
     <seg type="verse" id="b.LUK.20.10">
      <s id="b.LUK.20.10.1">Pallana horas pactarijpi, shu sirvij runara cachaca, tarabajguna uvillas aparishcara paita cungaj.</s>
      <s id="b.LUK.20.10.2">Tarabajgunaga paita macasha, maquillahua illajta paita cuti cachanauca.</s>
     </seg>
     <seg type="verse" id="b.LUK.20.11">
      <s id="b.LUK.20.11.1">Runa cuti shu sirvijta cachaca; paita shinallara macasha, camisha, maquillahua cachanauca.</s>
     </seg>
     <seg type="verse" id="b.LUK.20.12">
      <s id="b.LUK.20.12.1">Ña quinsa cuti cachasha, runa shu sirvijta cachaca.</s>
      <s id="b.LUK.20.12.2">Paitas chugrichisha canzhama shitanauca.</s>
     </seg>
     <seg type="verse" id="b.LUK.20.13">
      <s id="b.LUK.20.13.1">Shinajpi chagrayuj dueño nica: ¿Imara rashai?</s>
      <s id="b.LUK.20.13.2">Ñuca quiquin llaquishca churira cachasha, paita ricusha casunaunga chari.</s>
     </seg>
     <seg type="verse" id="b.LUK.20.14">
      <s id="b.LUK.20.14.1">Tarabajgunaga paita ricusha paigunapura rimasha ninauca: Caimi cai chagrara apiña churi.</s>
      <s id="b.LUK.20.14.2">Shamichi, paita huañuchishunchi, allpaga ñucanchij tucungami.</s>
     </seg>
     <seg type="verse" id="b.LUK.20.15">
      <s id="b.LUK.20.15.1">Churira chagramanda ichunauca, paita huañuchinauca.</s>
      <s id="b.LUK.20.15.2">¿Imara rangairi chagrayuj dueñoga paigunara?</s>
     </seg>
     <seg type="verse" id="b.LUK.20.16">
      <s id="b.LUK.20.16.1">Paiga shamungami, cai tarabajgunara huañuchisha tucuchingami, paihua chagrara shujgunama cungami.</s>
      <s id="b.LUK.20.16.2">Fariseoguna paita uyasha ninauca: ¡Dios ama lugarda cuchu shina tucungaj!</s>
     </seg>
     <seg type="verse" id="b.LUK.20.17">
      <s id="b.LUK.20.17.1">Jesús paigunara ricusha nica: ¿Imara nin cai quillcashca: Huasira sicachijguna mana munashca rumiga istandi siqui tucushcami?</s>
     </seg>
     <seg type="verse" id="b.LUK.20.18">
      <s id="b.LUK.20.18.1">Tucui cai rumii urmajga paquirishca anga, astaun maican ahuai cai rumi urmamun, paiga polvolla tucungami.</s>
     </seg>
     <seg type="verse" id="b.LUK.20.19">
      <s id="b.LUK.20.19.1">Sacerdote apuuna yachaira yachachijgunandi Jesusta apingaj ninauca chi ratollai, casna rimashca shimiuna paigunamanda rimashca ajta intindinauca; astaun runaunara manzhanauca.</s>
     </seg>
     <seg type="verse" id="b.LUK.20.20">
      <s id="b.LUK.20.20.1">Jesusta camangaj, urmachingaj nisha, ricujgunara cachanauca, ali runa mani yanga rimasha nijgunara, pandachishca shimira apingaj nisha, paita gobernadorba maquii entregangaj.</s>
     </seg>
     <seg type="verse" id="b.LUK.20.21">
      <s id="b.LUK.20.21.1">Paita tapunauca: Yachachij, nisha, yachanchi imasna can cierto shimira rimaungui, yachachiungui, runa ricurina samira mana riparangui, astaun Diospa nambira cierto pacha yachachingui.</s>
     </seg>
     <seg type="verse" id="b.LUK.20.22">
      <s id="b.LUK.20.22.1">¿Paganachu manzhu pagana impuesto nishca cullquira Cesarma?</s>
     </seg>
     <seg type="verse" id="b.LUK.20.23">
      <s id="b.LUK.20.23.1">Jesusga paiguna sabiro iyaira ricsisha, paigunara nica: ¿Imarasha tentahuanguichi?</s>
     </seg>
     <seg type="verse" id="b.LUK.20.24">
      <s id="b.LUK.20.24.1">Cullquira ricuchihuai.</s>
      <s id="b.LUK.20.24.2">¿Pihuajtai cai ñahui, cai quillcashca?</s>
      <s id="b.LUK.20.24.3">Paiguna: Cesarbajmi, ninauca.</s>
     </seg>
     <seg type="verse" id="b.LUK.20.25">
      <s id="b.LUK.20.25.1">Shinajpi Jesús paigunara nica: Shinajpi, Cesarbajta Cesarma cuichi, Diospajta Diosma cuichi.</s>
     </seg>
     <seg type="verse" id="b.LUK.20.26">
      <s id="b.LUK.20.26.1">Shinasha ima panda shimiras tupangaj mana ushanaucachu runauna ñaupajpi, astaun pai sabiro shimihua cutipajpi, manzharisha upallayanauca.</s>
     </seg>
     <seg type="verse" id="b.LUK.20.27">
      <s id="b.LUK.20.27.1">Chihuasha, huaquin Saduceos nishcauna Jesusbajma shamunauca, caiguna causarina illan nijguna asha.</s>
      <s id="b.LUK.20.27.2">Jesusta tapunauca:</s>
     </seg>
     <seg type="verse" id="b.LUK.20.28">
      <s id="b.LUK.20.28.1">Yachachij, nisha, Moisés ñucanchira quillcaca: Shu huarmiyuj runa huañujpi, mana churiyuj asha, paihua uqui chi huarmira apichu churiunara mirachingaj huañu uquijta.</s>
     </seg>
     <seg type="verse" id="b.LUK.20.29">
      <s id="b.LUK.20.29.1">Shinajpi canzhis uquipura tianauca.</s>
      <s id="b.LUK.20.29.2">Ñaupa uqui shu huarmira apica, shinasha churi illaj huañuca.</s>
     </seg>
     <seg type="verse" id="b.LUK.20.30">
      <s id="b.LUK.20.30.1">Shinajpi quipa uqui huarmira apica, paihuas churi illaj huañuca.</s>
     </seg>
     <seg type="verse" id="b.LUK.20.31">
      <s id="b.LUK.20.31.1">Chihuasha paimanda quipa uqui chi huarmira apica, shinallarami tucui chi canzhis uquiuna huarmira apisha churi illajlla huañunauca.</s>
     </seg>
     <seg type="verse" id="b.LUK.20.32">
      <s id="b.LUK.20.32.1">Puchucaibi huarmis huañuca.</s>
     </seg>
     <seg type="verse" id="b.LUK.20.33">
      <s id="b.LUK.20.33.1">Causarina punzhaiga, ¿maicambajta angái chi huarmi?</s>
      <s id="b.LUK.20.33.2">Tucui canzhis paita apinauca huarmira rasha.</s>
     </seg>
     <seg type="verse" id="b.LUK.20.34">
      <s id="b.LUK.20.34.1">Shinajpi Jesús paigunara cutipaca: Cuna tiempo churiuna casaranaun, shinallara casarangaj cunaun.</s>
     </seg>
     <seg type="verse" id="b.LUK.20.35">
      <s id="b.LUK.20.35.1">Astaun maicanguna chishu tiempoma pactangaj, huañushcaunamanda causaringajpas valijguna nishca asha, mana casaranaun shinallara mana cunaun casarangaj.</s>
     </seg>
     <seg type="verse" id="b.LUK.20.36">
      <s id="b.LUK.20.36.1">Ña mas huañunara mana ushanaun, astaun angelguna cuenta tucunaun, Diospa churiuna anaun, causarishca raigumanda.</s>
     </seg>
     <seg type="verse" id="b.LUK.20.37">
      <s id="b.LUK.20.37.1">Astaumbas, huañushcauna causarinauna ajpi, quiquin Moisés caita yachachica, sindij yura nishca cuentashcai, imahoras pai Señormanda rimasha nin: Abrahamba Dios, Isacpa Dios, Jacobpa Dios.</s>
     </seg>
     <seg type="verse" id="b.LUK.20.38">
      <s id="b.LUK.20.38.1">Diosga, mana huañushcauna Dioschu, astaun causajgunajmi.</s>
      <s id="b.LUK.20.38.2">Paihua ñaupajpi tucui causanaun.</s>
     </seg>
     <seg type="verse" id="b.LUK.20.39">
      <s id="b.LUK.20.39.1">Huaquin yachaira yachachijguna Jesusta cutipasha ninauca: Yachachij, alimi rimashcangui.</s>
     </seg>
     <seg type="verse" id="b.LUK.20.40">
      <s id="b.LUK.20.40.1">Ña Jesusta más tapungaj mana camanaucachu, manzhashcamanda.</s>
     </seg>
     <seg type="verse" id="b.LUK.20.41">
      <s id="b.LUK.20.41.1">Shinajpi Jesús paigunara rimaca: ¿Imasna ajpira ninaun Cristo Davidpa churimi, nisha?</s>
     </seg>
     <seg type="verse" id="b.LUK.20.42">
      <s id="b.LUK.20.42.1">Quiquin David, Salmos nishca quillcai nin: Señor ñuca Señorda nica: Tiari ñuca ali maqui partima,</s>
     </seg>
     <seg type="verse" id="b.LUK.20.43">
      <s id="b.LUK.20.43.1">canda chijnijgunara camba chaqui ucui churanagama.</s>
     </seg>
     <seg type="verse" id="b.LUK.20.44">
      <s id="b.LUK.20.44.1">David paita, Señor, nisha, ¿imasnajpira paihua churimi ningái?</s>
     </seg>
     <seg type="verse" id="b.LUK.20.45">
      <s id="b.LUK.20.45.1">Tucui runauna paita uyaushcai, Jesús pai yachachishca runaunara nica:</s>
     </seg>
     <seg type="verse" id="b.LUK.20.46">
      <s id="b.LUK.20.46.1">Huacachichi yachaira yachachijgunamanda.</s>
      <s id="b.LUK.20.46.2">Suni churanahua puringaj munanaun, salurashcaunara gustanaun pulasaunai, ñaupa tiarinaunara tandarina huasiunai, shinallara micunaunais.</s>
     </seg>
     <seg type="verse" id="b.LUK.20.47">
      <s id="b.LUK.20.47.1">Paigunaga huaccha huarmi huasiunara tucuchinaun, yangamanda unaira mañashcaunara mañanaun.</s>
      <s id="b.LUK.20.47.2">Caiguna yali causayuj anaunga.</s>
     </seg>
    </div>
    <div type="chapter" id="b.LUK.21">
     <seg type="verse" id="b.LUK.21.1">
      <s id="b.LUK.21.1.1">Jesús ricusha, charij runaunara ricuca, paiguna Diosma cuyana cullquira cullqui malai churajgunara.</s>
     </seg>
     <seg type="verse" id="b.LUK.21.2">
      <s id="b.LUK.21.2.1">Shinallara shu tsuntsu huaccha huarmira ricuca, paiga ishqui mediora churaca.</s>
     </seg>
     <seg type="verse" id="b.LUK.21.3">
      <s id="b.LUK.21.3.1">Jesús nica: Cierto pacha cangunara nini, cai tsuntsu huaccha huarmi tucui chishujgunamanda yalira churacami.</s>
     </seg>
     <seg type="verse" id="b.LUK.21.4">
      <s id="b.LUK.21.4.1">Chishujguna puchuj cullquimanda Diosta cunauca, randi caí huarmi tsuntsu ashallara, pai tucui micuna randina cullquira churacami.</s>
     </seg>
     <seg type="verse" id="b.LUK.21.5">
      <s id="b.LUK.21.5.1">Huaquin runauna templomanda rimanauca, ali ricurij rumiunahua cuyashcaunahuas sumacyachishca ajpi.</s>
      <s id="b.LUK.21.5.2">Jesús paigunara nica:</s>
     </seg>
     <seg type="verse" id="b.LUK.21.6">
      <s id="b.LUK.21.6.1">Cai canguna ricushcaunaraga, cangunara nini, punzhauna shamunaungami imahoras chi rumiuna shuj ahuai shuj ahuai mana saquirinaungachu, tucuira tulashca anga.</s>
     </seg>
     <seg type="verse" id="b.LUK.21.7">
      <s id="b.LUK.21.7.1">Paita tapunauca: Yachachij, nisha, ¿imahorasta casna tucungairi?</s>
      <s id="b.LUK.21.7.2">¿Ima imara ricuringa cai tucui ñaua tucungaraupi?</s>
     </seg>
     <seg type="verse" id="b.LUK.21.8">
      <s id="b.LUK.21.8.1">Shinajpi Jesús nica: Cuiraichi ama umachi tucungaj.</s>
      <s id="b.LUK.21.8.2">Ashcauna ñuca shutii shamunaungami, Ñucaga Cristomi ani, nisha; shujguna: Tiempo ña mayanllayaunmi, nisha.</s>
      <s id="b.LUK.21.8.3">Shinajllaira ama catinguichi paigunara.</s>
     </seg>
     <seg type="verse" id="b.LUK.21.9">
      <s id="b.LUK.21.9.1">Canguna guerraunamanda revoluciongunamandas uyasha, ama turbarichichu.</s>
      <s id="b.LUK.21.9.2">Caiguna ursamanda ñaupa punda tucunami; astaun mana uctallachu tucurina horas.</s>
     </seg>
     <seg type="verse" id="b.LUK.21.10">
      <s id="b.LUK.21.10.1">Shinajpi Jesús paigunara nica: Shu rey apu shu rey apuhua guerrangami, shu gobierno shu gobiernohuas.</s>
     </seg>
     <seg type="verse" id="b.LUK.21.11">
      <s id="b.LUK.21.11.1">Shinzhi allpa cuyunauna tianaunga; yarcai tiempounas, shinzhi ungüigunas tianaunga huaquin partiunai.</s>
      <s id="b.LUK.21.11.2">Manzhanaita atun ricurinauna ahua pachamanda ricunaushca anga.</s>
     </seg>
     <seg type="verse" id="b.LUK.21.12">
      <s id="b.LUK.21.12.1">Manara casna tucujllaira, runauna cangunara apinaunga, tormendachinaunga, tandarina huasiunama cunaunga, chonda culargunai ishcanaunga, rey apuuna ñaupajpi, gobernadorguna ñaupajpis pushashca anguichimi ñuca shutimanda.</s>
     </seg>
     <seg type="verse" id="b.LUK.21.13">
      <s id="b.LUK.21.13.1">Caiguna cangunama vahnaungami ñucamanda rimangaj.</s>
     </seg>
     <seg type="verse" id="b.LUK.21.14">
      <s id="b.LUK.21.14.1">Canguna shungüi ninguichi: Mana ñaupara iyarishachu imara rimangajpas chi punzhaunai canguna ama causayai tucungaj.</s>
     </seg>
     <seg type="verse" id="b.LUK.21.15">
      <s id="b.LUK.21.15.1">Ñucalla shimiras iyairas cangunara cushami.</s>
      <s id="b.LUK.21.15.2">Shinasha cangunara chijnijguna imaras cutipanara mana ushanaungachu.</s>
     </seg>
     <seg type="verse" id="b.LUK.21.16">
      <s id="b.LUK.21.16.1">Cangunara entreganaungami canguna quiquin yayauna, uquiuna, ailluuna, amigounas.</s>
      <s id="b.LUK.21.16.2">Cangunamanda huaquingunara huañuchinaungami.</s>
     </seg>
     <seg type="verse" id="b.LUK.21.17">
      <s id="b.LUK.21.17.1">Tucui runauna cangunara chijninaungami ñuca shutimanda.</s>
     </seg>
     <seg type="verse" id="b.LUK.21.18">
      <s id="b.LUK.21.18.1">Shinajllaira mana shu acchahuas canguna umamanda chingaringachu.</s>
     </seg>
     <seg type="verse" id="b.LUK.21.19">
      <s id="b.LUK.21.19.1">Canguna ahuantasha chapasha, canguna almara gananguichi.</s>
     </seg>
     <seg type="verse" id="b.LUK.21.20">
      <s id="b.LUK.21.20.1">Canguna Jerusalén llactara soldarounahua muyuchishcara ricusha, yachaichi pai tularina ña pactamushcami.</s>
     </seg>
     <seg type="verse" id="b.LUK.21.21">
      <s id="b.LUK.21.21.1">Shinajpi Judeai tiajguna urcuunama miticunauchu, llactai tiajguna llucshinauchu, canzhai tiajguna ama cuti icunauchu llactai.</s>
     </seg>
     <seg type="verse" id="b.LUK.21.22">
      <s id="b.LUK.21.22.1">Cai punzhaunaga pagana punzhaunami, tucui quillcashcauna pactaringaj.</s>
     </seg>
     <seg type="verse" id="b.LUK.21.23">
      <s id="b.LUK.21.23.1">¡Ayailla icsayujgunas huahuara iñachijgunas chi punzhaunai!</s>
      <s id="b.LUK.21.23.2">Ashca tormendos tiangami cai pachai, ashca piñarinas cai runauna ahuai.</s>
     </seg>
     <seg type="verse" id="b.LUK.21.24">
      <s id="b.LUK.21.24.1">Cuchillohua chugrishca huañunaunga, paigunara apisha apanaushca anga, tucui llactaunama cachanaushca anga.</s>
      <s id="b.LUK.21.24.2">Gentiles nishcauna Jerusalén llactara aitanaungami, gentilguna mandana tiempouna pactaringagama.</s>
     </seg>
     <seg type="verse" id="b.LUK.21.25">
      <s id="b.LUK.21.25.1">Shinajpi indiis, quillais, estrellasgunais ricurinauna ricurinaunga.</s>
      <s id="b.LUK.21.25.2">Cai pachai runauna ashcami tormendarishca anaungami, lamar uyarishcamanda tsajlasmandas manzharisha.</s>
     </seg>
     <seg type="verse" id="b.LUK.21.26">
      <s id="b.LUK.21.26.1">Runauna dismayarinaunga mundui shamungaraushcaunara manzhashcamanda iyashcamandas.</s>
      <s id="b.LUK.21.26.2">Ahua pachai tiaj ushajguna cuyuchishca anaunga.</s>
     </seg>
     <seg type="verse" id="b.LUK.21.27">
      <s id="b.LUK.21.27.1">Chi horaspi, ñuca, Runa Churi nishcara, ricuhuanaunga, puyui shamujta, ushanahuas ali sumajhuas.</s>
     </seg>
     <seg type="verse" id="b.LUK.21.28">
      <s id="b.LUK.21.28.1">Cai tucui tucunauna callarijpi, shayarichi, umara atarichi, cangunara quishpichina ña mayanllami.</s>
     </seg>
     <seg type="verse" id="b.LUK.21.29">
      <s id="b.LUK.21.29.1">Shinallara Jesús paigunara shu yachachingaj cuentanara cuentaca: Riqui, nica, higo yuraras tucui yuraunaras.</s>
     </seg>
     <seg type="verse" id="b.LUK.21.30">
      <s id="b.LUK.21.30.1">Imahoras yurauna panga llucshingaj callarinaupi, ña yachanguichi rupai tiempo ña mayanllayaun.</s>
     </seg>
     <seg type="verse" id="b.LUK.21.3">
      <s id="b.LUK.21.3.1">J Shinallarami canguna cai tucushcaunara ricusha, yachaichi Dios mandana pacha ña mayanllami.</s>
     </seg>
     <seg type="verse" id="b.LUK.21.32">
      <s id="b.LUK.21.32.1">Cierto pacha cangunara nini, cai horas causajguna mana pasangachu cai tucui tucunagama.</s>
     </seg>
     <seg type="verse" id="b.LUK.21.33">
      <s id="b.LUK.21.33.1">Ahua pachas cai pachas pasanaungami astaun ñuca shimiuna imahorasgama mana pasanaungachu.</s>
     </seg>
     <seg type="verse" id="b.LUK.21.34">
      <s id="b.LUK.21.34.1">Ricuichi cangunallara, canguna shungu ama llashayangaj yalijta micushcamanda, machashcamandas, cai causana turbarinahua molestarishcamandas, cai punzha ama cungaimanda shamungaj cangunama.</s>
     </seg>
     <seg type="verse" id="b.LUK.21.35">
      <s id="b.LUK.21.35.1">Ticta urmana cuenta cai punzha cungaimanda shamunga tucui cai pachai causajgunama.</s>
     </seg>
     <seg type="verse" id="b.LUK.21.36">
      <s id="b.LUK.21.36.1">Chapaichi, tucui horas mañasha, canguna valijguna nishca tucungaj cai tucui shamuna ajgunara quishpingaj, ñuca, Runa Churi nishca ñaupajpi shayangaj.</s>
     </seg>
     <seg type="verse" id="b.LUK.21.37">
      <s id="b.LUK.21.37.1">Punzhaga, Jesús yachachiuca templo huasii, tutaga Olivos nishca urcuma llucshij aca.</s>
     </seg>
     <seg type="verse" id="b.LUK.21.38">
      <s id="b.LUK.21.38.1">Tutamandaga tucui runauna shamunauca paita uyangaj templo huasii.</s>
     </seg>
    </div>
    <div type="chapter" id="b.LUK.22">
     <seg type="verse" id="b.LUK.22.1">
      <s id="b.LUK.22.1.1">Pascua nishca puscu illaj tanda ista mayanllayauca.</s>
      <s id="b.LUK.22.1.2">2 Sacerdote atun apuuna yachaira yachachijgunandi mascanauca imasna rasha Jesusta huañuchingaj.</s>
      <s id="b.LUK.22.1.3">Astaun runaunara manzhanauca.</s>
     </seg>
     <seg type="verse" id="b.LUK.22.3">
      <s id="b.LUK.22.3.1">Iscariote nishca Judaspa shungüi Satanás ña icuca.</s>
      <s id="b.LUK.22.3.2">Pai Jesuspa chunga ishquimanda shuj maca.</s>
     </seg>
     <seg type="verse" id="b.LUK.22.4">
      <s id="b.LUK.22.4.1">Pai sacerdoteuna apuunama rimai rica, soldarouna capitangunahuas, imasna rasha Jesusta entregana asnearas.</s>
     </seg>
     <seg type="verse" id="b.LUK.22.5">
      <s id="b.LUK.22.5.1">Paiguna cushiyanauca, Cullquira cushunmi, ninauca.</s>
     </seg>
     <seg type="verse" id="b.LUK.22.6">
      <s id="b.LUK.22.6.1">Judas, Pactachishami, nica.</s>
      <s id="b.LUK.22.6.2">Jesusta entregangaj mascaca runa mana riparashcai.</s>
     </seg>
     <seg type="verse" id="b.LUK.22.7">
      <s id="b.LUK.22.7.1">Puscu illaj tanda ista punzha pactamuca, Pascua nishca borregohua sacrificiora rana aca.</s>
     </seg>
     <seg type="verse" id="b.LUK.22.8">
      <s id="b.LUK.22.8.1">Jesús Pedroras Juandas cachaca, paigunara nisha: Richi, alichichi Pascua istara, ñucanchi micungaj.</s>
     </seg>
     <seg type="verse" id="b.LUK.22.9">
      <s id="b.LUK.22.9.1">Paigunaga: ¿Maibira munangui alichingaj? ninauca.</s>
     </seg>
     <seg type="verse" id="b.LUK.22.10">
      <s id="b.LUK.22.10.1">Pai nica: Llactai icujpi, llucshingami cangunara tupangaj shu yacu quisara astaj runa.</s>
      <s id="b.LUK.22.10.2">Paita catichi pai icushca huasigama.</s>
     </seg>
     <seg type="verse" id="b.LUK.22.11">
      <s id="b.LUK.22.11.1">Chi huasii dueñora rimaichi: Yachachij canda nin, ¿Maibirai shu ucu, ñuca chihui Pascua istara micungaj ñuca yachachishca runaunahua?</s>
     </seg>
     <seg type="verse" id="b.LUK.22.12">
      <s id="b.LUK.22.12.1">Shinajpi pai cangunara shu atun ahuai aj ucura ña alichishcara ricuchinga.</s>
      <s id="b.LUK.22.12.2">Chihui puruntuichi.</s>
     </seg>
     <seg type="verse" id="b.LUK.22.13">
      <s id="b.LUK.22.13.1">Rinaucami.</s>
      <s id="b.LUK.22.13.2">Jesús rimashcasna tupanauca.</s>
      <s id="b.LUK.22.13.3">Pascua istara puruntunauca.</s>
     </seg>
     <seg type="verse" id="b.LUK.22.14">
      <s id="b.LUK.22.14.1">Horas pactamujpi, Jesús mesai tiarica, pai cachashca runaunandi.</s>
     </seg>
     <seg type="verse" id="b.LUK.22.15">
      <s id="b.LUK.22.15.1">Jesús paigunara nica: Ashcara munashcani cai Pascua istara cangunahua micungaj manara tormendarijllaira.</s>
     </seg>
     <seg type="verse" id="b.LUK.22.16">
      <s id="b.LUK.22.16.1">Cangunara nini, caita mana mas micushachu, Dios mandana pachai pactarinagama.</s>
     </seg>
     <seg type="verse" id="b.LUK.22.17">
      <s id="b.LUK.22.17.1">Vasora apisha, Diosta agrasica: Apichi, nica cangunapura chaupichichi.</s>
     </seg>
     <seg type="verse" id="b.LUK.22.18">
      <s id="b.LUK.22.18.1">Cangunara nini, uvillas muyumanda mana mas upishachu Dios mandana pacha shamunagama.</s>
     </seg>
     <seg type="verse" id="b.LUK.22.19">
      <s id="b.LUK.22.19.1">Tandara apisha, Diosta agrasica; tandara paquisha, paigunara cuca, paigunara nisha: Cai tanda ñuca aichami, canguna randimanda cushca.</s>
      <s id="b.LUK.22.19.2">Caita raichi ñucara iyaringaj.</s>
     </seg>
     <seg type="verse" id="b.LUK.22.20">
      <s id="b.LUK.22.20.1">Shinallara micui pasashca huasha, vasora apica, casna nisha: Cai vaso ñuca mushuj pactachina shimimi, ñuca yahuarbi, ñuca yahuar cangunamanda talirin.</s>
     </seg>
     <seg type="verse" id="b.LUK.22.21">
      <s id="b.LUK.22.21.1">Caibi ñucara entregaj maqui ñucahua cai mesai tiaun.</s>
     </seg>
     <seg type="verse" id="b.LUK.22.22">
      <s id="b.LUK.22.22.1">Cierto pacha ñuca, Runa Churi nishca, riunimi, Dios nishcasna.</s>
      <s id="b.LUK.22.22.2">Astaun, ¡ayailla chi ñucara entregaj runa!</s>
     </seg>
     <seg type="verse" id="b.LUK.22.23">
      <s id="b.LUK.22.23.1">Shinajpi paigunapura rimanaungaj callarinauca, ¿pita angai, nisha, ñucanchimanda casna rangarau?</s>
     </seg>
     <seg type="verse" id="b.LUK.22.24">
      <s id="b.LUK.22.24.1">Yachachishca runaunapura rimananauca paigunamanda maican astaun atun tucunara.</s>
     </seg>
     <seg type="verse" id="b.LUK.22.25">
      <s id="b.LUK.22.25.1">Jesusga paigunara nica: Llacta rey apuuna runaunara mandanaun; paigunara mandajgunaga aü rajguna nishcauna.</s>
     </seg>
     <seg type="verse" id="b.LUK.22.26">
      <s id="b.LUK.22.26.1">Astaumbas cangunahua mana chasnachu anga.</s>
      <s id="b.LUK.22.26.2">Cangunahua ñaupa ajga mas malta aj cuenta tucuchu, mandajga sirvij cuenta tucuchu.</s>
     </seg>
     <seg type="verse" id="b.LUK.22.27">
      <s id="b.LUK.22.27.1">Maicanda mas atun, mesai tiarijchu, mesai sirvijchu?</s>
      <s id="b.LUK.22.27.2">¿Manzhu mesai tiarij mas atun?</s>
      <s id="b.LUK.22.27.3">Astaumbas ñuca cangunahua shu sirvij cuenta ani.</s>
     </seg>
     <seg type="verse" id="b.LUK.22.28">
      <s id="b.LUK.22.28.1">Cangunaga ñucahua tiajgunami ashcanguichi ñuca tormendarishcaunai.</s>
     </seg>
     <seg type="verse" id="b.LUK.22.29">
      <s id="b.LUK.22.29.1">Ñucaga cangunara shu llactara cuni rey apuuna cuenta mandangaj, imasna ñuca Yaya ñucara cuhuashcami,</s>
     </seg>
     <seg type="verse" id="b.LUK.22.30">
      <s id="b.LUK.22.30.1">canguna ñuca mesai, ñuca llactai micungaj upingaj, cangunas tíaríngaj rey apu tiarinaunai, Israelba chunga ishqui ailluunara tarípangaj.</s>
     </seg>
     <seg type="verse" id="b.LUK.22.31">
      <s id="b.LUK.22.31.1">Señorga shinallara nica: Simón, Simón, Satanás canda mañashcami canda shushungaj, trigo muyura shushuna cuenta.</s>
     </seg>
     <seg type="verse" id="b.LUK.22.32">
      <s id="b.LUK.22.32.1">Astaun canmanda rugashcani camba quirina ama pishiyachu.</s>
      <s id="b.LUK.22.32.2">Canga tigramushca huasha, camba uquiunara shinzhiyachingui.</s>
     </seg>
     <seg type="verse" id="b.LUK.22.33">
      <s id="b.LUK.22.33.1">Pedro paita: Señor, nica, ña maní canhua ringaj, mana chonda cularmalla astaun huañuigamas.</s>
     </seg>
     <seg type="verse" id="b.LUK.22.34">
      <s id="b.LUK.22.34.1">Señor paita nica: Pedro, canda nini, gallo manara cantajllaira can quinsa cuti ñucamanda ninguimi: Paita mana ricsinichu.</s>
     </seg>
     <seg type="verse" id="b.LUK.22.35">
      <s id="b.LUK.22.35.1">Jesús paigunara: Ñuca cangunara cullqui huacachina cara illaj, bolsa illaj, zapatos illajpas cachashcai, ¿imaras ministicanguichichu?</s>
      <s id="b.LUK.22.35.2">Paiguna: Mana imaras, ninauca.</s>
     </seg>
     <seg type="verse" id="b.LUK.22.36">
      <s id="b.LUK.22.36.1">Jesús paigunara nica: Cunaga nini, cullqui huacachina carayuj carara apai, bolsayuj bolsara apai.</s>
      <s id="b.LUK.22.36.2">Espara illajga churarishcara catui, esparara randingaj.</s>
     </seg>
     <seg type="verse" id="b.LUK.22.37">
      <s id="b.LUK.22.37.1">Cangunara nini, chara ministirin cai ñucamanda quillcashcaga pactarinami.</s>
     </seg>
     <seg type="verse" id="b.LUK.22.58">
      <s id="b.LUK.22.58.1">Shinajpi paiguna ninauca: Señor, caibi ishqui esparara charinchi.</s>
      <s id="b.LUK.22.58.2">Paiga: Bastami, nica.</s>
     </seg>
     <seg type="verse" id="b.LUK.22.39">
      <s id="b.LUK.22.39.1">Jesús llucshisha, paihua yachaira, Olivos nishca urcuma rica, pai yachachishca runaunas catinauca.</s>
     </seg>
     <seg type="verse" id="b.LUK.22.40">
      <s id="b.LUK.22.40.1">Chima pactajpi, Jesús paigunara nica: Mañaichi ama tentai tucungaj.</s>
     </seg>
     <seg type="verse" id="b.LUK.22.41">
      <s id="b.LUK.22.41.1">Jesusga paigunamanda ansahualla anzhurisha, shu rumi shitashca tupui, cungurisha, Diosta mañaca.</s>
     </seg>
     <seg type="verse" id="b.LUK.22.42">
      <s id="b.LUK.22.42.1">Jesús mañasha nica: Yaya, can munajpiga, ñucamanda cai tormendarina vasora cuenta pasachi.</s>
      <s id="b.LUK.22.42.2">Shinashas, mana ñuca munashcasna astaun can munashcasna rashca achu.</s>
     </seg>
     <seg type="verse" id="b.LUK.22.43">
      <s id="b.LUK.22.43.1">Shu ahua pachamanda ángel ricurimuca paita shinzhiyachingaj.</s>
     </seg>
     <seg type="verse" id="b.LUK.22.44">
      <s id="b.LUK.22.44.1">Jesús nanajta tormendariushaga, mas shinzhira mañaca.</s>
      <s id="b.LUK.22.44.2">Paihua umbi atun yahuar tiúi cuenta aca, allpagama urmaca.</s>
     </seg>
     <seg type="verse" id="b.LUK.22.45">
      <s id="b.LUK.22.45.1">Jesús mañaushcamanda atarisha, pai yachachishca runaunajma shamusha, paigunara puñujgunara tupaca, llaquirishcamanda.</s>
     </seg>
     <seg type="verse" id="b.LUK.22.46">
      <s id="b.LUK.22.46.1">Paigunara nica: ¿Imarasha puñunguichiri?</s>
      <s id="b.LUK.22.46.2">Atarichi, mañaichi, ama tentai tucungaj.</s>
     </seg>
     <seg type="verse" id="b.LUK.22.47">
      <s id="b.LUK.22.47.1">Jesús chara rimaullaira, ashca runauna shamunauca, paiguna ñaupalla Judas nishca runa, chi chunga ishquimanda shuj, llutarimuca Jesusta muchangaj.</s>
     </seg>
     <seg type="verse" id="b.LUK.22.48">
      <s id="b.LUK.22.48.1">Shinajpi Jesús paita nica: Judas, ¿muchanahua, ñuca, Runa Churi nishcara, entregangui?</s>
     </seg>
     <seg type="verse" id="b.LUK.22.49">
      <s id="b.LUK.22.49.1">Jesushuajguna imas tucungaraupi riparasha, paita ninauca: Señor, ¿esparahua chugrichishunzhu?</s>
     </seg>
     <seg type="verse" id="b.LUK.22.50">
      <s id="b.LUK.22.50.1">Paigunamanda shuj shu sacerdote atun apura sirvijta chugríchica, paihua ali rinrira pitisha.</s>
     </seg>
     <seg type="verse" id="b.LUK.22.51">
      <s id="b.LUK.22.51.1">Shinajpi Jesús cutipasha nica: Basta ña.</s>
      <s id="b.LUK.22.51.2">Saqui, nica.</s>
      <s id="b.LUK.22.51.3">Rinrira Üangasha alichicami.</s>
     </seg>
     <seg type="verse" id="b.LUK.22.52">
      <s id="b.LUK.22.52.1">Jesús rimaca sacerdote apuunara, templo huasi guarda apuunara, rucuunaras, paita apingaj shamujgunaras: ¿Imarasha shuhuajma cuenta shamushcanguichi esparaunahua caspiunahua? nisha.</s>
     </seg>
     <seg type="verse" id="b.LUK.22.53">
      <s id="b.LUK.22.53.1">Ñuca cangunahua tiashcani caran punzha templo huasii, mana apihuacanguichichu.</s>
      <s id="b.LUK.22.53.2">Astaun cuna canguna horasmi, llandu tuta ushanauna horasmi, nica.</s>
     </seg>
     <seg type="verse" id="b.LUK.22.54">
      <s id="b.LUK.22.54.1">Jesusta apisha, paita pushanauca sacerdote atun apu huasima.</s>
      <s id="b.LUK.22.54.2">Pedroga carulla paita catica.</s>
     </seg>
     <seg type="verse" id="b.LUK.22.55">
      <s id="b.LUK.22.55.1">Huasi chaupi shungüi tiaj patioi, paiguna ninara sindichisha, muyujta tiarinauca, Pedros paigunahua tiarica.</s>
     </seg>
     <seg type="verse" id="b.LUK.22.56">
      <s id="b.LUK.22.56.1">Shu sirvij huarmiga, paita tiarijta ricusha, paimalla ricuca: Caihuas shinallara paihua tiauca, nica.</s>
     </seg>
     <seg type="verse" id="b.LUK.22.57">
      <s id="b.LUK.22.57.1">Paiga, Mana, nisha, cutipaca.</s>
      <s id="b.LUK.22.57.2">Huarmi, nica, paita mana ricsinichu.</s>
     </seg>
     <seg type="verse" id="b.LUK.22.58">
      <s id="b.LUK.22.58.1">Shu rato huasha, shujpas shamusha nica: Can shinallara paigunamandami angui.</s>
      <s id="b.LUK.22.58.2">Pedroga chi runara nica: Mana paigunamandachu ani.</s>
     </seg>
     <seg type="verse" id="b.LUK.22.59">
      <s id="b.LUK.22.59.1">Shu hora tupu huasha, shujpas nica: Cierto pacha cai runas paihua pariju tiauca, pai Galileo runami.</s>
     </seg>
     <seg type="verse" id="b.LUK.22.60">
      <s id="b.LUK.22.60.1">Pedro chi runara nica: Mana yachanichu can rimashcara.</s>
      <s id="b.LUK.22.60.2">Chi ratollai, Pedro chara rimaullaira, gallo cantaca.</s>
     </seg>
     <seg type="verse" id="b.LUK.22.61">
      <s id="b.LUK.22.61.1">Shinajpi Señor voltiarisha Pedrora ricuca.</s>
      <s id="b.LUK.22.61.2">Pedroga Señor ñaupa rimashcara iyarica, imasna Jesús nishca aca: Manara gallo cantajllaira can quinsa cuti, Mana ricsinichu, ninguimi.</s>
     </seg>
     <seg type="verse" id="b.LUK.22.62">
      <s id="b.LUK.22.62.1">Pedro canzhama llucshisha, llaquira huacaca.</s>
     </seg>
     <seg type="verse" id="b.LUK.22.63">
      <s id="b.LUK.22.63.1">Jesusta cuiraj runauna paita asinauca, sajmanauca.</s>
     </seg>
     <seg type="verse" id="b.LUK.22.64">
      <s id="b.LUK.22.64.1">Paihua ñahuira huatasha, sajmanauca ñahuii, paita tapusha: Rimai, nisha, ¿pita canda sajmaca?</s>
     </seg>
     <seg type="verse" id="b.LUK.22.65">
      <s id="b.LUK.22.65.1">Ashca shu shimiunahua paita caminauca.</s>
     </seg>
     <seg type="verse" id="b.LUK.22.66">
      <s id="b.LUK.22.66.1">Ña punzhayaupi, rucuuna tandarimunauca, sacerdote apuunahua, yachaira yachachijgunahuas, Jesusta pushamunauca gobiernoi mandajguna tandarinama, paita nisha:</s>
     </seg>
     <seg type="verse" id="b.LUK.22.67">
      <s id="b.LUK.22.67.1">¿Can Cristochu angui?</s>
      <s id="b.LUK.22.67.2">Rimahuai ñucanchira.</s>
      <s id="b.LUK.22.67.3">Jesús cutipaca: Ñuca rimajpis, mana quirihuanguichichu.</s>
     </seg>
     <seg type="verse" id="b.LUK.22.68">
      <s id="b.LUK.22.68.1">Shinallara ñuca cangunara tapujpis, mana cutipahuanguichichu, mana cacharihuanguichichu.</s>
     </seg>
     <seg type="verse" id="b.LUK.22.69">
      <s id="b.LUK.22.69.1">Randi, cuna horasmanda pacha ñuca, Runa Churi nishca, tiarishami Diospa ushana ali maqui partima.</s>
     </seg>
     <seg type="verse" id="b.LUK.22.70">
      <s id="b.LUK.22.70.1">Tucui paita ninauca: ¿Canga Diospa Churichu angui?</s>
      <s id="b.LUK.22.70.2">Jesús cutipaca: Cangunara shina ninguichiga.</s>
     </seg>
     <seg type="verse" id="b.LUK.22.71">
      <s id="b.LUK.22.71.1">Shinajpi ninauca: ¿Ima shimirara mas ministina angairí?</s>
      <s id="b.LUK.22.71.2">Ñucanchillara paihua quiquin shimimanda uyashcanchi.</s>
     </seg>
    </div>
    <div type="chapter" id="b.LUK.23">
     <seg type="verse" id="b.LUK.23.1">
      <s id="b.LUK.23.1.1">Shinajpi tucui chi montonguna atarisha Jesusta pushanauca Pilatojma.</s>
     </seg>
     <seg type="verse" id="b.LUK.23.2">
      <s id="b.LUK.23.2.1">Jesusta causayachingaj callarinauca, casna nisha: Cai runara tupashcanchi runaunara huajlichijta.</s>
      <s id="b.LUK.23.2.2">Ama pagaichichu, nisha, gobierno impuesto cullquira Cesar apuma.</s>
      <s id="b.LUK.23.2.3">Ñuca Cristo rey apu mani, nisha.</s>
     </seg>
     <seg type="verse" id="b.LUK.23.3">
      <s id="b.LUK.23.3.1">Shinajpi Pilato paita: ¿Canzhu Judio rey apu angui? nisha tapuca.</s>
      <s id="b.LUK.23.3.2">Jesús cutipaca: Canda shina ninguiga.</s>
     </seg>
     <seg type="verse" id="b.LUK.23.4">
      <s id="b.LUK.23.4.1">Pilato sacerdote apuunama runaunamas nica: Ima causaras mana tarinichu cai runai.</s>
     </seg>
     <seg type="verse" id="b.LUK.23.5">
      <s id="b.LUK.23.5.1">Astaun paiguna mas tucunauca, casna nisha: Paiga runaunara turbachin, tucui Judeai yachachisha, Galileamanda cai partigama.</s>
     </seg>
     <seg type="verse" id="b.LUK.23.6">
      <s id="b.LUK.23.6.1">Shinajpi Pilato Galilea shutira uyasha, tapucami: ¿Cai runa Galileamanda runachu? nisha.</s>
     </seg>
     <seg type="verse" id="b.LUK.23.7">
      <s id="b.LUK.23.7.1">Jesús Herodes taripana partimanda shamuj ajta uyasha, Pilato paita Herodespajma cachaca.</s>
      <s id="b.LUK.23.7.2">Herodes chi horas Jerusalembi tiauca.</s>
     </seg>
     <seg type="verse" id="b.LUK.23.8">
      <s id="b.LUK.23.8.1">Herodes Jesusta ricusha cushiyaca; unaimanda Jesusta ricunara munaca.</s>
      <s id="b.LUK.23.8.2">Paiga Jesusmanda ashcara uyaj aca, Jesús ima munanaita rashcaras ricungaj munaca.</s>
     </seg>
     <seg type="verse" id="b.LUK.23.9">
      <s id="b.LUK.23.9.1">Herodes Jesusta ashcara tapuca, astaun Jesús imaras mana cutipacachu.</s>
     </seg>
     <seg type="verse" id="b.LUK.23.10">
      <s id="b.LUK.23.10.1">Sacerdote apuunas yachaira yachachijgunas shinzhira rimasha paita causayachinauca.</s>
     </seg>
     <seg type="verse" id="b.LUK.23.11">
      <s id="b.LUK.23.11.1">Shinajpi Herodes paihua soldarounandi Jesusta pishii urmachinauca, asinauca, paita gusto churanahua churachisha.</s>
      <s id="b.LUK.23.11.2">Cuti paita Pilatojma cachaca.</s>
     </seg>
     <seg type="verse" id="b.LUK.23.12">
      <s id="b.LUK.23.12.1">Chi punzha Pilato Herodes amigopura tucunauca, ñaupaga chijnijpura anauca.</s>
     </seg>
     <seg type="verse" id="b.LUK.23.13">
      <s id="b.LUK.23.13.1">Shinajpi Pilato sacerdote apuunara, apuunaras, runaunaras cayaca.</s>
     </seg>
     <seg type="verse" id="b.LUK.23.14">
      <s id="b.LUK.23.14.1">Paigunara nica: Canguna cai runara ñucajma cachamushcanguichi, Runaunara turbachij, nisha.</s>
      <s id="b.LUK.23.14.2">Astaun paita canguna ñaupajpi tapushca huasha, canguna uchachishcara mana tarishcanichu paihuajpi.</s>
     </seg>
     <seg type="verse" id="b.LUK.23.15">
      <s id="b.LUK.23.15.1">Shinallara Herodes mana imaras tarishcachu; ñuca paita Herodesma cachacani.</s>
      <s id="b.LUK.23.15.2">Cai runa ima huañuchihuajlla ajtas mana rashcachu.</s>
     </seg>
     <seg type="verse" id="b.LUK.23.16">
      <s id="b.LUK.23.16.1">Nuca paita cacharisha, livachishca huasha.</s>
     </seg>
     <seg type="verse" id="b.LUK.23.17">
      <s id="b.LUK.23.17.1">Shu runara cacharina aca caran istai.</s>
     </seg>
     <seg type="verse" id="b.LUK.23.18">
      <s id="b.LUK.23.18.1">Tucui runaunaga, parijulla caparisha ninauca: Cai runara ichui, Barrabasta cachari.</s>
     </seg>
     <seg type="verse" id="b.LUK.23.19">
      <s id="b.LUK.23.19.1">Barrabasga chonda cularbi shitashca aca llactai macanaushcamanda, shu runara huañuchishcamandas.</s>
     </seg>
     <seg type="verse" id="b.LUK.23.20">
      <s id="b.LUK.23.20.1">Cuti Pilato paigunara rimaca, Jesusta cacharishallara nisha.</s>
     </seg>
     <seg type="verse" id="b.LUK.23.21">
      <s id="b.LUK.23.21.1">Astaun, runauna cutillara caparisha: Chacatai, chacatai, ninauca.</s>
     </seg>
     <seg type="verse" id="b.LUK.23.22">
      <s id="b.LUK.23.22.1">Pilato ña quinsa cuti rimaca: ¿ima manalira rashcachu cai runa?</s>
      <s id="b.LUK.23.22.2">Mana ima huañuna tupura rashcaras tarishcanichu paihuajpi.</s>
      <s id="b.LUK.23.22.3">Paita livachishca huasha, cacharisha.</s>
     </seg>
     <seg type="verse" id="b.LUK.23.23">
      <s id="b.LUK.23.23.1">Runaunaga shinzhi shimihua caparisha, Jesusta chacatashca achu ninauca.</s>
      <s id="b.LUK.23.23.2">Paiguna shimiuna, sacerdote apuuna shimiunas vencinauca.</s>
     </seg>
     <seg type="verse" id="b.LUK.23.24">
      <s id="b.LUK.23.24.1">Shinajpi Pilato paiguna munashcasna causayachica.</s>
     </seg>
     <seg type="verse" id="b.LUK.23.25">
      <s id="b.LUK.23.25.1">Shinajpi paigunama chonda cularbi ishcashca turbachij huañuchij runara cacharíca.</s>
      <s id="b.LUK.23.25.2">Jesustaga entregaca paiguna munashcasna rangaj.</s>
     </seg>
     <seg type="verse" id="b.LUK.23.26">
      <s id="b.LUK.23.26.1">Jesusta pushasha, shu Cirene nishca llactamanda Simón nishcara apinauca, llacta canzhamanda shamujta.</s>
      <s id="b.LUK.23.26.2">Cruzta paita apachinauca Jesuspa huashalla apamungaj.</s>
     </seg>
     <seg type="verse" id="b.LUK.23.27">
      <s id="b.LUK.23.27.1">Ashca runauna paita catimunauca, huacau huarmiunandi, Jesusta nisha ashcara huacanauca.</s>
     </seg>
     <seg type="verse" id="b.LUK.23.28">
      <s id="b.LUK.23.28.1">Astaun Jesús paigunama voltiarisha nica: Jerusalenmanda ushushiuna, ama ñucamanda huacaichichu, astaun canguna quiquinmanda; canguna churiunamandas huacaichi.</s>
     </seg>
     <seg type="verse" id="b.LUK.23.29">
      <s id="b.LUK.23.29.1">Punzhauna shamunaungami imahoras ninaunga: Cushimi huahua illajguna, huahuara mana taríj icsauna, mana iñachij chuchuunas.</s>
     </seg>
     <seg type="verse" id="b.LUK.23.30">
      <s id="b.LUK.23.30.1">Chi horas, atun urcuunara rimangaj callarinaunga: Urmaichi ñucanchi ahuai; ichilla urcuunaras: Quillpahuaichi, ninaunga.</s>
     </seg>
     <seg type="verse" id="b.LUK.23.31">
      <s id="b.LUK.23.31.1">Yura verde ajllaira casna rashaga ¿imasnara ranaungai chaquishcai?</s>
     </seg>
     <seg type="verse" id="b.LUK.23.32">
      <s id="b.LUK.23.32.1">Jesushua pariju ishqui manali raj runaunara pushamunauca, paigunaras huañuchingaj.</s>
     </seg>
     <seg type="verse" id="b.LUK.23.33">
      <s id="b.LUK.23.33.1">Uma Tullu nishca pambama pactamusha, chihui Jesusta chacatanauca; shinallara chi ishqui manalira raj runaunaras, shujta ali partima, chishujta lluqui partima.</s>
     </seg>
     <seg type="verse" id="b.LUK.23.34">
      <s id="b.LUK.23.34.1">Jesús nica: Yaya, paigunara perdonapai.</s>
      <s id="b.LUK.23.34.2">Paiguna rashcara mana intindinaun.</s>
      <s id="b.LUK.23.34.3">Paigunapura paihua churanara chaupisha, maicanda Uchayuj ajta camasha canauca.</s>
     </seg>
     <seg type="verse" id="b.LUK.23.35">
      <s id="b.LUK.23.35.1">Runauna ricurinauca.</s>
      <s id="b.LUK.23.35.2">Apuunas paita asinauca, nisha: Shujgunara quishpichica; paülarara quishpichichu, pai Cristo nishca Dios ajllashca ashaga.</s>
     </seg>
     <seg type="verse" id="b.LUK.23.36">
      <s id="b.LUK.23.36.1">Shinallara soldarouna paita asinauca; llutarisha, ayaj vinora ricuchinauca.</s>
     </seg>
     <seg type="verse" id="b.LUK.23.37">
      <s id="b.LUK.23.37.1">Can Judio rey apu ashaga, canllara quishpi, ninauca.</s>
     </seg>
     <seg type="verse" id="b.LUK.23.38">
      <s id="b.LUK.23.38.1">Paihua uma ahuai quillcashca tiauca griego latín hebreo shimiunahua casna: Caimi Judioguna Rey Apu.</s>
     </seg>
     <seg type="verse" id="b.LUK.23.39">
      <s id="b.LUK.23.39.1">Jesushua pariju huarcushca manali rajgunamanda shuj Jesusta camisha nica: Can Cristo ashaga, canllara quishpi, ñucanchiras quishpichihuai.</s>
     </seg>
     <seg type="verse" id="b.LUK.23.40">
      <s id="b.LUK.23.40.1">Chishujga paita camachisha nica: ¿Manzhu can Diosta manzhangui, can shinajllaira causayachishca asha?</s>
     </seg>
     <seg type="verse" id="b.LUK.23.41">
      <s id="b.LUK.23.41.1">Ñucanchi cierto pacha alira tormendarinchi, ñucanchi quiquin rashca tupumanda apiunchi.</s>
      <s id="b.LUK.23.41.2">Cai runaga ima manaliras mana rashcachu.</s>
     </seg>
     <seg type="verse" id="b.LUK.23.42">
      <s id="b.LUK.23.42.1">Pai Jesusta nica: Iyarihuapangui can, can mandana pachai shamusha.</s>
     </seg>
     <seg type="verse" id="b.LUK.23.43">
      <s id="b.LUK.23.43.1">Shinajpi Jesús paita cutipaca: Cierto pacha canda nini, cuna punzhallara ñucahua pariju Paraíso nishca sumaj llactai tiaunguimi.</s>
     </seg>
     <seg type="verse" id="b.LUK.23.44">
      <s id="b.LUK.23.44.1">Doce horasmanda pacha, tun llandu tucuca tucui partii, las tres chishi tupugama.</s>
     </seg>
     <seg type="verse" id="b.LUK.23.45">
      <s id="b.LUK.23.45.1">Indi llanduyaca.</s>
      <s id="b.LUK.23.45.2">Templo nishca Diospa huasii huayushca llachapa lliquirica chaupi chaupii.</s>
     </seg>
     <seg type="verse" id="b.LUK.23.46">
      <s id="b.LUK.23.46.1">Shinajpi Jesús, shinzhira caparisha nica: Yaya, ñuca espiritura camba maquii entregauni.</s>
      <s id="b.LUK.23.46.2">Casna nisha samai pitirica.</s>
     </seg>
     <seg type="verse" id="b.LUK.23.47">
      <s id="b.LUK.23.47.1">Soldaro capitán casna tucushcara ricusha, Diosta alabaca, nisha: Cierto pacha cai runa ali runa aca.</s>
     </seg>
     <seg type="verse" id="b.LUK.23.48">
      <s id="b.LUK.23.48.1">Tucui chihui taucariai runauna, casna tucushcara ricujguna, chita ricushca huasha tigranauca, paiguna pichura huactasha rinauca.</s>
     </seg>
     <seg type="verse" id="b.LUK.23.49">
      <s id="b.LUK.23.49.1">Astaun tucui Jesusta ricsijguna, paita catimuj huarmiunandi, carumandallara cai tucushcaunara ricunauca.</s>
     </seg>
     <seg type="verse" id="b.LUK.23.50">
      <s id="b.LUK.23.50.1">Shu José nishca runa tiaca, Arimateamanda shamuj.</s>
      <s id="b.LUK.23.50.2">Arimatea shu Judea llacta aca.</s>
      <s id="b.LUK.23.50.3">Cai José shu gobiernoi mandaj runa aca, ali runa.</s>
     </seg>
     <seg type="verse" id="b.LUK.23.51">
      <s id="b.LUK.23.51.1">Cai runa shinallara Dios mandana pachara chapauca, mana munacachu chishujguna rimashcaunara, paiguna rashcaunaras.</s>
     </seg>
     <seg type="verse" id="b.LUK.23.52">
      <s id="b.LUK.23.52.1">José Pilatoma risha, Jesuspa aichara mañaca.</s>
     </seg>
     <seg type="verse" id="b.LUK.23.53">
      <s id="b.LUK.23.53.1">Jesuspa aichara irguchisha, shu mandana llachapahua pilluca,</s>
     </seg>
     <seg type="verse" id="b.LUK.23.54">
      <s id="b.LUK.23.54.1">Cayandi punzha pascua ista tucungarauca, samana punzha ñalla punzhayangarauca.</s>
     </seg>
     <seg type="verse" id="b.LUK.23.55">
      <s id="b.LUK.23.55.1">Galileamanda compañaj huarmiuna shinallara catimunauca, pambashca uctura ricunauca, imasna paihua aicha sirishcaras.</s>
     </seg>
     <seg type="verse" id="b.LUK.23.56">
      <s id="b.LUK.23.56.1">Huarmiuna tigrasha, ali asnaj ambiunaras iraunaras alichinauca.</s>
      <s id="b.LUK.23.56.2">Samana punzha samanauca, camachishca shimii rimashcasna.</s>
     </seg>
    </div>
    <div type="chapter" id="b.LUK.24">
     <seg type="verse" id="b.LUK.24.1">
      <s id="b.LUK.24.1.1">Samana ñaupa punda punzhai, tutamandallara, huarmiuna pambashca uctuma shamunauca, paiguna alichishca ali gusto asnaj ambiunara apamusha.</s>
      <s id="b.LUK.24.1.2">Paigunahua shu huarmiuna shamunauca.</s>
     </seg>
     <seg type="verse" id="b.LUK.24.2">
      <s id="b.LUK.24.2.1">Rumiga pambashca uctumanda shujma anzhuchishcara tupanauca.</s>
     </seg>
     <seg type="verse" id="b.LUK.24.3">
      <s id="b.LUK.24.3.1">Icusha, Señor Jesuspa aichara mana tupanaucachu.</s>
     </seg>
     <seg type="verse" id="b.LUK.24.4">
      <s id="b.LUK.24.4.1">Paiguna manzharisha shayarishcai, cungaimanda paigunahua pariju ishqui runauna chiujlla ricurij churanayuj shayarinauca.</s>
     </seg>
     <seg type="verse" id="b.LUK.24.5">
      <s id="b.LUK.24.5.1">Huarmiuna manzharisha, allpama cumurijpi, runauna paigunara ninauca: ¿Imarashara causauta huañushcaunai mascaunguichiri?</s>
     </seg>
     <seg type="verse" id="b.LUK.24.6">
      <s id="b.LUK.24.6.1">Illan caibi, astaun causarishcami.</s>
      <s id="b.LUK.24.6.2">Iyarichi pai cangunara rimashcara chara Galileai tiaushcai.</s>
     </seg>
     <seg type="verse" id="b.LUK.24.7">
      <s id="b.LUK.24.7.1">Casna nisha: Ministirin Runa Churi uchayuj runauna maquiunai entregashca achu, chacatashca achu, quinsa punzhai causarichu.</s>
     </seg>
     <seg type="verse" id="b.LUK.24.8">
      <s id="b.LUK.24.8.1">Shinajpi paiguna iyarinauca pai rimashca shimiunara.</s>
     </seg>
     <seg type="verse" id="b.LUK.24.9">
      <s id="b.LUK.24.9.1">Pambashca uctumanda tigrasha, cai tucuira cuentanauca chunga shujgunama, tucui chishujgunamas.</s>
     </seg>
     <seg type="verse" id="b.LUK.24.10">
      <s id="b.LUK.24.10.1">Chi huarmiuna María Magdalena, Juana, Jacobo mama María anauca, shu huarmiunandi.</s>
      <s id="b.LUK.24.10.2">Paiguna cai tucuira Jesús cachashca runaunama cuentanauca.</s>
     </seg>
     <seg type="verse" id="b.LUK.24.11">
      <s id="b.LUK.24.11.1">Astaumbas, huarmiuna paigunama rimashca shimiuna locouna rimashca cuenta yachica.</s>
      <s id="b.LUK.24.11.2">Mana quirinaucachu paigunara.</s>
     </seg>
     <seg type="verse" id="b.LUK.24.12">
      <s id="b.LUK.24.12.1">Pedro atarisha, callpasha rica pambashca uctuma.</s>
      <s id="b.LUK.24.12.2">Paiga ucuma ricusha, llachapaunallara ricuca.</s>
      <s id="b.LUK.24.12.3">Huasima tigraca, casna tucushcaunamanda manzharisha.</s>
     </seg>
     <seg type="verse" id="b.LUK.24.13">
      <s id="b.LUK.24.13.1">Chi punzhallaira, paigunamanda ishqui shu Emaus nishca ichilla llactama rinauca.</s>
      <s id="b.LUK.24.13.2">Cai Emaus Jerusalenmanda ishqui samai tupu aca.</s>
     </seg>
     <seg type="verse" id="b.LUK.24.14">
      <s id="b.LUK.24.14.1">Paiguna riushcai, tucui chi punzhaunai tucushcaunamanda rimanauca.</s>
     </seg>
     <seg type="verse" id="b.LUK.24.15">
      <s id="b.LUK.24.15.1">Paigunapura cuentanausha rimanaushas riushcai, quiquin Jesús llutarimuca, paigunahua riuca.</s>
     </seg>
     <seg type="verse" id="b.LUK.24.16">
      <s id="b.LUK.24.16.1">Astaun paiguna fíahuiuna arcashca anauca, paita ama ricsingaj.</s>
     </seg>
     <seg type="verse" id="b.LUK.24.17">
      <s id="b.LUK.24.17.1">Jesús paigunara nica: ¿Imara rimanaunguichi cangunapura, canguna puriushcai?</s>
      <s id="b.LUK.24.17.2">¿Imarasha llaquiringuichiri?</s>
     </seg>
     <seg type="verse" id="b.LUK.24.18">
      <s id="b.LUK.24.18.1">Paigunamanda shuj, Cleofas nishca, cutipaca: ¿Canllachu carumanda purij angui Jerusalembi, chihui cai punzhaunai tucushcaunara mana yachangaj?</s>
     </seg>
     <seg type="verse" id="b.LUK.24.19">
      <s id="b.LUK.24.19.1">Shinajpi Jesús paigunara nica: ¿Ima tucushcaunaga?</s>
      <s id="b.LUK.24.19.2">Paiguna cutipanauca: Nazaretmanda Jesusmanda.</s>
      <s id="b.LUK.24.19.3">Pai shu Diosmanda rimaj runa aca, yapa ushajmi pai rashcaunahuas pai rímaushca shimiunahuas, Diospa ñaupajpi runauna ñaupajpis;</s>
     </seg>
     <seg type="verse" id="b.LUK.24.20">
      <s id="b.LUK.24.20.1">shinallara imasnara sacerdote apuuna, ñucanchira mandaj apuunas paita entreganauca huañungaj, paita chacatanauca.</s>
     </seg>
     <seg type="verse" id="b.LUK.24.21">
      <s id="b.LUK.24.21.1">Astaun ñucanchi iyacanchi pai Israelda Quishpichij tucuna maca.</s>
      <s id="b.LUK.24.21.2">Ña quinsa punzhami cai tucui tucushca huasha.</s>
     </seg>
     <seg type="verse" id="b.LUK.24.22">
      <s id="b.LUK.24.22.1">Shinajllaira ñucanchijmanda huaquin huarmiuna tuta ucura pambashca uctuma rijguna ñucanchira manzhachinaushca.</s>
     </seg>
     <seg type="verse" id="b.LUK.24.23">
      <s id="b.LUK.24.23.1">Jesuspa aichara mana tupasha shamunaucami, Angelgunara ricushcanchi, nisha.</s>
      <s id="b.LUK.24.23.2">Angelguna Jesús causaunmi ninauca.</s>
     </seg>
     <seg type="verse" id="b.LUK.24.24">
      <s id="b.LUK.24.24.1">Ñucanchimandas huaquinguna pambashca uctuma rinauca, huarmiuna rimashcasna tarinauca, astaun Jesusta mana ricunaucachu.</s>
     </seg>
     <seg type="verse" id="b.LUK.24.25">
      <s id="b.LUK.24.25.1">Shinajpi paigunara nica: Upauna, puruntu shungu illajguna, Diosmanda rimajguna tucui rimashcaunara quiringaj.</s>
     </seg>
     <seg type="verse" id="b.LUK.24.26">
      <s id="b.LUK.24.26.1">¿Manzhu ministirica Cristo tormendarichu cai tucuira, chi huasha paihua sumaj tiashcai icungaj?</s>
     </seg>
     <seg type="verse" id="b.LUK.24.27">
      <s id="b.LUK.24.27.1">Moisesmanda pacha callarisha, tucui Diosmanda rimajguna quillcashcara catisha, tucui Quillcaunamanda paigunara ricuchica paimanda rimashca shimunara.</s>
     </seg>
     <seg type="verse" id="b.LUK.24.28">
      <s id="b.LUK.24.28.1">Paiguna riushca ichilla llactama pactamunauca, Jesusga mas carama riu cuenta tucuca.</s>
     </seg>
     <seg type="verse" id="b.LUK.24.29">
      <s id="b.LUK.24.29.1">Astaun paiguna paita saquichinauca, Ñucanchihua saquiri, nisha, ña chishi tucun, tutayaunmi.</s>
      <s id="b.LUK.24.29.2">Pai icuca paigunahua saquiringaj.</s>
     </seg>
     <seg type="verse" id="b.LUK.24.30">
      <s id="b.LUK.24.30.1">Paiga paigunahua mesai tiarisha tandara apica, bendiciaca, paquica, paigunara cuca.</s>
     </seg>
     <seg type="verse" id="b.LUK.24.31">
      <s id="b.LUK.24.31.1">Shinajpi paiguna ñahuiuna pascai tucunauca, paita ricsinaucami.</s>
      <s id="b.LUK.24.31.2">Astaun, cungaimanda pai chinganea, paigunajmanda illauca.</s>
     </seg>
     <seg type="verse" id="b.LUK.24.32">
      <s id="b.LUK.24.32.1">Paigunapura ninauca: ¿Manzhu sindica ñucanchi shungu imahoras ñucanchihua rimauca, imahoras Quillcaunara ñucanchijma pascaca?</s>
     </seg>
     <seg type="verse" id="b.LUK.24.33">
      <s id="b.LUK.24.33.1">Atarishaga chi horasllaira, Jerusalenma tigranauca.</s>
      <s id="b.LUK.24.33.2">Chunga shuj runaunara tandarishcara tupanauca, compañajgunandi.</s>
     </seg>
     <seg type="verse" id="b.LUK.24.34">
      <s id="b.LUK.24.34.1">Chihuajguna ninauca: Señor cierto pacha causarimushca, Simonma ricurimushca.</s>
     </seg>
     <seg type="verse" id="b.LUK.24.35">
      <s id="b.LUK.24.35.1">Shinajpi paiguna cuentanauca paigunahua ñambii tucushcaunara, imasnara paita ricsinauca tandara paquiushcai.</s>
     </seg>
     <seg type="verse" id="b.LUK.24.36">
      <s id="b.LUK.24.36.1">Paiguna chara chigunamanda rimaullaira, Jesús paiguna chaupi shungüi shayarisha, paigunara nica: Cushiyaichi.</s>
     </seg>
     <seg type="verse" id="b.LUK.24.37">
      <s id="b.LUK.24.37.1">Shinajpi manzharisha, shu ayara ricushcasna iyanauca.</s>
     </seg>
     <seg type="verse" id="b.LUK.24.38">
      <s id="b.LUK.24.38.1">Astaun Jesús paigunara nica: ¿Imarasha turbaringuichi, casna iyaiguna canguna corazombi shamujpi?</s>
     </seg>
     <seg type="verse" id="b.LUK.24.39">
      <s id="b.LUK.24.39.1">Ñuca maquiunara ricuichi, ñuca chaquiunaras.</s>
      <s id="b.LUK.24.39.2">Quiquin ñuca mani.</s>
      <s id="b.LUK.24.39.3">Llangaichi ñucara, ricuichi, shu aya, shu espíritu mana aichayujchu, mana tulluyujchu, canguna ñuca charishcara ricushcasna.</s>
     </seg>
     <seg type="verse" id="b.LUK.24.40">
      <s id="b.LUK.24.40.1">Casna rimasha, paihua maquiunaras chaquiunaras ricuchica paigunara.</s>
     </seg>
     <seg type="verse" id="b.LUK.24.41">
      <s id="b.LUK.24.41.1">Paiguna chara mana quirisha cushiyashcamanda, manzharishas raushcallai, Jesús paigunara nica: ¿Imaras charinguichichu caibi micungaj?</s>
     </seg>
     <seg type="verse" id="b.LUK.24.42">
      <s id="b.LUK.24.42.1">Shinajpi paita shu cusashca yacu aichahua pitira caranauca, ansa sacha mishquihua.</s>
     </seg>
     <seg type="verse" id="b.LUK.24.43">
      <s id="b.LUK.24.43.1">Paiga apica, micuca paiguna ñaupajpi.</s>
     </seg>
     <seg type="verse" id="b.LUK.24.44">
      <s id="b.LUK.24.44.1">Paigunara nica: Caigunami ñuca cangunara rimashca shimiuna, ñuca chara cangunahua tiaushcai.</s>
      <s id="b.LUK.24.44.2">Ministirica pactaringaj tucui ñucamanda quillcashcauna Moisesba ley shimíis, Diosmanda rimashcaunais, Salmos nishca cantanaunais.</s>
     </seg>
     <seg type="verse" id="b.LUK.24.45">
      <s id="b.LUK.24.45.1">Shinajpi, Jesús paiguna iyaira pascaca, Quillcaunara intindingaj.</s>
     </seg>
     <seg type="verse" id="b.LUK.24.46">
      <s id="b.LUK.24.46.1">Paigunara nica: Casnami quillcashca aca, casnami ministirica Cristo tormendarichu huañushcaunamanda causarichu quinsa punzhai;</s>
     </seg>
     <seg type="verse" id="b.LUK.24.47">
      <s id="b.LUK.24.47.1">paihua shutii yachachinauchu arrepentirinaras, ucharashcara perdonanaras tucui llactaunai, Jerusalenmanda callarisha.</s>
     </seg>
     <seg type="verse" id="b.LUK.24.48">
      <s id="b.LUK.24.48.1">Canguna cai tucuira ricujguna anguichi.</s>
     </seg>
     <seg type="verse" id="b.LUK.24.49">
      <s id="b.LUK.24.49.1">Ñuca Yaya cushca shimira canguna ahuai cachamusha.</s>
      <s id="b.LUK.24.49.2">Astaun saquirichi Jerusalén llactallai ahuamanda ushanara cui tucunagama.</s>
     </seg>
     <seg type="verse" id="b.LUK.24.50">
      <s id="b.LUK.24.50.1">Jesús paigunara canzhama pushaca, Betania llactagama.</s>
      <s id="b.LUK.24.50.2">Paihua maquiunara ahuai chutachisha, paigunara bendiciaca.</s>
     </seg>
     <seg type="verse" id="b.LUK.24.51">
      <s id="b.LUK.24.51.1">Paigunara bendiciaushallara, paigunamanda anzhurica, ahua pachama apashca aca.</s>
     </seg>
     <seg type="verse" id="b.LUK.24.52">
      <s id="b.LUK.24.52.1">Paigunaga, Jesusta adorashca huasha, cushihua Jerusalenma tigranauca.</s>
     </seg>
     <seg type="verse" id="b.LUK.24.53">
      <s id="b.LUK.24.53.1">Tucui horas templo nishca Diospa huasii tianauca, Diosta alabasha bendiciashas.</s>
      <s id="b.LUK.24.53.2">Amen.</s>
     </seg>
    </div>
   </div>
   <div type="book" id="b.JOH">
    <div type="chapter" id="b.JOH.1">
     <seg type="verse" id="b.JOH.1.1">
      <s id="b.JOH.1.1.1">Callari tiempoi Rimashca Shimi nishca tiaj aca.</s>
      <s id="b.JOH.1.1.2">Cai Rimashca Shimi Dioshua pariju tiaj aca.</s>
      <s id="b.JOH.1.1.3">Cai Rimashca Shimi Dios aca.</s>
     </seg>
     <seg type="verse" id="b.JOH.1.2">
      <s id="b.JOH.1.2.1">Callari tiempoi Dioshua pariju tiaj aca.</s>
     </seg>
     <seg type="verse" id="b.JOH.1.3">
      <s id="b.JOH.1.3.1">Tucui rashcauna pai rashcami aca.</s>
      <s id="b.JOH.1.3.2">Pai illaj mana imas rashcachu aca.</s>
     </seg>
     <seg type="verse" id="b.JOH.1.4">
      <s id="b.JOH.1.4.1">Paihuajpi causai tiaca.</s>
      <s id="b.JOH.1.4.2">Cai causaiga runaunara punzhayachina aca.</s>
     </seg>
     <seg type="verse" id="b.JOH.1.5">
      <s id="b.JOH.1.5.1">Cai punzhayachina llandu tutara punzhayachin, astaun llanduga punzhayachinara mana llanducachu.</s>
     </seg>
     <seg type="verse" id="b.JOH.1.6">
      <s id="b.JOH.1.6.1">Shu Dios cachamushca runa, Juan nishca, tiauca.</s>
     </seg>
     <seg type="verse" id="b.JOH.1.7">
      <s id="b.JOH.1.7.1">Cai Juanga shamuca cai punzhayachinara ricsichingaj, pai rimashcamanda tucui runauna quirinauchu.</s>
     </seg>
     <seg type="verse" id="b.JOH.1.8">
      <s id="b.JOH.1.8.1">Juan mana cai punzhayachinachu aca, astaun cai punzhayachinara ricsichingaj shamucami.</s>
     </seg>
     <seg type="verse" id="b.JOH.1.9">
      <s id="b.JOH.1.9.1">Chi cierto punzhayachina, tucui runaunara punzhayachij, cai pachama shamuuca.</s>
     </seg>
     <seg type="verse" id="b.JOH.1.10">
      <s id="b.JOH.1.10.1">Paiga cai pachai tiaca.</s>
      <s id="b.JOH.1.10.2">Cai pacha pai rashcami aca.</s>
      <s id="b.JOH.1.10.3">Astaun cai pacha paita mana ricsicachu.</s>
     </seg>
     <seg type="verse" id="b.JOH.1.11">
      <s id="b.JOH.1.11.1">Paihuajma shamuca, randi paihuajguna mana paita chasquinaucachu.</s>
     </seg>
     <seg type="verse" id="b.JOH.1.12">
      <s id="b.JOH.1.12.1">Astaumbas tucui paita chasquijgunara ushaira cuca Diospa churiuna tucungaj, maicans paihua shutii quirisha.</s>
     </seg>
     <seg type="verse" id="b.JOH.1.13">
      <s id="b.JOH.1.13.1">Caiguna mana yahuarmanda, mana runa aichamandas, mana runa munaimandas iñachishca anaun.</s>
      <s id="b.JOH.1.13.2">Astaun Diospa munaimandalla iñachishca anaunmi.</s>
     </seg>
     <seg type="verse" id="b.JOH.1.14">
      <s id="b.JOH.1.14.1">Cai Rimashca Shimiga runa tucuca, ñucanchihua pariju causaca.</s>
      <s id="b.JOH.1.14.2">Paihua sumajta ricucanchi, Yaya Diospa sapalla churi sumaj cuenta.</s>
      <s id="b.JOH.1.14.3">Paiga gracia nishca ali iyaihua undashca aca; ima llullanas iliaca paihua.</s>
     </seg>
     <seg type="verse" id="b.JOH.1.15">
      <s id="b.JOH.1.15.1">Juan paimanda rimasha, caparisha nica: Caimi ñuca rimaushca runa, ñuca huashai shamuj ñucamanda yalimi, nisha, pai ñucamanda ñaupa ashcaraigu.</s>
     </seg>
     <seg type="verse" id="b.JOH.1.16">
      <s id="b.JOH.1.16.1">Pai ashcara charishcamanda tucui ñucanchi apishcanchi, maspas paihua mana tucurihuaj gracia nishca ali iyairas.</s>
     </seg>
     <seg type="verse" id="b.JOH.1.17">
      <s id="b.JOH.1.17.1">Ley camachishca shimi Moisesmanda rimashca aca, randi gracia nishca ali iyai cierto shimis Jesucristomanda shamunauca.</s>
     </seg>
     <seg type="verse" id="b.JOH.1.18">
      <s id="b.JOH.1.18.1">Pihuas imahoras Diosta mana ricushcachu.</s>
      <s id="b.JOH.1.18.2">Paihua sapalla Churilla, Yayahua pariju tiaj, pailla Diosta ricsichicami.</s>
     </seg>
     <seg type="verse" id="b.JOH.1.19">
      <s id="b.JOH.1.19.1">Caitaga Juan rimashcami, imahoras judioguna Jerusalén llactamanda sacerdoteunara Levitas nishcaunandi cachanauca paita tapungaj: ¿Pitanguiri can? nisha.</s>
     </seg>
     <seg type="verse" id="b.JOH.1.20">
      <s id="b.JOH.1.20.1">Paiga rimaca, mana umachicachu, astaun ciertora rimaca: Ñucaga mana Cristochu ani, nisha.</s>
     </seg>
     <seg type="verse" id="b.JOH.1.21">
      <s id="b.JOH.1.21.1">Paitaga tapunauca: Shinajpiga, ¿Imarai?</s>
      <s id="b.JOH.1.21.2">¿Elíaschu angui? nisha.</s>
      <s id="b.JOH.1.21.3">Paiga: Mana, nica.</s>
      <s id="b.JOH.1.21.4">¿Diosmanda rimajehu angui? ninauca.</s>
      <s id="b.JOH.1.21.5">Paiga cutipaca: Mana.</s>
     </seg>
     <seg type="verse" id="b.JOH.1.22">
      <s id="b.JOH.1.22.1">Paita ninauca: Shinasha ¿pitanguiri?</s>
      <s id="b.JOH.1.22.2">Cuentahuai, ñucanchira cachamujgunara cutipangaj.</s>
      <s id="b.JOH.1.22.3">¿Imara ningui can quiquinmanda?</s>
     </seg>
     <seg type="verse" id="b.JOH.1.23">
      <s id="b.JOH.1.23.1">Juan nica: Ñuca runa illashca partimanda caparij shimi ani: Señorba nambira diríchuyachichi, nisha, Diosmanda rimaj Isaías rimashcasna.</s>
     </seg>
     <seg type="verse" id="b.JOH.1.24">
      <s id="b.JOH.1.24.1">Cai cachamushca runauna íariseogunamanda anauca.</s>
     </seg>
     <seg type="verse" id="b.JOH.1.25">
      <s id="b.JOH.1.25.1">Shinajpi Juanda tapunauca: ¿Imarasha bautisangui, nisha, can mana Cristo asha, mana Elíaspas, mana Diosmanda rimaj ashas?</s>
     </seg>
     <seg type="verse" id="b.JOH.1.26">
      <s id="b.JOH.1.26.1">Juan paigunara cutipasha nica: Ñucaga yacui bautisani; randi, canguna chaupi shungüi shu canguna mana ricsishca runa tiaun.</s>
     </seg>
     <seg type="verse" id="b.JOH.1.27">
      <s id="b.JOH.1.27.1">Caimi ñuca huashai shamuj.</s>
      <s id="b.JOH.1.27.2">Paiga ñucamanda yalimi.</s>
      <s id="b.JOH.1.27.3">Paihua zapatos huascara pascanallas mana valijchu ani.</s>
     </seg>
     <seg type="verse" id="b.JOH.1.28">
      <s id="b.JOH.1.28.1">Caiguna Betabara nishca llactai tucuca, Jordan yacu chimbara, Juan bautisaushcai.</s>
     </seg>
     <seg type="verse" id="b.JOH.1.29">
      <s id="b.JOH.1.29.1">Cayandi punzha Juan Jesusta paihuajma shamuuta ricuca.</s>
      <s id="b.JOH.1.29.2">Pai Jesusta ricusha: Caiga, nica, Diospa Borrego, cai pacha uchara llushpichij.</s>
     </seg>
     <seg type="verse" id="b.JOH.1.30">
      <s id="b.JOH.1.30.1">Caimi ñuca rimaushca runa: Ñuca huashai shamuj, paiga ñucamanda yalimi, pai ñucamanda ñaupa ashcaraigu, nisha.</s>
     </seg>
     <seg type="verse" id="b.JOH.1.31">
      <s id="b.JOH.1.31.1">Paita mana ricsicanichu; astaun Israelma paita ricsichingaj, ñuca yacui bautisasha shamucani.</s>
     </seg>
     <seg type="verse" id="b.JOH.1.32">
      <s id="b.JOH.1.32.1">Shinallara Juan nica: Espiritura urpisna ahua pachamanda irgumujta ricucani; paihua ahuai tiauca.</s>
     </seg>
     <seg type="verse" id="b.JOH.1.33">
      <s id="b.JOH.1.33.1">Ñucaga paita mana ricsicanichu; randi, ñucara yacui bautisangaj cachamuj, paiga ñucara nihuaca: Maicamba ahuai Espíritu urmashcara ricungui, paiga Santo Espirituhua bautisajmi.</s>
     </seg>
     <seg type="verse" id="b.JOH.1.34">
      <s id="b.JOH.1.34.1">Paita ricucani.</s>
      <s id="b.JOH.1.34.2">Ciertora rimashcani: Caimi Diospa Churi, nisha.</s>
     </seg>
     <seg type="verse" id="b.JOH.1.35">
      <s id="b.JOH.1.35.1">Cayandi punzha, Juan cuti chihui tiauca, ishqui pai yachachishca runaunandi.</s>
     </seg>
     <seg type="verse" id="b.JOH.1.36">
      <s id="b.JOH.1.36.1">Juan Jesusta chihui puriuta ricuusha: Caiga Diospa Borregomi, nica.</s>
     </seg>
     <seg type="verse" id="b.JOH.1.37">
      <s id="b.JOH.1.37.1">Chi ishqui yachachishca runauna pai rimashcara uyanauca; Jesusta catinauca.</s>
     </seg>
     <seg type="verse" id="b.JOH.1.38">
      <s id="b.JOH.1.38.1">Jesús voltiarisha, paita catijgunara ricuca.</s>
      <s id="b.JOH.1.38.2">¿Imara mascanguichi? nica.</s>
      <s id="b.JOH.1.38.3">Paiguna cutipasha ninauca: Rabí, (caita runa shimii, Yachachij nin) ¿maibira causaungui?</s>
     </seg>
     <seg type="verse" id="b.JOH.1.39">
      <s id="b.JOH.1.39.1">Jesús: Ricuj shamichi, nica.</s>
      <s id="b.JOH.1.39.2">Paiguna rishaga, pai tiaushcara ricunauca.</s>
      <s id="b.JOH.1.39.3">Las cuatro mayan tucujpi paihua pariju saquirinauca chi punzhai.</s>
     </seg>
     <seg type="verse" id="b.JOH.1.40">
      <s id="b.JOH.1.40.1">Cai ishqui Juan rimashcara uyajguna, Jesusta catimujguna, cai ishquimanda shuj Andrés maca, Simón Pedro uqui.</s>
     </seg>
     <seg type="verse" id="b.JOH.1.41">
      <s id="b.JOH.1.41.1">Paiga paihua uqui Simonda ñaupa punda tupasha, paita nica: Mesías nishcara tupashcanchi; caita runa shimii Cristo nin.</s>
     </seg>
     <seg type="verse" id="b.JOH.1.42">
      <s id="b.JOH.1.42.1">Andrés paihua uqui Simonda Jesusma pushamuca.</s>
      <s id="b.JOH.1.42.2">Jesús paita ricusha: Can Simón angui, Jonaspa churi, nica, canda Cefas shutichishca angui; caita Pedro nin.</s>
     </seg>
     <seg type="verse" id="b.JOH.1.43">
      <s id="b.JOH.1.43.1">Cayandi punzha Jesús Galilea partima risha nica.</s>
      <s id="b.JOH.1.43.2">Paiga Felipera tupasha, paita nica: Ñucahua catihaui.</s>
     </seg>
     <seg type="verse" id="b.JOH.1.44">
      <s id="b.JOH.1.44.1">Felipe Betsaida llactamanda runa aca.</s>
      <s id="b.JOH.1.44.2">Shinallara chi llacta Andrés Pedros causaushca llacta aca.</s>
     </seg>
     <seg type="verse" id="b.JOH.1.45">
      <s id="b.JOH.1.45.1">Felipe Natanaelda tupaca; paita nica: Moisés pai camachishca shimii quillcaushca runara tupashcanchi.</s>
      <s id="b.JOH.1.45.2">Diosmanda rimajguna shinallara paimanda quillcanauca.</s>
      <s id="b.JOH.1.45.3">Paimi Nazaretmanda Jesús, José churi.</s>
     </seg>
     <seg type="verse" id="b.JOH.1.46">
      <s id="b.JOH.1.46.1">Natanael nica: ¿Nazaretmanda ima alira shamunara ushangachui?</s>
      <s id="b.JOH.1.46.2">Felipe cutipaca: Ricuj shami, nisha.</s>
     </seg>
     <seg type="verse" id="b.JOH.1.47">
      <s id="b.JOH.1.47.1">Jesús Natanael paima shamushcara ricusha, Natanaelmanda rimasha nica: Cai runa cierto Israel runami, pai mana umachijchu.</s>
     </seg>
     <seg type="verse" id="b.JOH.1.48">
      <s id="b.JOH.1.48.1">Natanael paita nica: ¿Maimanda ricsihuanguichu ñucara?</s>
      <s id="b.JOH.1.48.2">Jesús cutipasha: Felipe canda manara cayajllaira, can higo yura ucui shayaushcai, canda ricucani, nica.</s>
     </seg>
     <seg type="verse" id="b.JOH.1.49">
      <s id="b.JOH.1.49.1">Natanael cutipasha rimaca: Rabí, Yachachij, nisha, can Diospa Churi angui, can Israel Rey apu mangui.</s>
     </seg>
     <seg type="verse" id="b.JOH.1.50">
      <s id="b.JOH.1.50.1">Cutipasha, Jesús paita nica: ¿Ñuca canda higo yura ucui ricucani nishcamanda quiriungui?</s>
      <s id="b.JOH.1.50.2">Caigunamanda yahunara ricunguimi.</s>
     </seg>
     <seg type="verse" id="b.JOH.1.51">
      <s id="b.JOH.1.51.1">Jesús nica: Cierto pacha cangunara nini: Caimanda huasha ahua pacha pascashcara ricunguichi; Diospa angelguna Runa Churi ahuai sicasha irgusha rajgunara ricunguichimi.</s>
     </seg>
    </div>
    <div type="chapter" id="b.JOH.2">
     <seg type="verse" id="b.JOH.2.1">
      <s id="b.JOH.2.1.1">Quinsa punzha tucunahua, borara ranauca Caná llactai.</s>
      <s id="b.JOH.2.1.2">Caná Galilea partii tiaca.</s>
      <s id="b.JOH.2.1.3">Jesuspa mama chi borai tiauca.</s>
     </seg>
     <seg type="verse" id="b.JOH.2.2">
      <s id="b.JOH.2.2.1">Jesús pai yachachishca runaunandi borama convirashca anauca.</s>
     </seg>
     <seg type="verse" id="b.JOH.2.3">
      <s id="b.JOH.2.3.1">Borai, vino pishijpi, Jesuspa mama paita nica: Vino illan.</s>
     </seg>
     <seg type="verse" id="b.JOH.2.4">
      <s id="b.JOH.2.4.1">Jesús paita nica: ¿Huarmi, imarasha casna rimahuangui?</s>
      <s id="b.JOH.2.4.2">Ñuca horas chara mana pactamunzhu.</s>
     </seg>
     <seg type="verse" id="b.JOH.2.5">
      <s id="b.JOH.2.5.1">Paihua mama sirvijgunama nica: Tucui pai ima rimashcaras ranguichi.</s>
     </seg>
     <seg type="verse" id="b.JOH.2.6">
      <s id="b.JOH.2.6.1">Chihui socta atun rumi quisauna tianauca, judioguna armana yachai tono, caran quisa quinsa manga tupu aca.</s>
     </seg>
     <seg type="verse" id="b.JOH.2.7">
      <s id="b.JOH.2.7.1">Jesús paigunara nica: Quisaunara undachichi yacuhua.</s>
      <s id="b.JOH.2.7.2">Shinajpi undajta undachinauca.</s>
     </seg>
     <seg type="verse" id="b.JOH.2.8">
      <s id="b.JOH.2.8.1">Shinajpi paigunara nica: Llucchichi cuna; borayuj dueñoma apaichi.</s>
      <s id="b.JOH.2.8.2">Apanaucami.</s>
     </seg>
     <seg type="verse" id="b.JOH.2.9">
      <s id="b.JOH.2.9.1">Cai yacumanda rashca vinora camashca huasha, borayuj dueño maimanda apamushcara mana yachasha, randi yacura llucchij sirvijguna yachanaucami, pai carira cayaca.</s>
     </seg>
     <seg type="verse" id="b.JOH.2.10">
      <s id="b.JOH.2.10.1">Carira nica: Tucui runa ñaupa punda ali vinora upichin; pactajta upishca huasha yanga vinora cun; randi can ali vinora cunagama huacachishcangui.</s>
     </seg>
     <seg type="verse" id="b.JOH.2.11">
      <s id="b.JOH.2.11.1">Cai ñaupa punda munanaita ricurinara Jesús Galileai tiaj Caná llactai rarcami, paihua sumajta ricuchisha.</s>
      <s id="b.JOH.2.11.2">Pai yachachishca runauna paihuajpi quirinauca.</s>
     </seg>
     <seg type="verse" id="b.JOH.2.12">
      <s id="b.JOH.2.12.1">Caimanda huasha Capernaum nishca llactama irgunauca, paihua pariju paihua mama, paihua uquiuna, pai yachachishca runaunandi.</s>
      <s id="b.JOH.2.12.2">Mana ashca punzhauna chihui tianaucachu.</s>
     </seg>
     <seg type="verse" id="b.JOH.2.13">
      <s id="b.JOH.2.13.1">Judioguna Pascua ista mayanllayauca.</s>
      <s id="b.JOH.2.13.2">Jesús Jerusalenma sicaca.</s>
     </seg>
     <seg type="verse" id="b.JOH.2.14">
      <s id="b.JOH.2.14.1">Templo huasii huagrara borregora urpira catujgunara tupaca; shinallara cullquira turcajguna chihui tiajtas tupaca.</s>
     </seg>
     <seg type="verse" id="b.JOH.2.15">
      <s id="b.JOH.2.15.1">Jesusga huascaunara ahuasha azutinara rarcami.</s>
      <s id="b.JOH.2.15.2">Tucui chigunara templomanda ichuca, borregounandi, huagraunandi.</s>
      <s id="b.JOH.2.15.3">Shinallara turcajguna cullquira allpama talica, paiguna mesaunaras voltiachica.</s>
     </seg>
     <seg type="verse" id="b.JOH.2.16">
      <s id="b.JOH.2.16.1">Urpira catujgunara nica: Llucchichi cai tucuira.</s>
      <s id="b.JOH.2.16.2">Ñuca Yaya huasira ama catuna huasira raichichu.</s>
     </seg>
     <seg type="verse" id="b.JOH.2.17">
      <s id="b.JOH.2.17.1">Shinajpi pai yachachishca runauna ñaupa horas quillcashcara iyarinauca, imasna nin: Camba huasira llaquina tucuchihuanmi.</s>
     </seg>
     <seg type="verse" id="b.JOH.2.18">
      <s id="b.JOH.2.18.1">Judiogunaga paita cutipanauca, nisha: ¿Ima munanaita ricurinara ricuchihuanguichu cai tucuira rashcamanda?</s>
     </seg>
     <seg type="verse" id="b.JOH.2.19">
      <s id="b.JOH.2.19.1">Jesús cutipasha nica: Cai templora tulaichi, ñucaga quinsa punzhai cuti shayachishami.</s>
     </seg>
     <seg type="verse" id="b.JOH.2.20">
      <s id="b.JOH.2.20.1">Judioguna caita uyasha ninauca: Chuscu chunga socta huatara tarabasha cai templora shayachishca aca, canga ¿quinsa punzhallaichu shayachingui?</s>
     </seg>
     <seg type="verse" id="b.JOH.2.21">
      <s id="b.JOH.2.21.1">Jesusga, templo nisha, paihua quiquin aichamanda rimaca.</s>
     </seg>
     <seg type="verse" id="b.JOH.2.22">
      <s id="b.JOH.2.22.1">Shinasha, pai huañushcaunamanda causarimushcai, pai yachachishca runauna cai rimashcara iyarinauca.</s>
      <s id="b.JOH.2.22.2">Dios quillcashcara quirinaucami, shinallara Jesús rimashca shimira quirinauca.</s>
     </seg>
     <seg type="verse" id="b.JOH.2.23">
      <s id="b.JOH.2.23.1">Jesús Jerusalembi tiausha, Pascua ista punzhaunai, ashca runauna Jesuspa shutii quirinauca, pai munanaita ricurinaunara ricusha.</s>
     </seg>
     <seg type="verse" id="b.JOH.2.24">
      <s id="b.JOH.2.24.1">Jesusga paillara paiguna maquii saquinara mana munacachu, tucui runaunara ricsij asha.</s>
     </seg>
     <seg type="verse" id="b.JOH.2.25">
      <s id="b.JOH.2.25.1">Runaunamanda pihuas rimanara mana ministicachu.</s>
      <s id="b.JOH.2.25.2">Paiga tucui runa shungüi charishcara yachaca.</s>
     </seg>
    </div>
    <div type="chapter" id="b.JOH.3">
     <seg type="verse" id="b.JOH.3.1">
      <s id="b.JOH.3.1.1">Shu Nicodemo nishca fariseo runa tiaca; judioguna atun apu maca.</s>
     </seg>
     <seg type="verse" id="b.JOH.3.2">
      <s id="b.JOH.3.2.1">Nicodemo Jesusma tuta shamuca: Rabí, Yachachij, nica, can Diosmanda shamushca yachachij ajta ricsinchi.</s>
      <s id="b.JOH.3.2.2">Manapihuas can rashcasna munanaita ricurinaunara rangaj ushanma Dios mana paihua tiajpi.</s>
     </seg>
     <seg type="verse" id="b.JOH.3.3">
      <s id="b.JOH.3.3.1">Jesús cutipasha paita nica: Cierto pacha canda nini: Maicambas mana cuti pagarisha, Dios mandana pachara ricunara mana ushangachu.</s>
     </seg>
     <seg type="verse" id="b.JOH.3.4">
      <s id="b.JOH.3.4.1">Nicodemo nica: Runaga ¿imasna rasha cuti pagaringachu rucu asha?</s>
      <s id="b.JOH.3.4.2">¿Paiga mama icsai cuti icunara ushangachu pagaringaj?</s>
     </seg>
     <seg type="verse" id="b.JOH.3.5">
      <s id="b.JOH.3.5.1">Jesús cutipaca: Cierto pacha canda nini, maicans yacumandas Espiritumandas mana pagarisha, Dios mandana pachai icunara mana ushangachu.</s>
     </seg>
     <seg type="verse" id="b.JOH.3.6">
      <s id="b.JOH.3.6.1">Aichamanda pagarij aichami; Espiritumandas pagarij espiritumi.</s>
     </seg>
     <seg type="verse" id="b.JOH.3.7">
      <s id="b.JOH.3.7.1">Ama manzharichu ñuca canda nisha: Cutillara pagarina anguichi.</s>
     </seg>
     <seg type="verse" id="b.JOH.3.8">
      <s id="b.JOH.3.8.1">Huaira maimandas huairamun, pai tulupushcara uyarin.</s>
      <s id="b.JOH.3.8.2">Astaun huaira maimandas shamun, maimas rin, can mana yachanguichu.</s>
      <s id="b.JOH.3.8.3">Shinallarami tucui Espiritumanda pagarishcauna.</s>
     </seg>
     <seg type="verse" id="b.JOH.3.9">
      <s id="b.JOH.3.9.1">Nicodemo paita cutipasha: ¿Imasna rasha casna tucungai? nica.</s>
     </seg>
     <seg type="verse" id="b.JOH.3.10">
      <s id="b.JOH.3.10.1">Jesús paita nica: ¿Can Israel Yachachij Apu ashallarachu, caita mana yachangui?</s>
     </seg>
     <seg type="verse" id="b.JOH.3.11">
      <s id="b.JOH.3.11.1">Cierto pacha, canda nini, ñucanchi yachashcara rimanchi, ñucanchi ricushcaras ricuchinchi; cangunaga ñucanchi rimashcaunara mana chasquinguichi.</s>
     </seg>
     <seg type="verse" id="b.JOH.3.12">
      <s id="b.JOH.3.12.1">Canguna ñuca cai pachamanda cuentashcaunara mana quirisha, ¿imasna rashara ñuca ahua pachamanda cuentashcaunara quiringuichi?</s>
     </seg>
     <seg type="verse" id="b.JOH.3.13">
      <s id="b.JOH.3.13.1">Pihuas ahua pachama mana sicacachu, astaun ahua pachamanda irgumujlla; pai ahua pachai tiaj Runa Churimi.</s>
     </seg>
     <seg type="verse" id="b.JOH.3.14">
      <s id="b.JOH.3.14.1">Imasna Moisés chaquishca allpa partii machacuira atarichica caspi ahuai, shinallara Runa Churi atarichishca anga,</s>
     </seg>
     <seg type="verse" id="b.JOH.3.15">
      <s id="b.JOH.3.15.1">tucui maicambas paihuajpi quirisha ama chingarichu, astaumbas huiñai causaira charichu.</s>
     </seg>
     <seg type="verse" id="b.JOH.3.16">
      <s id="b.JOH.3.16.1">Casnami Dios cai pachara llaquica, paihua sapalla Churira cuca, maicans paihuajpi quirisha ama chingarichu, astaumbas huiñai causaira charichu.</s>
     </seg>
     <seg type="verse" id="b.JOH.3.17">
      <s id="b.JOH.3.17.1">Diosga paihua Churira mana cachamucachu cai pachara causayachingaj, astaun paimanda cai pachara quishpichingaj.</s>
     </seg>
     <seg type="verse" id="b.JOH.3.18">
      <s id="b.JOH.3.18.1">Maicans paihuajpi quirijga mana causayachishcachu, astaun maicans mana quirijta ña causayachishcami, Diospa sapalla Churi shutii mana quirishcamanda.</s>
     </seg>
     <seg type="verse" id="b.JOH.3.19">
      <s id="b.JOH.3.19.1">Caimi causayana: Punzha cai pachama shamuca, runaunaga punzhamanda yali tutara llaquinauca, paiguna rashcauna manali ashcamanda.</s>
     </seg>
     <seg type="verse" id="b.JOH.3.20">
      <s id="b.JOH.3.20.1">Tucui manalira rajguna punzhara chijninaun, punzhama mana shamunaun, paiguna rashcaunai ama piñai tucungaj.</s>
     </seg>
     <seg type="verse" id="b.JOH.3.21">
      <s id="b.JOH.3.21.1">Alira rajga punzhama shamun pai rashcauna Dios rashcaunami ricuchingaj.</s>
     </seg>
     <seg type="verse" id="b.JOH.3.22">
      <s id="b.JOH.3.22.1">Chi huasha, Jesús pai yachachishca runaunandi Judeá partima shamuca.</s>
      <s id="b.JOH.3.22.2">Paigunahua chihui tiaushcai bautisacami.</s>
     </seg>
     <seg type="verse" id="b.JOH.3.23">
      <s id="b.JOH.3.23.1">Juan shinallara Enon llactai bautisauca, Salim llacta mayambi, ashca yacu chihui tiashcamanda.</s>
      <s id="b.JOH.3.23.2">Shamujguna bautisashca anauca.</s>
     </seg>
     <seg type="verse" id="b.JOH.3.24">
      <s id="b.JOH.3.24.1">Juan chonda cularbi chara mana ishcashcachu aca.</s>
     </seg>
     <seg type="verse" id="b.JOH.3.25">
      <s id="b.JOH.3.25.1">Juan yachachishca runauna judiogunahua rimananauca paiguna aichara maillana yachaimanda rimasha.</s>
     </seg>
     <seg type="verse" id="b.JOH.3.26">
      <s id="b.JOH.3.26.1">Juanma shamunauca: Rabí, Yachachij, nisha, Jordan chimbai canhua tiaushca runa, can rimaushca, shinallara bautisaunmi; tucui paihuajma shamunaun.</s>
     </seg>
     <seg type="verse" id="b.JOH.3.27">
      <s id="b.JOH.3.27.1">Juan cutipaca: Runa mana imaras apiñara ushanzhu mana paima cushca ajpi ahua pachamanda.</s>
     </seg>
     <seg type="verse" id="b.JOH.3.28">
      <s id="b.JOH.3.28.1">Cangunallara ñuca rimashcara uyajguna anguichi, ñuca rimashcasna: Ñucaga mana Cristochu ani, astaun paimanda ñaupa cachamushca ani, nisha.</s>
     </seg>
     <seg type="verse" id="b.JOH.3.29">
      <s id="b.JOH.3.29.1">Huarmira charijga carimi; randi cari amigo, paihua pariju shayarij, paihua shimira uyasha, ashcara cushiyan cari shimira uyashcamanda.</s>
      <s id="b.JOH.3.29.2">Shinami ñuca cushi pactarin.</s>
     </seg>
     <seg type="verse" id="b.JOH.3.30">
      <s id="b.JOH.3.30.1">Pai yaparinara mimstirin, ñucaga pishiyanara.</s>
     </seg>
     <seg type="verse" id="b.JOH.3.31">
      <s id="b.JOH.3.31.1">Ahuamanda shamuj tucuimanda yalimi.</s>
      <s id="b.JOH.3.31.2">Cai pachamanda ajga cai pachamandallami, cai pachamanda shimiunaras riman.</s>
      <s id="b.JOH.3.31.3">Ahua pachamanda shamuj tucuimanda yalimi.</s>
     </seg>
     <seg type="verse" id="b.JOH.3.32">
      <s id="b.JOH.3.32.1">Imara ricushas uyashas, caillara riman.</s>
      <s id="b.JOH.3.32.2">Mana pihuasga pai rimashcara chasquinzhu.</s>
     </seg>
     <seg type="verse" id="b.JOH.3.33">
      <s id="b.JOH.3.33.1">Maicans pai rimashcara chasquisha, paiga Dios cierto rimaj ashcara ricuchin.</s>
     </seg>
     <seg type="verse" id="b.JOH.3.34">
      <s id="b.JOH.3.34.1">Dios cachamushca Runa Dios rimashca shimiunara riman.</s>
      <s id="b.JOH.3.34.2">Dios mana tupusha Espiritura cunzhu.</s>
     </seg>
     <seg type="verse" id="b.JOH.3.35">
      <s id="b.JOH.3.35.1">Yaya Churira llaquin; tucuira paihua maquii entregashcami.</s>
     </seg>
     <seg type="verse" id="b.JOH.3.36">
      <s id="b.JOH.3.36.1">Maicans Churu quirisha huiñai causaira charin.</s>
      <s id="b.JOH.3.36.2">Maicans Churira mana casusha, causaira mana ricungachu, randi Dios piñarishca paihua ahuai tianmi.</s>
     </seg>
    </div>
    <div type="chapter" id="b.JOH.4">
     <seg type="verse" id="b.JOH.4.1">
      <s id="b.JOH.4.1.1">Fariseoguna Jesús Juanmanda yali runaunara yachachiun bautisaun nishcara uyanauca.</s>
     </seg>
     <seg type="verse" id="b.JOH.4.2">
      <s id="b.JOH.4.2.1">Randi Jesús mana bautisacachu, astaun pai yachachishca runauna bautisajguna anauca.</s>
     </seg>
     <seg type="verse" id="b.JOH.4.3">
      <s id="b.JOH.4.3.1">Jesusga fariseoguna cai shimira uyashcara yachasha, Judea partimanda llucshisha, cutillara Galilea partima rica.</s>
     </seg>
     <seg type="verse" id="b.JOH.4.4">
      <s id="b.JOH.4.4.1">Ministiricami Samaría partira pasangaj.</s>
     </seg>
     <seg type="verse" id="b.JOH.4.5">
      <s id="b.JOH.4.5.1">Shinajpi Jesús shu Samaría partii tiaj Sicar nishca llactama pactamuca.</s>
      <s id="b.JOH.4.5.2">Cai llacta Jacob paihua churi Josema cushca allpa mayambi tiauca.</s>
     </seg>
     <seg type="verse" id="b.JOH.4.6">
      <s id="b.JOH.4.6.1">Jacobpa yacu bujyu chihui tiaca.</s>
      <s id="b.JOH.4.6.2">Shinajpi Jesús nambira purisha, sambayashca asha, yacu bujyu rayai tiarica.</s>
      <s id="b.JOH.4.6.3">Doce horas tupu aca.</s>
     </seg>
     <seg type="verse" id="b.JOH.4.7">
      <s id="b.JOH.4.7.1">Shu Samariamanda huarmi yacura apingaj shamuca.</s>
      <s id="b.JOH.4.7.2">Jesús paita nica: Yacura upichihuai.</s>
     </seg>
     <seg type="verse" id="b.JOH.4.8">
      <s id="b.JOH.4.8.1">Yachachishca runauna micunara randingaj llactama rinaushca aca.</s>
     </seg>
     <seg type="verse" id="b.JOH.4.9">
      <s id="b.JOH.4.9.1">Samariamanda huarmi Jesusta nica: ¿Imarasha can judio runa asha ñucara upina yacura mañangui, ñuca Samaría huarmi asha?</s>
      <s id="b.JOH.4.9.2">Judioguna Samaría runaunahua mana llutarinaun.</s>
     </seg>
     <seg type="verse" id="b.JOH.4.10">
      <s id="b.JOH.4.10.1">Jesús cutipaca: Can Dios cuyashcara ricsishaga, canda, Upichihuai nisha rimajtas ricsishaga, can paita mañanguima, paiga causana yacura canda cunma.</s>
     </seg>
     <seg type="verse" id="b.JOH.4.11">
      <s id="b.JOH.4.11.1">Huarmi nica: Señor, imaras mana charingui yacura llucchingaj; yacu uctu yapa ucumi.</s>
      <s id="b.JOH.4.11.2">¿Maimanda cai causana yacura charinguichu?</s>
     </seg>
     <seg type="verse" id="b.JOH.4.12">
      <s id="b.JOH.4.12.1">Ñucanchi Jacob yaya cai yacu uctura cuyahuaca.</s>
      <s id="b.JOH.4.12.2">Cai yacu uctumanda pai upiuca churiunandi animalgunandi.</s>
      <s id="b.JOH.4.12.3">Canga ¿paimanda valichú angui?</s>
     </seg>
     <seg type="verse" id="b.JOH.4.13">
      <s id="b.JOH.4.13.1">Jesús cutipaca: Maicans cai yacura upishaga cutillara upinaichingami.</s>
     </seg>
     <seg type="verse" id="b.JOH.4.14">
      <s id="b.JOH.4.14.1">Randi maicans ñuca cushca yacura upisha, huiñaigama mana cuti upinaichingachu.</s>
      <s id="b.JOH.4.14.2">Ñuca cushca yacuga paihua shungu ucui yacu bujyu cuenta pahuangami huiñai causaira cungaj.</s>
     </seg>
     <seg type="verse" id="b.JOH.4.15">
      <s id="b.JOH.4.15.1">Huarmi paita nica: Señor, cai yacura cuhuai, ñuca ama upinaichingaj, ama caima llucchij shamungaj.</s>
     </seg>
     <seg type="verse" id="b.JOH.4.16">
      <s id="b.JOH.4.16.1">Jesús nica: Carira cayai risha, caima shamichi.</s>
     </seg>
     <seg type="verse" id="b.JOH.4.17">
      <s id="b.JOH.4.17.1">Huarmi cutipasha nica: Cari illaj ani.</s>
      <s id="b.JOH.4.17.2">Jesusga nica: Ciertomi ningui, Cari illaj mani.</s>
     </seg>
     <seg type="verse" id="b.JOH.4.18">
      <s id="b.JOH.4.18.1">Pichca carira charishcangui; can cuna chariushca mana quiquin carichu.</s>
      <s id="b.JOH.4.18.2">Shina nisha, ciertomi rimashcangui.</s>
     </seg>
     <seg type="verse" id="b.JOH.4.19">
      <s id="b.JOH.4.19.1">Huarmiga: Señor, nica, can Diosmanda rimaj angui, yachin.</s>
     </seg>
     <seg type="verse" id="b.JOH.4.20">
      <s id="b.JOH.4.20.1">Ñucanchi yayauna cai urcui Diosta alabanauca.</s>
      <s id="b.JOH.4.20.2">Randi canguna ninguichi Jerusalenllai Diosta alabanami, nisha.</s>
     </seg>
     <seg type="verse" id="b.JOH.4.21">
      <s id="b.JOH.4.21.1">Jesús paita nica: Huarmi, quirihuai, nisha, horas pactaringami mana cai urcuis, mana Jerusalembis Yayara alabanguichi.</s>
     </seg>
     <seg type="verse" id="b.JOH.4.22">
      <s id="b.JOH.4.22.1">Canguna mana ricsishcara adoranguichi; randi ñucanchi ricsishcallara adoranchi.</s>
      <s id="b.JOH.4.22.2">Quishpinaga judiogunamanda shamun.</s>
     </seg>
     <seg type="verse" id="b.JOH.4.23">
      <s id="b.JOH.4.23.1">Horas shamun, amallara pactamun, imahoras cierto adorajguna Yayara almai cierto adoranaungami.</s>
      <s id="b.JOH.4.23.2">Shinallara Yaya casna adorajgunara mascanmi paita adorangaj.</s>
     </seg>
     <seg type="verse" id="b.JOH.4.24">
      <s id="b.JOH.4.24.1">Diosga Espiritumi.</s>
      <s id="b.JOH.4.24.2">Paita adorajguna almai cierto adorangaj ministirinmi.</s>
     </seg>
     <seg type="verse" id="b.JOH.4.25">
      <s id="b.JOH.4.25.1">Huarmiga: Ñuca yachanimi, nica, Mesías nishca shamuna angami, pai Cristo nishca shutichishcami.</s>
      <s id="b.JOH.4.25.2">Pai shamujpiga tucuira yachachinga ñucanchira.</s>
     </seg>
     <seg type="verse" id="b.JOH.4.26">
      <s id="b.JOH.4.26.1">Jesús paita nica: Ñuca canhua rimau, Cristo maní.</s>
     </seg>
     <seg type="verse" id="b.JOH.4.27">
      <s id="b.JOH.4.27.1">Chi ratollaira pai yachachishca runauna shamunauca.</s>
      <s id="b.JOH.4.27.2">Jesús cai huarmihua rimaushcamanda manzharinauca, astaun mana pihuas paita tapucachu: ¿Imara tapungui? nisha, ¿imara paihua rimangui?</s>
     </seg>
     <seg type="verse" id="b.JOH.4.28">
      <s id="b.JOH.4.28.1">Shinajpi huarmi paihua quisara saquisha, llactama rica; llactai tiaj runaunara rimaca.</s>
     </seg>
     <seg type="verse" id="b.JOH.4.29">
      <s id="b.JOH.4.29.1">Ricuj shamichi, nica, shu runara.</s>
      <s id="b.JOH.4.29.2">Pai ñuca tucui rashcaunara rimahuashcami.</s>
      <s id="b.JOH.4.29.3">¿Manzhu cai Cristo angái?</s>
     </seg>
     <seg type="verse" id="b.JOH.4.30">
      <s id="b.JOH.4.30.1">Shinajpi llactamanda llucshimusha, runauna Jesusma shamunauca.</s>
     </seg>
     <seg type="verse" id="b.JOH.4.31">
      <s id="b.JOH.4.31.1">Yachachishca runaunaga Jesusta: Yachachij, micui, nisha ruganauca.</s>
     </seg>
     <seg type="verse" id="b.JOH.4.32">
      <s id="b.JOH.4.32.1">Paiga cutipaca: Ñuca shu canguna mana yachashca micunara charini micungaj.</s>
     </seg>
     <seg type="verse" id="b.JOH.4.33">
      <s id="b.JOH.4.33.1">Shinajpi yachachishca runauna paigunapura ninauca: ¿Maicans paihuajta ima micunara apamushca angái?</s>
     </seg>
     <seg type="verse" id="b.JOH.4.34">
      <s id="b.JOH.4.34.1">Jesús paigunara nica: Ñucara cachamuj Dios munashcara rangaj, caitami ñuca micuna, paihua ranaunara pactachingaj.</s>
     </seg>
     <seg type="verse" id="b.JOH.4.35">
      <s id="b.JOH.4.35.1">¿Manzhu ninguichi: Chara chuscu quilla pishin pallanagama?</s>
      <s id="b.JOH.4.35.2">Cangunara nini: Ñahuira atarichichi, chagraunara ricuichi.</s>
      <s id="b.JOH.4.35.3">Tucui ña chaquirishcami pallangaj.</s>
     </seg>
     <seg type="verse" id="b.JOH.4.36">
      <s id="b.JOH.4.36.1">Pallajga paihua pagara apin, muyuunara huiñai causaihuajta pallan.</s>
      <s id="b.JOH.4.36.2">Shinasha tarpujpas pallajpas pariju cushiyanaun.</s>
     </seg>
     <seg type="verse" id="b.JOH.4.37">
      <s id="b.JOH.4.37.1">Casnamanda cierto rimashcami: Shujmi tarpun, shuj randi pallan.</s>
     </seg>
     <seg type="verse" id="b.JOH.4.38">
      <s id="b.JOH.4.38.1">Canguna mana tarpushcara pallangaj cachamucani.</s>
      <s id="b.JOH.4.38.2">Shujguna tarabanauca, cangunaga paiguna tarabashcamanda valiricanguichi.</s>
     </seg>
     <seg type="verse" id="b.JOH.4.39">
      <s id="b.JOH.4.39.1">Ashca chi llactamanda Samaría runauna Jesuspi quirinauca chi huarmi rimashcamanda, pai nishcamanda: Paiga tucui ñuca rashcaunara cuentahuaca, nisha.</s>
     </seg>
     <seg type="verse" id="b.JOH.4.40">
      <s id="b.JOH.4.40.1">Samaría runauna Jesusma shamushaga, paita ruganauca, Ñucanchihua saquiri, nisha.</s>
      <s id="b.JOH.4.40.2">Jesús ishqui punzha tupura paigunahua saquirica.</s>
     </seg>
     <seg type="verse" id="b.JOH.4.41">
      <s id="b.JOH.4.41.1">Ashca runauna maspas quirinauca, Jesús rimashcamanda.</s>
     </seg>
     <seg type="verse" id="b.JOH.4.42">
      <s id="b.JOH.4.42.1">Paiguna ninauca huarmira: Ña quirinchimi, mana can rimashcamandalla, astaun ñucanchillara paita uyashcanchi.</s>
      <s id="b.JOH.4.42.2">Shinasha pai cierto pacha Cristo nishca, cai pachara Quishpichij ashcara ricsinchi.</s>
     </seg>
     <seg type="verse" id="b.JOH.4.43">
      <s id="b.JOH.4.43.1">Ishqui punzha huasha, Jesús chi llactamanda llucshisha, Galilea partima rica.</s>
     </seg>
     <seg type="verse" id="b.JOH.4.44">
      <s id="b.JOH.4.44.1">Jesusllara nica: Diosmanda rimaj paihua quiquin llactai mana chasqui tucunzhu.</s>
     </seg>
     <seg type="verse" id="b.JOH.4.45">
      <s id="b.JOH.4.45.1">Jesús Galileama shamujpiga, chihui causajguna paita chasquinauca, tucui pai ista punzha rashcaunara ricushcamanda Jerusalembi.</s>
      <s id="b.JOH.4.45.2">Paigunas istama rinaushca aca.</s>
     </seg>
     <seg type="verse" id="b.JOH.4.46">
      <s id="b.JOH.4.46.1">Shinajpi Jesús cuti Galileai tiaj Cana nishca llactama shamuca, maibi ñaupa vinora yacumanda rarcami.</s>
      <s id="b.JOH.4.46.2">Capernaum llactai, shu reyhua capitán tiaca; paihua churi ungushca aca.</s>
     </seg>
     <seg type="verse" id="b.JOH.4.47">
      <s id="b.JOH.4.47.1">Caiga, Jesús Judeamanda Galileama shamushcara uyasha, Jesuspajma rica.</s>
      <s id="b.JOH.4.47.2">Paiga Jesusta ringaj rugaca, churira alichingaj, ña huañungaraupi.</s>
     </seg>
     <seg type="verse" id="b.JOH.4.48">
      <s id="b.JOH.4.48.1">Shinajpi Jesús paita nica: Canguna atun ricurinaunara munanaita ranaunaras mana ricusha, mana quiringuichi.</s>
     </seg>
     <seg type="verse" id="b.JOH.4.49">
      <s id="b.JOH.4.49.1">Rey apuhua capitanga Jesusta nica: Señor, ñuca churi manara huañujllaira, uctalla irgusha shamupai.</s>
     </seg>
     <seg type="verse" id="b.JOH.4.50">
      <s id="b.JOH.4.50.1">Jesús cutipaca: Ri, nisha, camba churi causaun.</s>
      <s id="b.JOH.4.50.2">Runaga Jesús rimashcara quirisha ricami.</s>
     </seg>
     <seg type="verse" id="b.JOH.4.51">
      <s id="b.JOH.4.51.1">Irgushca huasha, sirvijguna paita tupangaj llucshinauca.</s>
      <s id="b.JOH.4.51.2">Paita rimanauca: Camba churi causaunmi, nisha.</s>
     </seg>
     <seg type="verse" id="b.JOH.4.52">
      <s id="b.JOH.4.52.1">Shinajpi capitán tapuca: ¿Imahorasta aliyangaj callarica?</s>
      <s id="b.JOH.4.52.2">Caina, la una tupura, calentura chiriyaca, ninauca.</s>
     </seg>
     <seg type="verse" id="b.JOH.4.53">
      <s id="b.JOH.4.53.1">Yaya shinajpi intindica huahua aliyashca horas Jesús rimashca horas chi tupui aca, pai rimaushcai: Camba churi causaunmi, nisha.</s>
      <s id="b.JOH.4.53.2">Paiga, entero huasii tiajgunandi quirinauca.</s>
     </seg>
     <seg type="verse" id="b.JOH.4.54">
      <s id="b.JOH.4.54.1">Caita ishqui cuti Jesús ali munanaita ricurinara rarcami, Jesús Galileama shamujpi.</s>
     </seg>
    </div>
    <div type="chapter" id="b.JOH.5">
     <seg type="verse" id="b.JOH.5.1">
      <s id="b.JOH.5.1.1">Chimanda huasha, judioguna ista punzhauna tiajpi, Jesús Jerusalenma sicaca.</s>
     </seg>
     <seg type="verse" id="b.JOH.5.2">
      <s id="b.JOH.5.2.1">Jerusalembi, borregouna pungu mayambi, shu ichilla yacu cocha tiaca.</s>
      <s id="b.JOH.5.2.2">Hebreo shimii cai yacu Betesda nishcami.</s>
      <s id="b.JOH.5.2.3">Pichca rumi istandiyuj pungura chanca.</s>
     </seg>
     <seg type="verse" id="b.JOH.5.3">
      <s id="b.JOH.5.3.1">Cai punguunai ashca ungushcauna sirinauca, ñausa ñahuiyujguna, anga chaquiuna, suchuuna.</s>
      <s id="b.JOH.5.3.2">Tucui caiguna yacu cuyurishcara chapanauca.</s>
     </seg>
     <seg type="verse" id="b.JOH.5.4">
      <s id="b.JOH.5.4.1">Huaquin horas shu ángel yacuma irgumuj aca, yacura cuyuchingaj.</s>
      <s id="b.JOH.5.4.2">Yacu cuyurishca huasha, ñaupa punda yacui icuj runa ima ungüimandas alichishca aca.</s>
     </seg>
     <seg type="verse" id="b.JOH.5.5">
      <s id="b.JOH.5.5.1">Chihui shu runa tiaca, quinsa chunga pusac huatara ungushca.</s>
     </seg>
     <seg type="verse" id="b.JOH.5.6">
      <s id="b.JOH.5.6.1">Jesús paita ricusha, unai tiashcara yachasha, paita nica: ¿Aliyanara munanguichu?</s>
     </seg>
     <seg type="verse" id="b.JOH.5.7">
      <s id="b.JOH.5.7.1">Ungushca runa cutipaca: Señor, nisha, pitas mana charinichu yacu cuyurijpi ñucara yacui satingaj; ñucalla alimanda shamungama, shuj ñucamanda ñaupara irgun.</s>
     </seg>
     <seg type="verse" id="b.JOH.5.8">
      <s id="b.JOH.5.8.1">Jesús paita nica: Atari, camba puñunara api, puri.</s>
     </seg>
     <seg type="verse" id="b.JOH.5.9">
      <s id="b.JOH.5.9.1">Chi horasllaira cai runa aliyashca aca.</s>
      <s id="b.JOH.5.9.2">Puñunara apisha ricami.</s>
      <s id="b.JOH.5.9.3">Samana punzha aca.</s>
     </seg>
     <seg type="verse" id="b.JOH.5.10">
      <s id="b.JOH.5.10.1">Shinajpi judioguna alichishca runara ninauca: Samana punzhami; camba puñunara apañara mana ushanguichu.</s>
     </seg>
     <seg type="verse" id="b.JOH.5.11">
      <s id="b.JOH.5.11.1">Runa cutipaca: Ñucara alichij runa rimahuaca, Puñunara apisha, puri, nica.</s>
     </seg>
     <seg type="verse" id="b.JOH.5.12">
      <s id="b.JOH.5.12.1">Shinajpi runara tapunauca: ¿Pita acai canda casna rimaj: Puñunara apisha puri, nij?</s>
     </seg>
     <seg type="verse" id="b.JOH.5.13">
      <s id="b.JOH.5.13.1">Aliyashca runaga pi ashcaras paita alichijta mana yachacachu, Jesús chimanda rishca ajpi.</s>
     </seg>
     <seg type="verse" id="b.JOH.5.14">
      <s id="b.JOH.5.14.1">Huashaga, Jesús cai runara templo huasii tupasha, paita nica: Ña alichishca angui; uchara ama cuti rangui, ama huasha yalijta ungungaj.</s>
     </seg>
     <seg type="verse" id="b.JOH.5.15">
      <s id="b.JOH.5.15.1">Runa rishaga, judiogunara cuentaca: Jesusmi ñucara alichij aca, nisha.</s>
     </seg>
     <seg type="verse" id="b.JOH.5.16">
      <s id="b.JOH.5.16.1">Chimanda judioguna Jesusta tormendachinauca, paita huañuchingaj nisha mascanauca, caigunara samana punzhai rashcamanda.</s>
     </seg>
     <seg type="verse" id="b.JOH.5.17">
      <s id="b.JOH.5.17.1">Jesús paigunara nica: Nuca Yaya cunagamas tarabaun, ñucas tarabauni.</s>
     </seg>
     <seg type="verse" id="b.JOH.5.18">
      <s id="b.JOH.5.18.1">Shinajpi chimanda judioguna Jesusta huañuchingaj astaun mas mascanauca samana punzha yachaira mana casushcamanda, shinallara Dios ñuca Yayami nishcamanda, shina nisha paulara Dios tupullara rasha.</s>
     </seg>
     <seg type="verse" id="b.JOH.5.19">
      <s id="b.JOH.5.19.1">Shinajpi Jesús cutipasha nica: Cierto pacha cangunara nini: Churi pai quiquin munaimandalla mana imaras ranara ushan.</s>
      <s id="b.JOH.5.19.2">Yaya rashcara ricusha chillararami ran.</s>
      <s id="b.JOH.5.19.3">Imaras Yaya ran, shinallarami Churi ran.</s>
     </seg>
     <seg type="verse" id="b.JOH.5.20">
      <s id="b.JOH.5.20.1">Yayaga Churira llaquin, tucui pai rashcaunara Churira ricuchin.</s>
      <s id="b.JOH.5.20.2">Caimanda yalijta rashcaunara paita ricuchingami canguna manzharíngaj.</s>
     </seg>
     <seg type="verse" id="b.JOH.5.21">
      <s id="b.JOH.5.21.1">Imasna Yaya huañushcaunara causachin, paigunara causaira cusha, shinallarami Churi pai munashca runaunara causaira cun.</s>
     </seg>
     <seg type="verse" id="b.JOH.5.22">
      <s id="b.JOH.5.22.1">Yaya mana pitas taripanzhu, randi tucui taripana Churima cushcami.</s>
     </seg>
     <seg type="verse" id="b.JOH.5.23">
      <s id="b.JOH.5.23.1">Casna tucun tucui runa Churira ahuayachinauchu, paiguna Yayara ahuayachishca cuenta.</s>
      <s id="b.JOH.5.23.2">Maicans Churira mana ahuayachisha, paita cachamuj Yayaras mana ahuayachinzhu.</s>
     </seg>
     <seg type="verse" id="b.JOH.5.24">
      <s id="b.JOH.5.24.1">Cierto pacha cangunara nini: Maicans ñuca shimira uyasha, ñucara cachamujpi quirishas, paiga huiñai causaira charin; mana causayuj tucungachu, astaun huañuimanda causaima ña pasashcami.</s>
     </seg>
     <seg type="verse" id="b.JOH.5.25">
      <s id="b.JOH.5.25.1">Cierto pacha cangunara nini: Horas shamun, amallaras pactarin, imahoras huañushcauna Diospa Churi shimira uyanaungami, uyajgunas causarinaungami.</s>
     </seg>
     <seg type="verse" id="b.JOH.5.26">
      <s id="b.JOH.5.26.1">Imasna Yaya paillaira causaira charin, shinallara Churira cuca paillaira causaira charingaj.</s>
     </seg>
     <seg type="verse" id="b.JOH.5.27">
      <s id="b.JOH.5.27.1">Shinallara taripangaj ushaira paita cuca, pai Runa Churi ashcamanda.</s>
     </seg>
     <seg type="verse" id="b.JOH.5.28">
      <s id="b.JOH.5.28.1">Caimanda ama manzharinguichi.</s>
      <s id="b.JOH.5.28.2">Horas shamungami tucui pambariajguna paihua shimira uyanaungami.</s>
     </seg>
     <seg type="verse" id="b.JOH.5.29">
      <s id="b.JOH.5.29.1">Alira rajguna causangaj causarinaunga; randi manalira rajguna causayachi tucungaj causarinaungami.</s>
     </seg>
     <seg type="verse" id="b.JOH.5.30">
      <s id="b.JOH.5.30.1">Ñuca munaimandallara mana ima ranara ushanichu.</s>
      <s id="b.JOH.5.30.2">Uyashca tupullara taripani.</s>
      <s id="b.JOH.5.30.3">Ñuca taripashcaga ali tupumi.</s>
      <s id="b.JOH.5.30.4">Ñuca quiquin munaira mana ranichu, astaun ñucara cachamuj Yaya munashcara rauni.</s>
     </seg>
     <seg type="verse" id="b.JOH.5.31">
      <s id="b.JOH.5.31.1">Ñucaga ñucamandallara rimasha, casna rimashca mana ciertochu.</s>
     </seg>
     <seg type="verse" id="b.JOH.5.32">
      <s id="b.JOH.5.32.1">Shujga ñucamanda rimanmi.</s>
      <s id="b.JOH.5.32.2">Pai ñucamanda rimashcara cierto ajta yachani.</s>
     </seg>
     <seg type="verse" id="b.JOH.5.33">
      <s id="b.JOH.5.33.1">Cangunaga Juanma uyajgunara cachacanguichi.</s>
      <s id="b.JOH.5.33.2">Pai cierto shimimanda rimacami.</s>
     </seg>
     <seg type="verse" id="b.JOH.5.34">
      <s id="b.JOH.5.34.1">Ñuca pi runamandas pai rimashcara mana apinichu; astaun caita rimani canguna quishpichi tucungaj.</s>
     </seg>
     <seg type="verse" id="b.JOH.5.35">
      <s id="b.JOH.5.35.1">Juan sindij velasna punzhayachij aca.</s>
      <s id="b.JOH.5.35.2">Canguna pai punzhayachishcai ansa chi tiempora cushiyasha nicanguichi.</s>
     </seg>
     <seg type="verse" id="b.JOH.5.36">
      <s id="b.JOH.5.36.1">Ñucaga Juan rimashca shimimanda yali valij shimira charinimi.</s>
      <s id="b.JOH.5.36.2">Yaya ñucara cuhuashca ranaunara rangaj, shinallara rauni.</s>
      <s id="b.JOH.5.36.3">Caigunaga Yaya ñucara cachamushcara rimanaun.</s>
     </seg>
     <seg type="verse" id="b.JOH.5.37">
      <s id="b.JOH.5.37.1">Shinallara ñucara cachamuj Yaya ñucamanda riman.</s>
      <s id="b.JOH.5.37.2">Paihua shimira mana imahoras uyashcanguichi.</s>
      <s id="b.JOH.5.37.3">Paihua samiras mana imahoras ricushcanguichi.</s>
     </seg>
     <seg type="verse" id="b.JOH.5.38">
      <s id="b.JOH.5.38.1">Pai rimashca shimira canguna corazombi causajta mana charinguichi.</s>
      <s id="b.JOH.5.38.2">Pai cachamushca Churira mana quiringuichi.</s>
     </seg>
     <seg type="verse" id="b.JOH.5.39">
      <s id="b.JOH.5.39.1">Quillcashcaunara ricuichi.</s>
      <s id="b.JOH.5.39.2">Canguna iyaringuichi chihui huiñai causaira charinguichimi.</s>
      <s id="b.JOH.5.39.3">Chi Quillcashcauna ñucamanda rimanaun.</s>
     </seg>
     <seg type="verse" id="b.JOH.5.40">
      <s id="b.JOH.5.40.1">Ñucama shamunara mana munanguichi causaira charingaj.</s>
     </seg>
     <seg type="verse" id="b.JOH.5.41">
      <s id="b.JOH.5.41.1">Runaunamanda ahuayachishcara mana chasquinichu.</s>
     </seg>
     <seg type="verse" id="b.JOH.5.42">
      <s id="b.JOH.5.42.1">Cangunara ricsini.</s>
      <s id="b.JOH.5.42.2">Canguna shungu ucui Diosta mana llaquinguichi.</s>
     </seg>
     <seg type="verse" id="b.JOH.5.43">
      <s id="b.JOH.5.43.1">Ñucaga ñuca Yaya shutii shamushcani.</s>
      <s id="b.JOH.5.43.2">Cangunaga ñucara mana chasquinguichi.</s>
      <s id="b.JOH.5.43.3">Shujga paihua quiquin shutii shamujpi, canguna paita chasquinguichima.</s>
     </seg>
     <seg type="verse" id="b.JOH.5.44">
      <s id="b.JOH.5.44.1">Cangunaga, ¿imasna quirinara ushanguichi?</s>
      <s id="b.JOH.5.44.2">Canguna shujgunamanda ahuayachishcara parijumanda chasquinaunguichi.</s>
      <s id="b.JOH.5.44.3">Astaumbas shu sapalla Diosmanda shamuj ahuayachishcara mana mascanguichi.</s>
     </seg>
     <seg type="verse" id="b.JOH.5.45">
      <s id="b.JOH.5.45.1">Ama iyaichichu ñuca cangunara causayachisha Yaya ñaupajpi.</s>
      <s id="b.JOH.5.45.2">Shujga cangunara causayachin, canguna quishpichihuangami niushca Moisés.</s>
     </seg>
     <seg type="verse" id="b.JOH.5.46">
      <s id="b.JOH.5.46.1">Canguna Moisesta quirjpiga, ñucaras quiringuichima.</s>
      <s id="b.JOH.5.46.2">Pai ñucamanda quillcacami.</s>
     </seg>
     <seg type="verse" id="b.JOH.5.47">
      <s id="b.JOH.5.47.1">Canguna pai quillcashcara mana quirijpiga, ¿imasnara ñuca rimashca shimira quiringuichima?</s>
     </seg>
    </div>
    <div type="chapter" id="b.JOH.6">
     <seg type="verse" id="b.JOH.6.1">
      <s id="b.JOH.6.1.1">Caimanda huasha, Jesús Tiberias nishca Galilea lamar chimbama rica.</s>
     </seg>
     <seg type="verse" id="b.JOH.6.2">
      <s id="b.JOH.6.2.1">Ashca runa paita catimunauca, pai munanaita ricurinaunara ungushcaunahua rashcara ricushcamanda.</s>
     </seg>
     <seg type="verse" id="b.JOH.6.3">
      <s id="b.JOH.6.3.1">Jesús urcui sicasha chihui tiarica pai yachachishca runaunandi.</s>
     </seg>
     <seg type="verse" id="b.JOH.6.4">
      <s id="b.JOH.6.4.1">Judioguna Pascua nishca ista mayallayauca.</s>
     </seg>
     <seg type="verse" id="b.JOH.6.5">
      <s id="b.JOH.6.5.1">Jesús muyujta ricusha, ashca runauna paihuajma shamujgunara ricusha, Felipera rimaca: ¿Maimanda tandara randishun tucui caiguna micungaj? nisha.</s>
     </seg>
     <seg type="verse" id="b.JOH.6.6">
      <s id="b.JOH.6.6.1">Cai shimira Jesús rimaca paita camangaj.</s>
      <s id="b.JOH.6.6.2">Paiga imasna rana ashcaras yachacami.</s>
     </seg>
     <seg type="verse" id="b.JOH.6.7">
      <s id="b.JOH.6.7.1">Felipe paita cutipaca: Ishqui patsaj cullqui tupu tanda mana pactangachu caran dueño ansa ansa micungaj.</s>
     </seg>
     <seg type="verse" id="b.JOH.6.8">
      <s id="b.JOH.6.8.1">Shu pai yachachishca runa, Andrés, Simón Pedro uqui, Jesusta rimaca:</s>
     </seg>
     <seg type="verse" id="b.JOH.6.9">
      <s id="b.JOH.6.9.1">Caibi shu huahua, pai pichca cebadamanda rashca tandara ishqui ichilla yacu aichahuaras charin.</s>
      <s id="b.JOH.6.9.2">¿Imarasha pactangairi cai tucuira carangaj?</s>
     </seg>
     <seg type="verse" id="b.JOH.6.10">
      <s id="b.JOH.6.10.1">Shinajpi Jesús nica: Runaunara tiachichi.</s>
      <s id="b.JOH.6.10.2">Chi llactai ashca quihua tiaca.</s>
      <s id="b.JOH.6.10.3">Pichca huaranga tupu cariuna tiarinauca.</s>
     </seg>
     <seg type="verse" id="b.JOH.6.11">
      <s id="b.JOH.6.11.1">Jesús tandaunara apisha, Diosta agrasishca huasha, yachachishca runaunama tandara cuca.</s>
      <s id="b.JOH.6.11.2">Yachachishca runauna tiajgunara cunauca.</s>
      <s id="b.JOH.6.11.3">Shinallara ichilla aichahuaras caranma cunauca, paiguna munashca tupura.</s>
     </seg>
     <seg type="verse" id="b.JOH.6.12">
      <s id="b.JOH.6.12.1">Runauna sajsajta micushca huasha, Jesús pai yachachishca runaunara nica: Puchuunara pallaichi, imaras ama ichuringaj.</s>
     </seg>
     <seg type="verse" id="b.JOH.6.13">
      <s id="b.JOH.6.13.1">Shinajpi chunga ishqui tasauna undajta pallanauca, chi pichca cebada tandaunamanda micujguna puchuchishcara.</s>
     </seg>
     <seg type="verse" id="b.JOH.6.14">
      <s id="b.JOH.6.14.1">Chi runauna, Jesús cai munanaita ricurinara rashcara ricusha, ninauca: Cierto pacha caimi Diosmanda rimaj, cai pachama shamuna aj.</s>
     </seg>
     <seg type="verse" id="b.JOH.6.15">
      <s id="b.JOH.6.15.1">Jesusga paiguna shamungaraushcara riparasha, paita apingaj Rey Apura rangaj, cuti pailla urcuma anzhuricami sapalla tiangaj.</s>
     </seg>
     <seg type="verse" id="b.JOH.6.16">
      <s id="b.JOH.6.16.1">Ña tutayaupi, Jesús yachachishca runauna lamarma irgunauca.</s>
     </seg>
     <seg type="verse" id="b.JOH.6.17">
      <s id="b.JOH.6.17.1">Shu canoai icusha, lamar chimba partima rinauca, Capernaum llactama.</s>
      <s id="b.JOH.6.17.2">Ña tutayashcami, Jesús paigunama chara mana shamucachu.</s>
     </seg>
     <seg type="verse" id="b.JOH.6.18">
      <s id="b.JOH.6.18.1">Lamar tsajlas tucuca shinzhi huairashcamanda.</s>
     </seg>
     <seg type="verse" id="b.JOH.6.19">
      <s id="b.JOH.6.19.1">Paiguna canoai shu samai tupura purishca huasha, Jesusta yacu ahuara puriuta ricunauca.</s>
      <s id="b.JOH.6.19.2">Canoa mayanma shamujpi, paiguna manzharinauca.</s>
     </seg>
     <seg type="verse" id="b.JOH.6.20">
      <s id="b.JOH.6.20.1">Jesús paigunara nica: Ñuca mani.</s>
      <s id="b.JOH.6.20.2">Ama manzhaichichu.</s>
     </seg>
     <seg type="verse" id="b.JOH.6.21">
      <s id="b.JOH.6.21.1">Shinajpi paiguna Jesusta munaihua chasquinauca canoai.</s>
      <s id="b.JOH.6.21.2">Uctalla allpama pactamunauca, paiguna riushca llactama.</s>
     </seg>
     <seg type="verse" id="b.JOH.6.22">
      <s id="b.JOH.6.22.1">Cayandi punzha, chimba partii causajguna shu canoalla tiashcara ricunauca, shinallara Jesús mana rishcara yachachishca runaunahua chi canoai, randi yachachishca runauna paigunalla rinaushca aca.</s>
     </seg>
     <seg type="verse" id="b.JOH.6.23">
      <s id="b.JOH.6.23.1">Shinajllaira shu ichilla canoauna Tiberias llactamanda shamunaushca aca, runauna micushca pamba mayanma shamusha maibi runauna micunauca Jesús Diosta agrasishca huasha.</s>
     </seg>
     <seg type="verse" id="b.JOH.6.24">
      <s id="b.JOH.6.24.1">Runauna Jesús illajta ricusha, shinallara pai yachachishca runaunas illajta, paiguna ichilla canoaunai icusha, Capernaum llactama rinauca, Jesusta mascasha.</s>
     </seg>
     <seg type="verse" id="b.JOH.6.25">
      <s id="b.JOH.6.25.1">Paiguna Jesusta lamar chimbama ajta tupasha, paita ninauca: Yachachij, ¿imahoras caima pactamucangui?</s>
     </seg>
     <seg type="verse" id="b.JOH.6.26">
      <s id="b.JOH.6.26.1">Jesús paigunara cutipaca: Cierto pacha nini, canguna ñucara mascahuanguichi, mana munanaita ricushcamanda, astaun tandara sajsajta micushcamanda.</s>
     </seg>
     <seg type="verse" id="b.JOH.6.27">
      <s id="b.JOH.6.27.1">Tarabaichi, mana yanga pasanalla micunamanda, astaun huiñai causaigama duraj micunamanda.</s>
      <s id="b.JOH.6.27.2">Cai sami micunara Runa Churi cangunara cunga; casna rangaj Yaya Dios paita ricuchicami.</s>
     </seg>
     <seg type="verse" id="b.JOH.6.28">
      <s id="b.JOH.6.28.1">Jesusta ninauca: ¿Imara rashun Dios rashcaunara rangaj?</s>
     </seg>
     <seg type="verse" id="b.JOH.6.29">
      <s id="b.JOH.6.29.1">Jesús cutipasha nica: Caita Dios ranami: canguna pai cachamushca runai quirinauchu.</s>
     </seg>
     <seg type="verse" id="b.JOH.6.30">
      <s id="b.JOH.6.30.1">Shinajpi paiguna ninauca: ¿Ima munanaita ricurinara ranguichu can, ñucanchi ricusha quiringaj?</s>
      <s id="b.JOH.6.30.2">¿Imara rangui?</s>
     </seg>
     <seg type="verse" id="b.JOH.6.31">
      <s id="b.JOH.6.31.1">Ñucanchi yayauna Maná nishca micunara micunauca chaquishca allpa partii, Quillcai quillcashcasna: Ahua pachamanda tandara paigunama micungaj cucami, nisha.</s>
     </seg>
     <seg type="verse" id="b.JOH.6.32">
      <s id="b.JOH.6.32.1">Jesús paigunara nica: Cierto pacha cangunara nini: Chi ahua pachamanda tandara mana Moisés cushcachu aca, astaun ñuca Yaya cangunara ahua pachamanda cierto tandara cunmi.</s>
     </seg>
     <seg type="verse" id="b.JOH.6.33">
      <s id="b.JOH.6.33.1">Ahua pachamanda irgumuj runa, caimi Diosmanda tanda.</s>
      <s id="b.JOH.6.33.2">Paiga cai pachara causaira cun.</s>
     </seg>
     <seg type="verse" id="b.JOH.6.34">
      <s id="b.JOH.6.34.1">Runauna paita ninauca: Señor, tucui horas cai tandara cuhuai.</s>
     </seg>
     <seg type="verse" id="b.JOH.6.35">
      <s id="b.JOH.6.35.1">Jesús paigunara nica: Ñuca causaira cuj tanda maní.</s>
      <s id="b.JOH.6.35.2">Maicans ñucama shamuj, mana imahoras yarcachingachu.</s>
      <s id="b.JOH.6.35.3">Maicans ñucajpi quirij, huiñaigama mana imahoraspas upinaichingachu.</s>
     </seg>
     <seg type="verse" id="b.JOH.6.36">
      <s id="b.JOH.6.36.1">Astaun cangunara rimashcani, ñucara ricushallara mana quiringuichi.</s>
     </seg>
     <seg type="verse" id="b.JOH.6.37">
      <s id="b.JOH.6.37.1">Yaya tucui ñucama cuhuashca ñucama shamunga.</s>
      <s id="b.JOH.6.37.2">Maicans ñucama shamujta mana callpachishachu.</s>
     </seg>
     <seg type="verse" id="b.JOH.6.38">
      <s id="b.JOH.6.38.1">Ahua pachamanda irgumucani, mana ñuca munaira rangaj, astaun ñucara cachamuj munashcara rangaj.</s>
     </seg>
     <seg type="verse" id="b.JOH.6.39">
      <s id="b.JOH.6.39.1">Caitami ñucara cachamuj Yaya munai: Tucui ñucara cuhuashcamanda ama imaras chingachichu, astaun puchucai punzhai paita causachingaj.</s>
     </seg>
     <seg type="verse" id="b.JOH.6.40">
      <s id="b.JOH.6.40.1">Caitami ñucara cachamujpa munai: Tucui maicambas Churira ricuj, paihuajpi quirij, huiñai causaira charichu; puchucai punzhai ñuca paita causachisha.</s>
     </seg>
     <seg type="verse" id="b.JOH.6.41">
      <s id="b.JOH.6.41.1">Shinajpi judioguna pinarinauca Jesús rimashcamanda: Ñuca ahua pachamanda shamuj tanda maní, nishcamanda.</s>
     </seg>
     <seg type="verse" id="b.JOH.6.42">
      <s id="b.JOH.6.42.1">Ninauca: ¿Manzhu cai Jesús José churi?</s>
      <s id="b.JOH.6.42.2">Paihua yayaras paihua mamaras ricsinchi.</s>
      <s id="b.JOH.6.42.3">Shinasha, ¿imarasha nin, ahua pachamanda shamucani?</s>
     </seg>
     <seg type="verse" id="b.JOH.6.43">
      <s id="b.JOH.6.43.1">Jesús cutipasha paigunara nica: Ama piñaringuichi cangunapura.</s>
     </seg>
     <seg type="verse" id="b.JOH.6.44">
      <s id="b.JOH.6.44.1">Pihuas ñucama mana shamun, ñucara cachamuj Yaya mana paita pushamujpi.</s>
      <s id="b.JOH.6.44.2">Puchucai punzhai ñuca paita causachisha.</s>
     </seg>
     <seg type="verse" id="b.JOH.6.45">
      <s id="b.JOH.6.45.1">Diosmanda rimajguna quillcashcaunai quillcashca tian: Dios tucui runaunara yachachingami.</s>
      <s id="b.JOH.6.45.2">Shinajpi tucui Yayara uyaj, paimanda yachaj, ñucama shamunga.</s>
     </seg>
     <seg type="verse" id="b.JOH.6.46">
      <s id="b.JOH.6.46.1">Pihuas Yayara mana ricushcachu; Diosmanda shamuj, pailla Yayara ricushcami.</s>
     </seg>
     <seg type="verse" id="b.JOH.6.47">
      <s id="b.JOH.6.47.1">Cierto pacha cangunara nini: Maicans ñucajpi quirisha huiñai causaira charin.</s>
     </seg>
     <seg type="verse" id="b.JOH.6.48">
      <s id="b.JOH.6.48.1">Ñuca causaira cuj tanda maní.</s>
     </seg>
     <seg type="verse" id="b.JOH.6.49">
      <s id="b.JOH.6.49.1">Canguna yayauna chaquishca allpa partii Maná nishca micunara micunauca, micusha huañunauca.</s>
     </seg>
     <seg type="verse" id="b.JOH.6.50">
      <s id="b.JOH.6.50.1">Randi, caimi ahua pachamanda shamuj tanda, maican cai Jandara micusha ama huañuchu.</s>
     </seg>
     <seg type="verse" id="b.JOH.6.51">
      <s id="b.JOH.6.51.1">Ñucaga causaj tanda maní, ahua pachamanda shamuj.</s>
      <s id="b.JOH.6.51.2">Maicans cai tandara micusha huiñaigama causangami.</s>
      <s id="b.JOH.6.51.3">Ñuca cushca tanda ñuca quiquin aichami.</s>
      <s id="b.JOH.6.51.4">Cai aicharaga cai pacha causana randimanda cushami.</s>
     </seg>
     <seg type="verse" id="b.JOH.6.52">
      <s id="b.JOH.6.52.1">Shinajpi judioguna paigunapura rimananauca: ¿Imarasha cai runa paihua quiquin aichara micungaj cungachu? nisha.</s>
     </seg>
     <seg type="verse" id="b.JOH.6.53">
      <s id="b.JOH.6.53.1">Jesús nica: Cierto pacha cangunara nini: Runa Churi aichara mana micusha, paihua yahuarda mana upisha, causaira mana charinguichichu cangunajpi.</s>
     </seg>
     <seg type="verse" id="b.JOH.6.54">
      <s id="b.JOH.6.54.1">Maicans ñuca aichara micuj yahuarda upij huiñai causaira charin; puchucai punzhai ñuca paita causachishami.</s>
     </seg>
     <seg type="verse" id="b.JOH.6.55">
      <s id="b.JOH.6.55.1">Ñuca aicha cierto micunami; ñuca yahuar cierto upinami.</s>
     </seg>
     <seg type="verse" id="b.JOH.6.56">
      <s id="b.JOH.6.56.1">Ñuca aichara micuj ñuca yahuarda upij ñucajpi tiaun, ñucas paihuajpi.</s>
     </seg>
     <seg type="verse" id="b.JOH.6.57">
      <s id="b.JOH.6.57.1">Imasna causaj Yaya ñucara cachaca, ñucas Yayamanda causaunimi, shinallara maicans ñucara micusha ñucamanda causangami.</s>
     </seg>
     <seg type="verse" id="b.JOH.6.58">
      <s id="b.JOH.6.58.1">Caimi ahua pachamanda irgumuj tanda.</s>
      <s id="b.JOH.6.58.2">Mana canguna yayauna Maná nishcara micusha huañushcasna, astaun cai tandara micuj huiñaigama causangami.</s>
     </seg>
     <seg type="verse" id="b.JOH.6.59">
      <s id="b.JOH.6.59.1">Jesús cai tucuira judioguna tandarina huasii rimaca, pai Capernaum llactai yachachiushcai.</s>
     </seg>
     <seg type="verse" id="b.JOH.6.60">
      <s id="b.JOH.6.60.1">Pai yachachishca runaunamanda ashcauna cai rimashcaunara uyasha: Cai shimi yapa mana chasquihuajchu, ninauca.</s>
      <s id="b.JOH.6.60.2">¿Pita caita uyanara ushangairi?</s>
     </seg>
     <seg type="verse" id="b.JOH.6.61">
      <s id="b.JOH.6.61.1">Jesús paigunapura caimanda piñarishcara paihua shungüi yachasha, nica: ¿Cai shimichu cangunara piñachin?</s>
     </seg>
     <seg type="verse" id="b.JOH.6.62">
      <s id="b.JOH.6.62.1">¿Imara ninguichima canguna Runa Churi pai ñaupa tiashcama sicachiushcara ricusha?</s>
     </seg>
     <seg type="verse" id="b.JOH.6.63">
      <s id="b.JOH.6.63.1">Espíritu causaira cun.</s>
      <s id="b.JOH.6.63.2">Aichaga mana imajtas sirvin.</s>
      <s id="b.JOH.6.63.3">Ñuca canguna rimaushca shimiuna espiritumi, causaimi.</s>
     </seg>
     <seg type="verse" id="b.JOH.6.64">
      <s id="b.JOH.6.64.1">Randi cangunamanda huaquinguna mana quiringuichi.</s>
      <s id="b.JOH.6.64.2">Jesusga callarimanda mana quirijgunara ricsicami, shinallara paita huañuchingaj apichingarau runaras ricsicami.</s>
     </seg>
     <seg type="verse" id="b.JOH.6.65">
      <s id="b.JOH.6.65.1">Jesús rimaca: Chiraigumanda nicani: Pis ñucama shamunara mana ushan Yaya mana paita cujpi shamungaj.</s>
     </seg>
     <seg type="verse" id="b.JOH.6.66">
      <s id="b.JOH.6.66.1">Caimanda pacha, pai yachachishca runaunamanda ashcauna tigranauca, paihua pariju purinara saquinauca.</s>
     </seg>
     <seg type="verse" id="b.JOH.6.67">
      <s id="b.JOH.6.67.1">Shinajpi Jesús pai chunga ishqui runaunara nica: ¿Cangunas shinallara saquinara munanguichi?</s>
     </seg>
     <seg type="verse" id="b.JOH.6.68">
      <s id="b.JOH.6.68.1">Simón Pedro cutipasha: Señor, nica, ¿pihuajmara rishunzhu?</s>
      <s id="b.JOH.6.68.2">Canlla huiñai causaira cuentaj shimiunara rimangui.</s>
     </seg>
     <seg type="verse" id="b.JOH.6.69">
      <s id="b.JOH.6.69.1">Can Cristo nishca causaj Diospa Churi ashcara quirishcanchi, ricsinchimi, nica.</s>
     </seg>
     <seg type="verse" id="b.JOH.6.70">
      <s id="b.JOH.6.70.1">Jesús cutipaca: ¿Manzhu ñuca cangunara chunga ishquira ajllashcani, shinajllaira cangunamanda shuj supaimi?</s>
     </seg>
     <seg type="verse" id="b.JOH.6.71">
      <s id="b.JOH.6.71.1">Judas Iscariote, Simomba churimanda rimaca.</s>
      <s id="b.JOH.6.71.2">Paiga Jesusta apichingarau runa aca.</s>
      <s id="b.JOH.6.71.3">Pai chi chunga ishquimanda shuj aca.</s>
     </seg>
    </div>
    <div type="chapter" id="b.JOH.7">
     <seg type="verse" id="b.JOH.7.1">
      <s id="b.JOH.7.1.1">Caimanda huasha, Jesús Galilea partii puriuca.</s>
      <s id="b.JOH.7.1.2">Judea partira purinara mana munacachu, judioguna paita huañuchingaj mascashcamanda.</s>
     </seg>
     <seg type="verse" id="b.JOH.7.2">
      <s id="b.JOH.7.2.1">Judioguna ichilla huasi rana ista mayanllayamuca.</s>
     </seg>
     <seg type="verse" id="b.JOH.7.3">
      <s id="b.JOH.7.3.1">Jesuspa uquiuna paita: Caimanda llucshi, ninauca, Judea partima ri, can yachachishca runauna can rashcaunara ricunauchu.</s>
     </seg>
     <seg type="verse" id="b.JOH.7.4">
      <s id="b.JOH.7.4.1">Maican runas ricsi tucusha nisha mana pacalla raun.</s>
      <s id="b.JOH.7.4.2">Can cai rashcaunara rasha, canllara pajlla pambai ricuchi tucui runaunama.</s>
     </seg>
     <seg type="verse" id="b.JOH.7.5">
      <s id="b.JOH.7.5.1">Paihua uquiuna paihuajpi mana quirinaucachu.</s>
     </seg>
     <seg type="verse" id="b.JOH.7.6">
      <s id="b.JOH.7.6.1">Shinajpi Jesús paigunara nica: Ñuca punzha chara mana pactamun.</s>
      <s id="b.JOH.7.6.2">Canguna punzhaga tucui horas puruntumi.</s>
     </seg>
     <seg type="verse" id="b.JOH.7.7">
      <s id="b.JOH.7.7.1">Cai pacha runauna cangunara chijninara mana ushanaunzhu.</s>
      <s id="b.JOH.7.7.2">Randi ñucara chijnihuanaun ñuca paigunara rimashcamanda, Canguna rashcauna manalichu, nisha.</s>
     </seg>
     <seg type="verse" id="b.JOH.7.8">
      <s id="b.JOH.7.8.1">Cangunaga istama sicaichi; ñucaga chara mana rínichu, ñuca punzha chara mana pactarinzhu.</s>
     </seg>
     <seg type="verse" id="b.JOH.7.9">
      <s id="b.JOH.7.9.1">Caita rimashca huasha Galileai saquirica.</s>
     </seg>
     <seg type="verse" id="b.JOH.7.10">
      <s id="b.JOH.7.10.1">Paihua uquiuna rishca huasha, Jesús shinallara istama sicasha rica, mana pajllai astaun pacallai ricami.</s>
     </seg>
     <seg type="verse" id="b.JOH.7.11">
      <s id="b.JOH.7.11.1">Istai judioguna Jesusta mascanauca: Paiga, ¿maibirairi? nisha.</s>
     </seg>
     <seg type="verse" id="b.JOH.7.12">
      <s id="b.JOH.7.12.1">Jesusmanda rimananauca ashcara.</s>
      <s id="b.JOH.7.12.2">Huaquinguna: Pai ali runami, nisha; shujgunaga: Mana, nisha, pai runaunara umachin.</s>
     </seg>
     <seg type="verse" id="b.JOH.7.13">
      <s id="b.JOH.7.13.1">Pihuas pajllai paimanda mana rimacachu, judiogunara manzhashcamanda.</s>
     </seg>
     <seg type="verse" id="b.JOH.7.14">
      <s id="b.JOH.7.14.1">Chaupi istai Jesús templo huasima sicasha yachachicami.</s>
     </seg>
     <seg type="verse" id="b.JOH.7.15">
      <s id="b.JOH.7.15.1">Judioguna manzharinauca: Paiga, ¿imasnara quillcashcaunara yachan, ninauca, pai mana yachachishca ajllaira?</s>
     </seg>
     <seg type="verse" id="b.JOH.7.16">
      <s id="b.JOH.7.16.1">Jesús cutipasha nica: Ñuca yachachiushcara mana ñucajchu, randi ñucara cachamujmandami.</s>
     </seg>
     <seg type="verse" id="b.JOH.7.17">
      <s id="b.JOH.7.17.1">Maicans Diospa munaira pactachinara munashaga, yachachishcamanda yachangami, Diosmandachu shamun, ñucamandallachu rimauni.</s>
     </seg>
     <seg type="verse" id="b.JOH.7.18">
      <s id="b.JOH.7.18.1">Maicans pai quiquinmandallara rimausha, pai quiquin ahuayanara mascan.</s>
      <s id="b.JOH.7.18.2">Astaun maicans paita cachamujpa ahuayanara mascau, paiga cierto rimajmi, paihuajpi ima llullas illan.</s>
     </seg>
     <seg type="verse" id="b.JOH.7.19">
      <s id="b.JOH.7.19.1">¿Manzhu Moisés ley camachishca shimira cangunara cuca, shinajllaira cangunamanda mana pihuas cai camachishcara pactachin?</s>
      <s id="b.JOH.7.19.2">¿Imamanda ñucara huañuchingaj mascaunguichi?</s>
     </seg>
     <seg type="verse" id="b.JOH.7.20">
      <s id="b.JOH.7.20.1">Runauna cutipanauca: Supaira charingui, nisha.</s>
      <s id="b.JOH.7.20.2">¿Pita canda huañuchisha nin?</s>
     </seg>
     <seg type="verse" id="b.JOH.7.21">
      <s id="b.JOH.7.21.1">Jesús paigunara cutipaca: Shu rashcara rarcani; tucui canguna cai rashcamanda manzharinguichi.</s>
     </seg>
     <seg type="verse" id="b.JOH.7.22">
      <s id="b.JOH.7.22.1">Cierto pacha Moisés cangunara circuncisión nishca aichai ricurij señalda cuca, randi mana paimandallachu aca, astaun rucuunamandami.</s>
      <s id="b.JOH.7.22.2">Shinasha, samana punzhai cai circuncisión nishca camachishcara cariunahua pactachinguichi.</s>
     </seg>
     <seg type="verse" id="b.JOH.7.23">
      <s id="b.JOH.7.23.1">Cariuna circuncisión nishcara chasquijpi samana punzhai, Moisés camachishcara ama paquingaj, ¿imarasha ñucara piñahuanguichi ñuca shu ungushca runara alichishcamanda samana punzhai?</s>
     </seg>
     <seg type="verse" id="b.JOH.7.24">
      <s id="b.JOH.7.24.1">Ricushcamandalla ama taripaichi, astaun ali cierto taripanara taripaichi.</s>
     </seg>
     <seg type="verse" id="b.JOH.7.25">
      <s id="b.JOH.7.25.1">Shinajpi huaquin Jerusalembi causajguna ninauca: ¿Manzhu cai runara mascanauca huañuchingaj?</s>
     </seg>
     <seg type="verse" id="b.JOH.7.26">
      <s id="b.JOH.7.26.1">Ricuichi imasna pai pajllai rimaun; pihuas paita mana imaras nin.</s>
      <s id="b.JOH.7.26.2">¿Cai runa quiquin Cristo ashcara cierto pacha intindinaushcachu atun apuuna?</s>
     </seg>
     <seg type="verse" id="b.JOH.7.27">
      <s id="b.JOH.7.27.1">Cai runaga, maimanda pai shamushcara ricsinchi.</s>
      <s id="b.JOH.7.27.2">Cristo shamujpiga, pai shamushcara pihuas mana yachangachu.</s>
     </seg>
     <seg type="verse" id="b.JOH.7.28">
      <s id="b.JOH.7.28.1">Shinajpi Jesús temploi yachachisha, caparisha rimaca: Ñucaras ricsinguichi, nisha, ñuca maimanda shamushcaras shinallara yachanguichi.</s>
      <s id="b.JOH.7.28.2">Ñuca quiquinmandallara mana shamucanichu; astaun ñucara cachamuj, pai ciertomi.</s>
      <s id="b.JOH.7.28.3">Paitaga mana ricsinguichi canguna.</s>
     </seg>
     <seg type="verse" id="b.JOH.7.29">
      <s id="b.JOH.7.29.1">Ñucaga paita ricsiními.</s>
      <s id="b.JOH.7.29.2">Paimanda ani.</s>
      <s id="b.JOH.7.29.3">Paiga ñucara cachamucami.</s>
     </seg>
     <seg type="verse" id="b.JOH.7.30">
      <s id="b.JOH.7.30.1">Shinajpi Jesusta apingaj camanauca.</s>
      <s id="b.JOH.7.30.2">Shinajllaira mana pihuas paita apica, paihua horas chara mana pactamujpi.</s>
     </seg>
     <seg type="verse" id="b.JOH.7.31">
      <s id="b.JOH.7.31.1">Ashca runauna paihuajpi quirinauca: Cristoga pai shamushcai, ¿caimanda yalijta munanaita ricurinaunara rangachu? nisha.</s>
     </seg>
     <seg type="verse" id="b.JOH.7.32">
      <s id="b.JOH.7.32.1">Fariseoguna runauna Jesusmanda casna rimanaushcara uyanauca.</s>
      <s id="b.JOH.7.32.2">Sacerdote apuuna fariseogunandi guardaunara cachanauca Jesusta apingaj.</s>
     </seg>
     <seg type="verse" id="b.JOH.7.33">
      <s id="b.JOH.7.33.1">Shinajpi Jesús nica: Chara ansa tiempora cangunahua tiasha, chihuasha ñucara cachamujma rishami.</s>
     </seg>
     <seg type="verse" id="b.JOH.7.34">
      <s id="b.JOH.7.34.1">Ñucara mascahuanguichimi, randi mana tupahuanguichichu.</s>
      <s id="b.JOH.7.34.2">Maibi ñuca tiaushcama chima shamunara mana ushanguichichu.</s>
     </seg>
     <seg type="verse" id="b.JOH.7.35">
      <s id="b.JOH.7.35.1">Shinajpi judioguna paigunapura ninauca: ¿Maimara ringai</s>
     </seg>
     <seg type="verse" id="b.JOH.7.37">
      <s id="b.JOH.7.37.1">Ista puchucai punzhai, atun ista punzha asha, Jesús shayarisha caparica: Maicans upinaichisha ñucama shamuchu, upichu, nica.</s>
     </seg>
     <seg type="verse" id="b.JOH.7.38">
      <s id="b.JOH.7.38.1">Maicans ñucajpi quirij, Diospa Quillcai quillcashcasna, paihuajmanda causana yacuuna llucshimunaungami.</s>
     </seg>
     <seg type="verse" id="b.JOH.7.39">
      <s id="b.JOH.7.39.1">Jesús caita rimasha, paihuajpi quirijguna apingaraushca Espiritumanda rimaca, chara Santo Espíritu mana shamushca ajpi» Jesús chara mana sumacyachishcamanda.</s>
     </seg>
     <seg type="verse" id="b.JOH.7.40">
      <s id="b.JOH.7.40.1">Shinajpi taucarai runaunamanda huaquinguna caita uyasha: Cierto pacha cai runa Diosmanda rimajmi ninauca.</s>
     </seg>
     <seg type="verse" id="b.JOH.7.41">
      <s id="b.JOH.7.41.1">Shujgunaga: Caimi Cristo ninauca.</s>
      <s id="b.JOH.7.41.2">Huaquingunaga: ¿Cristo Galileamandachu shamunga? ninauca.</s>
     </seg>
     <seg type="verse" id="b.JOH.7.42">
      <s id="b.JOH.7.42.1">¿Manzhu Diospa Quillcai quillcashca tian: Cristo David miraigunamanda, Belén llactamanda, David iñashca llactamanda shamungami? ninauca.</s>
     </seg>
     <seg type="verse" id="b.JOH.7.43">
      <s id="b.JOH.7.43.1">Shinasha, Jesusmanda paigunapura piñanausha rimananauca.</s>
     </seg>
     <seg type="verse" id="b.JOH.7.44">
      <s id="b.JOH.7.44.1">Paigunamanda huaquinguna Jesusta apisha ninauca; randi pihuas paita mana apicachu.</s>
     </seg>
     <seg type="verse" id="b.JOH.7.45">
      <s id="b.JOH.7.45.1">Guardauna sacerdote apuunama fariseogunamas tigranauca.</s>
      <s id="b.JOH.7.45.2">Apuuna shamujgunara ninauca: ¿Imarasha paita mana apamucanguichi?</s>
     </seg>
     <seg type="verse" id="b.JOH.7.46">
      <s id="b.JOH.7.46.1">Guardauna cutipasha: Mana pi runas pai rimashcasna imahoras rimashcachu, ninauca.</s>
     </seg>
     <seg type="verse" id="b.JOH.7.47">
      <s id="b.JOH.7.47.1">Shinajpi fariseoguna cutipanauca: ¿Cangunas shinallara umachi tucushcanguichi?</s>
     </seg>
     <seg type="verse" id="b.JOH.7.48">
      <s id="b.JOH.7.48.1">¿Huaquinguna apuunamandas faríseogunamandas paihuajpi quirinaushca chari?</s>
     </seg>
     <seg type="verse" id="b.JOH.7.49">
      <s id="b.JOH.7.49.1">Cai yanga runaunaga, ley camachishca shimira mana yachajguna, maldiciashcaunami, ninauca.</s>
     </seg>
     <seg type="verse" id="b.JOH.7.50">
      <s id="b.JOH.7.50.1">Nicodémoga, pai ñaupa Jesusma tutai shamuj, apuunamanda asha, paigunara nica:</s>
     </seg>
     <seg type="verse" id="b.JOH.7.51">
      <s id="b.JOH.7.51.1">¿Ñucanchi ley camachishca shimi shu runara taripanzhu paimanda manara uyasha, pai rashcara manara yachasha?</s>
     </seg>
     <seg type="verse" id="b.JOH.7.52">
      <s id="b.JOH.7.52.1">Fariseoguna cutipasha paita ninauca: ¿Can Galilea runachu angui?</s>
      <s id="b.JOH.7.52.2">Ricupai, mascapai, Galileamanda ima rimajpas mana imahoraspas ataricachu.</s>
     </seg>
     <seg type="verse" id="b.JOH.7.53">
      <s id="b.JOH.7.53.1">Caran dueño paihua huasima rica.</s>
     </seg>
    </div>
    <div type="chapter" id="b.JOH.8">
     <seg type="verse" id="b.JOH.8.1">
      <s id="b.JOH.8.1.1">Jesús Olivos nishca urcuma rica.</s>
      <s id="b.JOH.8.1.2">2 Cayandi tutamanda templo huasima tigraca.</s>
      <s id="b.JOH.8.1.3">Tucui runauna paima shamunauca.</s>
      <s id="b.JOH.8.1.4">Jesús tiarisha paigunara yachachica.</s>
     </seg>
     <seg type="verse" id="b.JOH.8.3">
      <s id="b.JOH.8.3.1">Shinajpi yachaira yachachijguna fariseogunandi Jesusma shu manali causaj huarmira pushamunauca, shujhua tacariushcai apishca aca.</s>
      <s id="b.JOH.8.3.2">Paita paiguna chaupi shungüi shayachinauca.</s>
     </seg>
     <seg type="verse" id="b.JOH.8.4">
      <s id="b.JOH.8.4.1">Paiguna Jesusta: Yachachij, ninauca, cai huarmira shujhua tacariushcai apishca aca.</s>
     </seg>
     <seg type="verse" id="b.JOH.8.5">
      <s id="b.JOH.8.5.1">Moisés ley camachishca shimii casnaunara rumihua shitasha huañuchinami ñisha mandaca.</s>
      <s id="b.JOH.8.5.2">Canga, ¿imara ningui?</s>
     </seg>
     <seg type="verse" id="b.JOH.8.6">
      <s id="b.JOH.8.6.1">Cai tucuira Jesusta ninauca paita tentasha, paita causayachingaj.</s>
      <s id="b.JOH.8.6.2">Jesusga allpama cumurisha maqui rerohua allpai quillcaca.</s>
     </seg>
     <seg type="verse" id="b.JOH.8.7">
      <s id="b.JOH.8.7.1">Paiguna paita maspas tapusha, Jesús shayarisha nica: Cangunamanda maicans ucha illaj asha ñaupa rumihua shitachu paita.</s>
     </seg>
     <seg type="verse" id="b.JOH.8.8">
      <s id="b.JOH.8.8.1">Jesús cuti cumurisha allpai quillcaca.</s>
     </seg>
     <seg type="verse" id="b.JOH.8.9">
      <s id="b.JOH.8.9.1">Paigunaga, uyashallara, iyaibi pingarisha, shuj shujlla llucshisha rinauca, rucuunamanda maltaunagama.</s>
      <s id="b.JOH.8.9.2">Jesusga sapalla saquirica, chaupi shungüi shayau huarmindi.</s>
     </seg>
     <seg type="verse" id="b.JOH.8.10">
      <s id="b.JOH.8.10.1">Jesús atarisha, huarmi sapalla ajta ricusha, paita nica: Huarmi, ¿maibirai canda causayachijguna?</s>
      <s id="b.JOH.8.10.2">¿Mana pihuas canda causayachishcachu?</s>
     </seg>
     <seg type="verse" id="b.JOH.8.11">
      <s id="b.JOH.8.11.1">Huarmi nica: Mana pihuas, Señor.</s>
      <s id="b.JOH.8.11.2">Shinasha Jesús paita nica: Ñucas canda mana causayachinichu.</s>
      <s id="b.JOH.8.11.3">Rilla, ama mas cuti ucharaichu.</s>
     </seg>
     <seg type="verse" id="b.JOH.8.12">
      <s id="b.JOH.8.12.1">Cuti Jesús paigunara rimaca: Ñucaga cai pacha punzha mani, nisha.</s>
      <s id="b.JOH.8.12.2">Ñucara catimuj runa llandui mana puringachu; astaun cai causai punzhara charingami.</s>
     </seg>
     <seg type="verse" id="b.JOH.8.13">
      <s id="b.JOH.8.13.1">Shinajpi fariseoguna paita ninauca: Can quiquinmandallara rimaungui.</s>
      <s id="b.JOH.8.13.2">Mana valinzhu can rimashca shimiuna.</s>
     </seg>
     <seg type="verse" id="b.JOH.8.14">
      <s id="b.JOH.8.14.1">Jesús cutipaca: Ñuca quiquinmandallara rimasha, ñuca rimashcaga valinmi.</s>
      <s id="b.JOH.8.14.2">Ñuca maimanda shamushcara maima rinaras yachanimi.</s>
      <s id="b.JOH.8.14.3">Randi, canguna ñuca shamushcara ñuca rinaras mana yachanguichichu.</s>
     </seg>
     <seg type="verse" id="b.JOH.8.15">
      <s id="b.JOH.8.15.1">Canguna runa tupullara taripanguichi.</s>
      <s id="b.JOH.8.15.2">Ñucaga pitas mana taripanichu.</s>
     </seg>
     <seg type="verse" id="b.JOH.8.16">
      <s id="b.JOH.8.16.1">Ñuca taripajpi, ñuca taripashca ciertomi.</s>
      <s id="b.JOH.8.16.2">Ñuca mana sapallachu ani, astaun ñucas ñucara cachamuj Yayandi.</s>
     </seg>
     <seg type="verse" id="b.JOH.8.17">
      <s id="b.JOH.8.17.1">Canguna ley camachishca shimii quillcashca tian: Ishquipura rimashca ciertomi.</s>
     </seg>
     <seg type="verse" id="b.JOH.8.18">
      <s id="b.JOH.8.18.1">Ñuca quiquinmanda rimani.</s>
      <s id="b.JOH.8.18.2">Ñucara cachamuj Yayas, pai shinallara ñucamanda riman.</s>
     </seg>
     <seg type="verse" id="b.JOH.8.19">
      <s id="b.JOH.8.19.1">Fariseoguna: Camba Yayaga, ¿maibirai? ninauca.</s>
      <s id="b.JOH.8.19.2">Jesús cutipaca: Ñucaras, ñuca Yayaras, mana ricsihuanguichichu.</s>
      <s id="b.JOH.8.19.3">Ñucara ricsishaga, shinallara ñuca Yayaras ricsinguichimami.</s>
     </seg>
     <seg type="verse" id="b.JOH.8.20">
      <s id="b.JOH.8.20.1">Cai shimiunara Jesús rimaca cullquira tandachina pistui, pai templo huasii yachachiusha.</s>
      <s id="b.JOH.8.20.2">Pihuas paita mana apicachu, paihua horas manara pactarijpi.</s>
     </seg>
     <seg type="verse" id="b.JOH.8.21">
      <s id="b.JOH.8.21.1">Cutillara Jesús paigunara nica: Riunimi.</s>
      <s id="b.JOH.8.21.2">Canguna mascahuanguichimi, astaun canguna ucharashcai huañunguichimi.</s>
      <s id="b.JOH.8.21.3">Ñuca riusncama shamunara mana ushanguichichu.</s>
     </seg>
     <seg type="verse" id="b.JOH.8.22">
      <s id="b.JOH.8.22.1">Shinajpi judioguna ninauca: ¿Pai quiquinllara huañuchingachu, pai nisha: Ñuca riusncama shamunara mana ushanguichichu?</s>
     </seg>
     <seg type="verse" id="b.JOH.8.23">
      <s id="b.JOH.8.23.1">Jesús paigunara nica: Uramanda anguichi, ñucaga ahuamanda ani.</s>
      <s id="b.JOH.8.23.2">Canguna cai pachamandami anguichi, ñucaga mana cai pachamandachu ani.</s>
     </seg>
     <seg type="verse" id="b.JOH.8.24">
      <s id="b.JOH.8.24.1">Chiraigumanda cangunara nicani: Canguna ucharashcaunai huañunguichimi.</s>
      <s id="b.JOH.8.24.2">Canguna ñuca ajta mana quirijpiga, canguna ucharashcaunai huañunguichimi.</s>
     </seg>
     <seg type="verse" id="b.JOH.8.25">
      <s id="b.JOH.8.25.1">Paita ninauca: Canga, ¿Pitangui?</s>
      <s id="b.JOH.8.25.2">Shinajpi Jesús paigunara nica: Ñuca cangunara ñaupa punda cuentashcasna ani.</s>
     </seg>
     <seg type="verse" id="b.JOH.8.26">
      <s id="b.JOH.8.26.1">Cangunara rimangaj taripangajpas ashcara charini.</s>
      <s id="b.JOH.8.26.2">Ñucara cachamuj cierto rimajmi.</s>
      <s id="b.JOH.8.26.3">Ñuca paimanda imara uyashcaras chillara cai pachai rimauni.</s>
     </seg>
     <seg type="verse" id="b.JOH.8.27">
      <s id="b.JOH.8.27.1">Runaunaga mana intindinaucachu pai Yayamanda rimashcara.</s>
     </seg>
     <seg type="verse" id="b.JOH.8.28">
      <s id="b.JOH.8.28.1">Shinajpi Jesús paigunara nica: Canguna Runa Churira atarichishca huasha, ñuca ajta intindinguichimi.</s>
      <s id="b.JOH.8.28.2">Shinallara intindinguichimi ñucamandallara mana imaras ranichu.</s>
      <s id="b.JOH.8.28.3">Astaun imara Yaya ñucara yachachishcara, chillara rimauni.</s>
     </seg>
     <seg type="verse" id="b.JOH.8.29">
      <s id="b.JOH.8.29.1">Ñucara cachamuj ñucahua pariju tian.</s>
      <s id="b.JOH.8.29.2">Yaya ñuca sapallara mana saquihuashcachu.</s>
      <s id="b.JOH.8.29.3">Ñucaga tucui horas pai munashcasna rani.</s>
     </seg>
     <seg type="verse" id="b.JOH.8.30">
      <s id="b.JOH.8.30.1">Jesús shina rimajpi, ashca runauna paihuajpi quirinauca.</s>
     </seg>
     <seg type="verse" id="b.JOH.8.31">
      <s id="b.JOH.8.31.1">Shinajpi Jesús paihuajpi quirij judiogunara nica: Canguna ñuca shimiunai causausha, cierto pacha ñuca yachachishca runauna tucunguichimi.</s>
     </seg>
     <seg type="verse" id="b.JOH.8.32">
      <s id="b.JOH.8.32.1">Cierto shimira yachanguichimi.</s>
      <s id="b.JOH.8.32.2">Cai cierto shimiga cangunara liuriyachingami.</s>
     </seg>
     <seg type="verse" id="b.JOH.8.33">
      <s id="b.JOH.8.33.1">Paiguna Jesusta cutipanauca: Abrahanmanda miraiguna anchi, imahoras pitas mana sirvishcanchichu.</s>
      <s id="b.JOH.8.33.2">¿Imarasha ningui, Liuriyachishcauna anguichi?</s>
     </seg>
     <seg type="verse" id="b.JOH.8.34">
      <s id="b.JOH.8.34.1">Jesús paigunara cutipaca: Cierto pacha cangunara nini, maicans uchara rasha, uchara sirvij tucun.</s>
     </seg>
     <seg type="verse" id="b.JOH.8.35">
      <s id="b.JOH.8.35.1">Sirvijga mana tucui horas huasii saquirinzhu.</s>
      <s id="b.JOH.8.35.2">Randi, churi huiñaigama huasii tiaun.</s>
     </seg>
     <seg type="verse" id="b.JOH.8.36">
      <s id="b.JOH.8.36.1">Shinajpi Churi cangunara liuriyachijpi, cierto pacha liuriyachishcauna tucunguichimi.</s>
     </seg>
     <seg type="verse" id="b.JOH.8.37">
      <s id="b.JOH.8.37.1">Canguna Abrahanmanda miraiguna ajta ricsinimi.</s>
      <s id="b.JOH.8.37.2">Randi, ñucara huañuchingaj mascanguichi, ñuca shimiuna canguna shungüi mana icushcamanda.</s>
     </seg>
     <seg type="verse" id="b.JOH.8.38">
      <s id="b.JOH.8.38.1">Ñuca Yaya ñaupajpi ricushcara rimauni.</s>
      <s id="b.JOH.8.38.2">Cangunas canguna yaya ñaupajpi uyashcaras raunguichi.</s>
     </seg>
     <seg type="verse" id="b.JOH.8.39">
      <s id="b.JOH.8.39.1">Paiguna cutipanauca: Ñucanchi yaya Abrahanmi.</s>
      <s id="b.JOH.8.39.2">Jesusga nica: Canguna Abrahamba churiuna asha, Abraham rashcaunara ranguichimami.</s>
     </seg>
     <seg type="verse" id="b.JOH.8.40">
      <s id="b.JOH.8.40.1">Cunaga ñucara huañuchinara mascanguichi, ñuca Diosmanda uyashcara cierto shimira rimaj.</s>
      <s id="b.JOH.8.40.2">Abraham mana caita rarcachu.</s>
     </seg>
     <seg type="verse" id="b.JOH.8.41">
      <s id="b.JOH.8.41.1">Canguna yaya rashca tupura ranguichi.</s>
      <s id="b.JOH.8.41.2">Shinajpi judioguna paita ninauca: Ñucanchi mana shujhua tacarishcamanda pagarishcachu anchi.</s>
      <s id="b.JOH.8.41.3">Shu yayara charinchi, paiga Diosmi.</s>
     </seg>
     <seg type="verse" id="b.JOH.8.42">
      <s id="b.JOH.8.42.1">Shinajpi Jesús paigunara nica: Dios canguna yaya ajpi, cierto pacha ñucara llaquinguichima.</s>
      <s id="b.JOH.8.42.2">Diospajmanda liucshishcani, shamushcani.</s>
      <s id="b.JOH.8.42.3">Ñucamandallara mana shamucanichu, astaun pai ñucara cachamuca.</s>
     </seg>
     <seg type="verse" id="b.JOH.8.43">
      <s id="b.JOH.8.43.1">¿Imarasha ñuca shimira mana intindinguichichu?</s>
      <s id="b.JOH.8.43.2">Ñuca rimashcara mana uyashcamanda mana intindinguichichu.</s>
     </seg>
     <seg type="verse" id="b.JOH.8.44">
      <s id="b.JOH.8.44.1">Cangunaga canguna supai apu yayamanda anguichi.</s>
      <s id="b.JOH.8.44.2">Canguna yaya munashcara pactachinara munanguichi.</s>
      <s id="b.JOH.8.44.3">Paiga callarimanda pacha huañuchij aca, cierto shimira mana rimacachu, paihuajpi cierto rimana mana tian.</s>
      <s id="b.JOH.8.44.4">Paiga llullara rimasha, pai quiquinmanda riman.</s>
      <s id="b.JOH.8.44.5">Pai llullajmi, shinallara llullanahua yayami.</s>
     </seg>
     <seg type="verse" id="b.JOH.8.45">
      <s id="b.JOH.8.45.1">Nucaga cierto shimira rimashcamanda, mana quirinhuanguichi ñucara.</s>
     </seg>
     <seg type="verse" id="b.JOH.8.46">
      <s id="b.JOH.8.46.1">¿Cangunamanda maican ñucara uchamanda causayachinzhu?</s>
      <s id="b.JOH.8.46.2">Ñuca cierto shimira rimasha, ¿imaraigu mana quirihuanguichi?</s>
     </seg>
     <seg type="verse" id="b.JOH.8.47">
      <s id="b.JOH.8.47.1">Maicans Diosmanda aj, Dios rimashcara uyan.</s>
      <s id="b.JOH.8.47.2">Caimanda mana uyahuanguichi, canguna mana Diosmanda ashcaraigu.</s>
     </seg>
     <seg type="verse" id="b.JOH.8.48">
      <s id="b.JOH.8.48.1">Shinajpi judioguna Jesusta cutipanauca: ¿Manzhu ali rimashcanchi, Can Samaría runa angui, supaiyuj angui? nisha.</s>
     </seg>
     <seg type="verse" id="b.JOH.8.49">
      <s id="b.JOH.8.49.1">Jesús cutipasha rimaca: Supaira mana charinichu, astaun ñuca Yayara ahuayachiuni.</s>
      <s id="b.JOH.8.49.2">Cangunaga ñucara mana ahuayachinguichichu.</s>
     </seg>
     <seg type="verse" id="b.JOH.8.50">
      <s id="b.JOH.8.50.1">Ñuca quiquin ahuayanara mana mascanichu.</s>
      <s id="b.JOH.8.50.2">Shujga mascan, taripan.</s>
     </seg>
     <seg type="verse" id="b.JOH.8.51">
      <s id="b.JOH.8.51.1">Cierto pacha cangunara nini: Maicans ñuca rimashcara huacachisha, huiñaigama huañuira mana ricungachu.</s>
     </seg>
     <seg type="verse" id="b.JOH.8.52">
      <s id="b.JOH.8.52.1">Shinajpi judioguna paita ninauca: Cuna yachanchi supaira charingui.</s>
      <s id="b.JOH.8.52.2">Abraham huañuca, Diosmanda rimajgunas huañunauca.</s>
      <s id="b.JOH.8.52.3">Canga ningui: Pihuas ñuca shimira pactachisha huiñaigama huañuira mana ricungachu.</s>
     </seg>
     <seg type="verse" id="b.JOH.8.53">
      <s id="b.JOH.8.53.1">Canga, ¿ñucanchi yaya Abrahanmanda yalichu angui?</s>
      <s id="b.JOH.8.53.2">Pais huañuca, shinallara Diosmanda rimajgunas.</s>
      <s id="b.JOH.8.53.3">Canga, ¿pita tucusha ningui?</s>
     </seg>
     <seg type="verse" id="b.JOH.8.54">
      <s id="b.JOH.8.54.1">Jesús cutipaca: Ñucaga ñucamandallara ahuayasha, chi ahuayana mana imajtas valin.</s>
      <s id="b.JOH.8.54.2">Ñuca Yayaga ñucara ahuayachinmi.</s>
      <s id="b.JOH.8.54.3">Paimanda canguna, Ñucanchi Diosmi, ninguichi.</s>
     </seg>
     <seg type="verse" id="b.JOH.8.55">
      <s id="b.JOH.8.55.1">Paitaga mana ricsinguichi, randi ñuca paita ricsinimi.</s>
      <s id="b.JOH.8.55.2">Ñucaga: paita mana ricsinichu nisha, cangunasna llullaj tucuima.</s>
      <s id="b.JOH.8.55.3">Randi, ñuca paita ricsinimi, shinallara pai rimashcara pactachini.</s>
     </seg>
     <seg type="verse" id="b.JOH.8.56">
      <s id="b.JOH.8.56.1">Canguna Abraham yaya ñuca punzhara ricungarausha cushiyaca.</s>
      <s id="b.JOH.8.56.2">Ricucami, ricushaga cushi tucuca.</s>
     </seg>
     <seg type="verse" id="b.JOH.8.57">
      <s id="b.JOH.8.57.1">Shinajpi paiguna: Can manara pichca chunga huatara charingui, ¿Abrahanda ricushcanguichu? ninauca.</s>
     </seg>
     <seg type="verse" id="b.JOH.8.58">
      <s id="b.JOH.8.58.1">Jesús cutipaca: Cierto pacha cangunara nini: Manara Abraham tiajllaira, ñuca maní.</s>
     </seg>
     <seg type="verse" id="b.JOH.8.59">
      <s id="b.JOH.8.59.1">Judioguna caita uyasha rumiunara apinauca paita shitangaj.</s>
      <s id="b.JOH.8.59.2">Randi Jesús pacalla risha templomanda llucshica; paiguna chaupi shungura pasasha rica.</s>
     </seg>
    </div>
    <div type="chapter" id="b.JOH.9">
     <seg type="verse" id="b.JOH.9.91">
      <s id="b.JOH.9.91.1">Jesús chimanda pasaushcai, shu ñausa pagarij runara ricuca.</s>
     </seg>
     <seg type="verse" id="b.JOH.9.2">
      <s id="b.JOH.9.2.1">Yachachishca runauna paita: Yachachij, ninauca: ¿Pi ucharashcamanda cai runa ñausa pagarimuca, paulara paihua yayaunamanda?</s>
     </seg>
     <seg type="verse" id="b.JOH.9.3">
      <s id="b.JOH.9.3.1">Jesús cutipaca: Mana pai ucharashcamanda, mana paihua yayauna ucharashcamanda ñausa pagarica.</s>
      <s id="b.JOH.9.3.2">Shina tucuca Dios ranaunara paihuajpi ricuchingaj.</s>
     </seg>
     <seg type="verse" id="b.JOH.9.4">
      <s id="b.JOH.9.4.1">Ministirinmi ñucara cachamujpa ranaunara rangaj punzha ajllaira.</s>
      <s id="b.JOH.9.4.2">Tuta shamujpi mana pihuas ushan tarabanara.</s>
     </seg>
     <seg type="verse" id="b.JOH.9.5">
      <s id="b.JOH.9.5.1">Ñuca cai pachai tiaushca horas, cai pacha punzha ani.</s>
     </seg>
     <seg type="verse" id="b.JOH.9.6">
      <s id="b.JOH.9.6.1">Casna rimasha, Jesús allpai tiucaca, tiucahua turura apiyachica, turura ñausa runa ñahuii llutaca.</s>
     </seg>
     <seg type="verse" id="b.JOH.9.7">
      <s id="b.JOH.9.7.1">Shina rasha Jesús paita: Ri, nica, maillairi Siloé nishca yacui.</s>
      <s id="b.JOH.9.7.2">Cai Siloé shuti runa shimii, Cachashca, nin.</s>
      <s id="b.JOH.9.7.3">Shinajpi runa ricami, maillaca.</s>
      <s id="b.JOH.9.7.4">Ricusha tigramucamí.</s>
     </seg>
     <seg type="verse" id="b.JOH.9.8">
      <s id="b.JOH.9.8.1">Paihua mayambi causajguna pai ñausa ashcara ricsijgunas ninauca: Caiga, ¿manzhu mañasha tiaj runa?</s>
     </seg>
     <seg type="verse" id="b.JOH.9.9">
      <s id="b.JOH.9.9.1">Huaquinguna: Paimi, ninauca.</s>
      <s id="b.JOH.9.9.2">Shujgunaga: Chilla ricurij yachin.</s>
      <s id="b.JOH.9.9.3">Pai quiquinllara: Ñuca mani, nica.</s>
     </seg>
     <seg type="verse" id="b.JOH.9.10">
      <s id="b.JOH.9.10.1">Paita ninauca: Camba ñahui ¿imasna rasha pascarinauca?</s>
     </seg>
     <seg type="verse" id="b.JOH.9.11">
      <s id="b.JOH.9.11.1">Runa cutipasha: Chi Jesús nishca runa turura rasha ñahuii llutaca.</s>
      <s id="b.JOH.9.11.2">Siloema ri maillangaj, nihuaca.</s>
      <s id="b.JOH.9.11.3">Ñucaga ricani, rnaillacani, maillasha ricuj tucucani.</s>
     </seg>
     <seg type="verse" id="b.JOH.9.12">
      <s id="b.JOH.9.12.1">Shinajpi: ¿Pai maibirai? ninauca: Runaga: Mana yachanichu, cutipaca.</s>
     </seg>
     <seg type="verse" id="b.JOH.9.13">
      <s id="b.JOH.9.13.1">Fariseogunama cai ñaupa horas ñausa aj runara pushanauca.</s>
     </seg>
     <seg type="verse" id="b.JOH.9.14">
      <s id="b.JOH.9.14.1">Samana punzha maca Jesús turura rasha paihua ñahuiunara pascaca.</s>
     </seg>
     <seg type="verse" id="b.JOH.9.15">
      <s id="b.JOH.9.15.1">Paiguna cuti paita tapunauca: ¿Imasna rashara ricuj tucucangui? nisha.</s>
      <s id="b.JOH.9.15.2">Runa paigunara nica: Ñahui ahuai turura llutaca, maillacani, ricuj tucuni.</s>
     </seg>
     <seg type="verse" id="b.JOH.9.16">
      <s id="b.JOH.9.16.1">Shinajpi fariseogunamanda huaquinguna: Cai runa mana Diosmandachu, ninauca, samana punzhara mana huacachin.</s>
      <s id="b.JOH.9.16.2">Shujgunaga: Uchayuj runa, ¿imasna cai munanaita ricurínaunara rangachu?</s>
      <s id="b.JOH.9.16.3">Paríjumanda piñanausha rimananauca.</s>
     </seg>
     <seg type="verse" id="b.JOH.9.17">
      <s id="b.JOH.9.17.1">Cutillara ñausa aj runara rimanaun: Canga, ¿imara ningui paimanda, pai camba ñahuira pascajta?</s>
      <s id="b.JOH.9.17.2">Runa cutipaca: Paiga Diosmanda rimajmi nini.</s>
     </seg>
     <seg type="verse" id="b.JOH.9.18">
      <s id="b.JOH.9.18.1">Judioguna pai ñausa ashcara ricuj tucushcaras mana quirinaucachu.</s>
      <s id="b.JOH.9.18.2">Shinasha ñahuira pascashca runa yayaunara cayanauca.</s>
     </seg>
     <seg type="verse" id="b.JOH.9.19">
      <s id="b.JOH.9.19.1">Paigunara tapunauca: ¿Caichu canguna churi, ñausa pagarij nishca?</s>
      <s id="b.JOH.9.19.2">¿Ima rasha cuna ricun?</s>
     </seg>
     <seg type="verse" id="b.JOH.9.20">
      <s id="b.JOH.9.20.1">Yayauna cutipasha: Cai ñucanchi churi asnearas yachanchi, pai ñausa pagarishcaras yachanchi, ninauca.</s>
     </seg>
     <seg type="verse" id="b.JOH.9.21">
      <s id="b.JOH.9.21.1">Imarasha cuna ricuj tucushca, caita mana yachanchichu.</s>
      <s id="b.JOH.9.21.2">Pi paihua ñahuira pascashcaras mana yachanchichu.</s>
      <s id="b.JOH.9.21.3">Paiga iyaiyuj runami, paita tapuichi, paulara rimangami.</s>
     </seg>
     <seg type="verse" id="b.JOH.9.22">
      <s id="b.JOH.9.22.1">Casna ninauca yayauna judiogunara manzhashcamanda.</s>
      <s id="b.JOH.9.22.2">Judioguna ña rimanauca maicans Jesús Mesías nishcami nisha nij, pai tandarina huasimanda ichui tucunmami.</s>
     </seg>
     <seg type="verse" id="b.JOH.9.23">
      <s id="b.JOH.9.23.1">Chiraigumanda yayauna: Iyaiyujmi, paita tapuichi, ninauca.</s>
     </seg>
     <seg type="verse" id="b.JOH.9.24">
      <s id="b.JOH.9.24.1">Shinajpi ñausa aj runara cüti cay anauca; paita rimasha: Diosta alabairi, nisha, chi runa uchayuj ajta yachanchi, ninauca.</s>
     </seg>
     <seg type="verse" id="b.JOH.9.25">
      <s id="b.JOH.9.25.1">Shinajpi ñausa aj runa cutipaca: Uchayuj ashcara imasnaras mana yachanichu; caita yachani: Ñuca ñausa ashcara, cuna ricuuni.</s>
     </seg>
     <seg type="verse" id="b.JOH.9.26">
      <s id="b.JOH.9.26.1">Fariseoguna cutillara runara ninauca: ¿Imara rarca canda?</s>
      <s id="b.JOH.9.26.2">¿Imasna rashara camba ñahuira pascaca?</s>
     </seg>
     <seg type="verse" id="b.JOH.9.27">
      <s id="b.JOH.9.27.1">Runaga paigunara cutipasha: Ña cangunara rimashcani, nica.</s>
      <s id="b.JOH.9.27.2">Uyanara mana munacanguichi.</s>
      <s id="b.JOH.9.27.3">¿Imarasha cuti uyanara munanguichi?</s>
      <s id="b.JOH.9.27.4">¿Cangunas shinallara pai yachachishca runauna tucunara munanguichi?</s>
     </seg>
     <seg type="verse" id="b.JOH.9.28">
      <s id="b.JOH.9.28.1">Paita caminauca, nisha: Canmi pai yachachishca runa angui; astaun ñucanchi Moisés yachachishca runauna manchi.</s>
     </seg>
     <seg type="verse" id="b.JOH.9.29">
      <s id="b.JOH.9.29.1">Dios Moisesta rimashcara yachanchi; randi cai runa maimanda pai asnearas mana yachanchichu.</s>
     </seg>
     <seg type="verse" id="b.JOH.9.30">
      <s id="b.JOH.9.30.1">Runaga cutipaca: Cierto pacha caita manzhanaitami, canguna pai ajta mana yachanguichi, shina ajllaira ñuca ñahuira pascahuacami.</s>
     </seg>
     <seg type="verse" id="b.JOH.9.31">
      <s id="b.JOH.9.31.1">Dios uchayujgunara mana uyanzhu, caita yachanchi; randi maicans Diosta manzhasha, paihua munaira rashas, Dios paita uyanmi.</s>
     </seg>
     <seg type="verse" id="b.JOH.9.32">
      <s id="b.JOH.9.32.1">Callarimanda mana uyarishcachu aca shu runa pagarishcamanda ñausa ajta, ñahuira pascai tucungaj.</s>
     </seg>
     <seg type="verse" id="b.JOH.9.33">
      <s id="b.JOH.9.33.1">Cai runa mana Diosmanda asha, mana imaras ranara ushanma.</s>
     </seg>
     <seg type="verse" id="b.JOH.9.34">
      <s id="b.JOH.9.34.1">Paita cutipasha ninauca: Can uchallai pagarimucangui, ¿shinashas ñucanchira yachachihuangui?</s>
      <s id="b.JOH.9.34.2">Shinajpi, paita canzhama ichunauca.</s>
     </seg>
     <seg type="verse" id="b.JOH.9.35">
      <s id="b.JOH.9.35.1">Jesús paita ichushcara uyasha, paita tarisha rimaca: ¿Diospa Churu quiringuichu? nisha.</s>
     </seg>
     <seg type="verse" id="b.JOH.9.36">
      <s id="b.JOH.9.36.1">Runa cutipaca: ¿Paiga pitangairi, Señor, ñuca paihuajpi quiringaj?</s>
     </seg>
     <seg type="verse" id="b.JOH.9.37">
      <s id="b.JOH.9.37.1">Jesús nica: Paita ricushcangui; canhua rimau ñuca mani.</s>
     </seg>
     <seg type="verse" id="b.JOH.9.38">
      <s id="b.JOH.9.38.1">Pai nica: Señor, quirinimi.</s>
      <s id="b.JOH.9.38.2">Casna nisha Jesusta adoraca.</s>
     </seg>
     <seg type="verse" id="b.JOH.9.39">
      <s id="b.JOH.9.39.1">Jesús nica: Ñuca taripangaj cai pachama shamucani, mana ricujguna ricunauchu, ricujgunas ñausa tucunauchu.</s>
     </seg>
     <seg type="verse" id="b.JOH.9.40">
      <s id="b.JOH.9.40.1">Fariseogunamanda huaquinguna paihua pariju tiajguna cai shimira uyasha ninauca: ¿Ñucanchis shinallara ñausachu anchi?</s>
     </seg>
     <seg type="verse" id="b.JOH.9.41">
      <s id="b.JOH.9.41.1">Jesús nica: Canguna ñausa ashaga ucha illajguna anguichima; randi cuna: Ricunchimi, nisha, caimanda canguna ucha saquirin.</s>
     </seg>
    </div>
    <div type="chapter" id="b.JOH.10">
     <seg type="verse" id="b.JOH.10.1">
      <s id="b.JOH.10.1.1">Jesús nica: Cierto pacha cangunara nini: Maican runa borrego cularbi icusha, mana pungura pasasha, astaun shu partii quinzhara sicasha, casna runa shuhuajmi.</s>
     </seg>
     <seg type="verse" id="b.JOH.10.2">
      <s id="b.JOH.10.2.1">Maican runa pungullara icusha, pai borregora cierto cuirajmi.</s>
     </seg>
     <seg type="verse" id="b.JOH.10.3">
      <s id="b.JOH.10.3.1">Pungura cuiraj runa paihuajta pascan; borregouna paihua shimira uyanaun.</s>
      <s id="b.JOH.10.3.2">Paiga borregounara shutii cayan, paigunara llucchin.</s>
     </seg>
     <seg type="verse" id="b.JOH.10.4">
      <s id="b.JOH.10.4.1">Tucui paihua quiquin borregounara llucchisha, ñaupasha rin.</s>
      <s id="b.JOH.10.4.2">Borregouna paita catinaun, paihua shimira ricsishcamanda.</s>
     </seg>
     <seg type="verse" id="b.JOH.10.5">
      <s id="b.JOH.10.5.1">Randi, borregouna shu mana ricsishca runara mana catinaungachu, astaun paimanda miticunaunga, shujguna shimira mana ricsishcamanda.</s>
     </seg>
     <seg type="verse" id="b.JOH.10.6">
      <s id="b.JOH.10.6.1">Cai yachachingaj cuentanara Jesús paigunara cuentacami.</s>
      <s id="b.JOH.10.6.2">Pai rimashcara mana intindinaucachu.</s>
     </seg>
     <seg type="verse" id="b.JOH.10.7">
      <s id="b.JOH.10.7.1">Shinasha Jesús cuti rimaca: Cierto pacha cangunara nini, Ñuca borregouna pungu mani.</s>
     </seg>
     <seg type="verse" id="b.JOH.10.8">
      <s id="b.JOH.10.8.1">Tucui ñucamanda ñaupa shamujguna shuhuajgunas shuhuasha huañichijgunas anaun.</s>
      <s id="b.JOH.10.8.2">Borregounaga paigunara mana uyanaucachu.</s>
     </seg>
     <seg type="verse" id="b.JOH.10.9">
      <s id="b.JOH.10.9.1">Ñuca pungu mani.</s>
      <s id="b.JOH.10.9.2">Maican ñucahua icusha quishpi tucungami; icunga, llucshinga, micuna quihuara taringami.</s>
     </seg>
     <seg type="verse" id="b.JOH.10.10">
      <s id="b.JOH.10.10.1">Shuhuaj apingajlla, huañuchingajlla, huajlichingajlla shamun.</s>
      <s id="b.JOH.10.10.2">Randi ñuca shamucani borregouna causaira charinauchuj causaira charishaga talirijta charinauchu.</s>
     </seg>
     <seg type="verse" id="b.JOH.10.11">
      <s id="b.JOH.10.11.1">Ñuca borregora ali cuiraj ani.</s>
      <s id="b.JOH.10.11.2">Ali cuirajga paihua causaira cun borregouna randimanda.</s>
     </seg>
     <seg type="verse" id="b.JOH.10.12">
      <s id="b.JOH.10.12.1">Randi, cuirangaj pagashca runa, pai mana quiquin cuiraj asha, borregouna mana paihua quiquimbaj ajpi, shu puma shamushcara ricusha miticun, borregounara saquín.</s>
      <s id="b.JOH.10.12.2">Shinasha puma borregounara apijpi, llambu chausirin.</s>
     </seg>
     <seg type="verse" id="b.JOH.10.13">
      <s id="b.JOH.10.13.1">Pai miticusha rin, pagashca runa ashcamanda; borregounara mana llaquin, mana cuiran.</s>
     </seg>
     <seg type="verse" id="b.JOH.10.14">
      <s id="b.JOH.10.14.1">Ñuca borregora ali cuiraj ani; borreogunara ricsini; ñuca borregouna ñucara ricsihuanaun, imasna Yaya ñucara rícsishcasna, shinallara ñucas Yayara ricsishcasna.</s>
     </seg>
     <seg type="verse" id="b.JOH.10.15">
      <s id="b.JOH.10.15.1">Borregouna randimanda ñuca causaira cuni.</s>
     </seg>
     <seg type="verse" id="b.JOH.10.16">
      <s id="b.JOH.10.16.1">Shinallara shu borregounara charini, mana cai cularbi tiajguna.</s>
      <s id="b.JOH.10.16.2">Chigunaras pushamunara ministini.</s>
      <s id="b.JOH.10.16.3">Paigunas ñuca shimira uyanaungami.</s>
      <s id="b.JOH.10.16.4">Shu montonlla anaunga, shu cuirajlla tiangami.</s>
     </seg>
     <seg type="verse" id="b.JOH.10.17">
      <s id="b.JOH.10.17.1">Chiraigumanda Yaya llaquihuanmi, ñuca causaira cushcamanda, cuti causaira apingaj.</s>
     </seg>
     <seg type="verse" id="b.JOH.10.18">
      <s id="b.JOH.10.18.1">Ñuca causairaga pihuas ñucamanda mana quichun, ñucallara cuni.</s>
      <s id="b.JOH.10.18.2">Cungaj ushaira charinimi, cuti apiñaras ushanimi.</s>
      <s id="b.JOH.10.18.3">Cai mandashca shimira Yayamanda apicani.</s>
     </seg>
     <seg type="verse" id="b.JOH.10.19">
      <s id="b.JOH.10.19.1">Cutillara judiogunapura Jesús rimashcamanda piñanausha rimananauca.</s>
     </seg>
     <seg type="verse" id="b.JOH.10.20">
      <s id="b.JOH.10.20.1">Paigunamanda ashcauna ninauca: Supaira charin, nuspa tucushca, ¿Imaraigu paita uyanguichi?</s>
     </seg>
     <seg type="verse" id="b.JOH.10.21">
      <s id="b.JOH.10.21.1">Shujgunaga: Cai shimiuna mana supaiyujmandachu, ninauca.</s>
      <s id="b.JOH.10.21.2">¿Supaiga ñausa runa ñahuira pascanara ushanzhu?</s>
     </seg>
     <seg type="verse" id="b.JOH.10.22">
      <s id="b.JOH.10.22.1">Jerusalembi, templo huasira Diosma cushcara iyarina ista pactamuca.</s>
      <s id="b.JOH.10.22.2">Tamia horas aca.</s>
     </seg>
     <seg type="verse" id="b.JOH.10.23">
      <s id="b.JOH.10.23.1">Jesús templo huasii puriuca, Salomomba pungüi.</s>
     </seg>
     <seg type="verse" id="b.JOH.10.24">
      <s id="b.JOH.10.24.1">Judioguna pai muyujta tandarisha, paita rimanauca: ¿Imahorasgama ñucanchi shungura turbachingui? nisha.</s>
      <s id="b.JOH.10.24.2">Can Cristo ashaga, pajllai rimahuai.</s>
     </seg>
     <seg type="verse" id="b.JOH.10.25">
      <s id="b.JOH.10.25.1">Jesús cutipaca: Rimashcani, astaun canguna mana quiricanguichi.</s>
      <s id="b.JOH.10.25.2">Ñuca Yaya shutii rashcauna ñucamanda rimanaun.</s>
     </seg>
     <seg type="verse" id="b.JOH.10.26">
      <s id="b.JOH.10.26.1">Cangunaga mana quiringuichi, mana ñuca borregounamanda asha, ñuca cangunara rimashcasna.</s>
     </seg>
     <seg type="verse" id="b.JOH.10.27">
      <s id="b.JOH.10.27.1">Ñuca borregouna ñuca shimira uyanaun.</s>
      <s id="b.JOH.10.27.2">Paigunara ricsinimi, shinallara paiguna ñucara catimunaun.</s>
     </seg>
     <seg type="verse" id="b.JOH.10.28">
      <s id="b.JOH.10.28.1">Paigunara huiñai causaira cuni; huiñaigama mana huañunaungachu.</s>
      <s id="b.JOH.10.28.2">Ñuca maquimanda pihuas paigunara mana quichungachu.</s>
     </seg>
     <seg type="verse" id="b.JOH.10.29">
      <s id="b.JOH.10.29.1">Ñuca Yaya paigunara cuhuaca.</s>
      <s id="b.JOH.10.29.2">Yayaga tucuimanda yalimi.</s>
      <s id="b.JOH.10.29.3">Ñuca Yaya maquimanda paigunara pihuas mana quichungachu.</s>
     </seg>
     <seg type="verse" id="b.JOH.10.30">
      <s id="b.JOH.10.30.1">Ñucahua Yayahua shujlla manchi.</s>
     </seg>
     <seg type="verse" id="b.JOH.10.31">
      <s id="b.JOH.10.31.1">Shinajpi judioguna rumiunara cuti apinauca paita shitangaj.</s>
     </seg>
     <seg type="verse" id="b.JOH.10.32">
      <s id="b.JOH.10.32.1">Jesús paigunara cutipaca: Ashca ali rashcaunara cangunara ricuchishcani ñuca Yayamanda.</s>
      <s id="b.JOH.10.32.2">¿Maicanmanda ñucara rumihua shitasha ninguichi?</s>
     </seg>
     <seg type="verse" id="b.JOH.10.33">
      <s id="b.JOH.10.33.1">Judioguna cutipanauca: Mana ima alira rashcamandas rumihua shitanchi, astaun can Diosta camishcamanda, can runa ashallara Dios tucusha nishcamanda, ninauca.</s>
     </seg>
     <seg type="verse" id="b.JOH.10.34">
      <s id="b.JOH.10.34.1">Jesús cutipaca: ¿Manzhu canguna ley shimii quillcashca tian, Nicani diosguna anguichi?</s>
     </seg>
     <seg type="verse" id="b.JOH.10.35">
      <s id="b.JOH.10.35.1">Diospa shimira chasquijgunara 'diosguna' shutichishcajpiga, shinashas Diospa shimi mana paquirinallachu,</s>
     </seg>
     <seg type="verse" id="b.JOH.10.36">
      <s id="b.JOH.10.36.1">¿Yaya Dios chicanyachishca runara, cai pachama cachamushcara: Camishcangui, ninguichi, pai Diospa Churi ani nishcamanda?</s>
     </seg>
     <seg type="verse" id="b.JOH.10.37">
      <s id="b.JOH.10.37.1">Ñucaga Yayamanda rashcaunara mana rajpiga, ama quirihuaichichu.</s>
     </seg>
     <seg type="verse" id="b.JOH.10.38">
      <s id="b.JOH.10.38.1">Randi, ñuca casna rashcaunara rajpi, ñucara mana quirisha, rashcaunara quirichi, canguna ricsinauchu, quirinauchu Yaya ñucajpi tiashcara ñucas paihuajpi tiashcaras.</s>
     </seg>
     <seg type="verse" id="b.JOH.10.39">
      <s id="b.JOH.10.39.1">Cuti paita apingaj iyarinauca.</s>
      <s id="b.JOH.10.39.2">Jesusga paiguna maquimanda quishpicami.</s>
     </seg>
     <seg type="verse" id="b.JOH.10.40">
      <s id="b.JOH.10.40.1">Jesús Jordan yacu chimbama rica, Juan ñaupa bautisaushcai.</s>
      <s id="b.JOH.10.40.2">Chihui tiauca.</s>
     </seg>
     <seg type="verse" id="b.JOH.10.41">
      <s id="b.JOH.10.41.1">Ashca runauna paihuajma shamunauca.</s>
      <s id="b.JOH.10.41.2">Paiguna ninauca: Cierto pacha Juan ima munanaita ricurinaras mana rarcachu, astaun tucui pai cai runamanda rimashcauna pactarinauca.</s>
     </seg>
     <seg type="verse" id="b.JOH.10.42">
      <s id="b.JOH.10.42.1">Ashca runauna chihui Jesuspi quirinauca.</s>
     </seg>
    </div>
    <div type="chapter" id="b.JOH.11">
     <seg type="verse" id="b.JOH.11.1">
      <s id="b.JOH.11.1.1">Chi horas shu Betania llactamanda runa, paihua shuti Lázaro, ungushca aca.</s>
      <s id="b.JOH.11.1.2">Cai llactai María paihua ñaña Martandi causaushca aca.</s>
     </seg>
     <seg type="verse" id="b.JOH.11.2">
      <s id="b.JOH.11.2.1">Cai María, ungushca Lázaro pañi, Señorda gusto asnaj ambihua armachij aca, Señorba chaquiras paihua acchahua chaquichica.</s>
     </seg>
     <seg type="verse" id="b.JOH.11.3">
      <s id="b.JOH.11.3.1">Paniuna Jesusma shimira cachanauca: Señor, nisha, can llaquishca runa ungushcami.</s>
     </seg>
     <seg type="verse" id="b.JOH.11.4">
      <s id="b.JOH.11.4.1">Jesús caita uyasha: Cai ungüi mana huañuchinachu, nica, astaun Diosta ahuayachingaj, Diospa Churi caimanda ahuayachishca tucungaj.</s>
     </seg>
     <seg type="verse" id="b.JOH.11.5">
      <s id="b.JOH.11.5.1">Jesús Martaras paihua ñañaras Lazaroras llaquicami.</s>
     </seg>
     <seg type="verse" id="b.JOH.11.6">
      <s id="b.JOH.11.6.1">Jesús Lázaro ungushcara uyasha, pai tiashcai ishqui punzha mas saquiricami.</s>
     </seg>
     <seg type="verse" id="b.JOH.11.7">
      <s id="b.JOH.11.7.1">Shinajpi, caimanda huasha, Jesús pai yachachishca runaunara: Acuíchi, nica, cutillara Judea partima.</s>
     </seg>
     <seg type="verse" id="b.JOH.11.8">
      <s id="b.JOH.11.8.1">Yachachishca runaunaga: Yachachij, ninauca, sar punzhalla judioguna canda rumihua shitanara munanauca.</s>
      <s id="b.JOH.11.8.2">¿Cuti riunguichu chima.</s>
     </seg>
     <seg type="verse" id="b.JOH.11.9">
      <s id="b.JOH.11.9.1">Jesús cutipaca: ¿Manzhu caran punzha chunga ishqui horasta charin?</s>
      <s id="b.JOH.11.9.2">Maicans punzhara purisha mana nijtangachu, cai pacha punzhara ricusha.</s>
     </seg>
     <seg type="verse" id="b.JOH.11.10">
      <s id="b.JOH.11.10.1">Randi, maicans tuta purisha nijtangami, punzha paihuajpi illashcamanda.</s>
     </seg>
     <seg type="verse" id="b.JOH.11.11">
      <s id="b.JOH.11.11.1">Caita rimashca huasha, Jesús nica: Ñucanchi llaquishca Lázaro amigo puñunmi.</s>
      <s id="b.JOH.11.11.2">Puñushcamanda paita llicchachingaj riunimi.</s>
     </seg>
     <seg type="verse" id="b.JOH.11.12">
      <s id="b.JOH.11.12.1">Shinajpi yachachishca runauna: Señor, ninauca, pai puñujpi ahyangami.</s>
     </seg>
     <seg type="verse" id="b.JOH.11.13">
      <s id="b.JOH.11.13.1">Randi, Jesús casna rimasha, Lázaro huañushcara rimacami.</s>
     </seg>
     <seg type="verse" id="b.JOH.11.14">
      <s id="b.JOH.11.14.1">Shinajpi Jesús pajllai, Lázaro huañushcami, nica.</s>
     </seg>
     <seg type="verse" id="b.JOH.11.15">
      <s id="b.JOH.11.15.1">Cangunamanda cushiyauni ñuca chihui illashcamanda, canguna quiringaj.</s>
      <s id="b.JOH.11.15.2">Acuichi paihuajma.</s>
     </seg>
     <seg type="verse" id="b.JOH.11.16">
      <s id="b.JOH.11.16.1">Shinajpi Tomás, Chapa Huahua nishca, chishu yachachishca runaunama nica: Acuichi ñucanchis, paihua pariju huañungaj.</s>
     </seg>
     <seg type="verse" id="b.JOH.11.17">
      <s id="b.JOH.11.17.1">Shinasha Jesús shamuca.</s>
      <s id="b.JOH.11.17.2">Huañushca Lazarora ña chuscu punzha pambashcara tupaca.</s>
     </seg>
     <seg type="verse" id="b.JOH.11.18">
      <s id="b.JOH.11.18.1">Betania Jerusalén mayambi tiaca, shu samai purina tupui.</s>
     </seg>
     <seg type="verse" id="b.JOH.11.19">
      <s id="b.JOH.11.19.1">Ashca judioguna Martama Mariamas shamunaushca aca paigunara cushiyachingaj, Lázaro huañushcamanda.</s>
     </seg>
     <seg type="verse" id="b.JOH.11.20">
      <s id="b.JOH.11.20.1">Shinajpi Marta Jesús shamushcara uyasha, paita tupangaj llucshica.</s>
      <s id="b.JOH.11.20.2">Mariaga huasii tiauca.</s>
     </seg>
     <seg type="verse" id="b.JOH.11.21">
      <s id="b.JOH.11.21.1">Marta Jesusta nica: Señor, can caibi tiaushca ajpiga ñuca turi mana huañunmachu aca.</s>
     </seg>
     <seg type="verse" id="b.JOH.11.22">
      <s id="b.JOH.11.22.1">Shinallara cuna ricsinimi imaras can Diosta mañajpi, Dios canda cungami.</s>
     </seg>
     <seg type="verse" id="b.JOH.11.23">
      <s id="b.JOH.11.23.1">Jesús: Camba turi causaringami, nica.</s>
     </seg>
     <seg type="verse" id="b.JOH.11.24">
      <s id="b.JOH.11.24.1">Marta: Yachanimi, nica, puchucai punzha causarinai pa. causaringami.</s>
     </seg>
     <seg type="verse" id="b.JOH.11.25">
      <s id="b.JOH.11.25.1">Jesús cutipasha nica: Ñucaga causarina mani, causais ani.</s>
      <s id="b.JOH.11.25.2">Maicans ñucajpi quirisha, huañushca ashallara, causaringami.</s>
     </seg>
     <seg type="verse" id="b.JOH.11.26">
      <s id="b.JOH.11.26.1">Tucui causajgunaga ñucajpi quirisha huiñaigama mana huañunaungachu.</s>
      <s id="b.JOH.11.26.2">¿Caita quiringuichu can?</s>
     </seg>
     <seg type="verse" id="b.JOH.11.27">
      <s id="b.JOH.11.27.1">Marta cutipaca: Shinai, Señor, nisha, can Cristo nishca Diospa Churi ajta, cai pachama shamujta, quirishcani.</s>
     </seg>
     <seg type="verse" id="b.JOH.11.28">
      <s id="b.JOH.11.28.1">Marta casna rimasha pacalla rica paihua ñaña Manara cayangaj.</s>
      <s id="b.JOH.11.28.2">Paita nica: Yachachij caibimi, canda cayaun.</s>
     </seg>
     <seg type="verse" id="b.JOH.11.29">
      <s id="b.JOH.11.29.1">Maríaga caita uyasha, uctalla shayarisha paihuajma shamuca.</s>
     </seg>
     <seg type="verse" id="b.JOH.11.30">
      <s id="b.JOH.11.30.1">Jesús chara llactai mana icushcachu aca, astaun Marta paita tupashca pambai chapauca.</s>
     </seg>
     <seg type="verse" id="b.JOH.11.31">
      <s id="b.JOH.11.31.1">Shinajpi Maríahua pariju huasii tiaj judioguna, paita cushiyachij shamujguna, pai ucta atarishcara llucshishcaras ricusha, paita catinauca: Aya huasima huacangaj riunmi, nisha.</s>
     </seg>
     <seg type="verse" id="b.JOH.11.32">
      <s id="b.JOH.11.32.1">Maríaga, Jesús tiashcama shamusha, paita ricusha, paihua chaquii tuama urmasha, paita nica: Señor, can caibi tiaushca ajpi, ñuca turi mana huañunmachu aca.</s>
     </seg>
     <seg type="verse" id="b.JOH.11.33">
      <s id="b.JOH.11.33.1">Shinajpi Jesús María huacashcara shinallara paihua pariju shamuj judioguna huacashcaras ricusha, paihua shungüi yapa llaquirisha turbarica.</s>
     </seg>
     <seg type="verse" id="b.JOH.11.34">
      <s id="b.JOH.11.34.1">Jesús nica: Paita ¿maibi pambacanguichi?</s>
      <s id="b.JOH.11.34.2">Señor, ninaun, ricuj shami.</s>
     </seg>
     <seg type="verse" id="b.JOH.11.35">
      <s id="b.JOH.11.35.1">Jesús huacacami.</s>
     </seg>
     <seg type="verse" id="b.JOH.11.36">
      <s id="b.JOH.11.36.1">Shinajpi judioguna ninauca: Ricuichi imasna Jesús paita llaquicami.</s>
     </seg>
     <seg type="verse" id="b.JOH.11.37">
      <s id="b.JOH.11.37.1">Paigunamanda huaquinguna ninauca: Cai ñausa ñahuira pascaj ¿manzhu ushanmaca cai runara huañuimanda quishpichingaj?</s>
     </seg>
     <seg type="verse" id="b.JOH.11.38">
      <s id="b.JOH.11.38.1">Jesús cuti paihua shungüi llaquirisha, aya huasima shamuca.</s>
      <s id="b.JOH.11.38.2">Peñas uctu aca.</s>
      <s id="b.JOH.11.38.3">Shu rumi uctu pungu ahuai siriuca.</s>
     </seg>
     <seg type="verse" id="b.JOH.11.39">
      <s id="b.JOH.11.39.1">Jesús: Rumira anzhuchichi, nica.</s>
      <s id="b.JOH.11.39.2">Martaga, huañu Lázaro pañi, nica: Señor, asnangami; ña chuscu punzha pambashcami.</s>
     </seg>
     <seg type="verse" id="b.JOH.11.40">
      <s id="b.JOH.11.40.1">Jesusga: ¿Manzhu canda nicani, can quirishallara, Dios sumaj munanaita rashcara ricunguimi?</s>
     </seg>
     <seg type="verse" id="b.JOH.11.41">
      <s id="b.JOH.11.41.1">Shinajpi huañushca runa siriushcamanda rumira anzhuchinauca.</s>
      <s id="b.JOH.11.41.2">Jesús ahuama ricusha: Yaya, nica, can ñucara uyashcara agrasini.</s>
     </seg>
     <seg type="verse" id="b.JOH.11.42">
      <s id="b.JOH.11.42.1">Can tucui horas ñucara uyashcara yachacani.</s>
      <s id="b.JOH.11.42.2">Randi cai ashca muyujta shayajgunamanda casna nicani, paiguna can ñucara cachamushcara quirinauchu.</s>
     </seg>
     <seg type="verse" id="b.JOH.11.43">
      <s id="b.JOH.11.43.1">Caita rimashca huasha, Jesús shinzhira caparisha: Lázaro, nica, pajllama llucshi.</s>
     </seg>
     <seg type="verse" id="b.JOH.11.44">
      <s id="b.JOH.11.44.1">Huañushca runaga llucshicami.</s>
      <s id="b.JOH.11.44.2">Maquindi chaquindi llachapahua huatashca, ñahuis llachapahua pÜlushca aca.</s>
      <s id="b.JOH.11.44.3">Jesús nica: Huatashcara pascaichi, saquichi richu.</s>
     </seg>
     <seg type="verse" id="b.JOH.11.45">
      <s id="b.JOH.11.45.1">Shinajpi Mariajma shamuj judiogunamanda ashcauna Jesús rashcara ricusha, paihuajpi quirinauca.</s>
     </seg>
     <seg type="verse" id="b.JOH.11.46">
      <s id="b.JOH.11.46.1">Randi, huaquinguna faríseogunama rinauca Jesús rashcara paigunara cuentangaj.</s>
     </seg>
     <seg type="verse" id="b.JOH.11.47">
      <s id="b.JOH.11.47.1">Shinajpi sacerdote apuuna fariseogunandi pariju tandarimusha ninauca: ¿Imara rashun?</s>
      <s id="b.JOH.11.47.2">Cai runa munanaita ricurinaunara ashcara raun.</s>
     </seg>
     <seg type="verse" id="b.JOH.11.48">
      <s id="b.JOH.11.48.1">Ñucanchi paita casnalla saquijpi, tucui runauna paihuajpi quirinaungami.</s>
      <s id="b.JOH.11.48.2">Romanosguna shamunaunga ñucanchi santo llactaras ailluunaras tulangaj.</s>
     </seg>
     <seg type="verse" id="b.JOH.11.49">
      <s id="b.JOH.11.49.1">Caifas, apuunamanda shuj, chi huatai sacerdoteuna atun apu asha, paigunara nica: Mana imaras yachanguichi;</s>
     </seg>
     <seg type="verse" id="b.JOH.11.50">
      <s id="b.JOH.11.50.1">shinallara mana iyanguichi imasnara ali tucunga shu runa ñucanchi entero aillu randimanda huañungaj, tucui runauna ama chingaringaj.</s>
     </seg>
     <seg type="verse" id="b.JOH.11.51">
      <s id="b.JOH.11.51.1">Caitaga mana pai quiquinmandalla rimaca, astaun pai chi huatai sacerdote atun apu asha, Diosmanda rimasha, Jesús entero aillu randimanda huañunami anga, nica.</s>
     </seg>
     <seg type="verse" id="b.JOH.11.52">
      <s id="b.JOH.11.52.1">Shinallara mana chi llacta aillumandalla huañuchu, astaun tucui Diospa chausirishca churiunara shujllai tandachingaj.</s>
     </seg>
     <seg type="verse" id="b.JOH.11.53">
      <s id="b.JOH.11.53.1">Shinasha, chi punzhamanda, paigunapura Jesusta huañuchingaj iyanaucami.</s>
     </seg>
     <seg type="verse" id="b.JOH.11.54">
      <s id="b.JOH.11.54.1">Shinajpi Jesús judiogunahua ña mana pajllai puricachu.</s>
      <s id="b.JOH.11.54.2">Paiga runa illashca partí rayapura shu Efraín nishca llactama rica.</s>
      <s id="b.JOH.11.54.3">Chihui pai yachachishca runaunahua saquirica.</s>
     </seg>
     <seg type="verse" id="b.JOH.11.55">
      <s id="b.JOH.11.55.1">Judioguna Pascua ista mayanllayauca.</s>
      <s id="b.JOH.11.55.2">Chi llactamanda ashcauna Jerusalenma sicanauca Pascua ista manara pactamujllaira maular ingaj.</s>
     </seg>
     <seg type="verse" id="b.JOH.11.56">
      <s id="b.JOH.11.56.1">Jesusta mascanauca.</s>
      <s id="b.JOH.11.56.2">Templo huasii huaquinguna shujgunara tapunauca: ¿Jesús istama shamungachui?</s>
      <s id="b.JOH.11.56.3">¿Imasnara iyanguichiri?</s>
     </seg>
     <seg type="verse" id="b.JOH.11.57">
      <s id="b.JOH.11.57.1">Sacerdote apuuna fariseogunandi mandanauca: Maicans Jesús tiashcara yachasha rimanauchu, Jesusta apingaj, nisha.</s>
     </seg>
    </div>
    <div type="chapter" id="b.JOH.12">
     <seg type="verse" id="b.JOH.12.1">
      <s id="b.JOH.12.1.1">Pascua istamanda socta punzha ñaupa, Jesús Betaniama shamuca, huañuj Lázaro llactama, pai huañushcaunamanda causachishca.</s>
     </seg>
     <seg type="verse" id="b.JOH.12.2">
      <s id="b.JOH.12.2.1">Chihui Jesuspajta shu istara ranauca, tuta.</s>
      <s id="b.JOH.12.2.2">Marta yanapaca.</s>
      <s id="b.JOH.12.2.3">Lázaroga Jesushua pariju mesai tiaríca.</s>
     </seg>
     <seg type="verse" id="b.JOH.12.3">
      <s id="b.JOH.12.3.1">Shinajpi María shu libra tupu gusto asnaj ambira apamuca; ashca valij aca.</s>
      <s id="b.JOH.12.3.2">Chi ambihua Jesuspa chaquira armachica, shinallara paihua acchahua chaquira chaquichica.</s>
      <s id="b.JOH.12.3.3">Ambi gusto asnaihua entero huasi undarica.</s>
     </seg>
     <seg type="verse" id="b.JOH.12.4">
      <s id="b.JOH.12.4.1">Judas Iscariote, Simomba churi, shu Jesús yachachishca runa, paita entregangarau, rimaca:</s>
     </seg>
     <seg type="verse" id="b.JOH.12.5">
      <s id="b.JOH.12.5.1">Cai ambi quinsa patsaj cullqui tupu valin, nica.</s>
      <s id="b.JOH.12.5.2">¿Imarasha mana catushca aca tsuntsuunama cungaj?</s>
     </seg>
     <seg type="verse" id="b.JOH.12.6">
      <s id="b.JOH.12.6.1">Casna rimaca, mana tsuntsuunara llaquishcamanda, astaun yachachishca runauna cullqui bolsara charisha, shuhuaj asha, chimanda cullquira apij aca.</s>
     </seg>
     <seg type="verse" id="b.JOH.12.7">
      <s id="b.JOH.12.7.1">Shinajpi Jesús: Saqui, nica; ñuca pambarina punzahgama caita huacachishcami.</s>
     </seg>
     <seg type="verse" id="b.JOH.12.8">
      <s id="b.JOH.12.8.1">Tsuntsuuna tucui horas tianaunga, randi ñuca mana tucui horas cangunahua tiashachu.</s>
     </seg>
     <seg type="verse" id="b.JOH.12.9">
      <s id="b.JOH.12.9.1">Shinajpi judiogunamanda ashcauna Jesús chihui tiashcara uyanauca.</s>
      <s id="b.JOH.12.9.2">Jesusmandalla mana shamunaucachu, astaun Lazarora ricungaj shamunaucami, pai huañushcamanda causarishcara ricungaj.</s>
     </seg>
     <seg type="verse" id="b.JOH.12.10">
      <s id="b.JOH.12.10.1">Sacerdote apuuna paigunapura rimananauca Lazarora huañuchingaj nisha.</s>
     </seg>
     <seg type="verse" id="b.JOH.12.11">
      <s id="b.JOH.12.11.1">Pai causarishcaraigumanda ashca judioguna anzhurinauca, Jesuspi quirinauca.</s>
     </seg>
     <seg type="verse" id="b.JOH.12.12">
      <s id="b.JOH.12.12.1">Cayandi punzha, ashca runauna istama shamujguna, Jesús Jerusalenma shamungaraushcara uyasha,</s>
     </seg>
     <seg type="verse" id="b.JOH.12.13">
      <s id="b.JOH.12.13.1">ramos pangaunara apisha, paita tupangaj llucshinauca.</s>
      <s id="b.JOH.12.13.2">Caparinauca: ¡Alabashca angui! nisha, ¡Señor Diospa shutii shamuj, Israel Rey Apu, bendiciashca achu!</s>
     </seg>
     <seg type="verse" id="b.JOH.12.14">
      <s id="b.JOH.12.14.1">Jesús shu malta burrora tupasha, paihua ahuai tiaríca, cai Quillcashcasna:</s>
     </seg>
     <seg type="verse" id="b.JOH.12.15">
      <s id="b.JOH.12.15.1">Ama manzhaichu Siomba ushushi: Caiga, camba Rey Apu malta burro ahuai tiarisha shamun.</s>
     </seg>
     <seg type="verse" id="b.JOH.12.16">
      <s id="b.JOH.12.16.1">Ñaupa punda cai tucuira mana ali intindinaucachu pai yachachishca runauna.</s>
      <s id="b.JOH.12.16.2">Astaun Jesusta sumacyachishca huasha, cai tucuira paimanda quillcashca ajta iyarinauca, shinallara quillcashcasna runauna paita cai tucuira ranauca.</s>
     </seg>
     <seg type="verse" id="b.JOH.12.17">
      <s id="b.JOH.12.17.1">Jesushua pariju tiajguna Lazarora aya huasimanda cayaushcai, huañushcamanda causarishcais, pai rashcara cuentanauca.</s>
     </seg>
     <seg type="verse" id="b.JOH.12.18">
      <s id="b.JOH.12.18.1">Chimandas runauna paita tupangaj shamunauca, Jesús chi munanaita ricurinara uyashcamanda.</s>
     </seg>
     <seg type="verse" id="b.JOH.12.19">
      <s id="b.JOH.12.19.1">Astaun fariseoguna paigunapura ninauca: ¡Ricupaichi imasnara mana imaras ushanguichi.</s>
      <s id="b.JOH.12.19.2">Entero mundu paita catinaun!</s>
     </seg>
     <seg type="verse" id="b.JOH.12.20">
      <s id="b.JOH.12.20.1">Istama Diosta alabangaj shamujgunahua huaquin griego runauna tianauca.</s>
     </seg>
     <seg type="verse" id="b.JOH.12.21">
      <s id="b.JOH.12.21.1">Caiguna Felipema shamunauca.</s>
      <s id="b.JOH.12.21.2">Cai Felipe Galilea partii tiaj Betsaida nishca llactamanda aca.</s>
      <s id="b.JOH.12.21.3">Paiguna Felipera ruganauca: Señor, nisha, Jesusta ricunara munanchi.</s>
     </seg>
     <seg type="verse" id="b.JOH.12.22">
      <s id="b.JOH.12.22.1">Felipe caita Andresta cuentaca.</s>
      <s id="b.JOH.12.22.2">Shinajpi Andrés Felipendi Jesusta cuentanauca.</s>
     </seg>
     <seg type="verse" id="b.JOH.12.23">
      <s id="b.JOH.12.23.1">Shinajpi Jesús cutipasha: Runa Churira sumacyachina horas pactamun, nica.</s>
     </seg>
     <seg type="verse" id="b.JOH.12.24">
      <s id="b.JOH.12.24.1">Cierto pacha cangunara nini: Trigo muyu allpai urmasha, mana huañusha sapalla saquirin.</s>
      <s id="b.JOH.12.24.2">Randi, huañushaga, ashcara aparin.</s>
     </seg>
     <seg type="verse" id="b.JOH.12.25">
      <s id="b.JOH.12.25.1">Maicans paihua causaira llaquisha, causaira pirdingami.</s>
      <s id="b.JOH.12.25.2">Randi, maicans cai pachai paihua causaira chijnisha, huiñaigama paihua causaira huacachingami.</s>
     </seg>
     <seg type="verse" id="b.JOH.12.26">
      <s id="b.JOH.12.26.1">Maicans ñucara sirvisha, catihuachu.</s>
      <s id="b.JOH.12.26.2">Maibi ñuca tiaupi chillaira ñucara sirvij tiangami.</s>
      <s id="b.JOH.12.26.3">Maican runa ñucara sirvisha, ñuca Yaya paita ahuayachingami.</s>
     </seg>
     <seg type="verse" id="b.JOH.12.27">
      <s id="b.JOH.12.27.1">Cunallara ñuca alma turbarinmi.</s>
      <s id="b.JOH.12.27.2">¿Imara nishairi?</s>
      <s id="b.JOH.12.27.3">¿Yaya, cai horasmanda quishpichihuai, nishachu?</s>
      <s id="b.JOH.12.27.4">Astaun, caita pactachingaj cai horasma shamucani.</s>
     </seg>
     <seg type="verse" id="b.JOH.12.28">
      <s id="b.JOH.12.28.1">Yaya, nica, camba shutira ahuayachingui.</s>
      <s id="b.JOH.12.28.2">Shinajpi ahua pachamanda shu shimi uyarica, nisha: Ahuayachishcani, cutillara ahuayachishami.</s>
     </seg>
     <seg type="verse" id="b.JOH.12.29">
      <s id="b.JOH.12.29.1">Chihui tiaj ashca runauna, shimira uyajguna: Rayuca, ninauca.</s>
      <s id="b.JOH.12.29.2">Huaquingunaga: Shu ángel paita rimashcami, ninauca.</s>
     </seg>
     <seg type="verse" id="b.JOH.12.30">
      <s id="b.JOH.12.30.1">Jesús cutipasha: Cai shimi mana ñucajta, astaun cangunajta uyaricami, nica.</s>
     </seg>
     <seg type="verse" id="b.JOH.12.31">
      <s id="b.JOH.12.31.1">Cuna cai pacha taripanami.</s>
      <s id="b.JOH.12.31.2">Cunallara cai pacha atun apu ichui tucungami.</s>
     </seg>
     <seg type="verse" id="b.JOH.12.32">
      <s id="b.JOH.12.32.1">Ñucaga allpamanda atarichishca ajpi, tucui runaunara ñucajma aisashami.</s>
     </seg>
     <seg type="verse" id="b.JOH.12.33">
      <s id="b.JOH.12.33.1">Jesús casna rimasha pai huañuna samillara intindichicami.</s>
     </seg>
     <seg type="verse" id="b.JOH.12.34">
      <s id="b.JOH.12.34.1">Runaunaga paita cutipanauca: Ley shimimanda uyashcanchi Cristo huiñaigama tiangami, nisha.</s>
      <s id="b.JOH.12.34.2">¿Imarasha ningui can Runa Churi atarinara ministinmi?</s>
      <s id="b.JOH.12.34.3">¿Pitai cai Runa Churi?</s>
     </seg>
     <seg type="verse" id="b.JOH.12.35">
      <s id="b.JOH.12.35.1">Shinajpi Jesús paigunara nica: Unaillara punzha cangunahua tiangami.</s>
      <s id="b.JOH.12.35.2">Purichi punzha tiaullaira, tuta cangunara ama cungaimanda apichu.</s>
      <s id="b.JOH.12.35.3">Tutai purij maima ríushcaras mana yachanzhu.</s>
     </seg>
     <seg type="verse" id="b.JOH.12.36">
      <s id="b.JOH.12.36.1">Imahoras punzhara charisha, punzhara quirichi, canguna punzhamanda churiuna tucungaj.</s>
     </seg>
     <seg type="verse" id="b.JOH.12.37">
      <s id="b.JOH.12.37.1">Shinashas, Jesús runauna ñaupajpi ashca munanaita ricurinaunara rajllaíra, mana paita quirinaucachu;</s>
     </seg>
     <seg type="verse" id="b.JOH.12.38">
      <s id="b.JOH.12.38.1">Diosmanda rimaj Isaías rimashca pactaringaj imasna nin: Señor, ¿pita ñucanchi rimashcara quirishcachu?</s>
      <s id="b.JOH.12.38.2">¿Pima Diospa ushanara ricuchishcachu?</s>
     </seg>
     <seg type="verse" id="b.JOH.12.39">
      <s id="b.JOH.12.39.1">Chi raigumanda quirinara mana ushanaucachu, imasna Isaías shu partii nica:</s>
     </seg>
     <seg type="verse" id="b.JOH.12.40">
      <s id="b.JOH.12.40.1">Paiguna ñahuiunara ñausayachica, shunguras shinzhiyachica; ñahuihua ama ricunauchu, shunguhuas ama intindinauchu, ama ñucama voltiarinauchu, ñuca paigunara alichingaj.</s>
     </seg>
     <seg type="verse" id="b.JOH.12.41">
      <s id="b.JOH.12.41.1">Cai shimiunara Isaías rimaca, pai Diospa sumajta ricusha, Diosmanda rimashas.</s>
     </seg>
     <seg type="verse" id="b.JOH.12.42">
      <s id="b.JOH.12.42.1">Shinasha, apuunamanda ashcauna Jesuspi quirinauca; astaun fariseogunara manzhashcamanda paiguna quirishcara mana rimanaucachu, tandarina huasimanda ama ichui tucungaj.</s>
     </seg>
     <seg type="verse" id="b.JOH.12.43">
      <s id="b.JOH.12.43.1">Paiguna Dios alabashcamanda runauna alabashcara yali llaquinauca.</s>
     </seg>
     <seg type="verse" id="b.JOH.12.44">
      <s id="b.JOH.12.44.1">Jesús caparisha nica: Maicans ñucajpi quirisha, mana ñucajllaira quirinzhu, astaun ñucara cachamujpis quirinmi.</s>
     </seg>
     <seg type="verse" id="b.JOH.12.45">
      <s id="b.JOH.12.45.1">Maicans ñucara ricusha, shinallara ñucara cachamujtas ricun.</s>
     </seg>
     <seg type="verse" id="b.JOH.12.46">
      <s id="b.JOH.12.46.1">Ñucaga punzhayachij cai pachama shamushcani, tucui ñucajpi quirijguna ama tuta llandui tianauchu.</s>
     </seg>
     <seg type="verse" id="b.JOH.12.47">
      <s id="b.JOH.12.47.1">Maicans ñuca shimira uyajpi, mana pactachijpi, mana ñuca paita taripanichu.</s>
      <s id="b.JOH.12.47.2">Cai pachara taripangaj mana shamucanichu, astaun cai pachara quishpichingaj.</s>
     </seg>
     <seg type="verse" id="b.JOH.12.48">
      <s id="b.JOH.12.48.1">Maicans ñucaras,_ñuca shimiras mana chasquisha, paita taripangaj charin.</s>
      <s id="b.JOH.12.48.2">Ñuca rimashca shimi paita taripangami puchucai punzhai.</s>
     </seg>
     <seg type="verse" id="b.JOH.12.49">
      <s id="b.JOH.12.49.1">Ñuca ñucamandallara mana rimacanichu; astaun ñucara cachamuj Yaya, paiga mandahuaca imara rimanaras.</s>
     </seg>
     <seg type="verse" id="b.JOH.12.50">
      <s id="b.JOH.12.50.1">Yachanimi Dios camachishca shimi huiñai causaimi.</s>
      <s id="b.JOH.12.50.2">Ñuca imara rimashas, Yaya ñucama rimashcasna rimauni.</s>
     </seg>
    </div>
    <div type="chapter" id="b.JOH.13">
     <seg type="verse" id="b.JOH.13.1">
      <s id="b.JOH.13.1.1">Pascua ista manara pactamujllaira, Jesús paihua horas ña pactamushcara ricsisha, cai pachamanda Yayajma ringaj, paihua cai pachai causajgunara llaquisha, puchucaigama paigunara llaquicami.</s>
     </seg>
     <seg type="verse" id="b.JOH.13.2">
      <s id="b.JOH.13.2.1">Tuta micunara micuushcai, supai apu Simomba churi Judas Iscariote shungüi iyachica Jesusta entregangaj.</s>
     </seg>
     <seg type="verse" id="b.JOH.13.3">
      <s id="b.JOH.13.3.1">Jesús yachaca paihua Yaya tucuira paihua maquii churashcara, shinallara pai Diosmanda shamushcara, Diospajma rinaras yachaca.</s>
     </seg>
     <seg type="verse" id="b.JOH.13.4">
      <s id="b.JOH.13.4.1">Jesús micuna mesamanda atarisha, churanara anzhuchisha, chaquichina llachapara apisha chumbillica.</s>
     </seg>
     <seg type="verse" id="b.JOH.13.5">
      <s id="b.JOH.13.5.1">Shinajpi, shu batiai yacura talisha, pai yachachishca runauna chaquira maillangaj callarica, pai chumbülishca llachapahua chaquiunara chaquichica.</s>
     </seg>
     <seg type="verse" id="b.JOH.13.6">
      <s id="b.JOH.13.6.1">Jesús Simón Pedroma shamujpi, Pedro nica: Señor, ¿canzhu ñuca chaquira maillangui?</s>
     </seg>
     <seg type="verse" id="b.JOH.13.7">
      <s id="b.JOH.13.7.1">Jesús paita cutipasha: Ñuca raushcara mana intindinguichu cuna, nica, astaun huasha intindinguimi.</s>
     </seg>
     <seg type="verse" id="b.JOH.13.8">
      <s id="b.JOH.13.8.1">Pedroga: Mana imahoras chaquira maillahuangui ñucajta, nica.</s>
      <s id="b.JOH.13.8.2">Jesusga: Nuca canda mana maülajpiga, mana imaras charinguichu ñucahua, nica.</s>
     </seg>
     <seg type="verse" id="b.JOH.13.9">
      <s id="b.JOH.13.9.1">Simón Pedro cutipasha: Señor, nica, mana chaquillara, astaun maquindis umandis maillahuai.</s>
     </seg>
     <seg type="verse" id="b.JOH.13.11">
      <s id="b.JOH.13.11.1">Jesús maican runa paita entregangaraushcara yachaca, chi raigumanda nica: Mana tucui pichashcachu.</s>
     </seg>
     <seg type="verse" id="b.JOH.13.12">
      <s id="b.JOH.13.12.1">Shinajpi, chaquiunara maillashca huasha, Jesús paihua churanara churarisha, cuti mesai tiarica.</s>
      <s id="b.JOH.13.12.2">Jesús paigunara tapuca: ¿Yachanguichi ñuca cangunahua rashcara?</s>
     </seg>
     <seg type="verse" id="b.JOH.13.13">
      <s id="b.JOH.13.13.1">Canguna ñucara: Yachachij, Señor, nisha nihuanguichi.</s>
      <s id="b.JOH.13.13.2">Shina nisha alimi rimanguichi.</s>
      <s id="b.JOH.13.13.3">Shinami ani.</s>
     </seg>
     <seg type="verse" id="b.JOH.13.14">
      <s id="b.JOH.13.14.1">Ñucaga Señor, Yachachij asha, canguna chaquira mailiashcani; shinallara cangunas shujguna chaquira maillana anguichi.</s>
     </seg>
     <seg type="verse" id="b.JOH.13.15">
      <s id="b.JOH.13.15.1">Ñuca shu ricuchinara cangunara ricuchishcani, ñuca rashcasna canguna shinallara ranguichi.</s>
     </seg>
     <seg type="verse" id="b.JOH.13.16">
      <s id="b.JOH.13.16.1">Cierto pacha cangunara nini: Sirvijga paihua patronmanda mana yalinzhu; shinallara cachashca runa paita cachajmanda mana yalinzhu.</s>
     </seg>
     <seg type="verse" id="b.JOH.13.17">
      <s id="b.JOH.13.17.1">Canguna cai camachishcaunara yachasha pactachishas, cushi shunguyuj anguichi.</s>
     </seg>
     <seg type="verse" id="b.JOH.13.18">
      <s id="b.JOH.13.18.1">Ñuca mana tucuimanda rimanichu.</s>
      <s id="b.JOH.13.18.2">Ñuca ajllashca runaunara ricsinimi.</s>
      <s id="b.JOH.13.18.3">Astaun, Diospa Quillca pactaringaj; Ñucahua pariju tandara micuj paihua chaquira atarichica ñucahua contra rasha.</s>
     </seg>
     <seg type="verse" id="b.JOH.13.19">
      <s id="b.JOH.13.19.1">Cunamanda pacha, manara pactarijllaira, cangunara rimashcani.</s>
      <s id="b.JOH.13.19.2">Shina asha pactarishca horasllaira ñuca maican ajtas quiringuichi.</s>
     </seg>
     <seg type="verse" id="b.JOH.13.20">
      <s id="b.JOH.13.20.1">Cierto pacha cangunara nini: Maicans ñuca cachashca runara chasquisha, ñucaras chasquin.</s>
      <s id="b.JOH.13.20.2">Maicans ñucara chasquisha ñucara cachamujtas chasquin.</s>
     </seg>
     <seg type="verse" id="b.JOH.13.21">
      <s id="b.JOH.13.21.1">Caita rimashca huasha, Jesús paihua shungüi yapa llaquirica.</s>
      <s id="b.JOH.13.21.2">Cierto pacha cangunara nini, cangunamanda shuj ñucara entregangami, nica.</s>
     </seg>
     <seg type="verse" id="b.JOH.13.22">
      <s id="b.JOH.13.22.1">Shinajpi yachachishca runauna parijumanda ricunanausha, paigunapura tapunauca: ¿Pitangai Jesús casna rimaushca? nisha.</s>
     </seg>
     <seg type="verse" id="b.JOH.13.23">
      <s id="b.JOH.13.23.1">Shu Jesús yachachishca runa, pai llaquishca, Jesuspa rayai quimirisha siriuca.</s>
     </seg>
     <seg type="verse" id="b.JOH.13.24">
      <s id="b.JOH.13.24.1">Simón Pedro, maquihua ricuchisha paita nica: Tapui, ¿pitairi pai casna rimaushca runa?</s>
     </seg>
     <seg type="verse" id="b.JOH.13.25">
      <s id="b.JOH.13.25.1">Paiga, Jesuspa pichu rayai quimirisha sirij: Señor, ¿pitairi? nica.</s>
     </seg>
     <seg type="verse" id="b.JOH.13.26">
      <s id="b.JOH.13.26.1">Jesús cutipasha: Ñuca ucuchishca tandara cushca runami, nica.</s>
      <s id="b.JOH.13.26.2">Jesusga tandara ucuchisha, Simomba churi Judas Iscariotema cuca.</s>
     </seg>
     <seg type="verse" id="b.JOH.13.27">
      <s id="b.JOH.13.27.1">Judas ucushca tandara apishca huasha, Satanás supai apu paihua shungüi icuca.</s>
      <s id="b.JOH.13.27.2">Shinajpi Jesús paita nica: Can rangaraushcara uctalla rai.</s>
     </seg>
     <seg type="verse" id="b.JOH.13.28">
      <s id="b.JOH.13.28.1">Jesús imamanda caita rimashcara mesai tiajguna mana intindinaucachu.</s>
     </seg>
     <seg type="verse" id="b.JOH.13.29">
      <s id="b.JOH.13.29.1">Huaquinguna iyanauca Judas cullqui bolsara charishcamanda, Jesús paita nica: Ñucanchi istai ministishcara randingui; mana shinasha imaras tsuntsuunama cuyangaj rimaca.</s>
     </seg>
     <seg type="verse" id="b.JOH.13.30">
      <s id="b.JOH.13.30.1">Ucushca tandara apishca huasha, Judas llucshica.</s>
      <s id="b.JOH.13.30.2">Tuta aca.</s>
     </seg>
     <seg type="verse" id="b.JOH.13.31">
      <s id="b.JOH.13.31.1">Pai llucshishca huasha, Jesús: Cuna Runa Churi sumacyachishcami, nica.</s>
      <s id="b.JOH.13.31.2">Shinallara, Dios paihua Churu sumacyachishcami.</s>
     </seg>
     <seg type="verse" id="b.JOH.13.32">
      <s id="b.JOH.13.32.1">Diosga Churimanda sumacyachishca asha, shinallara Dios pai quiquinllai Churira sumacyachingami, cunallara paita sumacyachingami.</s>
     </seg>
     <seg type="verse" id="b.JOH.13.33">
      <s id="b.JOH.13.33.1">Churihuauna, chara ansa cangunahua pariju tiausha.</s>
      <s id="b.JOH.13.33.2">Mascahuanguichi, randi imasnara judiogunara nicani: Ñuca riusncama canguna shamunara mana ushanguichichu.</s>
      <s id="b.JOH.13.33.3">Shinallara cangunaras cuna nini.</s>
     </seg>
     <seg type="verse" id="b.JOH.13.34">
      <s id="b.JOH.13.34.1">Mushuj mandashca shimira cangunara rimauni: Parijumanda llaquinaunguichi.</s>
      <s id="b.JOH.13.34.2">Ñuca cangunara llaquishcasna, shinallara parijumanda llaquinaunguichi.</s>
     </seg>
     <seg type="verse" id="b.JOH.13.35">
      <s id="b.JOH.13.35.1">Caimanda tucui runauna canguna ñuca yachachishca runauna ajgunara ricsinaungami, canguna parijumanda llaquinausha.</s>
     </seg>
     <seg type="verse" id="b.JOH.13.36">
      <s id="b.JOH.13.36.1">Simón Pedro Jesusta nica: Señor, ¿maimara ringui?</s>
      <s id="b.JOH.13.36.2">Jesús cutipaca: Ñuca riusncama cuna mana ushangui catinara, astaun huashaga catihuanguimi.</s>
     </seg>
     <seg type="verse" id="b.JOH.13.37">
      <s id="b.JOH.13.37.1">Pedroga: ¿imamanda canda amallara catinara mana ushashachu? nica.</s>
      <s id="b.JOH.13.37.2">Can randimanda ñuca causaira cushami.</s>
     </seg>
     <seg type="verse" id="b.JOH.13.38">
      <s id="b.JOH.13.38.1">Jesús cutipaca: ¿Camba causaira ñuca randimanda cunguichu?</s>
      <s id="b.JOH.13.38.2">Cierto pacha canda nini: Gallo manara cantajllaira, can quinsa cuti, Paita mana ricsinichu, ninguimi.</s>
     </seg>
    </div>
    <div type="chapter" id="b.JOH.14">
     <seg type="verse" id="b.JOH.14.1">
      <s id="b.JOH.14.1.1">Canguna shungu ama turbaríchu.</s>
      <s id="b.JOH.14.1.2">Diospi quiringuichi, ñucajpis quirichi.</s>
     </seg>
     <seg type="verse" id="b.JOH.14.2">
      <s id="b.JOH.14.2.1">Ñuca Yaya llactai ashca huasi tian.</s>
      <s id="b.JOH.14.2.2">Mana shina ajpiga, cangunara rimaimacani.</s>
      <s id="b.JOH.14.2.3">Ñuca canguna tianara alichingaj ríunimi.</s>
     </seg>
     <seg type="verse" id="b.JOH.14.3">
      <s id="b.JOH.14.3.1">Rishaga, tianaunara alichisha, cuti shamushami cangunara ñucajma pushangaj, ñuca tiaushcai canguna shinallara chihui tiangaj.</s>
     </seg>
     <seg type="verse" id="b.JOH.14.4">
      <s id="b.JOH.14.4.1">Ñuca riushcara yachanguichi, shinallara nambiras.</s>
     </seg>
     <seg type="verse" id="b.JOH.14.5">
      <s id="b.JOH.14.5.1">Tomás paita nica: Señor, can riushcara mana yachanchi, ¿imasna rashara nambira ricsina angai?</s>
     </seg>
     <seg type="verse" id="b.JOH.14.6">
      <s id="b.JOH.14.6.1">Jesús paita nica: Ñuca ñambi ani, cierto shimi ani, causáis ani.</s>
      <s id="b.JOH.14.6.2">Mana pihuas Yayama shamun, mana ñucahua shamusha.</s>
     </seg>
     <seg type="verse" id="b.JOH.14.7">
      <s id="b.JOH.14.7.1">Ñucara ricsisha, Yayaras ricsmguichima.</s>
      <s id="b.JOH.14.7.2">Cunamanda paita ricsinguichi, paita ricushcanguichi.</s>
     </seg>
     <seg type="verse" id="b.JOH.14.8">
      <s id="b.JOH.14.8.1">Felipe paita nica: Señor, Yayara ricuchihuapai, chilla basta.</s>
     </seg>
     <seg type="verse" id="b.JOH.14.9">
      <s id="b.JOH.14.9.1">Jesús paita nica: ¿Ashca punzhaunara cangunahua pariju tiashcani, can ñucara mana ricsihuashcangui, Felipe?</s>
      <s id="b.JOH.14.9.2">Maicans ñucara ricusha Yayaras ricushcami.</s>
      <s id="b.JOH.14.9.3">¿Imasnajpira shina ningui: Yayara ricuchihuapai?</s>
     </seg>
     <seg type="verse" id="b.JOH.14.10">
      <s id="b.JOH.14.10.1">¿Ñucaga ñuca Yayajpi tiashcara, Yaya ñucajpis tiashcara manzhu quiringui?</s>
      <s id="b.JOH.14.10.2">Ñuca cangunara rimashca shimiunara mana ñucamandallachu rimani, astaun ñucajpi causaj Yaya, paimi tucui ranaunara raun.</s>
     </seg>
     <seg type="verse" id="b.JOH.14.11">
      <s id="b.JOH.14.11.1">Ñucara quirihuaichi ñuca Yayajpi tiashcara, Yayas ñucajpis tiashcara; manashaga quiquin rashcaunamanda quirihaunguichi.</s>
     </seg>
     <seg type="verse" id="b.JOH.14.12">
      <s id="b.JOH.14.12.1">Cierto pacha cangunara nini: Maicans ñucajpi quirisha, ñuca rashca samiunara shinallara rangami; caigunamanda yalijtas rangami, ñuca Yayajma rinamanda.</s>
     </seg>
     <seg type="verse" id="b.JOH.14.13">
      <s id="b.JOH.14.13.1">Canguna tucui imaras ñuca shutii Yayara mañajpi, cai tucuira rashallami, Yaya Churimanda sumacyachishca angaj.</s>
     </seg>
     <seg type="verse" id="b.JOH.14.14">
      <s id="b.JOH.14.14.1">Canguna imaras ñuca shutii mañajpi, rashallami.</s>
     </seg>
     <seg type="verse" id="b.JOH.14.15">
      <s id="b.JOH.14.15.1">Canguna ñucara llaquishaga, ñuca mandashca shimiunara pactachichi.</s>
     </seg>
     <seg type="verse" id="b.JOH.14.16">
      <s id="b.JOH.14.16.1">Ñuca Yayara rugasha, pai cangunara shu Yanapajta cachamungami huiñaigama cangunahua pariju tiangaj.</s>
     </seg>
     <seg type="verse" id="b.JOH.14.17">
      <s id="b.JOH.14.17.1">Cai Yanapaj cierto shimira rimaj Espiritumi.</s>
      <s id="b.JOH.14.17.2">Cai pacha runauna paita chasquinara mana ushanaun, paita mana ricusha, mana ricsishas.</s>
      <s id="b.JOH.14.17.3">Cangunaga paita ricsinguichi.</s>
      <s id="b.JOH.14.17.4">Paiga cangunahua pariju tiaun, canguna shungu ucui tiangami.</s>
     </seg>
     <seg type="verse" id="b.JOH.14.18">
      <s id="b.JOH.14.18.1">Cangunaraga mana huaccha huahuaunara saquishachu.</s>
      <s id="b.JOH.14.18.2">Cangunama shamushami.</s>
     </seg>
     <seg type="verse" id="b.JOH.14.19">
      <s id="b.JOH.14.19.1">Unaillara cai pacha runauna ñucara mana ricunaungachu.</s>
      <s id="b.JOH.14.19.2">Astaun canguna ricuhuanguichimi.</s>
      <s id="b.JOH.14.19.3">Ñuca causashcaraigu cangunas causaunguichimi.</s>
     </seg>
     <seg type="verse" id="b.JOH.14.20">
      <s id="b.JOH.14.20.1">Chi punzhai ñuca Yayajpi tiashcara yachanguichi, cangunas ñucajpi, ñucas cangunajpi.</s>
     </seg>
     <seg type="verse" id="b.JOH.14.21">
      <s id="b.JOH.14.21.1">Maicans ñuca mandashca shimiunara charisha, pactachishas paimi ñucara liaquij.</s>
      <s id="b.JOH.14.21.2">Ñucara llaquijta, ñuca Yaya paita llaquingami, ñucas paita llaquisha, ñucallara paima ricuchishami.</s>
     </seg>
     <seg type="verse" id="b.JOH.14.22">
      <s id="b.JOH.14.22.1">Judas, mana Iscariote, Jesusta nica: Señor, ¿Imarasha ñucanchillara ricuchingui, mana tucui cai pacha runaunaras?</s>
     </seg>
     <seg type="verse" id="b.JOH.14.23">
      <s id="b.JOH.14.23.1">Jesús paita cutipasha nica: Maicans ñucara llaquij, ñuca mandashca shimira pactachingami.</s>
      <s id="b.JOH.14.23.2">Yayas paita llaquingami.</s>
      <s id="b.JOH.14.23.3">Paihuajma shamushun, paihua causashun.</s>
     </seg>
     <seg type="verse" id="b.JOH.14.24">
      <s id="b.JOH.14.24.1">Maicans ñucara mana llaquij, ñuca shimira mana pactachinzhu.</s>
      <s id="b.JOH.14.24.2">Canguna uyashca shimi mana ñucamandallarachu shamun, astaun ñucara cachamuj Yaya rimashcami.</s>
     </seg>
     <seg type="verse" id="b.JOH.14.25">
      <s id="b.JOH.14.25.1">Ñucas cangunahua pariju tiashallara cai shimiunara rimashcani.</s>
     </seg>
     <seg type="verse" id="b.JOH.14.26">
      <s id="b.JOH.14.26.1">Yaya ñuca shutii cachamushca Yanapajga, Santo Espíritu ashaga, cangunara tucui imaras yachachingami; shinallara tucui ñuca rimashcaunara cangunara iyarichingami.</s>
     </seg>
     <seg type="verse" id="b.JOH.14.27">
      <s id="b.JOH.14.27.1">Cushi shungura cangunara saquinimi; ñucamanda cushi shungura cangunara cuni.</s>
      <s id="b.JOH.14.27.2">Mana cai pacha cushcasna cunichu.</s>
      <s id="b.JOH.14.27.3">Canguna shungu ama turbarichu shinallara ama manzharichu.</s>
     </seg>
     <seg type="verse" id="b.JOH.14.28">
      <s id="b.JOH.14.28.1">Uyashcangui imasnara cangunara nicani: Riunimi, shinallara tigramunimi.</s>
      <s id="b.JOH.14.28.2">Canguna ñucara llaquisha, cierto pacha cushiyanguichima, Yayajma riunimi nishcamanda, Yaya ñucamanda yali ashcaraigu.</s>
     </seg>
     <seg type="verse" id="b.JOH.14.29">
      <s id="b.JOH.14.29.1">Cuna, manara tucujllaira cangunara cuentashcani, imahoras casna tucujpi canguna quiringuichima.</s>
     </seg>
     <seg type="verse" id="b.JOH.14.30">
      <s id="b.JOH.14.30.1">Cunamanda mana ashcara cangunara rimashachu.</s>
      <s id="b.JOH.14.30.2">Cai pacha atun apu shamun; paiga ñucajpi imaras mana charin.</s>
     </seg>
     <seg type="verse" id="b.JOH.14.31">
      <s id="b.JOH.14.31.1">Astaun cai pacha runauna Yayara ñuca llaquishcaras, Yaya ñucara mandashcaras ricsinauchu, shinallarami rauni.</s>
      <s id="b.JOH.14.31.2">Atarichi, caimanda acuichi, nica.</s>
     </seg>
    </div>
    <div type="chapter" id="b.JOH.15">
     <seg type="verse" id="b.JOH.15.1">
      <s id="b.JOH.15.1.1">Jesús nica: Ñuca cierto uvillas yura ani, ñuca Yayaga yurara cuirajmi.</s>
     </seg>
     <seg type="verse" id="b.JOH.15.2">
      <s id="b.JOH.15.2.1">Tucui pallca ñucamanda muyura mana aparijta pitinaunga; muyura aparijgunara pichanaunga astaun mas aparingaj.</s>
     </seg>
     <seg type="verse" id="b.JOH.15.3">
      <s id="b.JOH.15.3.1">Ñuca rimashca shimimanda canguna ña pichashca anguichi.</s>
     </seg>
     <seg type="verse" id="b.JOH.15.4">
      <s id="b.JOH.15.4.1">Ñucajpi tiaichi, ñucas cangunajpi.</s>
      <s id="b.JOH.15.4.2">Imasnara pallca paulara mana aparingachu mana yurai tiajpi, shinallara canguna mana aparinguichichu mana ñucajpi tiajpi.</s>
     </seg>
     <seg type="verse" id="b.JOH.15.5">
      <s id="b.JOH.15.5.1">Ñuca uvillas yura ani, canguna pallcauna anguichi.</s>
      <s id="b.JOH.15.5.2">Pihuas ñucajpi tiausha, ñucas paihuajpi, paiga ashca muyura aparingami.</s>
      <s id="b.JOH.15.5.3">Ñucamanda anzhurishca asha, mana ima ranaras ushanguichichu.</s>
     </seg>
     <seg type="verse" id="b.JOH.15.6">
      <s id="b.JOH.15.6.1">Maicans mana ñucajpi tiausha, mana valij pallca cuenta ichui tucunga, chaquiringaj.</s>
      <s id="b.JOH.15.6.2">Ichushca pallcaunara tandachinaunga, ninai shitasha rupachinaunga.</s>
     </seg>
     <seg type="verse" id="b.JOH.15.7">
      <s id="b.JOH.15.7.1">Canguna ñucajpi tiausha, ñuca shimiuna cangunajpi tiausha, imaras munasha mañaichi, cangunajta rashca anga.</s>
     </seg>
     <seg type="verse" id="b.JOH.15.8">
      <s id="b.JOH.15.8.1">Canguna ashca muyura aparijpi, ñuca Yaya sumacyachishca angami.</s>
      <s id="b.JOH.15.8.2">Shinashas, canguna ñuca quiquin yachachishca runauna tucunguichimi.</s>
     </seg>
     <seg type="verse" id="b.JOH.15.9">
      <s id="b.JOH.15.9.1">Imasna Yaya ñucara llaquihuaca, shinallara ñuca cangunara llaquishcani.</s>
      <s id="b.JOH.15.9.2">Ñuca llaquiushcai tiaichi.</s>
     </seg>
     <seg type="verse" id="b.JOH.15.10">
      <s id="b.JOH.15.10.1">Canguna ñuca mandashca shimiunara pactachijpi, ñuca llaquiushcai tiaunguichimi, imasna ñuca Yaya mandashca shimiunara pactachishcani, shinallara pai llaquiushcais tiauni.</s>
     </seg>
     <seg type="verse" id="b.JOH.15.11">
      <s id="b.JOH.15.11.1">Cai shimiunara cangunama rimashcani ñuca cushi cangunajpi tiachu, canguna cushi undajta angaj.</s>
     </seg>
     <seg type="verse" id="b.JOH.15.12">
      <s id="b.JOH.15.12.1">Caimi ñuca mandashca shimi: Canguna parijumanda llaquinuichi, ñuca cangunara llaquishcasna.</s>
     </seg>
     <seg type="verse" id="b.JOH.15.13">
      <s id="b.JOH.15.13.1">Pi runas cai llaquinamanda yalira mana charinzhu, shu runa paihua causaira paihua amigouna randimanda cusha.</s>
     </seg>
     <seg type="verse" id="b.JOH.15.14">
      <s id="b.JOH.15.14.1">Canguna ñuca amigouna anguichi ñuca mandashcara rasha.</s>
     </seg>
     <seg type="verse" id="b.JOH.15.15">
      <s id="b.JOH.15.15.1">Cunaga, cangunara sirvijguna nisha mana rimashachu.</s>
      <s id="b.JOH.15.15.2">Sirvijga paihua patrón rashcara mana yachanzhu.</s>
      <s id="b.JOH.15.15.3">Astaun cangunara amigouna nisha rimashcani.</s>
      <s id="b.JOH.15.15.4">Ñuca Yayamanda uyashcara, tucuira cangunara cuentashcani.</s>
     </seg>
     <seg type="verse" id="b.JOH.15.16">
      <s id="b.JOH.15.16.1">Canguna ñucara mana ajllahuashcanguichi, astaun ñuca cangunara ajllacani.</s>
      <s id="b.JOH.15.16.2">Cangunara cachashcani aparisha ringaj, canguna aparishca saquirichu, canguna imaras Yayara mañajpi ñuca shutii cangunara cungami.</s>
     </seg>
     <seg type="verse" id="b.JOH.15.17">
      <s id="b.JOH.15.17.1">Caita cangunara mandani: Llaquinaunguichi parijumanda.</s>
     </seg>
     <seg type="verse" id="b.JOH.15.18">
      <s id="b.JOH.15.18.1">Cai pacha runauna cangunara chijnisha, caita yachaichi, paiguna shinallara ñucara chijninauca cangunamanda ñaupara.</s>
     </seg>
     <seg type="verse" id="b.JOH.15.19">
      <s id="b.JOH.15.19.1">Canguna cai pachamanda asha, cai pacha runauna paiguna quiquimbajta llaquinaunma; astaun canguna mana cai pachamanda ashaga, chijni tucushcanguichi, ñuca cangunara cai pachamanda ajllashcaraigu.</s>
     </seg>
     <seg type="verse" id="b.JOH.15.20">
      <s id="b.JOH.15.20.1">Ñuca cangunara rimashca shimira iyaringuichi.</s>
      <s id="b.JOH.15.20.2">Shu sirvij paihua patronmanda mana yalinzhu.</s>
      <s id="b.JOH.15.20.3">Runauna ñucara torméndachihuanauca; shinallara cangunara tormendachinaungami.</s>
      <s id="b.JOH.15.20.4">Paiguna ñuca rimashca shimira pactachisha, shinallara canguna rimashcara pactachinaungami.</s>
     </seg>
     <seg type="verse" id="b.JOH.15.21">
      <s id="b.JOH.15.21.1">Astaumbas, cai tucuira cangunara ranaunga ñuca shutimanda, Jiucara cachamujta mana ricsishcamanda.</s>
     </seg>
     <seg type="verse" id="b.JOH.15.22">
      <s id="b.JOH.15.22.1">Ñuca mana shamushcajpiga, paigunama mana rimashcajpis, uchara mana charinaunmaca.</s>
      <s id="b.JOH.15.22.2">Cuna paiguna rimanara mana ushanaun, Mana yachanchichu, nisha, paiguna ucharashcamanda.</s>
     </seg>
     <seg type="verse" id="b.JOH.15.23">
      <s id="b.JOH.15.23.1">Maicans ñucara chijnisha shinallara ñuca Yayaras chijnin.</s>
     </seg>
     <seg type="verse" id="b.JOH.15.24">
      <s id="b.JOH.15.24.1">Ñuca paiguna chaupi shungüi shujguna mana rashca tono ranaunara mana rashca ajpiga, paiguna uchara mana charinaunmaca.</s>
      <s id="b.JOH.15.24.2">Cunaga ñucaras Yayaras ricunaushcami, chijninaushcami.</s>
     </seg>
     <seg type="verse" id="b.JOH.15.25">
      <s id="b.JOH.15.25.1">Cai casna tucushcami paiguna ley shimii quillcashca pactaringaj: Yangamanda ñucara chijnihuanauca, nisha.</s>
     </seg>
     <seg type="verse" id="b.JOH.15.26">
      <s id="b.JOH.15.26.1">Astaun Yayajmanda ñuca cachamushca Yanapaj, pai Yayajmanda llucshimuj, cierto rimaj Espíritu aj, pai shamushaga ñucamanda rimangamí.</s>
     </seg>
     <seg type="verse" id="b.JOH.15.27">
      <s id="b.JOH.15.27.1">Cangunas shinallara ñucamanda rimanguichi, canguna callarimanda ñucahua pariju causashcamanda.</s>
     </seg>
    </div>
    <div type="chapter" id="b.JOH.16">
     <seg type="verse" id="b.JOH.16.1">
      <s id="b.JOH.16.1.1">Cai tucuira cangunara rimashcani, canguna ama manzharingaj.</s>
     </seg>
     <seg type="verse" id="b.JOH.16.2">
      <s id="b.JOH.16.2.1">Tandarina huasiunamanda cangunara ichunaungami.</s>
      <s id="b.JOH.16.2.2">Punzha shamunga imahoras maican runas cangunara huañuchisha, Diosta sirviunimi nisha iyangami.</s>
     </seg>
     <seg type="verse" id="b.JOH.16.3">
      <s id="b.JOH.16.3.1">Caita ranaungami Yayaras ñucaras mana ricsishcamanda.</s>
     </seg>
     <seg type="verse" id="b.JOH.16.4">
      <s id="b.JOH.16.4.1">Cai shimiunara cangunara rimashcani, horas pactamujpi, ñuca casna rimashcaunara iyarinauchu.</s>
     </seg>
     <seg type="verse" id="b.JOH.16.5">
      <s id="b.JOH.16.5.1">Cuna ñucara cachamujma riunimi.</s>
      <s id="b.JOH.16.5.2">Cangunamanda pihuas mana tapuhuangui: ¿Maima riungui? nisha.</s>
     </seg>
     <seg type="verse" id="b.JOH.16.6">
      <s id="b.JOH.16.6.1">Astaun ñuca casna rimashcamanda, canguna shungüi ashcara llaquiringuichi.</s>
     </seg>
     <seg type="verse" id="b.JOH.16.7">
      <s id="b.JOH.16.7.1">Cierto shimira rimauni: Ñuca ringaj ministirinmi, nisha.</s>
      <s id="b.JOH.16.7.2">Ñuca mana rijpiga, Yanapaj cangunajma mana shamungachu.</s>
      <s id="b.JOH.16.7.3">Ñuca risha, paita cachamushami.</s>
     </seg>
     <seg type="verse" id="b.JOH.16.8">
      <s id="b.JOH.16.8.1">Yanapaj shamusha, tucui runaunara ucharas, ali causanaras, taripanaras ricsichingami.</s>
     </seg>
     <seg type="verse" id="b.JOH.16.9">
      <s id="b.JOH.16.9.1">Uchamanda rimangami, runauna ñucajpi mana quirishcamanda.</s>
     </seg>
     <seg type="verse" id="b.JOH.16.10">
      <s id="b.JOH.16.10.1">Ali causanamanda rimangami, ñuca Yayajma riushcamanda; ñucara mana mas ricunguichichu.</s>
     </seg>
     <seg type="verse" id="b.JOH.16.11">
      <s id="b.JOH.16.11.1">Taripanamandas rimangami, cai pacha atun apu ña taripashcamanda.</s>
     </seg>
     <seg type="verse" id="b.JOH.16.12">
      <s id="b.JOH.16.12.1">Chara ashcara charini cangunara cuentangaj, astaun cunaliara uyanara mana ushanguichichu.</s>
     </seg>
     <seg type="verse" id="b.JOH.16.13">
      <s id="b.JOH.16.13.1">Imahoras cai cierto shimira rimaj Espíritu shamusha, pai cangunara tucui cierto rimashcara yachachingami.</s>
      <s id="b.JOH.16.13.2">Pai quiquinmandallara mana rimangachu, astaun pai tucui uyashcara cuentangami, ima huasha horas shamunaras rimangami.</s>
     </seg>
     <seg type="verse" id="b.JOH.16.14">
      <s id="b.JOH.16.14.1">Pai ñucara sumacyachingami; ñucajmanda ajgunara cangunara rimangami.</s>
     </seg>
     <seg type="verse" id="b.JOH.16.15">
      <s id="b.JOH.16.15.1">Ñuca Yaya tucui charishca ñucajmi; chimanda nicani: Espíritu ñucajmanda apisha, cangunara yachachingami.</s>
     </seg>
     <seg type="verse" id="b.JOH.16.16">
      <s id="b.JOH.16.16.1">Unaillara mana ricuhuanguichichu, cuti unaillai ricuhuanguichimi; ñuca Yayajma rishcamanda.</s>
     </seg>
     <seg type="verse" id="b.JOH.16.17">
      <s id="b.JOH.16.17.1">Shinajpi pai yachachishca runaunamanda huaquinguna ninauca: ¿Imara nin, Unaillara ñucara mana ricuhuanguichichu, cuti unaillai ricuhuanguichimi; shinallara Yayajma riunimi?</s>
     </seg>
     <seg type="verse" id="b.JOH.16.18">
      <s id="b.JOH.16.18.1">Paiguna ninauca: ¿Imara nin cai Unaillai nishca?</s>
      <s id="b.JOH.16.18.2">Pai rimashcara mana intindinchichu.</s>
     </seg>
     <seg type="verse" id="b.JOH.16.19">
      <s id="b.JOH.16.19.1">Jesusga paiguna tapusha nishcara ricsisha, paigunara nica: ¿Cangunapura tapunguichi cai ñuca rimashcara, Unaillara mana ricuhuanguichichu, cuti unaillai, ricuhuanguichimi nisha?</s>
     </seg>
     <seg type="verse" id="b.JOH.16.20">
      <s id="b.JOH.16.20.1">Cierto pacha cangunara nini: Huacangaraunguichi, llaquiringaraunguichi; astaun cai pacha runauna cushiyanaungami.</s>
      <s id="b.JOH.16.20.2">Shinasha canguna llaqui tucujpi, canguna llaquirishca cushi tucungami.</s>
     </seg>
     <seg type="verse" id="b.JOH.16.21">
      <s id="b.JOH.16.21.1">Imahoras shu huarmi pagarichisha nanachinmi, paihua horas pactamushcamanda.</s>
      <s id="b.JOH.16.21.2">Huahua pagarishca huasha, huarmi paihua nanaira ña cungarin, shu runa cai pachai pagarishcara cushiyashcamanda.</s>
     </seg>
     <seg type="verse" id="b.JOH.16.22">
      <s id="b.JOH.16.22.1">Shinallara canguna cierto pacha llaquiringuichimi.</s>
      <s id="b.JOH.16.22.2">Shinasha ñuca cangunara cuti ricusha, canguna shungu cushiyangami.</s>
      <s id="b.JOH.16.22.3">Canguna cushiyashcara pihuas mana quichungachu.</s>
     </seg>
     <seg type="verse" id="b.JOH.16.23">
      <s id="b.JOH.16.23.1">Chi punzhai imaras mana tapuhuanguichi.</s>
      <s id="b.JOH.16.23.2">Cierto pacha cangunara nini: Tucui imaras Yayara mañajpi ñuca shutii, pai cungami.</s>
     </seg>
     <seg type="verse" id="b.JOH.16.24">
      <s id="b.JOH.16.24.1">Cuna horasgama imaras mana mañashcanguichi ñuca shutii.</s>
      <s id="b.JOH.16.24.2">Mañaichi, cui tucunguichimi, canguna cushi pactaringaj.</s>
     </seg>
     <seg type="verse" id="b.JOH.16.25">
      <s id="b.JOH.16.25.1">Cai tucuira yachachingaj cuentanaunahua cangunara rimashcani.</s>
      <s id="b.JOH.16.25.2">Horas shamunga ñuca mana yachachingaj cuentanaunahua rimashachu, astaun pajllallai Yayamanda rimasha.</s>
     </seg>
     <seg type="verse" id="b.JOH.16.26">
      <s id="b.JOH.16.26.1">Chi punzhai ñuca shutii mañanguichi.</s>
      <s id="b.JOH.16.26.2">Mana ninichu ñuca Yayara cangunamanda rugasha;</s>
     </seg>
     <seg type="verse" id="b.JOH.16.27">
      <s id="b.JOH.16.27.1">Yaya paulara cangunara llaquin, canguna llaquihuashcamanda, ñuca Diosmanda llucshishcara quiríshcamandas.</s>
     </seg>
     <seg type="verse" id="b.JOH.16.28">
      <s id="b.JOH.16.28.1">Yayajmanda llucshicani, cai pachama shamucani.</s>
      <s id="b.JOH.16.28.2">Cutillara cai pachara saquisha, Yayajma riunimi.</s>
     </seg>
     <seg type="verse" id="b.JOH.16.29">
      <s id="b.JOH.16.29.1">Pai yachachishca runauna ninauca: Cuna pajllai rimaungui, mana ima pacashca shimira rimaungui.</s>
     </seg>
     <seg type="verse" id="b.JOH.16.30">
      <s id="b.JOH.16.30.1">Cuna intindinchi can tucui imaras yachangui; pihuas canda imaras tapungaj mana ministingui.</s>
      <s id="b.JOH.16.30.2">Caimanda can Diosmanda llucshishcara quirinchimi.</s>
     </seg>
     <seg type="verse" id="b.JOH.16.31">
      <s id="b.JOH.16.31.1">Jesús cutipaca: ¿Cunarachu quiringuichi?</s>
     </seg>
     <seg type="verse" id="b.JOH.16.32">
      <s id="b.JOH.16.32.1">Horas shamun, ña pactamun, nica, canguna chausiringuichimi, caran dueño paihua partima, ñucara sapalla saquihuanguichi.</s>
      <s id="b.JOH.16.32.2">Astaun ñuca mana sapallachu ani, Yaya ñucahua pariju tiaunmi.</s>
     </seg>
     <seg type="verse" id="b.JOH.16.33">
      <s id="b.JOH.16.33.1">Cai tucuira cangunara rimashcani canguna ñucajpi cushira charínguichima.</s>
      <s id="b.JOH.16.33.2">Cai pachai tormendosta charinguichimi, astaun quirichi, ñuca cai pachara vencishcanimi.</s>
     </seg>
    </div>
    <div type="chapter" id="b.JOH.17">
     <seg type="verse" id="b.JOH.17.1">
      <s id="b.JOH.17.1.1">Jesús cai tucuira rimaca.</s>
      <s id="b.JOH.17.1.2">Ahuama ricusha, nica: Yaya, horas pactamun.</s>
      <s id="b.JOH.17.1.3">Camba Churira sumacyachingui, camba Churi shinallara canda sumacyachichu.</s>
     </seg>
     <seg type="verse" id="b.JOH.17.2">
      <s id="b.JOH.17.2.1">Can paita ushaira cushcangui tucui runauna ahuai, tucui can paita cushca runaunama huiñai causaira cungaj.</s>
     </seg>
     <seg type="verse" id="b.JOH.17.3">
      <s id="b.JOH.17.3.1">Caimi huiñai causai, canda sapalla cierto Dios ajta, can cachamushca Jesucristoras ricsinauchu.</s>
     </seg>
     <seg type="verse" id="b.JOH.17.4">
      <s id="b.JOH.17.4.1">Ñuca cai pachai canda sumacyachishcani.</s>
      <s id="b.JOH.17.4.2">Can ñuca rangaj cushcara pactachishcanimi.</s>
     </seg>
     <seg type="verse" id="b.JOH.17.5">
      <s id="b.JOH.17.5.1">Cuna, Yaya, ñucara sumacyachihuangui canhua pariju, ñuca ñaupa horas canhua pariju charishca sumajhua, cai pachara manara rashca ajllaira.</s>
     </seg>
     <seg type="verse" id="b.JOH.17.6">
      <s id="b.JOH.17.6.1">Can cai pachamanda cuhuashca runaunama camba shutira ricuchishcani.</s>
      <s id="b.JOH.17.6.2">Cai runauna cambajguna anauca, paigunara cuhuashcangui.</s>
      <s id="b.JOH.17.6.3">Paiguna camba shimira pactachinauca.</s>
     </seg>
     <seg type="verse" id="b.JOH.17.7">
      <s id="b.JOH.17.7.1">Cuna paiguna ricsinaushcami imasna tucui can ñucara cushcauna cambajmanda shamunaushcami.</s>
     </seg>
     <seg type="verse" id="b.JOH.17.8">
      <s id="b.JOH.17.8.1">Can ñucara rimashca shimiunara paigunara rimashcani.</s>
      <s id="b.JOH.17.8.2">Paiguna cai shimiunara chasquinaushcami.</s>
      <s id="b.JOH.17.8.3">Cierto pacha ñuca canmanda llucshishcara yachanaun, shinallara can ñucara cachamushcara quirinaushcami.</s>
     </seg>
     <seg type="verse" id="b.JOH.17.9">
      <s id="b.JOH.17.9.1">Paigunamanda rugauni.</s>
      <s id="b.JOH.17.9.2">Cai pacha runaunamanda mana rugaunichu, astaun can ñucara cushca runaunamanda rugauni.</s>
      <s id="b.JOH.17.9.3">Paiguna cambajguna anaun.</s>
     </seg>
     <seg type="verse" id="b.JOH.17.10">
      <s id="b.JOH.17.10.1">Tucui ñucaj cambajmi, shinallara cambaj ñucajmi.</s>
      <s id="b.JOH.17.10.2">Paigunamanda sumacyachishca ani.</s>
     </seg>
     <seg type="verse" id="b.JOH.17.11">
      <s id="b.JOH.17.11.1">Cunamanda cai pachai mana tiaunichu; caiguna cai pachai tianaunmi.</s>
      <s id="b.JOH.17.11.2">Ñucaga cambajma shamuni.</s>
      <s id="b.JOH.17.11.3">Sumaj Yaya, caigunara, can ñucama cushca runaunara, huacachipai camba shutii, paiguna shujlla anauchu ñucanchisna.</s>
     </seg>
     <seg type="verse" id="b.JOH.17.12">
      <s id="b.JOH.17.12.1">Cai pachai ñuca paigunahua pariju tiaushcai, camba shutii paigunara huacachicani.</s>
      <s id="b.JOH.17.12.2">Can ñucama cushca runaunara huacachishcani, paigunamanda pihuas mana pirdiricachu; randi pirdirina aj runa, paula pirdirica, Quillcashca pactaringaj.</s>
     </seg>
     <seg type="verse" id="b.JOH.17.13">
      <s id="b.JOH.17.13.1">Cunaga cambajma shamuni.</s>
      <s id="b.JOH.17.13.2">Caita cai pachai rimauni, paiguna ñuca cushira pactajta charinauchu paiguna shungüi.</s>
     </seg>
     <seg type="verse" id="b.JOH.17.14">
      <s id="b.JOH.17.14.1">Can rimashca shimira paigunara rimashcani.</s>
      <s id="b.JOH.17.14.2">Caí pacha runauna paigunara chijninaucami, paiguna mana cai pachamanda ashcaraigu, imasna ñucas shinallara mana cai pachamandachu ani.</s>
     </seg>
     <seg type="verse" id="b.JOH.17.15">
      <s id="b.JOH.17.15.1">Can paigunara cai pachamanda llucchingaj mana ruganichu, astaun can paigunara manalimanda huacachichu.</s>
     </seg>
     <seg type="verse" id="b.JOH.17.16">
      <s id="b.JOH.17.16.1">Paiguna mana cai pachamandachu anaun, imasna ñucas mana cai pachamandachu ani.</s>
     </seg>
     <seg type="verse" id="b.JOH.17.17">
      <s id="b.JOH.17.17.1">Paigunara chicanyachi camba cierto shimii.</s>
      <s id="b.JOH.17.17.2">Can rimashca shimi ciertomi.</s>
     </seg>
     <seg type="verse" id="b.JOH.17.18">
      <s id="b.JOH.17.18.1">Imasna ñucara cai pachama cachamucangui, shinallara ñuca paigunara cai pachama cachamushcani.</s>
     </seg>
     <seg type="verse" id="b.JOH.17.19">
      <s id="b.JOH.17.19.1">Paigunara llaquishcamanda ñuca ñucallara mundumanda chicanyachiuni, paiguna shinallara cierto shimii chicanyachishca anauchu.</s>
     </seg>
     <seg type="verse" id="b.JOH.17.20">
      <s id="b.JOH.17.20.1">Mana caigunamandallachu mañauni, astaun shinallara paiguna rimashcamanda ñucajpi quiringaraujgunamandas,</s>
     </seg>
     <seg type="verse" id="b.JOH.17.21">
      <s id="b.JOH.17.21.1">paigunapura shujlla anauchu, imasna can Yaya ñucajpi, ñucas cambajpis, shinallara paigunas ñucanchijpis shujlla anauchu, cai pacha runauna can ñucara cachamushcara quirinauchu.</s>
     </seg>
     <seg type="verse" id="b.JOH.17.22">
      <s id="b.JOH.17.22.1">Nuca can cuhuashca sumajta paigunama cushcani, paigunapura shujlla anauchu, ñucanchi imasna shujlla ashcasna;</s>
     </seg>
     <seg type="verse" id="b.JOH.17.23">
      <s id="b.JOH.17.23.1">ñuca paigunajpis, can ñucajpis, paiguna ali pacha shujlla anauchu; cai pacha runauna can ñucara cachamushcara yachanauchu, shinallara can paigunara llaquishcara ricsinauchu, imasna can ñucara llaquishcasna.</s>
     </seg>
     <seg type="verse" id="b.JOH.17.24">
      <s id="b.JOH.17.24.1">Yaya, can cuhuashca runauna ñuca munani maibi ñuca tiashcais paigunas ñucahua pariju tianauchu, can ñucara cushca sumajta ricungaj.</s>
      <s id="b.JOH.17.24.2">Can cai pachara manara rajllaira ñucara llaquihuashcangui.</s>
     </seg>
     <seg type="verse" id="b.JOH.17.25">
      <s id="b.JOH.17.25.1">Ali Yaya, cai pacha runauna canda mana ricsinaushcachu, astaun ñuca canda ricsishcani.</s>
      <s id="b.JOH.17.25.2">Caigunas can ñucara cachamushcara ricsinaushcami.</s>
     </seg>
     <seg type="verse" id="b.JOH.17.26">
      <s id="b.JOH.17.26.1">Shinallara ñuca camba shutira paigunama ricsichishcani, charajpas ricsichisha, can ñucara llaquishca sami llaquina paigunajpi tiachu, ñucas paigunajpi tiachu.</s>
     </seg>
    </div>
    <div type="chapter" id="b.JOH.18">
     <seg type="verse" id="b.JOH.18.1">
      <s id="b.JOH.18.1.1">Jesús cai tucuira rimashca huasha, pai yachachishca runaunahua pariju llucshica, Cedro nishca yacu chimbama, shu sisa pambama.</s>
      <s id="b.JOH.18.1.2">Chihui icuca pai yachachishca runaunahua.</s>
     </seg>
     <seg type="verse" id="b.JOH.18.2">
      <s id="b.JOH.18.2.1">Judaspas, Jesusta entregaj runa, cai sisa pambara ricsica.</s>
      <s id="b.JOH.18.2.2">Ashca cuti Jesús pai yachachishca runaunandi chihui tandarijguna aca.</s>
     </seg>
     <seg type="verse" id="b.JOH.18.3">
      <s id="b.JOH.18.3.1">Judas, shu monton soldarounara apisha, sacerdote apuunamanda fariseogunamandas cachashca guardaunandi, chi pambama rinauca, velaunahua nina huanguunahuas esparaunahuas.</s>
     </seg>
     <seg type="verse" id="b.JOH.18.4">
      <s id="b.JOH.18.4.1">Jesusga tucui ima tucungaraushcaras yachasha, ñaupasha rica: Pita mascaunguichi, nica.</s>
     </seg>
     <seg type="verse" id="b.JOH.18.5">
      <s id="b.JOH.18.5.1">Nazaretmanda Jesusta mascaunchi, ninauca.</s>
      <s id="b.JOH.18.5.2">Jesusga: Ñuca mani, nica.</s>
      <s id="b.JOH.18.5.3">Paigunahua, Judas, Jesusta entregaj runa, chillaira tiauca.</s>
     </seg>
     <seg type="verse" id="b.JOH.18.6">
      <s id="b.JOH.18.6.1">Jesús paigunara, Ñuca mani, nijpi, runauna huashama tigrasha allpama urmanauca.</s>
     </seg>
     <seg type="verse" id="b.JOH.18.7">
      <s id="b.JOH.18.7.1">Cuti Jesús: ¿Pita mascaunguichi? tapuca.</s>
      <s id="b.JOH.18.7.2">Paiguna, Nazaretmanda Jesusta, ninauca.</s>
     </seg>
     <seg type="verse" id="b.JOH.18.8">
      <s id="b.JOH.18.8.1">Jesús cutipasha nica: Ña nicani, Ñuca mani.</s>
      <s id="b.JOH.18.8.2">Canguna ñucara mascasha, caigunara ringaj saquichi, nica.</s>
     </seg>
     <seg type="verse" id="b.JOH.18.9">
      <s id="b.JOH.18.9.1">Casna tucuca pai rimashca shimi pactaringaj: Can ñucara cushca runaunamanda pitas mana pirdishcani, nisha.</s>
     </seg>
     <seg type="verse" id="b.JOH.18.10">
      <s id="b.JOH.18.10.1">Shinajpi Simón Pedro, esparara charisha, llucchica, sacerdote atun apura sirvijta chugríchica, paihua ali rinri carara pitisha.</s>
      <s id="b.JOH.18.10.2">Cai sirvij Maleo nishca shutiyuj aca.</s>
     </seg>
     <seg type="verse" id="b.JOH.18.11">
      <s id="b.JOH.18.11.1">Shinajpi Jesús Pedrora nica: Esparara carai sati.</s>
      <s id="b.JOH.18.11.2">¿Ñuca Yaya cushca tormendarina vasora manzhu upisha?</s>
     </seg>
     <seg type="verse" id="b.JOH.18.12">
      <s id="b.JOH.18.12.1">Shinajpi soldaro monton paiguna capitandi judioguna cachashcaunandi Jesusta apinauca, huascahua paita huatanauca.</s>
     </seg>
     <seg type="verse" id="b.JOH.18.13">
      <s id="b.JOH.18.13.1">Ñaupa punda Jesusta Anas nishcama pushanauca, pai Caifas nishca huarmi yaya asha, Caifas chi huatai sacerdoteuna atun apu aca.</s>
     </seg>
     <seg type="verse" id="b.JOH.18.14">
      <s id="b.JOH.18.14.1">Chi Caifas judiogunama rimaj aca: Shu runa tucui runauna randimanda huañuna ministirin, nisha.</s>
     </seg>
     <seg type="verse" id="b.JOH.18.15">
      <s id="b.JOH.18.15.1">Simón Pedro, shu yachachishca runandi Jesusta catinauca.</s>
      <s id="b.JOH.18.15.2">Chishu yachachishca runa sacerdote atun apu ricsishca aca.</s>
      <s id="b.JOH.18.15.3">Pai Jesushua pariju sacerdote atun apu huasi pungüi icuca.</s>
     </seg>
     <seg type="verse" id="b.JOH.18.16">
      <s id="b.JOH.18.16.1">Astaun Pedro pungu pajllama tiauca.</s>
      <s id="b.JOH.18.16.2">Shinasha chi yachachishca runa, sacerdote atun apu ricsishca asha, pungüi ricuj huarmira rimaca, Pedrora ucuma icuchica.</s>
     </seg>
     <seg type="verse" id="b.JOH.18.17">
      <s id="b.JOH.18.17.1">Shinajpi pungura cuiraj huarmi Pedrora nica: ¿Manzhu can cai runa yachachishca runaunamanda angui?</s>
      <s id="b.JOH.18.17.2">Pedro cutipasha: Mana, nica.</s>
     </seg>
     <seg type="verse" id="b.JOH.18.18">
      <s id="b.JOH.18.18.1">Sirvijguna guardaunandi shayarisha ninara tandachinauca.</s>
      <s id="b.JOH.18.18.2">Chiri tucushcamanda cunurianauca.</s>
      <s id="b.JOH.18.18.3">Paigunahua pariju Pedro shayarica cunungaj.</s>
     </seg>
     <seg type="verse" id="b.JOH.18.19">
      <s id="b.JOH.18.19.1">Sacerdote atun apu Jesusta tapuca pai yachachishca runaunamanda, pai camachishcaras.</s>
     </seg>
     <seg type="verse" id="b.JOH.18.20">
      <s id="b.JOH.18.20.1">Jesús paita: Ñucaga pajllai runaunara rimashcani, nica.</s>
      <s id="b.JOH.18.20.2">Tucui horas tandarina huasii yachachishcani, templo huasüs, tucui judioguna tandarinaunais yachachishcani.</s>
      <s id="b.JOH.18.20.3">Pacalla imaras mana rimashcanichu.</s>
     </seg>
     <seg type="verse" id="b.JOH.18.21">
      <s id="b.JOH.18.21.1">¿Imarasha tapuhuangui ñucara?</s>
      <s id="b.JOH.18.21.2">Uyajgunara tapui imara paigunara rimashcani.</s>
      <s id="b.JOH.18.21.3">Paiguna ñuca rimashcara yachanaun.</s>
     </seg>
     <seg type="verse" id="b.JOH.18.22">
      <s id="b.JOH.18.22.1">Jesús casna rimajpi, shu chihui tiaj guarda Jesusta sajmaca, nisha: ¿Shinachu sacerdote atun apura cutipangui?</s>
     </seg>
     <seg type="verse" id="b.JOH.18.23">
      <s id="b.JOH.18.23.1">Jesús cutipaca: Ima manaliras rimashca ajpi, manalira ricuchihuai.</s>
      <s id="b.JOH.18.23.2">Mana shinasha, ¿imamanda sajmahuangui?</s>
     </seg>
     <seg type="verse" id="b.JOH.18.24">
      <s id="b.JOH.18.24.1">Shinajpi Anas huatashca Jesusta Caifas sacerdote atun apujma cachaca.</s>
     </seg>
     <seg type="verse" id="b.JOH.18.25">
      <s id="b.JOH.18.25.1">Shinajpi Pedro shayarisha cunuuca.</s>
      <s id="b.JOH.18.25.2">Paita ninauca: ¿Manzhu can pai yachachishca runaunamanda angui?</s>
      <s id="b.JOH.18.25.3">Pedroga, Mana, nica.</s>
     </seg>
     <seg type="verse" id="b.JOH.18.26">
      <s id="b.JOH.18.26.1">Sacerdote atun apura sirvijgunamanda shuj, rinri chugrichishca runa aillu, paita nica: ¿Manzhu canda ricucani sisa pambai, Jesushua pariju?</s>
     </seg>
     <seg type="verse" id="b.JOH.18.27">
      <s id="b.JOH.18.27.1">Cuti Pedro: Paita mana ricsinichu, nica.</s>
      <s id="b.JOH.18.27.2">Chi ratollaira gallo cantaca.</s>
     </seg>
     <seg type="verse" id="b.JOH.18.28">
      <s id="b.JOH.18.28.1">Tutamanda Jesusta Caifaspajmanda taripana huasima pushanauca.</s>
      <s id="b.JOH.18.28.2">Paigunaga taripana huasii mana icunaucachu, shujgunahua ama llutarisha huajliringaj, shina rasha Pascua istara micunara ushangaj.</s>
     </seg>
     <seg type="verse" id="b.JOH.18.29">
      <s id="b.JOH.18.29.1">Shinajpi Pilato canzhama llucshimuca, paigunama.</s>
      <s id="b.JOH.18.29.2">¿Imamanda causayachinguichi cai runara? nica.</s>
     </seg>
     <seg type="verse" id="b.JOH.18.30">
      <s id="b.JOH.18.30.1">Cutipasha, ninauca: Cai runa mana causayuj ajpi, cambajma mana pushamunchimachu aca.</s>
     </seg>
     <seg type="verse" id="b.JOH.18.31">
      <s id="b.JOH.18.31.1">Shinajpi Pilato paigunara nica: Cangunalla paita pushaichi, canguna yachaira paita taripaichi.</s>
      <s id="b.JOH.18.31.2">Judioguna paita: Ñucanchiga pitas mana huañuchinara ushanchichu, ninauca.</s>
     </seg>
     <seg type="verse" id="b.JOH.18.32">
      <s id="b.JOH.18.32.1">Caita ninauca Jesús rimashca shimi pactaringaj, imahoras pai ima sami huañuihua huañunara rimaca.</s>
     </seg>
     <seg type="verse" id="b.JOH.18.33">
      <s id="b.JOH.18.33.1">Shinasha Pilato cuti taripana huasii icuca.</s>
      <s id="b.JOH.18.33.2">Jesusta cayasha tapuca: ¿Can judioguna rey apuchu angui? nisha.</s>
     </seg>
     <seg type="verse" id="b.JOH.18.34">
      <s id="b.JOH.18.34.1">Jesús paita cutipaca: Caitaga, ¿camba quiquin iyaimanda rimanguichu, mañasha^shujgunachu ñucamanda rimanauca?</s>
     </seg>
     <seg type="verse" id="b.JOH.18.35">
      <s id="b.JOH.18.35.1">Pilato cutipaca: ¿Ñucaga judiochu ani?</s>
      <s id="b.JOH.18.35.2">Camba llactapurauna sacerdote apuunandi canda ñucama entreganaushca.</s>
      <s id="b.JOH.18.35.3">¿Imara rashcangui?</s>
     </seg>
     <seg type="verse" id="b.JOH.18.36">
      <s id="b.JOH.18.36.1">Jesús cutipaca: Ñuca mandana pacha mana cai pachamandachu.</s>
      <s id="b.JOH.18.36.2">Cai pachamanda ajpiga, ñucara sirvijguna macananaunmami, ñuca judiogunama ama cui tucungaj.</s>
      <s id="b.JOH.18.36.3">Astaun ñuca mandana pacha mana caimandachu.</s>
     </seg>
     <seg type="verse" id="b.JOH.18.37">
      <s id="b.JOH.18.37.1">Shinajpi Pilato paita nica: ¿Shinasha can rey apuchu angui?</s>
      <s id="b.JOH.18.37.2">Jesús cutipaca: Can rey apu angui nisha nihuangui.</s>
      <s id="b.JOH.18.37.3">Chiraigumanda pagaricani; chiraigumanda cai pachama shamucani, cierto shimira rimangaj.</s>
      <s id="b.JOH.18.37.4">Tucui cierto shimira chasquij ñuca shimira uyanmi.</s>
     </seg>
     <seg type="verse" id="b.JOH.18.38">
      <s id="b.JOH.18.38.1">Pilato paita: ¿Cierto shimiga, imarai? nica.</s>
      <s id="b.JOH.18.38.2">Caita rimashca huasha, Pilato cuti judiogunama llucshisha, paigunara: Ima causaras paihuajpi mana tupanichu, nica.</s>
     </seg>
     <seg type="verse" id="b.JOH.18.39">
      <s id="b.JOH.18.39.1">Canguna yachaira charinguichi, Pascua istai ñuca cangunama shu runara cacharingaj.</s>
      <s id="b.JOH.18.39.2">Shinasha, ¿ñuca cai judioguna Rey Apura cacharingaj munanguichi?</s>
     </seg>
     <seg type="verse" id="b.JOH.18.40">
      <s id="b.JOH.18.40.1">Shinajpi tucui pariju caparinauca: Caitaga mana, nisha, astaun Barrabasta munanchi.</s>
      <s id="b.JOH.18.40.2">Barrabasga shuhuaj runa aca.</s>
     </seg>
    </div>
    <div type="chapter" id="b.JOH.19">
     <seg type="verse" id="b.JOH.19.1">
      <s id="b.JOH.19.1.1">Shinajpi Pilato Jesusta apisha, paita azutica.</s>
      <s id="b.JOH.19.1.2">2 Soldarounaga casha llaitura ahuanauca, Jesuspa umai churachinauca.</s>
      <s id="b.JOH.19.1.3">Paita puca llachapahua churachinauca.</s>
     </seg>
     <seg type="verse" id="b.JOH.19.3">
      <s id="b.JOH.19.3.1">¡Alabashcangui, ninauca, judioguna Rey Apu!</s>
      <s id="b.JOH.19.3.2">Shina nisha paita sajmanauca.</s>
     </seg>
     <seg type="verse" id="b.JOH.19.4">
      <s id="b.JOH.19.4.1">Shinajpi Pilato cuti canzhama llucshisha, judiogunara nica: Ricuichi, paita llucchimuni canguna y achangaj, ñuca mana ima causaras tupanichu paihuajpi.</s>
     </seg>
     <seg type="verse" id="b.JOH.19.5">
      <s id="b.JOH.19.5.1">Jesús canzhama llucshica, casha llaitu paihua umai, puca llachapahua churarishca.</s>
      <s id="b.JOH.19.5.2">Pilato paigunara nica: ¡Ricuichi cai runara!</s>
     </seg>
     <seg type="verse" id="b.JOH.19.6">
      <s id="b.JOH.19.6.1">Sacerdote apuuna guardaunandi Jesusta ricusha caparinauca: Chacatai, chacatai, nisha.</s>
      <s id="b.JOH.19.6.2">Pilátoga paigunara nica: Cangunalla paita pushaichi, chacataichi.</s>
      <s id="b.JOH.19.6.3">Ñucaga ima causaras paihuajpi mana tupanichu.</s>
     </seg>
     <seg type="verse" id="b.JOH.19.7">
      <s id="b.JOH.19.7.1">Judioguna cutipanauca: Ley shimira charinchi; ñucanchi ley shimimanda pai huañuna anga, Diospa Churi ani, nishcamanda.</s>
     </seg>
     <seg type="verse" id="b.JOH.19.8">
      <s id="b.JOH.19.8.1">Pilato caita uyasha maspas manzharicami.</s>
     </seg>
     <seg type="verse" id="b.JOH.19.9">
      <s id="b.JOH.19.9.1">Cuti taripana huasii icusha, Pilato Jesusta: ¿Maimandara angui can? nisha tapuca.</s>
      <s id="b.JOH.19.9.2">Jesús mana imaras cutipaca.</s>
     </seg>
     <seg type="verse" id="b.JOH.19.10">
      <s id="b.JOH.19.10.1">Shinajpi Pilato paita: ¿Imarasha mana cutipahuangui? nica.</s>
      <s id="b.JOH.19.10.2">¿Manzhu yachangui canda chacatangaj ushaira charini, shinallara canda cacharinaras ushaira charini?</s>
     </seg>
     <seg type="verse" id="b.JOH.19.11">
      <s id="b.JOH.19.11.1">Jesús cutipaca: Ñucahua mana ima ushairas charinguima, mana ahua pachamanda cushcajpi.</s>
      <s id="b.JOH.19.11.2">Chimanda ñucara canda cuj runa yali uchayujmi.</s>
     </seg>
     <seg type="verse" id="b.JOH.19.12">
      <s id="b.JOH.19.12.1">Caimanda Pilato Jesusta cacharingaj iyarica.</s>
      <s id="b.JOH.19.12.2">Judiogunaga astaun caparisha: Can cai runara cacharisha, mana Cesarba amigochu angui, ninauca.</s>
      <s id="b.JOH.19.12.3">Maicans paillara rey apu tucusha Cesarda chijnin.</s>
     </seg>
     <seg type="verse" id="b.JOH.19.13">
      <s id="b.JOH.19.13.1">Shinajpi Pilato cai shimira uyasha, Jesusta canzhama pushaca.</s>
      <s id="b.JOH.19.13.2">Taripanai tiarica, Rumi Pata nishca pistui; caita hebreo shimii Gabata nishcami.</s>
     </seg>
     <seg type="verse" id="b.JOH.19.14">
      <s id="b.JOH.19.14.1">Pascua ista aiichina punzha aca, doce horas chaupi punzha mayan.</s>
      <s id="b.JOH.19.14.2">Shinajpi Pilato nica: ¡Ricuichi canguna Rey Apura!</s>
     </seg>
     <seg type="verse" id="b.JOH.19.15">
      <s id="b.JOH.19.15.1">Paiguna caparisha: ¡Llucchi, llucchi, paita chacatai! ninauca.</s>
      <s id="b.JOH.19.15.2">Pilatoga: ¿Canguna Rey Apura chacatashachu? nica.</s>
      <s id="b.JOH.19.15.3">Shinajpi sacerdote apuuna: Cesarlla ñucanchi rey apumi, shujpas illanmi, ninauca.</s>
     </seg>
     <seg type="verse" id="b.JOH.19.16">
      <s id="b.JOH.19.16.1">Shinasha Pilato Jesusta paigunama entregaca chacatangaj.</s>
      <s id="b.JOH.19.16.2">Paiguna Jesusta apisha pushanaucami.</s>
     </seg>
     <seg type="verse" id="b.JOH.19.17">
      <s id="b.JOH.19.17.1">Jesús paihua cruzta aparisha ricami, Uma Tullu nishca pambama, caita hebreo shimii, Gólgota nishcami.</s>
     </seg>
     <seg type="verse" id="b.JOH.19.18">
      <s id="b.JOH.19.18.1">Chihui Jesusta chacatanauca.</s>
      <s id="b.JOH.19.18.2">Paindi ishquiras, ali maquima shujta, llaquima shujta, Jesús paiguna chaupi shungüi.</s>
     </seg>
     <seg type="verse" id="b.JOH.19.19">
      <s id="b.JOH.19.19.1">Pilato shu quillcara quillcaca, cruz ahuai churacami.</s>
      <s id="b.JOH.19.19.2">Shinami quillcashca aca: Nazaretmanda Jesús, judioguna Rey Apu.</s>
     </seg>
     <seg type="verse" id="b.JOH.19.20">
      <s id="b.JOH.19.20.1">Ashca judioguna cai quillcashcara ricunauca; Jesús chacatashca pamba entero llacta mayambi ashcamanda.</s>
      <s id="b.JOH.19.20.2">Chi quillcashca hebreo, griego, latin shimiunai quillcashca aca.</s>
     </seg>
     <seg type="verse" id="b.JOH.19.21">
      <s id="b.JOH.19.21.1">Judioguna sacerdote apuuna Pilatora ninauca: Judioguna Rey Apu ama quillcangui, randi: Judioguna Rey Apu mani, nica; shinara quillcai.</s>
     </seg>
     <seg type="verse" id="b.JOH.19.22">
      <s id="b.JOH.19.22.1">Shinajpi Pilato cutipaca: Ñuca ña quillcashcaga quillcashcami.</s>
     </seg>
     <seg type="verse" id="b.JOH.19.23">
      <s id="b.JOH.19.23.1">Soldarouna Jesusta chacatashca huasha, paihua churanaunara apisha chuscu partii chaupinauca, caran soldaro shu partira charingaj.</s>
      <s id="b.JOH.19.23.2">Paihua ucu churarina sirana illaj aca, ahuamanda shujllai ahuashca aca.</s>
     </seg>
     <seg type="verse" id="b.JOH.19.24">
      <s id="b.JOH.19.24.1">Paigunapura ninauca: Ama lliquishunchi caita.</s>
      <s id="b.JOH.19.24.2">Astaun ajllashunchi pihuajchu anga; maican Uchayuj asha apachu.</s>
      <s id="b.JOH.19.24.3">Shina rasha, quillcashcara pactachinauca, cai: Paigunapura ñuca churanara chaupinauca, ñuca llachapamanda maican lichayujta ajllanauca, nisha.</s>
      <s id="b.JOH.19.24.4">Soldarouna shina ranauca.</s>
     </seg>
     <seg type="verse" id="b.JOH.19.25">
      <s id="b.JOH.19.25.1">Jesuspa cruz rayai, paihua mama, paihua mama ñaña, Cleofaspa huarmi Marías, María Magdalenas chihui pariju tianauca.</s>
     </seg>
     <seg type="verse" id="b.JOH.19.26">
      <s id="b.JOH.19.26.1">Jesús paihua mamara ricusha, pai llaquishca yachachishca runaras chihui tiajtas ricusha, Jesús paihua mamara nica: Huarmi, riqui camba churira.</s>
     </seg>
     <seg type="verse" id="b.JOH.19.27">
      <s id="b.JOH.19.27.1">Chi huasha Jesús cai yachachishca runara nica: Riqui camba mamara.</s>
      <s id="b.JOH.19.27.2">Chimanda pacha cai yachachishca runa Jesuspa mamara paihua quiquin huasima pushaca.</s>
     </seg>
     <seg type="verse" id="b.JOH.19.28">
      <s id="b.JOH.19.28.1">Chimanda huasha, Jesús tucuira ña pactarishcara yachasha, Quillcara pactachingaj: Upinai, nica.</s>
     </seg>
     <seg type="verse" id="b.JOH.19.29">
      <s id="b.JOH.19.29.1">Chihui shu ayac vinohua undachishca vaso tiaca.</s>
      <s id="b.JOH.19.29.2">Shinajpi shu pútusta tsungachinauca vinohua; caspi pundai huatasha, Jesuspa shimii llutanauca.</s>
     </seg>
     <seg type="verse" id="b.JOH.19.30">
      <s id="b.JOH.19.30.1">Jesús vinora upishca huasha: Ña pactarishcami, nica.</s>
      <s id="b.JOH.19.30.2">Shina nisha, umara uraima lapusha, espiritura entregacami.</s>
     </seg>
     <seg type="verse" id="b.JOH.19.31">
      <s id="b.JOH.19.31.1">Shinajpi judioguna Pascua alkhina punzha asha, samana punzhai huañushcauna cruzpi ama saquirinauchu, chi samana punzha atun ista punzha asha, Pilatora mañanauca paiguna changa tulluunara paquinauchu, paigunara cruzmanda anzhuchinauchu.</s>
     </seg>
     <seg type="verse" id="b.JOH.19.32">
      <s id="b.JOH.19.32.1">Soldarouna shamujpi, changaunara paquinauca shu runara chishu runaras, Jesushua pariju chacatashcaunara.</s>
     </seg>
     <seg type="verse" id="b.JOH.19.33">
      <s id="b.JOH.19.33.1">Shinajpi Jesusma shamusha, pai ña huañushcara ricusha, paihua changara mana paquinaucachu.</s>
     </seg>
     <seg type="verse" id="b.JOH.19.34">
      <s id="b.JOH.19.34.1">Astaumbas shu soldaro Jesusta costillaspi tucsica lanzahua.</s>
      <s id="b.JOH.19.34.2">Chimanda yahuarndi yacundi llucshinauca.</s>
     </seg>
     <seg type="verse" id="b.JOH.19.35">
      <s id="b.JOH.19.35.1">Chita ricuj runa riman.</s>
      <s id="b.JOH.19.35.2">Pai rimashca shimi ciertomi.</s>
      <s id="b.JOH.19.35.3">Pai rimashca shimi cierto ashcara paimi yachan, canguna shinallara quirinauchu.</s>
     </seg>
     <seg type="verse" id="b.JOH.19.36">
      <s id="b.JOH.19.36.1">Cai tucuira rashca aca Quillcashca pactaringaj, shina nisha: Paimanda ima tulluras mana paquishcachu anga.</s>
     </seg>
     <seg type="verse" id="b.JOH.19.37">
      <s id="b.JOH.19.37.1">Shinallara shu Quillcashcai: Paiguna tucshishca runara ricunaungami, nin.</s>
     </seg>
     <seg type="verse" id="b.JOH.19.38">
      <s id="b.JOH.19.38.1">Chimanda huasha, Arimatea llactamanda José, pai Jesús yachachishca runa asha, astaun pacallami judiogunara manzhashcaraigu, Pilatora mañaca: Lugarda cuhuai, nisha, Jesuspa aichara cruzmanda llucchingaj.</s>
      <s id="b.JOH.19.38.2">Pilato lugarda cucami.</s>
      <s id="b.JOH.19.38.3">Shinajpi José shamuca, Jesuspa aichara llucchicami.</s>
     </seg>
     <seg type="verse" id="b.JOH.19.39">
      <s id="b.JOH.19.39.1">Shinallara shamuca Nicodemo, pai ñaupa Jesusma tutai shamuj, mirrahua, aloehua masashca gusto asnaj ambira apamusha, patsac libra tupura.</s>
     </seg>
     <seg type="verse" id="b.JOH.19.40">
      <s id="b.JOH.19.40.1">Jesuspa aichara apinauca, llachapahua pillunauca gusto asnajgunahua, judioguna pambana yachaira.</s>
     </seg>
     <seg type="verse" id="b.JOH.19.41">
      <s id="b.JOH.19.41.1">Jesús chacatashca pamba mayambi shu sisa pamba tiaca.</s>
      <s id="b.JOH.19.41.2">Sisa pambai shu mushuj pambana uctu tiaca, chihui pitas chara mana pambashcachu aca.</s>
     </seg>
     <seg type="verse" id="b.JOH.19.42">
      <s id="b.JOH.19.42.1">Pascua alichina punzha ashcamanda, chi pambana uctu mayanlla ajpi, chillai Jesusta chingachinauca.</s>
     </seg>
    </div>
    <div type="chapter" id="b.JOH.20">
     <seg type="verse" id="b.JOH.20.1">
      <s id="b.JOH.20.1.1">Semana callarina punzhai, tuta ucura, chara llandu ashcai, María Magdalena Jesús pambashcama shamuca.</s>
      <s id="b.JOH.20.1.2">Rumi anzhuchishcara ricuca.</s>
     </seg>
     <seg type="verse" id="b.JOH.20.2">
      <s id="b.JOH.20.2.1">Shinajpi María callpasha rica Simón Pedroma, chishu yachachishca runamas, pai Jesús llaquishcara.</s>
      <s id="b.JOH.20.2.2">Paigunara nica: Pambashcamanda Señorda apanaushca.</s>
      <s id="b.JOH.20.2.3">Illanmi.</s>
      <s id="b.JOH.20.2.4">Maibi churashcaras mana yachanchichu.</s>
     </seg>
     <seg type="verse" id="b.JOH.20.3">
      <s id="b.JOH.20.3.1">Pedro, chishu yachachishca runandi llucshisha, pambashcama rinauca.</s>
     </seg>
     <seg type="verse" id="b.JOH.20.4">
      <s id="b.JOH.20.4.1">Cai ishqui runa pariju callpanauca.</s>
      <s id="b.JOH.20.4.2">Chishujga Pedromanda yali uctalla callpaca, ñaupalla pambashcama pactaca.</s>
     </seg>
     <seg type="verse" id="b.JOH.20.5">
      <s id="b.JOH.20.5.1">Cumurisha ricungaj llachapaunara sirijta ricuca.</s>
      <s id="b.JOH.20.5.2">Shinashas mana icucachu.</s>
     </seg>
     <seg type="verse" id="b.JOH.20.6">
      <s id="b.JOH.20.6.1">Huasha, Simón Pedro paita catisha pactamuca; pambashca uctui icusha siriu llachapaunara ricuca.</s>
     </seg>
     <seg type="verse" id="b.JOH.20.7">
      <s id="b.JOH.20.7.1">Shinallara umai pillushca llachapara ricuca, mana chishu llachapaunahua pariju, astaun shujpi pillushca aca.</s>
     </seg>
     <seg type="verse" id="b.JOH.20.8">
      <s id="b.JOH.20.8.1">Shinajpi chishu yachachishca runa, chi ñaupa pactamuj pambashcama, país shinallara icuca.</s>
      <s id="b.JOH.20.8.2">Ricusha quiricami.</s>
     </seg>
     <seg type="verse" id="b.JOH.20.9">
      <s id="b.JOH.20.9.1">Paiguna Quülcashcai quillcashcara Jesús huañushcaunamanda causarínara chara mana intindinaucachu.</s>
     </seg>
     <seg type="verse" id="b.JOH.20.10">
      <s id="b.JOH.20.10.1">Yachachishca runauna paiguna huasima tigranauca.</s>
     </seg>
     <seg type="verse" id="b.JOH.20.11">
      <s id="b.JOH.20.11.1">Astaun María pambashca canzhai huacasha tiauca; huacashallara pambashcara ricungaj cumurica.</s>
     </seg>
     <seg type="verse" id="b.JOH.20.12">
      <s id="b.JOH.20.12.1">Ishqui angelda ricuca, yurajta churarishcaunara.</s>
      <s id="b.JOH.20.12.2">Shuj umama, shujtas chaquima Jesús sirishcai tianauca.</s>
     </seg>
     <seg type="verse" id="b.JOH.20.13">
      <s id="b.JOH.20.13.1">Angelguna paita: Huarmi, ninauca, ¿imamanda huacaunguiri?</s>
      <s id="b.JOH.20.13.2">Maríaga: Ñuca Señorda apashcamanda, nica.</s>
      <s id="b.JOH.20.13.3">Maibi paita churashcaras mana yachanichu.</s>
     </seg>
     <seg type="verse" id="b.JOH.20.14">
      <s id="b.JOH.20.14.1">Shina rimasha, María huashama voltiarisha, Jesús chihui shayauta ricuca.</s>
      <s id="b.JOH.20.14.2">Paita Jesús ajtara mana ricsicachu.</s>
     </seg>
     <seg type="verse" id="b.JOH.20.15">
      <s id="b.JOH.20.15.1">Jesús paita: Huarmi, nica, ¿imarasha huacaunguirí?</s>
      <s id="b.JOH.20.15.2">¿Pita mascaunguiri?</s>
      <s id="b.JOH.20.15.3">Maríaga, sisa pambara cuirajmi iyasha, nica: Señor, can paita apashca ajpiga, maibi churashcangui cuentahuai.</s>
      <s id="b.JOH.20.15.4">Ñuca paita apasha.</s>
     </seg>
     <seg type="verse" id="b.JOH.20.16">
      <s id="b.JOH.20.16.1">Jesusga: ¡María! nica.</s>
      <s id="b.JOH.20.16.2">Paiga voltiarisha ricusha: ¡Raboni! nica.</s>
      <s id="b.JOH.20.16.3">Caimi, Yachachij, nin.</s>
     </seg>
     <seg type="verse" id="b.JOH.20.17">
      <s id="b.JOH.20.17.1">Jesús paita nica: Ama llangahuaichu.</s>
      <s id="b.JOH.20.17.2">Chara Yayajma mana sicashcanichu.</s>
      <s id="b.JOH.20.17.3">Ñuca uquiunama ri; paigunara rimairi: Ñuca Yayajma, canguna Yayajmas, ñuca Diosma, canguna Diosmas sicauni, nica.</s>
     </seg>
     <seg type="verse" id="b.JOH.20.18">
      <s id="b.JOH.20.18.1">María Magdalena rica yachachishca runaunama cuentangaj imasna Señorda ricushcaras, pai rimashcaras.</s>
     </seg>
     <seg type="verse" id="b.JOH.20.19">
      <s id="b.JOH.20.19.1">Chi quiquin punzha, ña chishiyaupi, semana callarina punzha asha, yachachishca runauna tandarinauca.</s>
      <s id="b.JOH.20.19.2">Paiguna tandariushcai pungu ishcashca aca, judiogunara manzhashcamanda.</s>
      <s id="b.JOH.20.19.3">Jesús shamusha, paiguna chaupi shungüi shayarisha, paigunara: Cushiyaichi, nica.</s>
     </seg>
     <seg type="verse" id="b.JOH.20.20">
      <s id="b.JOH.20.20.1">Caita rimashca huasha, Jesús paihua maquira paihua costillastas ricuchica.</s>
      <s id="b.JOH.20.20.2">Yachachishca runauna Señorda ricusha cushiyanaucami.</s>
     </seg>
     <seg type="verse" id="b.JOH.20.21">
      <s id="b.JOH.20.21.1">Shinajpi Jesús paigunara nica: Cushiyaichi.</s>
      <s id="b.JOH.20.21.2">Yaya ñucara cachashcasna, shinallara cangunara cachauni.</s>
     </seg>
     <seg type="verse" id="b.JOH.20.22">
      <s id="b.JOH.20.22.1">Casna rimashca huasha, Jesús paiguna ahuara samaca, nisha: Santo Espiritura apichi.</s>
     </seg>
     <seg type="verse" id="b.JOH.20.23">
      <s id="b.JOH.20.23.1">Maicanma ucharashcaunara llushpichisha, llushpichishca anaunmi.</s>
      <s id="b.JOH.20.23.2">Maicanmas ucharashcaunara saquichisha, saquichishca anaunmi.</s>
     </seg>
     <seg type="verse" id="b.JOH.20.24">
      <s id="b.JOH.20.24.1">Tomasga, chunga ishquimanda shuj, Chapa Huahua nishca, Jesús shamushcai illacami.</s>
     </seg>
     <seg type="verse" id="b.JOH.20.25">
      <s id="b.JOH.20.25.1">Chishu yachachishca runauna paita ninauca: Señorda ricushcanchi.</s>
      <s id="b.JOH.20.25.2">Tomás cutipaca: Paihua maquii clavashca uctuunara mana ricusha, ñuca rerora clavo uctuunai mana satisha, ñuca maquiras costillaspi mana satisha, mana quirishachu.</s>
     </seg>
     <seg type="verse" id="b.JOH.20.26">
      <s id="b.JOH.20.26.1">Pusac punzha huasha, cutillara yachachishca runauna ucui tianauca, Tomás paigunahua tiauca.</s>
      <s id="b.JOH.20.26.2">Jesús icuca, pungu ishcashca asha.</s>
      <s id="b.JOH.20.26.3">Paiguna chaupi shungüi shayarisha: Cushiyaichi, nica.</s>
     </seg>
     <seg type="verse" id="b.JOH.20.27">
      <s id="b.JOH.20.27.1">Shinajpi Jesús Tomasta: Rerora apami, nica, ñuca maquiunara riqui, nica.</s>
      <s id="b.JOH.20.27.2">Caima maquira chutachi, costillaspi sari.</s>
      <s id="b.JOH.20.27.3">Ama mana quirij tucui, astaun quirij tucui.</s>
     </seg>
     <seg type="verse" id="b.JOH.20.28">
      <s id="b.JOH.20.28.1">Tomás cutipaca: Ñuca Señor, ñuca Dios, nisha.</s>
     </seg>
     <seg type="verse" id="b.JOH.20.29">
      <s id="b.JOH.20.29.1">Jesús paita: Can, Tomás, ricushcamandalla quirishcangui.</s>
      <s id="b.JOH.20.29.2">Astaun mana ricusha quirijguna bendiciashca anaungami.</s>
     </seg>
     <seg type="verse" id="b.JOH.20.30">
      <s id="b.JOH.20.30.1">Jesús shinallara ashca munanaita ricurinaunara rarcami pai yachachishca runauna ñaupajpi, chiguna cai quillcai mana quillcashcachu tian.</s>
     </seg>
     <seg type="verse" id="b.JOH.20.31">
      <s id="b.JOH.20.31.1">Caigunara quillcashcami Cristo Diospa Churi ashcara quiringaj, canguna quirisha causaira charingaj paihua shutii.</s>
     </seg>
    </div>
    <div type="chapter" id="b.JOH.21">
     <seg type="verse" id="b.JOH.21.1">
      <s id="b.JOH.21.1.1">Chimanda huasha, Jesús cuti pai yachachishca runaunama ricurimuca Tiberias nishca lamar patai.</s>
      <s id="b.JOH.21.1.2">Cai samii ricurica.</s>
     </seg>
     <seg type="verse" id="b.JOH.21.2">
      <s id="b.JOH.21.2.1">Simón Pedro, Chapa Huahua nishca Tomás, Galileai Canámanda Natanael, Zebedeo churiuna, shu ishqui Jesús yachachishca runaunandi pariju tianauca.</s>
     </seg>
     <seg type="verse" id="b.JOH.21.3">
      <s id="b.JOH.21.3.1">Simón paigunara nica: Licangaj riuni.</s>
      <s id="b.JOH.21.3.2">Chishujguna: Canhua catimunchi, ninauca.</s>
      <s id="b.JOH.21.3.3">Risha, canoai icunauca.</s>
      <s id="b.JOH.21.3.4">Tuta pagarijta imaras mana apinaucachu.</s>
     </seg>
     <seg type="verse" id="b.JOH.21.4">
      <s id="b.JOH.21.4.1">Punzhayaushcai, Jesús pulayai shayarica.</s>
      <s id="b.JOH.21.4.2">Yachachishca runaunaga pai Jesús ajta mana ricsinaucachu.</s>
     </seg>
     <seg type="verse" id="b.JOH.21.5">
      <s id="b.JOH.21.5.1">Jesús: Churihuauna, nica, ¿imahuaras micunara charinguichi? illan, ninauca.</s>
     </seg>
     <seg type="verse" id="b.JOH.21.6">
      <s id="b.JOH.21.6.1">Paigunara nica: Licara ali maqui partima shitai, tupanguichimi.</s>
      <s id="b.JOH.21.6.2">Shinajpi licara shitasha, ashca aichahua apirica.</s>
      <s id="b.JOH.21.6.3">Licara mana imasna rashas llucchihuaj aca, ashca aichahua tiashcamanda.</s>
     </seg>
     <seg type="verse" id="b.JOH.21.7">
      <s id="b.JOH.21.7.1">Shinajpi chi Jesús llaquishca yachachishca runa Pedrora nica: Señormi.</s>
      <s id="b.JOH.21.7.2">Simón Pedro, Señor ajta uyasha, churanara churarisha chumbillica, llatan ashcamanda; chasna rasha yacuma pahuaca.</s>
     </seg>
     <seg type="verse" id="b.JOH.21.8">
      <s id="b.JOH.21.8.1">Chishu yachachishca runauna canoandi shamunauca, licara aisasha, paiguna yacu patamanda mana yapa carui anauca, patsaj metro tupullai.</s>
     </seg>
     <seg type="verse" id="b.JOH.21.9">
      <s id="b.JOH.21.9.1">Allpama pactamujpiga, ninara apichishcara, nina ahuai aichahua churashcaras ricunauca, tandandi.</s>
     </seg>
     <seg type="verse" id="b.JOH.21.10">
      <s id="b.JOH.21.10.1">Jesús paigunara nica: Cuna apishca aichahuamanda apamichi.</s>
     </seg>
     <seg type="verse" id="b.JOH.21.11">
      <s id="b.JOH.21.11.1">Simón Pedro sicaca, licara pulayama aisamusha.</s>
      <s id="b.JOH.21.11.2">Atun aichahuahua undashca aca, shu patsaj pichca chunga quinsa ashca.</s>
      <s id="b.JOH.21.11.3">Shina tupu ashas, lica mana lliquiricachu.</s>
     </seg>
     <seg type="verse" id="b.JOH.21.12">
      <s id="b.JOH.21.12.1">Jesús paigunara: Micuj shamichi, nica.</s>
      <s id="b.JOH.21.12.2">Pihuas paita tapunara mana ushanaucachu: Canga ¿pitangui? nisha, pai Señor ashcara riparasha.</s>
     </seg>
     <seg type="verse" id="b.JOH.21.13">
      <s id="b.JOH.21.13.1">Shinajpi Jesús shamujpi, tandara apisha paigunara cuca, shinallara aichahuaras.</s>
     </seg>
     <seg type="verse" id="b.JOH.21.14">
      <s id="b.JOH.21.14.1">Caita ña quinsa cuti Jesús pai yachachishca runaunama ricurimuca pai causarishca huasha.</s>
     </seg>
     <seg type="verse" id="b.JOH.21.15">
      <s id="b.JOH.21.15.1">Micushca huasha, Jesús Simón Pedrora nica: Simón, Jonaspa churi, ¿caigunamanda yali ashcara llaquihuanguichu?</s>
      <s id="b.JOH.21.15.2">Pedro cutipaca: Ari, nisha, can yachangui, Señor, ñuca canda llaquinimi.</s>
      <s id="b.JOH.21.15.3">Jesús paita: Ñuca borrego huahuaunara carangui, nica.</s>
     </seg>
     <seg type="verse" id="b.JOH.21.16">
      <s id="b.JOH.21.16.1">Ishqui cuti Jesús paita: Simón, Jonaspa churi, ¿ashcara llaquihuanguichu? nica.</s>
      <s id="b.JOH.21.16.2">Ari, nica, can yachangui, Señor, ñuca canda llaquinimi.</s>
      <s id="b.JOH.21.16.3">Jesús paita: Ñuca borregounara carangui, nica.</s>
     </seg>
     <seg type="verse" id="b.JOH.21.17">
      <s id="b.JOH.21.17.1">Jesús quinsa cuti tapusha: Simón, Jonaspa churi, nica, ¿llaquihuanguichu can?</s>
      <s id="b.JOH.21.17.2">Pedroga, Jesús quinsa cuti tapushcai: Llaquihuanguichu, nishcamanda llaquiricami.</s>
      <s id="b.JOH.21.17.3">Cutipaca: Señor, nisha, tucuira yachangui; ñuca canda llaquishcara yachangui.</s>
      <s id="b.JOH.21.17.4">Jesús paita: Ñuca borregounara carangui, nica.</s>
     </seg>
     <seg type="verse" id="b.JOH.21.18">
      <s id="b.JOH.21.18.1">Cierto pacha canda nini: Malta ashcai, canlla churaricangui; maima munashcamas purij acangui.</s>
      <s id="b.JOH.21.18.2">Randi, can rucu tucushcai, maquiunara chutachingui, shujga canda churachingami, can mana munashcama canda pushanaungami.</s>
     </seg>
     <seg type="verse" id="b.JOH.21.19">
      <s id="b.JOH.21.19.1">Caita nica Jesús, Pedro imahuara huañungarauca, Diosta sumacyachingaj.</s>
      <s id="b.JOH.21.19.2">Shina rimasha, Catihuai, nica.</s>
     </seg>
     <seg type="verse" id="b.JOH.21.20">
      <s id="b.JOH.21.20.1">Pedro voltiarisha, Jesús llaquishca yachachishca runara catimujta ricuca.</s>
      <s id="b.JOH.21.20.2">Caiga Jesuspa rayai quimirisha sirij aca tuta micushcai, Jesusta tapusha: Señor, ¿pimi canda huañuchingaj entregangachu? nisha.</s>
     </seg>
     <seg type="verse" id="b.JOH.21.21">
      <s id="b.JOH.21.21.1">Pedro paita ricusha Jesusta nica: Señor, ¿cai runaga imara?</s>
     </seg>
     <seg type="verse" id="b.JOH.21.22">
      <s id="b.JOH.21.22.1">Jesús: Ñuca cuti tigramungagama pai tiauchu munasha, ¿canda imara? nica.</s>
      <s id="b.JOH.21.22.2">Canga, catihuai.</s>
     </seg>
     <seg type="verse" id="b.JOH.21.23">
      <s id="b.JOH.21.23.1">Shinasha uquiunapura cai shimi mirarica, cai yachachishca runa mana huañunachu, nisha.</s>
      <s id="b.JOH.21.23.2">Astaun Jesús mana nicachu: Mana huañunachu, randi shina nicami: Cai runa ñuca cuti tigramungagama tiauchu ñuca munasha, ¿canda imara?</s>
     </seg>
     <seg type="verse" id="b.JOH.21.24">
      <s id="b.JOH.21.24.1">Caimi cai tucuira rimaj yachachishca runa.</s>
      <s id="b.JOH.21.24.2">Cai tucuira quillcacami.</s>
      <s id="b.JOH.21.24.3">Pai rimashcauna cierto ajta yachanchi.</s>
      <s id="b.JOH.21.24.4">25 Shinallara Jesús rashcauna shujguna ashcara tianaun; caranda chican chican quillcajpiga, entero cai pacha mana pactanmachu aca quillcashca librounara charingaj yachin.</s>
      <s id="b.JOH.21.24.5">Amen.</s>
     </seg>
    </div>
   </div>
   <div type="book" id="b.ACT">
    <div type="chapter" id="b.ACT.1">
     <seg type="verse" id="b.ACT.1.1">
      <s id="b.ACT.1.1.1">Ñuca ñaupa quillcashcai canda rimashcani, Teófilo, imasnara Jesús tucui imaunaras rangaj camachingaj callarica,</s>
     </seg>
     <seg type="verse" id="b.ACT.1.2">
      <s id="b.ACT.1.2.1">Santo Espíritu camachishca shimiunara pai ajllashca cachashca runaunama rimasha, Jesús ahua pachama cayai tucungama.</s>
     </seg>
     <seg type="verse" id="b.ACT.1.3">
      <s id="b.ACT.1.3.1">Pai huañushca huasha, Jesús causarisha paigunama cierto ricurimuca chuscu chunga punzha tupura.</s>
      <s id="b.ACT.1.3.2">Shina rashaga, Dios mandana pacha shimira paigunama rimaca.</s>
     </seg>
     <seg type="verse" id="b.ACT.1.4">
      <s id="b.ACT.1.4.1">Jesús paigunahua pariju tiausha, paigunara mandaca: Jerusalenmanda ama ringuichichu, nisha, Yaya cusha nishcara chapaichi, ñucamanda uyashcara.</s>
     </seg>
     <seg type="verse" id="b.ACT.1.5">
      <s id="b.ACT.1.5.1">Juanga cierto pacha yacuhua bautisaca.</s>
      <s id="b.ACT.1.5.2">Astaumbas cai punzhaunamanda huashalla canguna Santo Espirítui bautisarmguichimi.</s>
     </seg>
     <seg type="verse" id="b.ACT.1.6">
      <s id="b.ACT.1.6.1">Shinajpi tandarimujguna tapunauca: Señor, nisha, ¿Cai horasgunai Israelba gobiernora cuti ataringuichichu?</s>
     </seg>
     <seg type="verse" id="b.ACT.1.7">
      <s id="b.ACT.1.7.1">Jesús paigunara nica: Tiempounara mana canguna yachana, astaun Yaya paihua quiquin ushaibi churaca.</s>
     </seg>
     <seg type="verse" id="b.ACT.1.8">
      <s id="b.ACT.1.8.1">Astaumbas, ushaira apinguichimi Santo Espíritu canguna ahuai shamushcai.</s>
      <s id="b.ACT.1.8.2">Ñucamanda rimajguna anguichi Jerusalembi, tucui Judeáis, Samaríais, cai pacha puchucai pundagamas.</s>
     </seg>
     <seg type="verse" id="b.ACT.1.9">
      <s id="b.ACT.1.9.1">Cai shimiunara rimashca huasha, paiguna ricujllaira, Jesús ahuama rica; shu puyu ñahuimanda paita quillpacami.</s>
     </seg>
     <seg type="verse" id="b.ACT.1.10">
      <s id="b.ACT.1.10.1">Paiguna ñahui ahuama ricusha, Jesús riupi, ishqui runa yuraj churana churarishca paigunahua pariju shayanauca.</s>
     </seg>
     <seg type="verse" id="b.ACT.1.11">
      <s id="b.ACT.1.11.1">Chi runauna ninauca: Galilea runauna, ¿ima rasha ahuama ricunguichiri?</s>
      <s id="b.ACT.1.11.2">Cai quiquin Jesús cuti shamunga; canguna pai riushcai ricushcasna shinallara shamungami.</s>
     </seg>
     <seg type="verse" id="b.ACT.1.12">
      <s id="b.ACT.1.12.1">Shinajpi, Olivos nishca urcumanda Jerusalenma tigramunauca.</s>
      <s id="b.ACT.1.12.2">Caimi chaupi samai purina tupu.</s>
     </seg>
     <seg type="verse" id="b.ACT.1.13">
      <s id="b.ACT.1.13.1">Llactai icusha, ahua patama sicanauca.</s>
      <s id="b.ACT.1.13.2">Chihui causanauca Pedro, Jacobo, Juan, Andrés, Felipe, Tomás, Bartolomé, Mateo, Alfeo churi Jacobo, Simón Zelotes nishca, Jacobo uqui Judasndi.</s>
     </seg>
     <seg type="verse" id="b.ACT.1.14">
      <s id="b.ACT.1.14.1">Paiguna tucui pariju tianauca, shu iyaillahua Diosta mañasha, rugasha, huarmiunandi, Jesuspa mama Mariandi, paihua uquiunandi.</s>
     </seg>
     <seg type="verse" id="b.ACT.1.15">
      <s id="b.ACT.1.15.1">Chi punzhaunai uquiuna chaupi shungüi Pedro ataríca.</s>
      <s id="b.ACT.1.15.2">Tandarijguna patsaj ishqui chunga tupu anauca.</s>
     </seg>
     <seg type="verse" id="b.ACT.1.16">
      <s id="b.ACT.1.16.1">Shina nisha rimaca: Runauna, uquiuna, shina tucuna ministiricami, David shimimanda Santo Espíritu ñaupa rimashca shimiuna pactaringaj, imasnara Judas Jesusta apijgunara yanapaca.</s>
     </seg>
     <seg type="verse" id="b.ACT.1.17">
      <s id="b.ACT.1.17.1">Pai ñucanchihua yupashca aca, ñucanchihuas Diosta sirvij aca.</s>
     </seg>
     <seg type="verse" id="b.ACT.1.18">
      <s id="b.ACT.1.18.1">Cai Judas shu pambara randicami, pai irus rashcamanda pagashca cullquihua; huarcurishaga, icsa tujyasha, chunzhulli taliricami.</s>
     </seg>
     <seg type="verse" id="b.ACT.1.19">
      <s id="b.ACT.1.19.1">Jerusalembi tiajgunara cai tucuira yacharicami.</s>
      <s id="b.ACT.1.19.2">Shinasha, chi pambara shutichinauca paiguna quiquin shimü: Aquéldama.</s>
      <s id="b.ACT.1.19.3">Cai runa shimii: Yahuar pamba, nin.</s>
     </seg>
     <seg type="verse" id="b.ACT.1.20">
      <s id="b.ACT.1.20.1">Salmos nishca quillcai quillcashca tian: Pai causana huasi chunllayachu, pihuas ama chihui causachu.</s>
      <s id="b.ACT.1.20.2">Shinallara: Shuj paihua ranara rachu.</s>
     </seg>
     <seg type="verse" id="b.ACT.1.21">
      <s id="b.ACT.1.21.1">Ministirinmi cai ñucanchihua pariju tiaj runaunamanda shujta ajllangaj, Señor Jesús causarishcara ricusha rimaj tucungaj ñucanchihua pariju,</s>
     </seg>
     <seg type="verse" id="b.ACT.1.22">
      <s id="b.ACT.1.22.1">shu ñucanchihua pariju tiaj runa tucui Señor Jesús ñucanchihua purishca punzhaunai, Juan paita bautisashcamanda pai ahuama rinagama.</s>
     </seg>
     <seg type="verse" id="b.ACT.1.23">
      <s id="b.ACT.1.23.1">Ishquira ricuchinauca: shuj, José Barsabas nishca, paihua shu shuti Justo; shujpas, Matías nishca.</s>
     </seg>
     <seg type="verse" id="b.ACT.1.24">
      <s id="b.ACT.1.24.1">Diosta mañasha rimanaucami: Canmi, Señor, tucui shungura ricsij angui.</s>
      <s id="b.ACT.1.24.2">Cai ishquimanda maicanda ajllangui, ricuchi,</s>
     </seg>
     <seg type="verse" id="b.ACT.1.25">
      <s id="b.ACT.1.25.1">pai canda sirvingaj, can cachamushca tucungaj, imasna Judas ucha rashcamanda mana valijpi, ucu pachama ringaj urmaca.</s>
     </seg>
     <seg type="verse" id="b.ACT.1.26">
      <s id="b.ACT.1.26.1">Cai ishquimanda maicanda Dios ajllanga camanauca.</s>
      <s id="b.ACT.1.26.2">Matías ajllashca aca.</s>
      <s id="b.ACT.1.26.3">Chimanda huasha, pai chunga shuj Jesucristo cachashca runaunahua yupashca aca.</s>
     </seg>
    </div>
    <div type="chapter" id="b.ACT.2">
     <seg type="verse" id="b.ACT.2.1">
      <s id="b.ACT.2.1.1">Pentecostés nishca punzha pactaricami.</s>
      <s id="b.ACT.2.1.2">Paiguna tucui shu iyaillahua pariju tandarishca anauca.</s>
     </seg>
     <seg type="verse" id="b.ACT.2.2">
      <s id="b.ACT.2.2.1">Cungaimanda, ahua pachamanda shu shinzhi huaira cuenta uyanímica; paiguna tiaushca entero huasira undarimuca.</s>
     </seg>
     <seg type="verse" id="b.ACT.2.3">
      <s id="b.ACT.2.3.1">Paigunama nina cuenta calluuna ricurimunauca, caran runa ahuai tiarisha.</s>
     </seg>
     <seg type="verse" id="b.ACT.2.4">
      <s id="b.ACT.2.4.1">Tucui paiguna Santo Espirituhua undashca anauca.</s>
      <s id="b.ACT.2.4.2">Shu shimiunai rimai callarinauca, Santo Espíritu rimachishcasna.</s>
     </seg>
     <seg type="verse" id="b.ACT.2.5">
      <s id="b.ACT.2.5.1">Chi horasgunai, cai pacha tucui partimanda Diosta llaquij judioguna Jerusalembi tianauca.</s>
     </seg>
     <seg type="verse" id="b.ACT.2.6">
      <s id="b.ACT.2.6.1">Casna uyarimujpiga, tucui tandarimunauca.</s>
      <s id="b.ACT.2.6.2">Manzharinauca, caran dueño paihua quiquin shimii rimashcara uyasha.</s>
     </seg>
     <seg type="verse" id="b.ACT.2.7">
      <s id="b.ACT.2.7.1">Paigunaga mana intindinauca, manzharinauca, nisha: ¿Manzhu tucui cai rimajguna Galilea runauna?</s>
     </seg>
     <seg type="verse" id="b.ACT.2.8">
      <s id="b.ACT.2.8.1">¿Imasna rasha paiguna rimashcara uyaunchi caran dueño paihua quiquin pagarishca shimii?</s>
     </seg>
     <seg type="verse" id="b.ACT.2.9">
      <s id="b.ACT.2.9.1">Cai tucui llactaunamanda shamujguna uyanauca: Partía, Media, Elam, Mesopotamia, Judea, Capadocia, Ponto, Asia nishca llactaunamanda.</s>
     </seg>
     <seg type="verse" id="b.ACT.2.10">
      <s id="b.ACT.2.10.1">Shinallara Frigiamanda, Pamfiliamanda, Egiptomanda, Africamanda, Cirene huasha partimanda, Romamanda pasiajgunandi, judioguna ashas paiguna yachaira catimujguna ashas, uyanauca.</s>
     </seg>
     <seg type="verse" id="b.ACT.2.11">
      <s id="b.ACT.2.11.1">Shinallara Cretamanda, Arabiamanda shamujgunas uyanauca.</s>
      <s id="b.ACT.2.11.2">Tucui paiguna: Ñucanchi quiquin shimii Dios munanaita rashcaunara uyanchi, ninauca.</s>
     </seg>
     <seg type="verse" id="b.ACT.2.12">
      <s id="b.ACT.2.12.1">Mana yachai tucusha, manzharishca anauca, paigunapura rimanausha: ¿Casna imarai? nisha.</s>
     </seg>
     <seg type="verse" id="b.ACT.2.13">
      <s id="b.ACT.2.13.1">Shujguna randi burlasha asinauca: Caiguna machashca anaun, nisha.</s>
     </seg>
     <seg type="verse" id="b.ACT.2.14">
      <s id="b.ACT.2.14.1">Shinajpi Pedro shayarisha, paihua pariju chunga shuj runaunandi paigunara rimasha nica: Judio runauna, tucui Jerusalembi causajgunas, caita uyaichi, ñuca shimira yachaichi.</s>
     </seg>
     <seg type="verse" id="b.ACT.2.15">
      <s id="b.ACT.2.15.1">Caigunaga mana machashcachu anaun, canguna iyashcasna; chara tutamandallami, las nueve tupu.</s>
     </seg>
     <seg type="verse" id="b.ACT.2.16">
      <s id="b.ACT.2.16.1">Caitaga Diosmanda rimaj Joel rimasha nica:</s>
     </seg>
     <seg type="verse" id="b.ACT.2.17">
      <s id="b.ACT.2.17.1">Puchucai punzhaunai shina tucungami, Dios nin: Ñuca Santo Espiritura talishami tucuiguna ahuai.</s>
      <s id="b.ACT.2.17.2">Canguna churiuna, canguna ushushiuna ñucamanda rimanaungami; canguna maltauna nuspaibi ricunaungami; canguna rucuunaga nuspaigunai nuspanaungami.</s>
     </seg>
     <seg type="verse" id="b.ACT.2.18">
      <s id="b.ACT.2.18.1">Cierto pacha chi punzhaunai ñucara sirvij cariuna huarmiuna ahuai ñuca Espiritura talishami.</s>
      <s id="b.ACT.2.18.2">Paiguna ñucamanda rimanaungami.</s>
     </seg>
     <seg type="verse" id="b.ACT.2.19">
      <s id="b.ACT.2.19.1">Ahua pachaiga munanaita ricuchishami; cai pachais uñaras mana ricuihuaj ricuringami, yahuar, nina, cushni.</s>
     </seg>
     <seg type="verse" id="b.ACT.2.20">
      <s id="b.ACT.2.20.1">Indi llanduyangami, quilla yahuar cuenta tucungami, manara Diospa atun punzha, tucui pajllai ricushca punzha, shamungami.</s>
     </seg>
     <seg type="verse" id="b.ACT.2.21">
      <s id="b.ACT.2.21.1">Maicans Diospa shutii mañasha quishpichishca anga.</s>
     </seg>
     <seg type="verse" id="b.ACT.2.22">
      <s id="b.ACT.2.22.1">Israel runauna, ñuca rimashcara uyaichi.</s>
      <s id="b.ACT.2.22.2">Dios Nazaretmanda Jesusta munashcara ricuchica ashca munanaita rashcaunahua ricurinaunahuas canguna chaupi shungüi, Jesuspa maquihua rasha, canguna yachashcasna.</s>
     </seg>
     <seg type="verse" id="b.ACT.2.23">
      <s id="b.ACT.2.23.1">Canguna cai Jesusta, Dios munashcahua, Dios ñaupamanda yachashcahua cushca, apisha huañuchicanguichi, uchayuj maquiunahua paita chacatasha.</s>
     </seg>
     <seg type="verse" id="b.ACT.2.24">
      <s id="b.ACT.2.24.1">Paitaga Dios atarichicami; huañuna nanaiunamanda cacharicami; huañuna mana ushacachu paita are angaj.</s>
     </seg>
     <seg type="verse" id="b.ACT.2.25">
      <s id="b.ACT.2.25.1">David Jesusmanda rimaca: Señorda tucui horas ñuca ñaupajpi ricucani; pai ñuca ali maqui partima tiausha, mana turbarishachu.</s>
     </seg>
     <seg type="verse" id="b.ACT.2.26">
      <s id="b.ACT.2.26.1">Chiraigumanda ñuca corazón cushiyacami; ñuca shimi cushiyaca; shinallara ñuca aichas chapausha samangami.</s>
     </seg>
     <seg type="verse" id="b.ACT.2.27">
      <s id="b.ACT.2.27.1">Chiraigumanda, ñuca almara ucu pachai mana saquinguichu; shinallara camba Santo Churi ismungaj mana lugarda cunguichu.</s>
     </seg>
     <seg type="verse" id="b.ACT.2.28">
      <s id="b.ACT.2.28.1">Causana ñambiunara ricsichihuacangui.</s>
      <s id="b.ACT.2.28.2">Camba ñahuira ricusha ñuca shungüi cushihua undachingui.</s>
     </seg>
     <seg type="verse" id="b.ACT.2.29">
      <s id="b.ACT.2.29.1">Runauna, uquiuna, cierto pacha cangunara pajlla pambai rimanara ushanchi Rucu Davidmanda.</s>
      <s id="b.ACT.2.29.2">Paiga huañucami, pambashca aca.</s>
      <s id="b.ACT.2.29.3">Paita pambashca caibimi; ñucanchihua tiaun cuna punzhagama.</s>
     </seg>
     <seg type="verse" id="b.ACT.2.30">
      <s id="b.ACT.2.30.1">Cai Davidga Diosmanda rimaj aca.</s>
      <s id="b.ACT.2.30.2">Pai yachaca imasna Dios paihua quiquin shutillai rimasha cierto rimaca: Camba miraigunamanda, aichamanda rimasha, Cristora atarichisha camba rey apu tiarinai tiaringaj, nisha.</s>
     </seg>
     <seg type="verse" id="b.ACT.2.31">
      <s id="b.ACT.2.31.1">Ñaupa horasmanda ricusha, Cristo causarinara rimacami, paihua alma ucu pachai mana saquiricachu; paihua aicha mana ismucachu.</s>
     </seg>
     <seg type="verse" id="b.ACT.2.32">
      <s id="b.ACT.2.32.1">Cai Jesusta Dios causachicami.</s>
      <s id="b.ACT.2.32.2">Ñucanchi caita ricujguna anchi.</s>
     </seg>
     <seg type="verse" id="b.ACT.2.33">
      <s id="b.ACT.2.33.1">Shinashaga Jesús, Diospa ali maquima ahuayachishca asha, Yaya Dios Santo Espiritura cusha nishca shimira apishca asha, cai canguna ricushcara uyashcaras cachamucami, talicami.</s>
     </seg>
     <seg type="verse" id="b.ACT.2.34">
      <s id="b.ACT.2.34.1">David randi ahua pachama mana sicacachu.</s>
      <s id="b.ACT.2.34.2">Shinashas pai riman: Señor ñuca Señorda nica, Ñuca ali maquima tiari,</s>
     </seg>
     <seg type="verse" id="b.ACT.2.35">
      <s id="b.ACT.2.35.1">ñuca canda chijnijgunara camba chaqui ucui churanagama.</s>
     </seg>
     <seg type="verse" id="b.ACT.2.36">
      <s id="b.ACT.2.36.1">Tucui Israel runauna cierto pacha yachanguichi, cai chacatashca Jesusta Dios Señormi Cristomi rarca.</s>
     </seg>
     <seg type="verse" id="b.ACT.2.37">
      <s id="b.ACT.2.37.1">Shinajpi caita uyashaga, uyajguna shungüi nanarisha, Pedroras chishu cachashca runaunaras rimanauca: Runauna, uquiuna, nisha, ¿Imara rashun?</s>
     </seg>
     <seg type="verse" id="b.ACT.2.38">
      <s id="b.ACT.2.38.1">Pedro paigunara nica: Canguna uchamanda arrepentirichi.</s>
      <s id="b.ACT.2.38.2">Shina rasha, caran dueño bautisarichi Jesucristo shutii, canguna ucharashcara perdonaringaj.</s>
      <s id="b.ACT.2.38.3">Santo Espiritura apinguichimi.</s>
     </seg>
     <seg type="verse" id="b.ACT.2.39">
      <s id="b.ACT.2.39.1">Cai rimashcaraga cangunara cushcami, shinallara canguna churiunaras, maibi carui tiajgunaras, maicans ñucanchi Señor Dios cayashcaunara cushcami cai rimashcara.</s>
     </seg>
     <seg type="verse" id="b.ACT.2.40">
      <s id="b.ACT.2.40.1">Ashca shimiunahua rimasha paigunara camachica, nisha: Quishpichishca aichi cai manali miraigunamanda.</s>
     </seg>
     <seg type="verse" id="b.ACT.2.41">
      <s id="b.ACT.2.41.1">Shinarasha, pai rimashca shimiunara chasquijguna bautisarinauca.</s>
      <s id="b.ACT.2.41.2">Chi punzhai paigunahua quinsa huaranga runa tupu yaparinauca.</s>
     </seg>
     <seg type="verse" id="b.ACT.2.42">
      <s id="b.ACT.2.42.1">Quirijguna cachashca runauna yachachishcaunai catinauca, paigunapura parijumanda llaquinausha, tandara paquinais, Diosta mañanáis.</s>
     </seg>
     <seg type="verse" id="b.ACT.2.43">
      <s id="b.ACT.2.43.1">Tucui runa manzhanaucami.</s>
      <s id="b.ACT.2.43.2">Jesús cachashca runauna munanaita rashcaunara ashcara ricuchinauca.</s>
     </seg>
     <seg type="verse" id="b.ACT.2.44">
      <s id="b.ACT.2.44.1">Tucui quirijguna pariju tianaucami; paiguna charishcaunara pariju charínauca.</s>
     </seg>
     <seg type="verse" id="b.ACT.2.45">
      <s id="b.ACT.2.45.1">Paiguna allpaunara, paiguna charishcaunaras catusha, caranma cunauca, caran runa ministishca tupura.</s>
     </seg>
     <seg type="verse" id="b.ACT.2.46">
      <s id="b.ACT.2.46.1">Shina rasha, tucui parijulla caran punzha templo nishca Diospa huasii tianaucami.</s>
      <s id="b.ACT.2.46.2">Paiguna huasiunai tandara paquisha, cushi shunguhua chuyaj shunguhuas pariju micunauca.</s>
     </seg>
     <seg type="verse" id="b.ACT.2.47">
      <s id="b.ACT.2.47.1">Caran punzha Diosta alabasha, tucui runaunahua ali shunguhua tianaucami.</s>
      <s id="b.ACT.2.47.2">Señor caran punzha quirijgunama quishpichina ajgunara llutachica.</s>
     </seg>
    </div>
    <div type="chapter" id="b.ACT.3">
     <seg type="verse" id="b.ACT.3.1">
      <s id="b.ACT.3.1.1">Pedro Juandi templo huasima sicanauca, Diosta mañana horas, las tres tupu chishira.</s>
     </seg>
     <seg type="verse" id="b.ACT.3.2">
      <s id="b.ACT.3.2.1">Chihui shu runa tiaca, mama icsamanda pacha anga chaqui pagarishca.</s>
      <s id="b.ACT.3.2.2">Paita Diospa huasi Sumac nishca pungüi caran punzha aparimusha churanauca.</s>
      <s id="b.ACT.3.2.3">Diospa huasima shamujgunamanda cullquira mañasha tiaca.</s>
     </seg>
     <seg type="verse" id="b.ACT.3.3">
      <s id="b.ACT.3.3.1">Cai runa Pedrora Juandas Diospa huasi icuuta ricusha: Cullquira cuyahuapai, nica.</s>
     </seg>
     <seg type="verse" id="b.ACT.3.4">
      <s id="b.ACT.3.4.1">Pedro Juandi paita ali pacha ricusha rimaca: Ñucanchira riqui.</s>
     </seg>
     <seg type="verse" id="b.ACT.3.5">
      <s id="b.ACT.3.5.1">Shinajpi paigunara ricuca: Imaras cuhuangami ranaun iyasha chapauca.</s>
     </seg>
     <seg type="verse" id="b.ACT.3.6">
      <s id="b.ACT.3.6.1">Pedro rimaca: Cullquiras curiras imaras mana charinichu, randi ñuca charishcara canda cuni.</s>
      <s id="b.ACT.3.6.2">Nazaretmanda Jesucristo shutii canda nini: Atari, puri.</s>
     </seg>
     <seg type="verse" id="b.ACT.3.7">
      <s id="b.ACT.3.7.1">Pedro paihua ali maquimanda apisha paita atachicami.</s>
      <s id="b.ACT.3.7.2">Chi ratollaira paihua chaquiuna chaqui mucuunandi shinzhi tucunauca.</s>
     </seg>
     <seg type="verse" id="b.ACT.3.8">
      <s id="b.ACT.3.8.1">Chi runa pahuasha shayarica, purica.</s>
      <s id="b.ACT.3.8.2">Paigunandi Diospa huasii icuca, ali purisha, saltasha, Diosta alabasha.</s>
     </seg>
     <seg type="verse" id="b.ACT.3.9">
      <s id="b.ACT.3.9.1">Tucui runauna pai purishcara, pai Diosta alabashcaras ricunauca.</s>
     </seg>
     <seg type="verse" id="b.ACT.3.10">
      <s id="b.ACT.3.10.1">Tucui runa paita Diospa huasi Sumac nishca pungüi tiarij cullquira mañaj ajta ricsinauca.</s>
      <s id="b.ACT.3.10.2">Tucui runauna ashcara manzharinauca cai runara alichishcamanda.</s>
     </seg>
     <seg type="verse" id="b.ACT.3.11">
      <s id="b.ACT.3.11.1">Alichishca anga chaqui runa Pedroras Juandas apilla charicami.</s>
      <s id="b.ACT.3.11.2">Tucui runauna manzharisha paigunama tandarinaucami, Salomón nishca pungüi.</s>
     </seg>
     <seg type="verse" id="b.ACT.3.12">
      <s id="b.ACT.3.12.1">Pedro caita ricusha, runaunama cutipaca: Israel runauna, ¿imamanda cai rashcara manzharinguichi?</s>
      <s id="b.ACT.3.12.2">¿Imamanda ñucanchira yapa ricunguichi, ñucanchi ushaihuachu caita rashcanchi, ñucanchi shungu ali ashcamandachu cai runara purichishcanchi?</s>
     </seg>
     <seg type="verse" id="b.ACT.3.13">
      <s id="b.ACT.3.13.1">Abrahamba, Isacpa, Jacobpa Dios, ñucanchi yayauna Dios, paihua Churi Jesusta sumacyachicami; randi canguna paita entregacanguichi.</s>
      <s id="b.ACT.3.13.2">Paita mana ricsinchichu, nicanguichi Pilato ñaupajpi, chi Pilato paita cacharisha nijpi.</s>
     </seg>
     <seg type="verse" id="b.ACT.3.14">
      <s id="b.ACT.3.14.1">Canguna Santo Ajta, Ali Ajta, Mana ricsinchichu, nicanguichi, astaumbas shu runara huañuchijta cacharingaj mañacanguichi.</s>
     </seg>
     <seg type="verse" id="b.ACT.3.15">
      <s id="b.ACT.3.15.1">Shinallara canguna Causaira Cujta huañuchicanguichi.</s>
      <s id="b.ACT.3.15.2">Astaumbas Dios paita huañushcaunamanda causachicamL Caitaga ñucanchi cierto ricujguna anchi.</s>
     </seg>
     <seg type="verse" id="b.ACT.3.16">
      <s id="b.ACT.3.16.1">Jesuspa shutii quirishcamanda, cai canguna ricushca canguna ricsishca runara cai shuti shinzhiyachicami.</s>
      <s id="b.ACT.3.16.2">Paihua Dios cushca quirina paita sumajta alichicami tucui canguna ñaupajpi.</s>
     </seg>
     <seg type="verse" id="b.ACT.3.17">
      <s id="b.ACT.3.17.1">Cunaga, uquiuna, ñuca yachani canguna mana yachashcamanda shina rashcanguichimi, shinallara canguna apuunas.</s>
     </seg>
     <seg type="verse" id="b.ACT.3.18">
      <s id="b.ACT.3.18.1">Shinashas Dios tucui paimanda rimajguna ñaupa rimashcara pactachishcami, imasna paihua Cristo tormendarina aca.</s>
     </seg>
     <seg type="verse" id="b.ACT.3.19">
      <s id="b.ACT.3.19.1">Shinajpi canguna ucharashcara arrepentirichi, Diosma tigraichi, canguna uchaunara pichai tucungaj.</s>
      <s id="b.ACT.3.19.2">Shina rajpiga Diospa ñaupajmanda ali ganas punzhauna shamunaungami;</s>
     </seg>
     <seg type="verse" id="b.ACT.3.20">
      <s id="b.ACT.3.20.1">cangunama Jesucristora cachamungami, ñaupamanda cangunama rimashca cuenta.</s>
     </seg>
     <seg type="verse" id="b.ACT.3.21">
      <s id="b.ACT.3.21.1">Shinajllaira cierto ministirinmi pai ahua pachai tiangaj tucuira alichina punzhagama, imasna Dios paimanda chuyaj rimajguna shimimanda rimacami callari horasmanda,</s>
     </seg>
     <seg type="verse" id="b.ACT.3.22">
      <s id="b.ACT.3.22.1">imasna Moisés yayaunara rimaca: Canguna Señor Dios canguna uquiunamanda shu ñucasna Diospa shimira rimajta cachamungami.</s>
      <s id="b.ACT.3.22.2">Pai tucui rimashcara uyanguichi.</s>
     </seg>
     <seg type="verse" id="b.ACT.3.23">
      <s id="b.ACT.3.23.1">Maican almaga chi Rimajta mana uyajpi, runaunamanda ichui tucungami.</s>
     </seg>
     <seg type="verse" id="b.ACT.3.24">
      <s id="b.ACT.3.24.1">Shinallara tucui Diosmanda rimajguna, Samuelmanda, paimanda huasha shamujgunandi, maícanguna rimashas, cai punzhaunara rimanaushcami.</s>
     </seg>
     <seg type="verse" id="b.ACT.3.25">
      <s id="b.ACT.3.25.1">Canguna chi ñaupa rimajgunamanda churiuna anguichi.</s>
      <s id="b.ACT.3.25.2">Canguna shinallara Dios ñucanchi yayaunara pactachina shimii rimashca runauna anguichi, Dios Abrahanma nisha: Canmanda miramuj churiunai tucui cai pacha ailluuna bendiciashca anaungami.</s>
     </seg>
     <seg type="verse" id="b.ACT.3.26">
      <s id="b.ACT.3.26.1">Dios paihua Churira ataríchisha, paita cangunama ñaupa cachamuca, cangunara bendiciangaj, caran dueño pai ucharashcaunara saquisha voltiaringaj.</s>
     </seg>
    </div>
    <div type="chapter" id="b.ACT.4">
     <seg type="verse" id="b.ACT.4.1">
      <s id="b.ACT.4.1.1">Pedrondi Juandi runaunama rimaushcai, sacerdoteuna Diospa huasira cuiraj guardauna capitandi, saduceogunandi paigunama shamunauca.</s>
     </seg>
     <seg type="verse" id="b.ACT.4.2">
      <s id="b.ACT.4.2.1">Paiguna runaunara yachachishcamanda, Jesús huañushcaunamanda causarishcara rimashcamandas, caiguna piñarisha shamunauca.</s>
     </seg>
     <seg type="verse" id="b.ACT.4.3">
      <s id="b.ACT.4.3.1">Paigunara apisha, chonda cularbi ishcanauca cayandi punzhagama, ña chishi ajpi.</s>
     </seg>
     <seg type="verse" id="b.ACT.4.4">
      <s id="b.ACT.4.4.1">Cai shimira uyajgunamanda ashcauna quirinauca, quirij carípura shu pichca huaranga tupu anauca.</s>
     </seg>
     <seg type="verse" id="b.ACT.4.5">
      <s id="b.ACT.4.5.1">Casna tucucami: cayandi punzha judio apuuna rucuunandi yachaira yachachijgunandi Jerusalembi tandarinauca.</s>
     </seg>
     <seg type="verse" id="b.ACT.4.6">
      <s id="b.ACT.4.6.1">Shinallara Anas nishca sacerdote atun apu, Caifas, Juan, Pedrondi Juandi gobierno ñaupajpi Alejandro nishcaunandi, tucui sacerdote atun apuuna ailluunandi tandarinauca.</s>
     </seg>
     <seg type="verse" id="b.ACT.4.7">
      <s id="b.ACT.4.7.1">Paiguna chaupi shungüi Pedroras Juandas shayachisha tapunaucami: ¿Ima ushaihua, pihua shutü, caita rashcanguichi? nisha.</s>
     </seg>
     <seg type="verse" id="b.ACT.4.8">
      <s id="b.ACT.4.8.1">Shinajpi Pedro, Santo Espirituhua undashca asha paigunara rimacami: Runaunara mandaj apuuna, Israel rucuuna:</s>
     </seg>
     <seg type="verse" id="b.ACT.4.9">
      <s id="b.ACT.4.9.1">Cuna punzha canguna shu runara alichishcara tapunguichi, imasna rashara paita alichishca aca.</s>
     </seg>
     <seg type="verse" id="b.ACT.4.10">
      <s id="b.ACT.4.10.1">Yachaichi tucui canguna, tucui Israel runaunandi: Nazaretmanda Jesucristo shutii cai runara canguna ñaupajpi alichi tucushcami.</s>
      <s id="b.ACT.4.10.2">Cai canguna chacatashca Jesús, Dios paita huañushcaunamanda causarishca, paihua shutü cai runa alichishcami.</s>
     </seg>
     <seg type="verse" id="b.ACT.4.11">
      <s id="b.ACT.4.11.1">Cai Jesusga canguna huasira sicachiujguna mana munashca ichushca rumimi; cai rumiga huasi istandi rumi tucushcami.</s>
     </seg>
     <seg type="verse" id="b.ACT.4.12">
      <s id="b.ACT.4.12.1">Shujpajpi quishpina illan.</s>
      <s id="b.ACT.4.12.2">Cai pachai shu shutiras runaunama mana cushcachu aca ñucanchi quishpichi tucungaj.</s>
     </seg>
     <seg type="verse" id="b.ACT.4.13">
      <s id="b.ACT.4.13.1">Apuuna, Pedro Juandi mana manzhashcara ricusha, paiguna quillcara mana yachajguna ajta, yanga runa cuenta ajtas ricsinauca.</s>
      <s id="b.ACT.4.13.2">Astaun Jesushua tiashca runauna ajta ricsinauca.</s>
     </seg>
     <seg type="verse" id="b.ACT.4.14">
      <s id="b.ACT.4.14.1">Chi alichishca runara paigunahua pariju tiauta ricushaga, mana imaras rimanara ushanauca.</s>
     </seg>
     <seg type="verse" id="b.ACT.4.15">
      <s id="b.ACT.4.15.1">Paigunara taripaushca ucumanda canzhama llucshingaj mandanauca, apuuna paigunapuralla cuentananauca.</s>
     </seg>
     <seg type="verse" id="b.ACT.4.16">
      <s id="b.ACT.4.16.1">Ninauca: ¿Imara rana angairi cai runaunahua?</s>
      <s id="b.ACT.4.16.2">Cierto pacha shu munanaita rashcara ranaushca, tucui Jerusalembi tiajguna yachanaushcami.</s>
      <s id="b.ACT.4.16.3">Mana pacaihuajchu.</s>
     </seg>
     <seg type="verse" id="b.ACT.4.17">
      <s id="b.ACT.4.17.1">Shinarashaga maican runaunamas ama astaun cuentanauchu, paigunara camachishun: Cunamanda, cai shutii ama pimas rimaichi, nisha.</s>
     </seg>
     <seg type="verse" id="b.ACT.4.18">
      <s id="b.ACT.4.18.1">Paigunara cayasha camachinauca: Ima samiras Jesuspa shutii ama rimaichi, ama yachachichi, ninauca.</s>
     </seg>
     <seg type="verse" id="b.ACT.4.19">
      <s id="b.ACT.4.19.1">Shinajpi Pedrondi Juandi cutipasha paigunara ninauca: Canguna iyaichi, ¿Diospa ñaupajpi alichu anga, cangunarachu uyashun Diosmanda ñaupara?</s>
     </seg>
     <seg type="verse" id="b.ACT.4.20">
      <s id="b.ACT.4.20.1">Ñucanchi ricushcaras, ñucanchi uyashcaras rimanara saquingaj mana ushanchichu.</s>
     </seg>
     <seg type="verse" id="b.ACT.4.21">
      <s id="b.ACT.4.21.1">Apuuna paigunara camachisha cachanaucami, imasna rashas mana livachihuaj tucujpi, runaunara manzhashcamanda.</s>
      <s id="b.ACT.4.21.2">Tucui runauna paiguna rashcamanda Diosta alabanaucami.</s>
     </seg>
     <seg type="verse" id="b.ACT.4.22">
      <s id="b.ACT.4.22.1">Alichishca runa chuscu chunga yali huatayuj aca.</s>
     </seg>
     <seg type="verse" id="b.ACT.4.23">
      <s id="b.ACT.4.23.1">Pedrondi Juandi lugaryashca huasha paigunajma shamunauca; sacerdote apuuna rucuunandi paigunara rimashcara cuentanauca.</s>
     </seg>
     <seg type="verse" id="b.ACT.4.24">
      <s id="b.ACT.4.24.1">Paiguna cuentashcara uyashaga, tucui pariju Diosta rimanauca, nisha: Tucuira mandaj Señor, ahua pachara, cai pacharas, lamardas, tucui imaras chihui causajgunandi raj Dios mangui;</s>
     </seg>
     <seg type="verse" id="b.ACT.4.25">
      <s id="b.ACT.4.25.1">Can, canda sirvij Davidpa shimihua rimacangui, nisha: ¿Imarasha runauna piñarisha caparinauca, yanga iyaigunara iyarinauca?</s>
     </seg>
     <seg type="verse" id="b.ACT.4.26">
      <s id="b.ACT.4.26.1">Cai pacha rey apuuna, chishu apuunandi shujllai tandarinauca, Señorhua paihua Cristohuas contra tucusha.</s>
     </seg>
     <seg type="verse" id="b.ACT.4.27">
      <s id="b.ACT.4.27.1">Cierto pacha cai llactai can ajllashca santo Churi Jesusta chijnisha, Herodes, Poncio Pilato, gentilgunandi Israel runaunandi tucui tandarimunauca,</s>
     </seg>
     <seg type="verse" id="b.ACT.4.28">
      <s id="b.ACT.4.28.1">tucui imaras can ñaupa pundamanda camba maquihua camba iyaibis munashcara pactachingaj.</s>
     </seg>
     <seg type="verse" id="b.ACT.4.29">
      <s id="b.ACT.4.29.1">Ricupai, Señor, paiguna chijnisha rimashcara.</s>
      <s id="b.ACT.4.29.2">Cunaga canda sirvijgunama ama manzhasha camba shimira rimangaj cuhuapai.</s>
     </seg>
     <seg type="verse" id="b.ACT.4.30">
      <s id="b.ACT.4.30.1">Camba maquira cachamui runaunara alichingaj, ima munanaita ricurinaras rangaj, camba santo Churi Jesuspa shutii.</s>
     </seg>
     <seg type="verse" id="b.ACT.4.31">
      <s id="b.ACT.4.31.1">Diosta mañashca huasha, paiguna tiashca huasi chucchurica.</s>
      <s id="b.ACT.4.31.2">Tucui paigunara Santo Espirituhua undashca anauca.</s>
      <s id="b.ACT.4.31.3">Mana manzhasha Diospa shimira rimanauca.</s>
     </seg>
     <seg type="verse" id="b.ACT.4.32">
      <s id="b.ACT.4.32.1">Quirij runauna, ashca ashas, shu corazonlla shu almalla tucunauca.</s>
      <s id="b.ACT.4.32.2">Paiguna charishcunamanda mana pihuas: Caita ñucajmi nisha rimajguna aca.</s>
      <s id="b.ACT.4.32.3">Astaun tucui pariju charijguna aca.</s>
     </seg>
     <seg type="verse" id="b.ACT.4.33">
      <s id="b.ACT.4.33.1">Cachashca runauna Señor Jesús causarishcara ashca ushaihua rimanauca.</s>
      <s id="b.ACT.4.33.2">Ashca gracia nishca ali iyaihua undashca anauca.</s>
     </seg>
     <seg type="verse" id="b.ACT.4.34">
      <s id="b.ACT.4.34.1">Paigunapuraiga mana pihuas ministij tiacachu.</s>
      <s id="b.ACT.4.34.2">Maican allpaunara huasiunaras charijguna catunauca, cullquira apisha apamunauca.</s>
     </seg>
     <seg type="verse" id="b.ACT.4.35">
      <s id="b.ACT.4.35.1">Chi cullquira cachashca runaunama cunauca, caranma paiguna ministishca tupura cushca aca.</s>
     </seg>
     <seg type="verse" id="b.ACT.4.36">
      <s id="b.ACT.4.36.1">Shinajpi José nishca, cachashca runaunamanda Bernabé shutichishca, runa shimii caita Cushiyachij nin, pai Levi aillumanda, shu Chipre nishca islamanda runa,</s>
     </seg>
     <seg type="verse" id="b.ACT.4.37">
      <s id="b.ACT.4.37.1">shu pai charishca allpara catucami; cullquira cachashca runaunama cucami.</s>
     </seg>
    </div>
    <div type="chapter" id="b.ACT.5">
     <seg type="verse" id="b.ACT.5.1">
      <s id="b.ACT.5.1.1">Shu Ananías nishca runaga, paihua Safira nishca huarmindi, shu allpara catunauca.</s>
     </seg>
     <seg type="verse" id="b.ACT.5.2">
      <s id="b.ACT.5.2.1">Paiga paihua huarmindi apishca cullquira pishiyachinauca; shu chaupillara apamusha, cachashca runaunama cunauca.</s>
     </seg>
     <seg type="verse" id="b.ACT.5.3">
      <s id="b.ACT.5.3.1">Pedroga nica: Ananías, ¿imamanda Satanás nishca Supai Apu camba corazonda llullahua undachishca, Santo Espirituma llullangaj, camba allpamanda apishca cullquimanda pishira cungaj?</s>
     </seg>
     <seg type="verse" id="b.ACT.5.4">
      <s id="b.ACT.5.4.1">¿Allpara huacachisha, manzhu cambaj aca?</s>
      <s id="b.ACT.5.4.2">Catushca ashaga, ¿manzhu can yacbacangui?</s>
      <s id="b.ACT.5.4.3">¿Imamanda caita camba corazombi iyacangui?</s>
      <s id="b.ACT.5.4.4">Mana runaunamalla llullashcangui, astaun Diosma.</s>
     </seg>
     <seg type="verse" id="b.ACT.5.5">
      <s id="b.ACT.5.5.1">Shinajpi Ananías cai shimira uyasha urmasha huañucami.</s>
      <s id="b.ACT.5.5.2">Shina tucujpiga, tucui uyajguna ashcara manzharinauca.</s>
     </seg>
     <seg type="verse" id="b.ACT.5.6">
      <s id="b.ACT.5.6.1">Shinajpi, maltauna atarisha paita pillunauca, llucshisha pambai rinaucami.</s>
     </seg>
     <seg type="verse" id="b.ACT.5.7">
      <s id="b.ACT.5.7.1">Quinsa horas pasashca huasha, paihua huarmi shamuca, cai tucushcaunara mana yachasha.</s>
     </seg>
     <seg type="verse" id="b.ACT.5.8">
      <s id="b.ACT.5.8.1">Shinajpi Pedro rimaca: Rimahuai, nisha, ¿Canguna allpara chi tupuichu catucanguichi?</s>
      <s id="b.ACT.5.8.2">Huarmiga, Shinai nica, chi tupui.</s>
     </seg>
     <seg type="verse" id="b.ACT.5.9">
      <s id="b.ACT.5.9.1">Pedro paita rimaca: ¿Imamanda cuentanaushcanguichi Diospa Espiritura umangaj?</s>
      <s id="b.ACT.5.9.2">Camba carira pambajguna pungüi tianaun.</s>
      <s id="b.ACT.5.9.3">Canda shinallara llucchinaungami.</s>
     </seg>
     <seg type="verse" id="b.ACT.5.10">
      <s id="b.ACT.5.10.1">Chi ratollaira Pedro chaquii huarmi huañusha urmacami.</s>
     </seg>
     <seg type="verse" id="b.ACT.5.12">
      <s id="b.ACT.5.12.1">Cachashca runauna paiguna maquimanda ashca munanaita ricurinaunaras rashcaunaras ranauca runauna ñaupajpi.</s>
      <s id="b.ACT.5.12.2">Paiguna tucui shu iyaillahua Salomomba pungüi pariju tianauca.</s>
     </seg>
     <seg type="verse" id="b.ACT.5.13">
      <s id="b.ACT.5.13.1">Shujgunamanda mana pihuas llutarinara ushacachu manzhashcamanda.</s>
      <s id="b.ACT.5.13.2">Runaunaga paigunara ashcara alabanauca.</s>
     </seg>
     <seg type="verse" id="b.ACT.5.14">
      <s id="b.ACT.5.14.1">Señorbi quirijguna ashcarami yaparinauca, ashca cariunas huarmiunas.</s>
     </seg>
     <seg type="verse" id="b.ACT.5.15">
      <s id="b.ACT.5.15.1">Shina rasha ungushcaunara ñambiunai churanauca.</s>
      <s id="b.ACT.5.15.2">Caituunai huanduunai churanauca, Pedro pasausha paihua llandu huaquinguna ahuara llandusha pasangaj.</s>
     </seg>
     <seg type="verse" id="b.ACT.5.16">
      <s id="b.ACT.5.16.1">Mayan llactaunamanda Jerusalenma ashca runauna shamunauca, ungushcaunara pushamusha, irus supaihua tormendarishcaunandi.</s>
      <s id="b.ACT.5.16.2">Chiguna tucui alichishca anauca.</s>
     </seg>
     <seg type="verse" id="b.ACT.5.17">
      <s id="b.ACT.5.17.1">Sacerdoteuna atun apu atarisha, paihua pariju tiajgunandi, saduceo montonmanda asha, piñarishca anauca.</s>
     </seg>
     <seg type="verse" id="b.ACT.5.18">
      <s id="b.ACT.5.18.1">Cachashca runaunara apisha, chonda cularbi ishcanauca.</s>
     </seg>
     <seg type="verse" id="b.ACT.5.19">
      <s id="b.ACT.5.19.1">Astaumbas, Diospa ángel chonda cular pungura tuta pascasha, paigunara llucchisha, rimacami:</s>
     </seg>
     <seg type="verse" id="b.ACT.5.20">
      <s id="b.ACT.5.20.1">Richi, nisha.</s>
      <s id="b.ACT.5.20.2">Diospa huasii icusha, runaunara cai tucui alma causana shimiunara yachachichi.</s>
     </seg>
     <seg type="verse" id="b.ACT.5.21">
      <s id="b.ACT.5.21.1">Caita uyasha, tutamanda Diospa huasü icunauca, chihui yachachinauca.</s>
      <s id="b.ACT.5.21.2">Shinallara sacerdoteuna atun apu paihua pariju tiajgunandi gobiernoi mandaj apuunara tandachinauca, Israel rucuunandi.</s>
      <s id="b.ACT.5.21.3">Chonda cularma cachanauca cachashca runaunara pushangaj.</s>
     </seg>
     <seg type="verse" id="b.ACT.5.22">
      <s id="b.ACT.5.22.1">Guardauna chonda cularma pactai risha, mana tarisha, tigrasha cuentanauca.</s>
     </seg>
     <seg type="verse" id="b.ACT.5.23">
      <s id="b.ACT.5.23.1">Riman aucami: Cierto pacha chonda cular pungu ali ishcariaita tupacanchi.</s>
      <s id="b.ACT.5.23.2">Pungüi soldarouna shayanaushca aca.</s>
      <s id="b.ACT.5.23.3">Astaumbas pungura pascasha pitas mana tupacanchichu.</s>
     </seg>
     <seg type="verse" id="b.ACT.5.24">
      <s id="b.ACT.5.24.1">Sacerdoteuna atun apu, Diospa huasi guardauna capitandi, sacerdote apuunandi caita uyasha, mana yachai tucunaucachu imaira pasanaushca anga.</s>
     </seg>
     <seg type="verse" id="b.ACT.5.25">
      <s id="b.ACT.5.25.1">Shu runa shamusha nica: Canguna chonda cularbi ishcashca runauna Diospa huasii yachachisha tianaun.</s>
     </seg>
     <seg type="verse" id="b.ACT.5.26">
      <s id="b.ACT.5.26.1">Shinajpi capitán risha guardaunandi paigunara alimandalla pushamunauca, runaunara manzhasha rumihua shitai tucunamanda.</s>
     </seg>
     <seg type="verse" id="b.ACT.5.27">
      <s id="b.ACT.5.27.1">Paigunara pushamusha, mandaj apuuna tandarinai icuchinauca.</s>
      <s id="b.ACT.5.27.2">Sacerdoteuna atun apu paigunara tapucami:</s>
     </seg>
     <seg type="verse" id="b.ACT.5.28">
      <s id="b.ACT.5.28.1">¿Manzhu shinzhira rimacanchi, cai shutii ama yachachingaj? nisha.</s>
      <s id="b.ACT.5.28.2">Cunaga, canguna yachachishcah.ua tucui Jerusalenda undachishcanguichi.</s>
      <s id="b.ACT.5.28.3">Canguna, cai runa huañushcamanda, ñucanchi ahuai causara churasha ninguichi.</s>
     </seg>
     <seg type="verse" id="b.ACT.5.29">
      <s id="b.ACT.5.29.1">Pedro, cachashca runaunandi cutipanauca: Runaunamanda ñaupa, Diosta uyana ministirin.</s>
     </seg>
     <seg type="verse" id="b.ACT.5.30">
      <s id="b.ACT.5.30.1">Ñucanchi yayauna Dios Jesusta atarichicami, canguna paita yurai huarcusha huañuchishcara.</s>
     </seg>
     <seg type="verse" id="b.ACT.5.31">
      <s id="b.ACT.5.31.1">Dios pai ali maquihua cai Jesusta ahuayachica Señor Quishpichij tucungaj, Israel runauna paiguna ucha rashcaunara arrepentirinauchu, uchaunara perdonai tucungaj.</s>
     </seg>
     <seg type="verse" id="b.ACT.5.32">
      <s id="b.ACT.5.32.1">Ñucanchi cai tucuira Jesuspa cierto ricujguna anchi, Santo Espíritu shinallara ricujmi.</s>
      <s id="b.ACT.5.32.2">Caí Santo Espiritura Dios tucui pai rimashca shimiunara pactachijgunama cushcami</s>
     </seg>
     <seg type="verse" id="b.ACT.5.33">
      <s id="b.ACT.5.33.1">Apuuna caita uyasha, ashcara piñarinauca, paigunara huañuchingaj munanauca.</s>
     </seg>
     <seg type="verse" id="b.ACT.5.34">
      <s id="b.ACT.5.34.1">Shinajpi mandaj apuuna tandarishca montonmanda, shu Gamaliel nishca fariseo runa, ley shimira yachachij, ataricami.</s>
      <s id="b.ACT.5.34.2">Pai tucui runaunamanda yapa llaquishca aca.</s>
      <s id="b.ACT.5.34.3">Paiga: Cai runaunara shu rato canzhama llucchichi, nica.</s>
     </seg>
     <seg type="verse" id="b.ACT.5.35">
      <s id="b.ACT.5.35.1">Gamaliel apuunara rimaca: Israel runauna, canguna ricuichi imara ranara iyanguichi cai runaunara.</s>
     </seg>
     <seg type="verse" id="b.ACT.5.36">
      <s id="b.ACT.5.36.1">Cai punzhaunamanda ñaupa, shu Teudas nishca runa ataricami, Atun mani, nisha.</s>
      <s id="b.ACT.5.36.2">Paihuajma shu chuscu patsaj tupu runa llutarinauca.</s>
      <s id="b.ACT.5.36.3">Paiga huañuchi tucuca, tucui paita catijguna sayanauca, paigunamanda imas illaca.</s>
     </seg>
     <seg type="verse" id="b.ACT.5.37">
      <s id="b.ACT.5.37.1">Paimanda huasha, Galileamanda Judas shinallara ataricami, runaunara yupana punzhai.</s>
      <s id="b.ACT.5.37.2">Paihua pariju ashca runauna shinallara llutarinauca.</s>
      <s id="b.ACT.5.37.3">Pai shinallara huañuca, paihua pariju ajguna shinallara sayanauca.</s>
     </seg>
     <seg type="verse" id="b.ACT.5.38">
      <s id="b.ACT.5.38.1">Cuna cangunara nini: Cai runaunara saquichi, paigunamanda anzhurichi.</s>
      <s id="b.ACT.5.38.2">Paiguna camachishca shimiuna, paiguna rashcauna runamandalla asha, chingarinaungami.</s>
     </seg>
     <seg type="verse" id="b.ACT.5.39">
      <s id="b.ACT.5.39.1">Manashaga, Diosmanda ajpiga mana chingachina ushanguichi, astaun canguna Dioshua contrauna tucunguichimi.</s>
     </seg>
     <seg type="verse" id="b.ACT.5.40">
      <s id="b.ACT.5.40.1">Gamaliel rimashcara uyanaucami.</s>
      <s id="b.ACT.5.40.2">Cachashca runaunara cayasha, azutishca huasha, Jesuspa shutii ama rimangaj mandanauca.</s>
      <s id="b.ACT.5.40.3">Chi huasha paigunara lugaryachinauca.</s>
     </seg>
     <seg type="verse" id="b.ACT.5.41">
      <s id="b.ACT.5.41.1">Paiguna mandaj apuuna tandarinamanda llucshinauca.</s>
      <s id="b.ACT.5.41.2">Jesucristo shutimanda chijni tucusha tormendarishas cushiyanauca.</s>
     </seg>
     <seg type="verse" id="b.ACT.5.42">
      <s id="b.ACT.5.42.1">Tucui punzhauna, Diospa huasii tucui huasiunais Jesucristo shutira rimanara camachmaras mana saquinaucachu.</s>
     </seg>
    </div>
    <div type="chapter" id="b.ACT.6">
     <seg type="verse" id="b.ACT.6.1">
      <s id="b.ACT.6.1.1">Chi punzhaunai quirijguna ashca yaparinauca.</s>
      <s id="b.ACT.6.1.2">Paigunamanda griego shimira rimajguna hebreo shimira rimajgunahua piñarinauca: Ñucanchi huaccha huarmiunara caran punzha micuna caranara cungarinaushcami, nisha.</s>
     </seg>
     <seg type="verse" id="b.ACT.6.2">
      <s id="b.ACT.6.2.1">Shinarasha chunga ishqui cachashca runauna tucui quirijgunara cayasha tandachinauca: Ñucanchi Diospa shimira saquina mesaunara sirvingaj mana valinzhu, ninauca.</s>
     </seg>
     <seg type="verse" id="b.ACT.6.3">
      <s id="b.ACT.6.3.1">Shinajpi, uquiuna, cangunamanda canzhis runara, ali rimashcaunara, Santo Espirituhua ali iyaihua undashcaunara mascaichi.</s>
      <s id="b.ACT.6.3.2">Paigunara cai tarabanai churashun.</s>
     </seg>
     <seg type="verse" id="b.ACT.6.4">
      <s id="b.ACT.6.4.1">Ñucanchiga Diosta mañasha paihua shimira yachachisha causashun.</s>
     </seg>
     <seg type="verse" id="b.ACT.6.5">
      <s id="b.ACT.6.5.1">Tucui tandarimujguna ali munaihua uyanauca.</s>
      <s id="b.ACT.6.5.2">Cai runaunara ajllanauca: Esteban, shu ali quirij Santo Espirituhua undashca runara, Felipe, Prócoro, Nicanor, Timón, Parmenas nishcaunara, Antioquíamanda Nicolasndi.</s>
     </seg>
     <seg type="verse" id="b.ACT.6.6">
      <s id="b.ACT.6.6.1">Cachashca runauna ñaupajpi cai runaunara pushamunauca.</s>
      <s id="b.ACT.6.6.2">Cachashca runauna shamujguna uma ahuai maquiunara churasha, Diosta mañanauca.</s>
     </seg>
     <seg type="verse" id="b.ACT.6.7">
      <s id="b.ACT.6.7.1">Diospa shimi mirarisha rica.</s>
      <s id="b.ACT.6.7.2">Jerusalembi quirijguna ashcara yaparinauca.</s>
      <s id="b.ACT.6.7.3">Shinallara sacerdoteunamanda ashcauna quirinauca.</s>
     </seg>
     <seg type="verse" id="b.ACT.6.8">
      <s id="b.ACT.6.8.1">Astaumbas Esteban, Diospa gracia nishca ali iyaihua ushanahuas undashca asha, runauna ñaupajpi ima munanaita ranaras gusto ricurinaras rarcami.</s>
     </seg>
     <seg type="verse" id="b.ACT.6.9">
      <s id="b.ACT.6.9.1">Shinajpi, Libertinos, Cireneos, Alejandrinos nishca judioguna tandarina huasimanda huaquinguna atarimunauca, huaquin Ciliciamandaunandi, huaquin Asiamandaunandi.</s>
      <s id="b.ACT.6.9.2">Caiguna Estébanhua rimananaucami.</s>
     </seg>
     <seg type="verse" id="b.ACT.6.10">
      <s id="b.ACT.6.10.1">Astaumbas paihua sabiro iyairas Espiritaras mana ushanaucachu vencinara.</s>
     </seg>
     <seg type="verse" id="b.ACT.6.11">
      <s id="b.ACT.6.11.1">Shinasha cai runauna shujgunara paganauca llullasha rimangaj: Ñucanchi paita irus shimiunara rimashcara uyashcanchi, Moisestas Diostas camisha, ninauca.</s>
     </seg>
     <seg type="verse" id="b.ACT.6.12">
      <s id="b.ACT.6.12.1">Paiguna tucui runaunara, rucuunara, yachaira yachachijgunaras turbachinauca.</s>
      <s id="b.ACT.6.12.2">Estébanda tupasha paita apinauca.</s>
      <s id="b.ACT.6.12.3">Paita mandaj apuuna tandarinama pushanauca.</s>
     </seg>
     <seg type="verse" id="b.ACT.6.13">
      <s id="b.ACT.6.13.1">Llullasha rimaj runaunara chima pushamunauca: Cai runa cai santo llactaras, ley camachishca shimiras irusta rimangaj mana saquín, ninauca.</s>
     </seg>
     <seg type="verse" id="b.ACT.6.14">
      <s id="b.ACT.6.14.1">Casna rimashcara uyashcanchi: Cai Nazaretmanda Jesús cai llactara tulangami, Moisés cushca yachaira turcangami, nin.</s>
     </seg>
     <seg type="verse" id="b.ACT.6.15">
      <s id="b.ACT.6.15.1">Shinajpi tucui mandaj apuuna tandarishcai, Estébanda ricuusha, paihua ñahuira angelba ñahuisna ricunaucami.</s>
     </seg>
    </div>
    <div type="chapter" id="b.ACT.7">
     <seg type="verse" id="b.ACT.7.1">
      <s id="b.ACT.7.1.1">Shinajpi sacerdoteuna atun apu nica: ¿Caiga ciertochu? 2 Esteban cutipaca: Runauna, uquiuna, yayaunas, uyaichi: Sumaj ahua pacha Dios ñucanchi yaya Abrahanma ricurimuca pai Mesopotamia nishca llactai causaushca horaspi, manara Harán nishca llactama rishcai.</s>
     </seg>
     <seg type="verse" id="b.ACT.7.3">
      <s id="b.ACT.7.3.1">Dios paita rimaca: Camba llactamanda camba aillumanda llucshi.</s>
      <s id="b.ACT.7.3.2">Ñuca canda ricuchingaraushca llactama shami, nisha.</s>
     </seg>
     <seg type="verse" id="b.ACT.7.4">
      <s id="b.ACT.7.4.1">Shinajpi Caldeos nishcauna llactamanda llucshicami, Harán nishca llactai causaca.</s>
      <s id="b.ACT.7.4.2">Paihua yaya huañujpi, chimanda llucshisha Abrahan cai llactama, canguna cuna horas causaushca llactama shamuca.</s>
     </seg>
     <seg type="verse" id="b.ACT.7.5">
      <s id="b.ACT.7.5.1">Chihuis ansallas allpara mana cucachu, paihua chaqui aitana tupuhuallas.</s>
      <s id="b.ACT.7.5.2">Astaumbas Dios: Cai allpara cushami, nica, canma camba churiunamas, Abrahan chara churi illaj ajllaira.</s>
     </seg>
     <seg type="verse" id="b.ACT.7.6">
      <s id="b.ACT.7.6.1">Dios casnami rimaca: Camba miraiguna mushuj shamujguna tucunaungami, shujpa llactai.</s>
      <s id="b.ACT.7.6.2">Chihuimi sirvichinaungami, tormendachinaungami, chuscu patsaj huata tupugama.</s>
     </seg>
     <seg type="verse" id="b.ACT.7.7">
      <s id="b.ACT.7.7.1">Paiguna sirvishca llactara ñuca taripashami, Dios rimaca.</s>
      <s id="b.ACT.7.7.2">Cai huashaga, paiguna llucshimusha sirvihuanaungami cai quiquin llactai.</s>
     </seg>
     <seg type="verse" id="b.ACT.7.8">
      <s id="b.ACT.7.8.1">Dios Abrahanda circuncisión nishca pactachina shimira cuca.</s>
      <s id="b.ACT.7.8.2">Shina rasha, Abrahan paihua churi Isacta tupasha, pusac punzhai cai circuncisión mandashcara pactachicami, shinallara Isac Jacobdas, Jacob paihua chunga ishqui churiunaras.</s>
     </seg>
     <seg type="verse" id="b.ACT.7.9">
      <s id="b.ACT.7.9.1">Chi churiunaga Josera chijnisha, paita Egipto llactama catunaucami.</s>
      <s id="b.ACT.7.9.2">Astaumbas Dios paihua tiaucami.</s>
     </seg>
     <seg type="verse" id="b.ACT.7.10">
      <s id="b.ACT.7.10.1">Diosga tucui llaquiunamanda Josera llushpichica.</s>
      <s id="b.ACT.7.10.2">Egipto llacta rey apu Faraomba ñaupajpi paita ali shungura ali iyairas cucami.</s>
      <s id="b.ACT.7.10.3">Faraonga paita Egipto llactai apura churacami, shinallara Faraomba huasii José apu tucuca.</s>
     </seg>
     <seg type="verse" id="b.ACT.7.11">
      <s id="b.ACT.7.11.1">Chi horasgunai ashca yarcai tucuca, tucui Egipto llactai, Canaan nishca llactais; ashca llaqui tucuca.</s>
      <s id="b.ACT.7.11.2">Ñucanchi yayauna micunara mana tarinaucachu.</s>
     </seg>
     <seg type="verse" id="b.ACT.7.12">
      <s id="b.ACT.7.12.1">Jacob, Egiptoi trigo muyu tiashcara uyasha, ñucanchi yayaunara ñaupa punda cachaca.</s>
     </seg>
     <seg type="verse" id="b.ACT.7.13">
      <s id="b.ACT.7.13.1">Huasha, paiguna ishqui cuti rishcai, José paillara paihua uquiunama ricsichica.</s>
      <s id="b.ACT.7.13.2">Faraón José aillura yachacami.</s>
     </seg>
     <seg type="verse" id="b.ACT.7.14">
      <s id="b.ACT.7.14.1">José paihua yaya Jacobda tucui paihua aülundi pushangaj cachaca.</s>
      <s id="b.ACT.7.14.2">Canzhis chunga pichca tupu runauna shamunauca.</s>
     </seg>
     <seg type="verse" id="b.ACT.7.15">
      <s id="b.ACT.7.15.1">Shina rasha Jacob Egiptoma shamuca.</s>
      <s id="b.ACT.7.15.2">Chihui pai ñucanchi yayaunandi huañunaucami.</s>
     </seg>
     <seg type="verse" id="b.ACT.7.16">
      <s id="b.ACT.7.16.1">Chigunara Siquem nishca llactama apanauca.</s>
      <s id="b.ACT.7.16.2">Chihui Abrahan randishca pambana uctui pambanauca.</s>
      <s id="b.ACT.7.16.3">Chi pambana uctura Siquem llactai Hamor churiunamanda Abrahan cullquihua randica.</s>
     </seg>
     <seg type="verse" id="b.ACT.7.17">
      <s id="b.ACT.7.17.1">Dios Abrahanma rimashca punzha mayanllayaupi, Israel runauna Egiptoi ashcara mirasha yaparinauca.</s>
     </seg>
     <seg type="verse" id="b.ACT.7.18">
      <s id="b.ACT.7.18.1">Chi huasha, shu rey apu randi tiauca Egipto llactai, Josera mana ricsij.</s>
     </seg>
     <seg type="verse" id="b.ACT.7.19">
      <s id="b.ACT.7.19.1">Pai ñucanchi yayaunara umachisha tormendachica.</s>
      <s id="b.ACT.7.19.2">Shina rasha cari huahuaunara huañuchinauca, paiguna ama miranauchu.</s>
     </seg>
     <seg type="verse" id="b.ACT.7.20">
      <s id="b.ACT.7.20.1">Chi punzhaunai Moisés pagarica.</s>
      <s id="b.ACT.7.20.2">Pai Dios munashca aca.</s>
      <s id="b.ACT.7.20.3">Quinsa quilla tupura paihua yaya huasii iñachisha charica.</s>
     </seg>
     <seg type="verse" id="b.ACT.7.21">
      <s id="b.ACT.7.21.1">Cai Moisés huañuna tucujpi, Faraomba ushushi apasha, quiquin churi cuenta paita iñachica.</s>
     </seg>
     <seg type="verse" id="b.ACT.7.22">
      <s id="b.ACT.7.22.1">Moisés Egipto runauna tucui yachanara yachachishca aca; paihua rimaihua pai rashcaunahua yapa ushaj aca.</s>
     </seg>
     <seg type="verse" id="b.ACT.7.23">
      <s id="b.ACT.7.23.1">Moisés chuscu chunga huatayuj tucusha, paihua uquiunara, Israel churiunara ricuj shamunara munaca.</s>
     </seg>
     <seg type="verse" id="b.ACT.7.24">
      <s id="b.ACT.7.24.1">Shu Egipto runa shu Israel runara livachishcara ricusha, Moisés paita quishpichica, Egipto runara chugrichisha cutipacami.</s>
     </seg>
     <seg type="verse" id="b.ACT.7.25">
      <s id="b.ACT.7.25.1">Moisés paihua uquiuna intindinaungami nisha iyaca, imasnara Dios paihua maquihua quishpichinma.</s>
      <s id="b.ACT.7.25.2">Astaumbas mana shina iyanaucachu.</s>
     </seg>
     <seg type="verse" id="b.ACT.7.26">
      <s id="b.ACT.7.26.1">Cayandi punzhai ishqui Israel runauna piñanauca.</s>
      <s id="b.ACT.7.26.2">Moisés shamusha, arcasha rimaca: Runauna, uquipura anguichi, nica, ¿imamanda parijumanda piñanaunguichi?</s>
     </seg>
     <seg type="verse" id="b.ACT.7.27">
      <s id="b.ACT.7.27.1">Piñanau runaunamanda manali rajga Moisesta tangasha cutipacami: ¿Maican canda ñucanchi ahuai mandajtas taripajtas churaca?</s>
     </seg>
     <seg type="verse" id="b.ACT.7.28">
      <s id="b.ACT.7.28.1">¿Can caina Egipto runara huañuchishcasna ñucaras huañuchinara munanguichu?</s>
     </seg>
     <seg type="verse" id="b.ACT.7.29">
      <s id="b.ACT.7.29.1">Cai shimira uyasha, Moisés miticusha, carumanda shamuj runa cuenta Madián nishca llactai causaca.</s>
      <s id="b.ACT.7.29.2">Chihui ishqui churira tupaca.</s>
     </seg>
     <seg type="verse" id="b.ACT.7.30">
      <s id="b.ACT.7.30.1">Chuscu chunga huata pactarishcai, shu ángel paihua ñaupajpi ricurimuca, Sinaí urcu chaquishca allpa partii, ninahua sindij yurai.</s>
     </seg>
     <seg type="verse" id="b.ACT.7.31">
      <s id="b.ACT.7.31.1">Shinajpi Moisés pai ricushcara ricusha manzharica.</s>
      <s id="b.ACT.7.31.2">Astaun ali jicungaj mayanllayasha, Diospa shimi paima uyarica.</s>
     </seg>
     <seg type="verse" id="b.ACT.7.32">
      <s id="b.ACT.7.32.1">Ñuca camba yayauna Dios ani, Abrahamba Dios, Isacpa Dios, Jacobpa Dios mani, nisha.</s>
      <s id="b.ACT.7.32.2">Moisés chucchusha, ricunara mana munacachu manzhashcamanda.</s>
     </seg>
     <seg type="verse" id="b.ACT.7.33">
      <s id="b.ACT.7.33.1">Moisesma rimaca: Camba zapatosta llucchi; can shayashca pamba santo allpami.</s>
     </seg>
     <seg type="verse" id="b.ACT.7.34">
      <s id="b.ACT.7.34.1">Cierto pacha ñuca Egipto llactai tiaj runauna llaquirishcaunara huacashcaras uyashcani.</s>
      <s id="b.ACT.7.34.2">Paigunara liuriyachingaj irgumushcani.</s>
      <s id="b.ACT.7.34.3">Cuna, shami, Egiptoma canda cachasha, nica.</s>
     </seg>
     <seg type="verse" id="b.ACT.7.35">
      <s id="b.ACT.7.35.1">Cai ñaupa mana munashca Moisesta, ¿maican canda taripaj apura churacachu? paita nishca asha, cai Moisesta Dios paita mandaj quishpichijta rasha, sindij yurai ricurij ángel rimasha cachacami.</s>
     </seg>
     <seg type="verse" id="b.ACT.7.36">
      <s id="b.ACT.7.36.1">Cai Moisés Israel runaunara llucchicami.</s>
      <s id="b.ACT.7.36.2">Munanaita rashcaunaras gusto ricurinaunaras ricuchica Egipto llactai, Puca nishca lamarbi, chaquishca allpa partiis, chuscu chunga huata tupura.</s>
     </seg>
     <seg type="verse" id="b.ACT.7.37">
      <s id="b.ACT.7.37.1">Caí Moisés Israel churiunara rimaca: Shu ñucasna Diosmanda rimajta canguna Señor Dios atarichmgami canguna uquíunamanda.</s>
      <s id="b.ACT.7.37.2">Paita uyanguichi.</s>
     </seg>
     <seg type="verse" id="b.ACT.7.38">
      <s id="b.ACT.7.38.1">Cai Moisés chaquishca allpa partii tandarishca Israel runaunahua, Sinaí urcui rimaj angelhua, ñucanchi yayaunahua tiaucami.</s>
      <s id="b.ACT.7.38.2">Pai causaira cuj shimiunara ñucanchima rimangaj cui_tucuca.</s>
     </seg>
     <seg type="verse" id="b.ACT.7.39">
      <s id="b.ACT.7.39.1">Ñucanchi yayauna paita uyanara mana munanauca.</s>
      <s id="b.ACT.7.39.2">Mana casunaucachu, paiguna shungüi Egipto llactama tigranara iyanauca.</s>
     </seg>
     <seg type="verse" id="b.ACT.7.40">
      <s id="b.ACT.7.40.1">Paiguna Aaronma rimanauca: Diosgunara rasha cuhuai, nisha, ñucanchira pushangaj.</s>
      <s id="b.ACT.7.40.2">Cai ñucanchira Egiptomanda llucchimuj Moisesta ima chari tucushca mana yachanchichu.</s>
     </seg>
     <seg type="verse" id="b.ACT.7.41">
      <s id="b.ACT.7.41.1">Shinajpi shu malta huagrara ranauca.</s>
      <s id="b.ACT.7.41.2">Cai runa rashca yanga diosma sacrificiora ricuchinauca.</s>
      <s id="b.ACT.7.41.3">Paiguna quiquin maquihua rashcaunai cushiyanauca.</s>
     </seg>
     <seg type="verse" id="b.ACT.7.42">
      <s id="b.ACT.7.42.1">Paigunamanda Dios anzhuricami; paigunara saquica estrellasgunara adorangaj; imasna Diosmanda rimajguna quillcashcai tiaun: ¿Sacrificiounarachu huañuchishca animalgunarachu chi chaquishca allpa partü ricuchihuacanguichi chuscu chunga huata tupura, Israel runauna?</s>
     </seg>
     <seg type="verse" id="b.ACT.7.43">
      <s id="b.ACT.7.43.1">Randi Moloj nishca yanga diosta alabana carpa huasira apacanguichi, canguna Remfan nishca yanga diospa estrellastas, canguna maquihua rashcaunara, chigunara adorangaj.</s>
      <s id="b.ACT.7.43.2">Chi raigumanda ñuca cangunara Babilonia llacta huashama cachashami.</s>
     </seg>
     <seg type="verse" id="b.ACT.7.44">
      <s id="b.ACT.7.44.1">Ñucanchi yayauna tabernáculo nishca Dios paigunahua pariju tiajta ricuchingaj carpa huasira charínauca chaquishca allpa partii, Dios Moisesta mandashca cuenta, pai ricushca samillara rangaj, nisha.</s>
     </seg>
     <seg type="verse" id="b.ACT.7.45">
      <s id="b.ACT.7.45.1">Ñucanchi yayauna chi huasira apasha, Josué gentügunamanda apishca allpai icuchica.</s>
      <s id="b.ACT.7.45.2">Dios chi gentilgunara ichuca ñucanchi yayauna ñaupajmanda, David causaushca punzhaunagama.</s>
     </seg>
     <seg type="verse" id="b.ACT.7.46">
      <s id="b.ACT.7.46.1">Cai David Diospa ñaupajpi llaquishcara tupaca; Jacobpa Diospajta shu huasira sicanchingaj munaca.</s>
     </seg>
     <seg type="verse" id="b.ACT.7.47">
      <s id="b.ACT.7.47.1">Randi Salomón Diospajta shu huasira sicachica.</s>
     </seg>
     <seg type="verse" id="b.ACT.7.48">
      <s id="b.ACT.7.48.1">Astaumbas ahua pachai tiau Dios mana maquihua rashca huasiunai causaunzhu, Diosmanda rimaj rimashcasna:</s>
     </seg>
     <seg type="verse" id="b.ACT.7.49">
      <s id="b.ACT.7.49.1">Ahua pacha ñuca tiarina, cai pacha ñuca chaqui aitarina.</s>
      <s id="b.ACT.7.49.2">¿Ima huasira rahuanguichi?</s>
      <s id="b.ACT.7.49.3">¿Maibirai ñuca samana?</s>
      <s id="b.ACT.7.49.4">Señor nin.</s>
     </seg>
     <seg type="verse" id="b.ACT.7.50">
      <s id="b.ACT.7.50.1">¿Manzhu ñuca maqui cai tucuiunara rarca? nin.</s>
     </seg>
     <seg type="verse" id="b.ACT.7.51">
      <s id="b.ACT.7.51.1">¡Shinzhi shunguyujguna, mana casuj rinriyujguna!</s>
      <s id="b.ACT.7.51.2">Santo Espiritura tucui horas mana uyanguichi.</s>
      <s id="b.ACT.7.51.3">Canguna yayaunasna tucushcanguichi.</s>
     </seg>
     <seg type="verse" id="b.ACT.7.52">
      <s id="b.ACT.7.52.1">¿Maican Diosmanda rimajgunaras canguna yayauna manzhu caticachanauca?</s>
      <s id="b.ACT.7.52.2">Ali Aj shamungaraushcara rimajgunara huañuchinauca.</s>
      <s id="b.ACT.7.52.3">Maspas canguna cai quiquin Ali Ajta entregacanguichi, huañuchicanguichi.</s>
     </seg>
     <seg type="verse" id="b.ACT.7.53">
      <s id="b.ACT.7.53.1">Canguna Diospa ley shimira angelgunamanda apicanguichi, shinajllaira mana huacachicanguichi.</s>
     </seg>
     <seg type="verse" id="b.ACT.7.54">
      <s id="b.ACT.7.54.1">Runauna Esteban casna rimashcara uyasha, paiguna shunguunai piñarinauca, paimanda quiru mucunauca.</s>
     </seg>
     <seg type="verse" id="b.ACT.7.55">
      <s id="b.ACT.7.55.1">Estébanga Santo Espirituhua undashca asha, ahua pachama ricusha Diospa sumajta ricuca, Jesustas Diospa ali maqui partima shayauta ricucami.</s>
     </seg>
     <seg type="verse" id="b.ACT.7.56">
      <s id="b.ACT.7.56.1">Pai rimaca: Ahua pacha pascariaita ricuni, shinallara Runa Churira Diospa ali maquima tiauta ricuni.</s>
     </seg>
     <seg type="verse" id="b.ACT.7.57">
      <s id="b.ACT.7.57.1">Shinajpi paita uyajguna shinzhira caparisha, rinrira tapanauca; paigunapura pariju callpasha paita nitimunauca.</s>
     </seg>
     <seg type="verse" id="b.ACT.7.58">
      <s id="b.ACT.7.58.1">llactamanda paita llucchisha, rumihua shitanauca.</s>
      <s id="b.ACT.7.58.2">Ricujguna paihua churanara shu Saulo nishca malta runa chaquima churanauca.</s>
     </seg>
     <seg type="verse" id="b.ACT.7.59">
      <s id="b.ACT.7.59.1">Estébanda rumihua shitanauca.</s>
      <s id="b.ACT.7.59.2">Paiga cayasha nica: Señor Jesús, ñuca almara apipai.</s>
     </seg>
     <seg type="verse" id="b.ACT.7.60">
      <s id="b.ACT.7.60.1">Paiga cungurisha shinzira caparica: Señor, nisha, caigunara ama causayachipanguichu cai uchara.</s>
      <s id="b.ACT.7.60.2">Shina rimasha huañusha puñucami.</s>
     </seg>
    </div>
    <div type="chapter" id="b.ACT.8">
     <seg type="verse" id="b.ACT.8.1">
      <s id="b.ACT.8.1.1">Saulo Esteban huañunara munaca.</s>
      <s id="b.ACT.8.1.2">Chi punzhaunai Jerusalembi tiaj quirijgunara ashcara tormendachisha caticachanauca.</s>
      <s id="b.ACT.8.1.3">Tucui Judea partima Galilea partimas sayanauca.</s>
      <s id="b.ACT.8.1.4">Jesucristo cachashca runaunalla saquirinauca.</s>
     </seg>
     <seg type="verse" id="b.ACT.8.2">
      <s id="b.ACT.8.2.1">Ali shunguyuj runauna Estébanda pambangaj apanauca.</s>
      <s id="b.ACT.8.2.2">Paimanda asneara huacanauca.</s>
     </seg>
     <seg type="verse" id="b.ACT.8.3">
      <s id="b.ACT.8.3.1">Sauloga iglesiara tormendachica.</s>
      <s id="b.ACT.8.3.2">Caran huasiunai icusha cariunara huarmiunaras aisasha chonda cularbi ishcachica.</s>
     </seg>
     <seg type="verse" id="b.ACT.8.4">
      <s id="b.ACT.8.4.1">Chausirij runaunaga tucui partira Diospa evangelio shimira rimasha rinauca.</s>
     </seg>
     <seg type="verse" id="b.ACT.8.5">
      <s id="b.ACT.8.5.1">Shinajpi Felipe Samaria llactama risha, Cristo shutira camachica.</s>
     </seg>
     <seg type="verse" id="b.ACT.8.6">
      <s id="b.ACT.8.6.1">Tucui runauna shu iyaillahua Felipe rimashcaunara uyanauca, pai munanaita rashcaunara uyashas ricushas.</s>
     </seg>
     <seg type="verse" id="b.ACT.8.7">
      <s id="b.ACT.8.7.1">Ashca runaunamanda irus supaiguna caparisha llucshinauca.</s>
      <s id="b.ACT.8.7.2">Ashca suchuuna anga chaquiuna alichishca anauca.</s>
     </seg>
     <seg type="verse" id="b.ACT.8.8">
      <s id="b.ACT.8.8.1">Shinasha ashca cushihua anauca chi llactai.</s>
     </seg>
     <seg type="verse" id="b.ACT.8.9">
      <s id="b.ACT.8.9.1">Shu Simón nishca runa tiauca Samaria llactai.</s>
      <s id="b.ACT.8.9.2">Paiga ñaupa horas tsalamanga aca.</s>
      <s id="b.ACT.8.9.3">Pai chi llactai tiaj runaunara umachisha causauca, paula: Atun mani nisha.</s>
     </seg>
     <seg type="verse" id="b.ACT.8.10">
      <s id="b.ACT.8.10.1">Paita tucui runauna munaihua uyanauca; ichillaunamanda atungunagama ninauca: Cai runa Diospa atun ushaira charinmi.</s>
     </seg>
     <seg type="verse" id="b.ACT.8.11">
      <s id="b.ACT.8.11.1">Paita uyanauca, unaimanda paihua yachaimanda rashcaunahua paigunara umachisha charishcamanda.</s>
     </seg>
     <seg type="verse" id="b.ACT.8.12">
      <s id="b.ACT.8.12.1">Felipe Dios mandana pacha evangelio ali shimiras Jesucristo shutiras rimajpi, runauna quirisha bautisarinauca, cariunandi huarmiunandi.</s>
     </seg>
     <seg type="verse" id="b.ACT.8.13">
      <s id="b.ACT.8.13.1">Chi Simombas quirisha bautisarica, Felipema llutarica.</s>
      <s id="b.ACT.8.13.2">Munanaita rashcaunara ricusha manzharica.</s>
     </seg>
     <seg type="verse" id="b.ACT.8.14">
      <s id="b.ACT.8.14.1">Jerusalembi tiau cachashca runauna Samaria llactai tiajguna Diospa shimira chasquishcara uyasha, Pedroras Juandas cachanauca.</s>
     </seg>
     <seg type="verse" id="b.ACT.8.15">
      <s id="b.ACT.8.15.1">Caiguna shamusha, Diosta mañanauca quirijguna Santo Espiritura apingaj.</s>
     </seg>
     <seg type="verse" id="b.ACT.8.16">
      <s id="b.ACT.8.16.1">Santo Espíritu chara pihuajpis mana irgumushcachu aca; Jesuspa shutii bautisashca anauca.</s>
      <s id="b.ACT.8.16.2">Chillami aca.</s>
     </seg>
     <seg type="verse" id="b.ACT.8.17">
      <s id="b.ACT.8.17.1">Shinajpi, cachashca runauna maquira paiguna ahuai churajpi, quirijguna Santo Espiritura apinauca.</s>
     </seg>
     <seg type="verse" id="b.ACT.8.18">
      <s id="b.ACT.8.18.1">Simón imasna cachashca runauna maquira churashcahua Santo Espíritu cushcara ricusha, paigunama cullquira ricuchica.</s>
     </seg>
     <seg type="verse" id="b.ACT.8.19">
      <s id="b.ACT.8.19.1">Cai ushaira ñucamas cuhuaichi, nica, ñucas maicandas paihua ahuai maquira churasha shinallara Santo Espiritura apingaj.</s>
     </seg>
     <seg type="verse" id="b.ACT.8.20">
      <s id="b.ACT.8.20.1">Shinajpi Pedro rimaca: Camba cullqui canhua pariju chingarichu, Diospa ushaira cullquihua randinara iyashcamanda.</s>
     </seg>
     <seg type="verse" id="b.ACT.8.21">
      <s id="b.ACT.8.21.1">Canga cai raushcai mana imaras charinguichu.</s>
      <s id="b.ACT.8.21.2">Camba corazón Diospa ñaupajpi mana alichu.</s>
     </seg>
     <seg type="verse" id="b.ACT.8.22">
      <s id="b.ACT.8.22.1">Arrepentiri cai can manali rashcara.</s>
      <s id="b.ACT.8.22.2">Diosta rugai, pai perdonanga chari camba corazombi iyashcara.</s>
     </seg>
     <seg type="verse" id="b.ACT.8.23">
      <s id="b.ACT.8.23.1">Camba shungu ayajmi, can manalihua huatashca ajta ricuni.</s>
     </seg>
     <seg type="verse" id="b.ACT.8.24">
      <s id="b.ACT.8.24.1">Shinajpi Simón cutipasha nica: Canguna ñucamanda Señorma rugapaichi, canguna rimashcasna ama ñucama shamungaj.</s>
     </seg>
     <seg type="verse" id="b.ACT.8.25">
      <s id="b.ACT.8.25.1">Cachashca runauna Diospa shimira rimashca huasha, Jerusalenma tigranauca.</s>
      <s id="b.ACT.8.25.2">Ashca Samaria runa llactaunai Diospa evangelio ali shimira rimanauca.</s>
     </seg>
     <seg type="verse" id="b.ACT.8.26">
      <s id="b.ACT.8.26.1">Shu Diospa ángel Felipera rimaca, Atari, nisha, sur nishca quinri partima ri, Jerusalenmanda Gaza llactama riña nambira.</s>
      <s id="b.ACT.8.26.2">Chihui runa illaj parti.</s>
     </seg>
     <seg type="verse" id="b.ACT.8.27">
      <s id="b.ACT.8.27.1">Shinajpi Felipe atarisha rica.</s>
      <s id="b.ACT.8.27.2">Chihuimi shu Etiopía llacta runa, Candace nishca Etiopía huarmi rey apu atun mandaj</s>
     </seg>
     <seg type="verse" id="b.ACT.8.28">
      <s id="b.ACT.8.28.1">Paihua caballo aisashca carroi tiarisha tigramuuca.</s>
      <s id="b.ACT.8.28.2">Isaías Diosmanda rimaj quillcashca quillcai ricuuca.</s>
     </seg>
     <seg type="verse" id="b.ACT.8.29">
      <s id="b.ACT.8.29.1">Diospa Espíritu Felipera nica: Ri, nisha, carroma Ilutan.</s>
     </seg>
     <seg type="verse" id="b.ACT.8.30">
      <s id="b.ACT.8.30.1">Felipe pactai risha, chi runa Isaías quillcai ricushcara uyasha tapuca: ¿Can ricushcara intindinguichu?</s>
     </seg>
     <seg type="verse" id="b.ACT.8.31">
      <s id="b.ACT.8.31.1">¿Imasnara ushasha maicambas mana yachachihuajpi? nica.</s>
      <s id="b.ACT.8.31.2">Felipera rugaca sicangaj, paihua pariju tiaringaj.</s>
     </seg>
     <seg type="verse" id="b.ACT.8.32">
      <s id="b.ACT.8.32.1">Pai ricushca Quillca casna nica: Borrego cuenta huañuchinama pushanauca; borregora rutujpa ñaupajpi upa cuenta, casnami paihua shimira mana pascaca.</s>
     </seg>
     <seg type="verse" id="b.ACT.8.33">
      <s id="b.ACT.8.33.1">Pai pishi tucushcai mana uyai tucuca.</s>
      <s id="b.ACT.8.33.2">¿Maican paimanda alira rimanga?</s>
      <s id="b.ACT.8.33.3">Cai pachamanda paihua causaira anzhuchishca aca.</s>
     </seg>
     <seg type="verse" id="b.ACT.8.34">
      <s id="b.ACT.8.34.1">Etiopiamanda runa Felipera tapuca: Canda rugauni, cuentahuapai: ¿Rimajga pimanda riman?</s>
      <s id="b.ACT.8.34.2">¿Pai quiquimandachu, shujmandachu riman?</s>
     </seg>
     <seg type="verse" id="b.ACT.8.35">
      <s id="b.ACT.8.35.1">Shinajpi Felipe cai quillcamanda Jesuspa evangelio ali shimira rimai callarica.</s>
     </seg>
     <seg type="verse" id="b.ACT.8.36">
      <s id="b.ACT.8.36.1">Nambira riushcai shu yacuma pactanauca.</s>
      <s id="b.ACT.8.36.2">Etiopía runa Mea: Caibimi yacu.</s>
      <s id="b.ACT.8.36.3">¿Imara arcan ñuca bautisaringaj?</s>
     </seg>
     <seg type="verse" id="b.ACT.8.37">
      <s id="b.ACT.8.37.1">Felipe paita nica: Can tucui shunguhua Jesucristoi quirijpi ushanguimi.</s>
      <s id="b.ACT.8.37.2">Etiopía runa cutipasha nica: Jesucristo Diospa Churi ashcara quirinimi.</s>
     </seg>
     <seg type="verse" id="b.ACT.8.38">
      <s id="b.ACT.8.38.1">Paihua carrora shayachingaj mandaca.</s>
      <s id="b.ACT.8.38.2">Felipe Etiopía runandi yacuma irgunauca, Felipe paita bautisaca.</s>
     </seg>
     <seg type="verse" id="b.ACT.8.39">
      <s id="b.ACT.8.39.1">Paiguna yacumanda sicamusha, Diospa Espíritu cungaimanda Felipera pushacami.</s>
      <s id="b.ACT.8.39.2">Etiopía runa paita mana cuti ricucachu.</s>
      <s id="b.ACT.8.39.3">Paiga paihua nambira cushiyasha ricami.</s>
     </seg>
     <seg type="verse" id="b.ACT.8.40">
      <s id="b.ACT.8.40.1">Randi Felipe Azoto nishca llactai tiauca.</s>
      <s id="b.ACT.8.40.2">Ri pasausha, Diospa evangelio ali shimira rimaca tucui llactaunai, Cesárea llactama pactanagama.</s>
     </seg>
    </div>
    <div type="chapter" id="b.ACT.9">
     <seg type="verse" id="b.ACT.9.1">
      <s id="b.ACT.9.1.1">Saulo chara Señorbi quirijgunara chijnisha, huañuchisha nisha, sacedoteuna atun apuma shamuca.</s>
     </seg>
     <seg type="verse" id="b.ACT.9.2">
      <s id="b.ACT.9.2.1">Quillcaunara mañaca Damasco llactai tiaj judioguna tandariña huasiunai icungaj.</s>
      <s id="b.ACT.9.2.2">Chihui icusha cai Ñambi nishcara catijgunara mascasha nica, cari ashas huarmi ashas, paigunara apisha Jerusalenma pushangaj.</s>
     </seg>
     <seg type="verse" id="b.ACT.9.3">
      <s id="b.ACT.9.3.1">Saulo, nambira riushcai, Damasco llactama pactana mayambi, cungaimanda ahua pachamanda paihua muyujta punzhajlla ricurica.</s>
     </seg>
     <seg type="verse" id="b.ACT.9.4">
      <s id="b.ACT.9.4.1">Allpai urmasha, shu shimi rimauta uyaca: Saulo, Saulo, nisha, ¿imamanda tormendachihuangui?</s>
     </seg>
     <seg type="verse" id="b.ACT.9.5">
      <s id="b.ACT.9.5.1">Saulo nica: ¿Pitangui, Señor?</s>
      <s id="b.ACT.9.5.2">Uyashca shimi cutipaca: Ñuca can tormendachiushca Jesús mani.</s>
      <s id="b.ACT.9.5.3">Can tucsina pundai nijtasha canllara chugringui.</s>
     </seg>
     <seg type="verse" id="b.ACT.9.6">
      <s id="b.ACT.9.6.1">Manzharisha, chucchusha, Saulo nica: Señor, ¿imara munangui ñuca rangaj?</s>
      <s id="b.ACT.9.6.2">Señor nica: Atari, llactama icui.</s>
      <s id="b.ACT.9.6.3">Chihuimi imara ranara canda rimanaunga.</s>
     </seg>
     <seg type="verse" id="b.ACT.9.7">
      <s id="b.ACT.9.7.1">Saulohua riu runauna manzharisha shayanauca, rimashca shimira uyasha, mana pitas ricusha.</s>
     </seg>
     <seg type="verse" id="b.ACT.9.8">
      <s id="b.ACT.9.8.1">Shinajpi Saulo allpamanda atarisha, ñahuira pascasha mana imaras ricucachu.</s>
      <s id="b.ACT.9.8.2">Shina rasha maquimanda apisha, paita pushanauca; Damasco llactama icuchinauca.</s>
     </seg>
     <seg type="verse" id="b.ACT.9.9">
      <s id="b.ACT.9.9.1">Chihui quinsa punzhara mana ricusha mana micusha mana upisha tiauca.</s>
     </seg>
     <seg type="verse" id="b.ACT.9.10">
      <s id="b.ACT.9.10.1">Shu quirij runa Damascoi tiauca, paihua shuti Ananías.</s>
      <s id="b.ACT.9.10.2">Nuspaibi Señor paita rimaca: Ananías, nica.</s>
      <s id="b.ACT.9.10.3">Pai cutipaca: Caibi mani, Señor.</s>
     </seg>
     <seg type="verse" id="b.ACT.9.11">
      <s id="b.ACT.9.11.1">Señor paita rimaca: Atari, ri, Dirichu nishca ñambima.</s>
      <s id="b.ACT.9.11.2">Chihui, Judaspa huasii, shu Tarso llactamanda runara mascai, paihua shuti Saulo.</s>
      <s id="b.ACT.9.11.3">Pai Diosta mañaun.</s>
     </seg>
     <seg type="verse" id="b.ACT.9.12">
      <s id="b.ACT.9.12.1">Cai Saulo shu Ananías nishca runara nuspaibi ricushcami.</s>
      <s id="b.ACT.9.12.2">Cai Ananías icumusha, maquira paihua ahuai churaca ñahuira pascangaj.</s>
     </seg>
     <seg type="verse" id="b.ACT.9.13">
      <s id="b.ACT.9.13.1">Shinajpi Ananías cutipaca: Señor, cai Saulomanda ashca runaunamanda uyashcani: Jerusalembi causau canda quirijgunara ashca llaquira rashcami.</s>
     </seg>
     <seg type="verse" id="b.ACT.9.14">
      <s id="b.ACT.9.14.1">Astaumbas, caibi sacerdote apuunamanda mandashcara charinmi tucui camba shutii mañajgunara apingaj.</s>
     </seg>
     <seg type="verse" id="b.ACT.9.15">
      <s id="b.ACT.9.15.1">Señor paita nica: Ri, cai Saulo shu ñuca ajllashca runami.</s>
      <s id="b.ACT.9.15.2">Paimi ñuca shutira gentilgunama, rey apuunama, Israel churiunamas rimangami.</s>
     </seg>
     <seg type="verse" id="b.ACT.9.16">
      <s id="b.ACT.9.16.1">Ñuca paita, ricuchisha imasna pai tomendarína anga ñuca shutimanda.</s>
     </seg>
     <seg type="verse" id="b.ACT.9.17">
      <s id="b.ACT.9.17.1">Shinajpi, Ananías rica, huasima icusha, paihua maquira Saulo ahuai churaca.</s>
      <s id="b.ACT.9.17.2">Saulo uqui, nica, can shamushca ñambii ricurimuj Señor Jesús ñucara cachamushcami camba ñahuira pascangaj, camba corazombi Santo Espirituhua undashca angaj.</s>
     </seg>
     <seg type="verse" id="b.ACT.9.18">
      <s id="b.ACT.9.18.1">Chi ratollaira, paihua ñahuimanda puyuyashca cara cuenta urmajpi alimi ricuca.</s>
      <s id="b.ACT.9.18.2">Atarisha bautisaricami.</s>
     </seg>
     <seg type="verse" id="b.ACT.9.19">
      <s id="b.ACT.9.19.1">Saulo, micushca huasha, ursara apica.</s>
     </seg>
     <seg type="verse" id="b.ACT.9.20">
      <s id="b.ACT.9.20.1">Chi horasmanda Saulo judioguna tandarina huasiunai Cristo shutira camachica, pai Diospa Churimi nisha.</s>
     </seg>
     <seg type="verse" id="b.ACT.9.21">
      <s id="b.ACT.9.21.1">Tucui paita uyajguna manzharisha rimanauca: ¿Manzhu cai Saulo Jerusalembi Jesuspa shutira rimajgunara tucuchiuca?</s>
      <s id="b.ACT.9.21.2">¿Manzhu chihuaj caimas shamuca quiríjgunara apisha pushangaj sacerdote apuunama?</s>
     </seg>
     <seg type="verse" id="b.ACT.9.22">
      <s id="b.ACT.9.22.1">Astaumbas Saulo, Diospa shimii astaun yachaihuaj tucuca.</s>
      <s id="b.ACT.9.22.2">Damascoi causaj judioguna pandarishcara ricuchica, Cierto pacha cai Jesús Cristomi, nisha.</s>
     </seg>
     <seg type="verse" id="b.ACT.9.23">
      <s id="b.ACT.9.23.1">Ashca punzha pasashca huasha, judioguna pariju rimanausha Saulora huañuchingaj iyarinauca.</s>
     </seg>
     <seg type="verse" id="b.ACT.9.24">
      <s id="b.ACT.9.24.1">Paiguna iyaushcara Saulo riparacami.</s>
      <s id="b.ACT.9.24.2">Judioguna punzhandi tutandi punguunai chapanauca paita huañuchingaj.</s>
     </seg>
     <seg type="verse" id="b.ACT.9.25">
      <s id="b.ACT.9.25.1">Shinajpi quirijguna Saulora apisha, tuta horas, shu tasai llacta quinzhamanda paita irguchinauca.</s>
     </seg>
     <seg type="verse" id="b.ACT.9.26">
      <s id="b.ACT.9.26.1">Jerusalenma pactamusha Saulo quirijgunahua llutarinara munaca randi tucui paita manzhanauca, pai quirij ashcara mana iyasha.</s>
     </seg>
     <seg type="verse" id="b.ACT.9.27">
      <s id="b.ACT.9.27.1">Shinajpi Bernabé Saulora apisha, cachashca runaunama pushaca.</s>
      <s id="b.ACT.9.27.2">Paigunara cuentaca imasnara Saulo ñambii Señorda</s>
     </seg>
     <seg type="verse" id="b.ACT.9.28">
      <s id="b.ACT.9.28.1">Saulo Jerusalembi tiaj quirijgunahua icusha llucshisha tiauca.</s>
     </seg>
     <seg type="verse" id="b.ACT.9.29">
      <s id="b.ACT.9.29.1">Mana ansas manzhasha, Saulo Señorba shutii rimaca.</s>
      <s id="b.ACT.9.29.2">Griegounahua rimaca; chigunaga paita huañuchinara munanauca.</s>
     </seg>
     <seg type="verse" id="b.ACT.9.30">
      <s id="b.ACT.9.30.1">Uquiuna caita riparasha, Cesárea llactagama Saulora compañasha, paita Tarso llactama cachanauca.</s>
     </seg>
     <seg type="verse" id="b.ACT.9.31">
      <s id="b.ACT.9.31.1">Iglesiauna ganaslla tucucami, Judea, Galilea, Samaría nishca partiunai.</s>
      <s id="b.ACT.9.31.2">Iñasha rinauca, Señorda manzhaushcai causausha, Santo Espirituhua shinzhiyachishca anauca.</s>
     </seg>
     <seg type="verse" id="b.ACT.9.32">
      <s id="b.ACT.9.32.1">Pedro caran partima purisha Lida nishca llactai causaj quirijgunama shamuca.</s>
     </seg>
     <seg type="verse" id="b.ACT.9.33">
      <s id="b.ACT.9.33.1">Chihuimi shu Eneas nishca runara tupaca; ña pusac huatara caitui siríuca.</s>
      <s id="b.ACT.9.33.2">Suchu aca, mana puríj.</s>
     </seg>
     <seg type="verse" id="b.ACT.9.34">
      <s id="b.ACT.9.34.1">Pedro paita nica: Eneas, Jesucristo canda alichinmi.</s>
      <s id="b.ACT.9.34.2">Atari, camba puñunara pillui.</s>
      <s id="b.ACT.9.34.3">Chi ratollaira ataricami.</s>
     </seg>
     <seg type="verse" id="b.ACT.9.35">
      <s id="b.ACT.9.35.1">Paita tucui Lida Saronas llactaunai causajguna ricunauca.</s>
      <s id="b.ACT.9.35.2">Paiguna Señorbi quirinauca.</s>
     </seg>
     <seg type="verse" id="b.ACT.9.36">
      <s id="b.ACT.9.36.1">Jope nishca llactai shu quirij huarmi tiauca, paihua shuti Tabita, shu shimiiga Dorcas nin.</s>
      <s id="b.ACT.9.36.2">Cai huarmi alira raj aca, tsuntsuunama cuyaj aca.</s>
     </seg>
     <seg type="verse" id="b.ACT.9.37">
      <s id="b.ACT.9.37.1">Chi punzhaunai ungusha, Dorcas huañucami.</s>
      <s id="b.ACT.9.37.2">Paita armachishca huasha, shu ucui churanauca.</s>
     </seg>
     <seg type="verse" id="b.ACT.9.38">
      <s id="b.ACT.9.38.1">Lidaga Jope llacta mayambi aca.</s>
      <s id="b.ACT.9.38.2">Quirijguna Pedro chihui ajta uyasha, ishqui runara cachanauca: Ñucanchhna uctalla shamupai, nisha rugasha.</s>
     </seg>
     <seg type="verse" id="b.ACT.9.39">
      <s id="b.ACT.9.39.1">Pedro atarisha paigunahua pariju rica.</s>
      <s id="b.ACT.9.39.2">Pai pactai ríjpiga, chi ucuma pushanauca.</s>
      <s id="b.ACT.9.39.3">Huañushca huarmi muyujta huaccha huarmiuna pai sirashca bataunaras churanaunaras huacasha ricuchinauca, Dorcas paigunahua pariju tiaushcai rashcaunara.</s>
     </seg>
     <seg type="verse" id="b.ACT.9.40">
      <s id="b.ACT.9.40.1">Shinajpi Pedro tucuira canzhama cachasha, cungurisha Diosta mañaca.</s>
      <s id="b.ACT.9.40.2">Ayama tigrasha paita rimaca: Tabita, atari, nisha.</s>
      <s id="b.ACT.9.40.3">Paiga ñahuira pascaca, Pedrora ricusha atarisha tiarica.</s>
     </seg>
     <seg type="verse" id="b.ACT.9.41">
      <s id="b.ACT.9.41.1">Pedro paita maquimanda apisha atarichicami.</s>
      <s id="b.ACT.9.41.2">Shinajpi quirijgunara huaccha huarmiunandi cayasha paita causarishcara ricuchicami.</s>
     </seg>
     <seg type="verse" id="b.ACT.9.42">
      <s id="b.ACT.9.42.1">Cai rashca tucui Jope llactai uyarica.</s>
      <s id="b.ACT.9.42.2">Ashca runauna Señorbi quirinauca.</s>
     </seg>
     <seg type="verse" id="b.ACT.9.43">
      <s id="b.ACT.9.43.1">Casna rashaga Pedro unaira tiauca Jope llactai.</s>
      <s id="b.ACT.9.43.2">Shu Simón nishca runa huasii tiaj aca.</s>
      <s id="b.ACT.9.43.3">Simón aicha caraunara chaquichij aca.</s>
     </seg>
    </div>
    <div type="chapter" id="b.ACT.10">
     <seg type="verse" id="b.ACT.10.1">
      <s id="b.ACT.10.1.1">Cesárea llactai shu runa tiauca, paihua shuti Cornelio.</s>
      <s id="b.ACT.10.1.2">Pai Italiano nishca soldaro montonmanda capitán aca.</s>
     </seg>
     <seg type="verse" id="b.ACT.10.2">
      <s id="b.ACT.10.2.1">Cai runa Diosta llaquij, Diosta manzhaj aca.</s>
      <s id="b.ACT.10.2.2">Paindi tucui paihua huasii tiajgunandi ashcara cuyaj aca.</s>
      <s id="b.ACT.10.2.3">Tucui horas Diosta mañaca.</s>
     </seg>
     <seg type="verse" id="b.ACT.10.3">
      <s id="b.ACT.10.3.1">Cai Cornelio, las tres chishi tupura, nuspaibi shu Diospa angelda pajlla pambai ricuca.</s>
      <s id="b.ACT.10.3.2">Cai ángel paihuajma icusha rimaca: Cornelio, nisha.</s>
     </seg>
     <seg type="verse" id="b.ACT.10.4">
      <s id="b.ACT.10.4.1">Pai angelda ricusha, manzharisha tapuca: ¿Imarai, Señor?</s>
      <s id="b.ACT.10.4.2">Angelga cutipaca: Can Diosta mañashcauna, can cuyashcauna Diospajma pactamunaushcami pai iyaringaj.</s>
     </seg>
     <seg type="verse" id="b.ACT.10.5">
      <s id="b.ACT.10.5.1">Cuna, runaunara cachai Jope nishca llactama shu Simón nishca runara pushamungaj, paihua shu shuti Pedromi.</s>
     </seg>
     <seg type="verse" id="b.ACT.10.6">
      <s id="b.ACT.10.6.1">Cai runa shu Simón nishca huasii tiaun.</s>
      <s id="b.ACT.10.6.2">Cai Simón aicha caraunara chaquichij, paihua huasi lamar patai tian.</s>
      <s id="b.ACT.10.6.3">Cai Pedro can ministishcara rangaj canda rimangami.</s>
     </seg>
     <seg type="verse" id="b.ACT.10.7">
      <s id="b.ACT.10.7.1">Paihua rimaj ángel rishca huasha, Cornelio ishqui paihua sirvijgunara, shu paita yanapaj Diosta llaquij soldarondi cayaca.</s>
     </seg>
     <seg type="verse" id="b.ACT.10.8">
      <s id="b.ACT.10.8.1">Paigunara tucui pai ricushcara cuentashca huasha, Jopema cachaca.</s>
     </seg>
     <seg type="verse" id="b.ACT.10.9">
      <s id="b.ACT.10.9.1">Cayandi punzha, paiguna nambira riusha, llactama pactana mayambi, Pedro ahua patama Diosta mañangaj sicaca, doce mayan tupura.</s>
     </seg>
     <seg type="verse" id="b.ACT.10.10">
      <s id="b.ACT.10.10.1">Pedro ashcara yarcachicami, micusha nicamL Micunara alichingama, cungaimanda nuspasha ricucami.</s>
     </seg>
     <seg type="verse" id="b.ACT.10.11">
      <s id="b.ACT.10.11.1">Ahua pacha pascarishcara ricucami.</s>
      <s id="b.ACT.10.11.2">Chimanda shu atun llachapa cuenta ricurij, chuscundi pundamanda huatashca irgumujta ricuca.</s>
     </seg>
     <seg type="verse" id="b.ACT.10.12">
      <s id="b.ACT.10.12.1">Chihuimi tucui cai allpai purij chuscu chaquiyuj aichauna, allpara llucajgunas, ahuara huamburij pishcuunas tianauca.</s>
     </seg>
     <seg type="verse" id="b.ACT.10.13">
      <s id="b.ACT.10.13.1">Shu shimi uyarica: Pedro, nisha, atari.</s>
      <s id="b.ACT.10.13.2">Huañuchisha micui.</s>
     </seg>
     <seg type="verse" id="b.ACT.10.14">
      <s id="b.ACT.10.14.1">Shinajpi Pedro nica: Mana, Señor, ñuca imahoraspas ima sami yanga aichara ima irustas mana micushcanichu.</s>
     </seg>
     <seg type="verse" id="b.ACT.10.15">
      <s id="b.ACT.10.15.1">Chi uyarimuj shimi cutillara rimaca: Dios pichashcara ama yangami nichu.</s>
     </seg>
     <seg type="verse" id="b.ACT.10.16">
      <s id="b.ACT.10.16.1">Cai samillara quinsa cuti ricurica.</s>
      <s id="b.ACT.10.16.2">Chi huasha llachapa ahua pachamallara apai tucuca.</s>
     </seg>
     <seg type="verse" id="b.ACT.10.17">
      <s id="b.ACT.10.17.1">Pedro mana yachai tucusha tiaushcai, ima samira angairi cai ricushcara nisha iyariuca.</s>
      <s id="b.ACT.10.17.2">Chi ratollai, Cornelio cachamushca runauna pactamunauca.</s>
      <s id="b.ACT.10.17.3">Paiguna Simomba huasira tapusha, punguma llutarimunauca.</s>
     </seg>
     <seg type="verse" id="b.ACT.10.18">
      <s id="b.ACT.10.18.1">Cayasha tapunauca: ¿Shu Simón, paihua shu shuti Pedro, caibichu tiaun? nisha.</s>
     </seg>
     <seg type="verse" id="b.ACT.10.19">
      <s id="b.ACT.10.19.1">Pedro pai ricushcara chara iyariusha, Diospa Espíritu paita rimaca: Quinsa runa canda mascanaun, nisha.</s>
     </seg>
     <seg type="verse" id="b.ACT.10.20">
      <s id="b.ACT.10.20.1">Atari.</s>
      <s id="b.ACT.10.20.2">Ama ansas manzhasha irgiii.</s>
      <s id="b.ACT.10.20.3">Paigunahua ri.</s>
      <s id="b.ACT.10.20.4">Ñuca paigunara cachamucani.</s>
     </seg>
     <seg type="verse" id="b.ACT.10.21">
      <s id="b.ACT.10.21.1">Shinajpi Pedro irgusha Cornelio cachamushca runaunama nica: Ñuca canguna mascaushca runa ani.</s>
      <s id="b.ACT.10.21.2">¿Imamanda shamushcanguichi?</s>
     </seg>
     <seg type="verse" id="b.ACT.10.22">
      <s id="b.ACT.10.22.1">Shamujguna rimanauca: Cornelio nishca, shu capitán, ali shunguyuj, Diosta manzhaj, tucui judioguna aillui ali rimashca, paima shu santo ángel rimaca canda pushamungaj paihua huasima, can rimashca shimiunara uyangaj.</s>
     </seg>
     <seg type="verse" id="b.ACT.10.23">
      <s id="b.ACT.10.23.1">Shinajpi runaunara ucuma icuchisha, Pedro paigunara chihui puñuchica.</s>
      <s id="b.ACT.10.23.2">Cayandi punzha Pedro atarisha paigunahua rica.</s>
      <s id="b.ACT.10.23.3">Huaquin Jopemanda uquiunas pariju catinauca.</s>
     </seg>
     <seg type="verse" id="b.ACT.10.24">
      <s id="b.ACT.10.24.1">Cayandi punzha, Cesárea llactai icunauca.</s>
      <s id="b.ACT.10.24.2">Cornelio paigunara chapaucami, paihua ailluunandi, pai llaquishca amigounandi.</s>
     </seg>
     <seg type="verse" id="b.ACT.10.25">
      <s id="b.ACT.10.25.1">Pedro icujpi, Cornelio llucshimusha paita tupaca.</s>
      <s id="b.ACT.10.25.2">Tuama urmasha paita adoraca.</s>
     </seg>
     <seg type="verse" id="b.ACT.10.26">
      <s id="b.ACT.10.26.1">Pedro paita atarichisha nica: Atari, ñucas runallarami ani.</s>
     </seg>
     <seg type="verse" id="b.ACT.10.27">
      <s id="b.ACT.10.27.1">Paihua cuentanausha, ucuma icusha, ashca runara tandarishcara tupaca.</s>
     </seg>
     <seg type="verse" id="b.ACT.10.28">
      <s id="b.ACT.10.28.1">Pedro paigunara rimaca: Canguna yachanguichi imasna judioguna shu llactamanda runaunahua mana llutarinachu.</s>
      <s id="b.ACT.10.28.2">Astaumbas Dios ricuchihuashcami, nisha: Maican runaras ama, Yanga, irus, nisha rimanguichu.</s>
     </seg>
     <seg type="verse" id="b.ACT.10.29">
      <s id="b.ACT.10.29.1">Chiraigumanda can cayashcara uyasha, mana manzhasha shamushcani.</s>
      <s id="b.ACT.10.29.2">Shinajpi tapuuni, ¿Imaraigumanda cayahuacangui?</s>
     </seg>
     <seg type="verse" id="b.ACT.10.30">
      <s id="b.ACT.10.30.1">Cornelio cutipaca: Ña chuscu punzha, cai tupu horaspi, yarcaibi, ñuca huasii mañaucani las tres tupui.</s>
      <s id="b.ACT.10.30.2">Cungaimanda shu runa chiujlla ricurij churarishca ñuca ñaupajpi shayarica.</s>
     </seg>
     <seg type="verse" id="b.ACT.10.31">
      <s id="b.ACT.10.31.1">Pai nica: Cornelio, can mañashcara uyashcami.</s>
      <s id="b.ACT.10.31.2">Can cuyashcaunara Diospa ñaupajpi iyarishcami.</s>
     </seg>
     <seg type="verse" id="b.ACT.10.32">
      <s id="b.ACT.10.32.1">Jope llactama cachai.</s>
      <s id="b.ACT.10.32.2">Chimanda shu Simón nishcara pushai rinauchu.</s>
      <s id="b.ACT.10.32.3">Paihua shu shuti Pedro.</s>
      <s id="b.ACT.10.32.4">Pai caraunara chaquichij Simomba huasii tiaun.</s>
      <s id="b.ACT.10.32.5">Chi huasi lamar patai.</s>
      <s id="b.ACT.10.32.6">Cai Pedro shamusha canda rimangami.</s>
     </seg>
     <seg type="verse" id="b.ACT.10.33">
      <s id="b.ACT.10.33.1">Shinajpi chi ratollai canma cachacani.</s>
      <s id="b.ACT.10.33.2">Canga alira shamushcangui.</s>
      <s id="b.ACT.10.33.3">Cunaga tucui caibi manchi, Diospa ñaupajpi, tucui Dios canma mandashca shimiunara uyangaj.</s>
     </seg>
     <seg type="verse" id="b.ACT.10.34">
      <s id="b.ACT.10.34.1">Pedro rimasha: Cierto pacha ricsini, nica, Diospa ñaupajpi tucui runauna chi tupulla anchi.</s>
     </seg>
     <seg type="verse" id="b.ACT.10.35">
      <s id="b.ACT.10.35.1">Dios maican llacta runaras, paita manzhajta, alira rauta, llaquin.</s>
     </seg>
     <seg type="verse" id="b.ACT.10.36">
      <s id="b.ACT.10.36.1">Dios Israel churiunama shu shimira cachaca, cushi shungura cuj evangelio ali shimira Jesucristomanda rimasha, cai Jesús tucuihuaj Señormi.</s>
     </seg>
     <seg type="verse" id="b.ACT.10.37">
      <s id="b.ACT.10.37.1">Yachanguichi tucui Judea partii rimashcara, Galileamanda callarisha, Juan camachishca bautisarina huasha,</s>
     </seg>
     <seg type="verse" id="b.ACT.10.38">
      <s id="b.ACT.10.38.1">Dios Nazaretmanda Jesuspa ahuai Santo Espirituras ushairas talicami.</s>
      <s id="b.ACT.10.38.2">Pai alira rasha purica, tucui supaüiua tormendachishcaunara alichica, Dios paihua tiashcamanda.</s>
     </seg>
     <seg type="verse" id="b.ACT.10.39">
      <s id="b.ACT.10.39.1">Ñucanchi cierto ricujguna anchi cai tucui Jesús rashcaunara Judea llactaunai Jerusalembis.</s>
      <s id="b.ACT.10.39.2">Paitaga huañuchinauca, caspii clavasha.</s>
     </seg>
     <seg type="verse" id="b.ACT.10.40">
      <s id="b.ACT.10.40.1">Paita quinsa punzhai Dios atarichicami.</s>
      <s id="b.ACT.10.40.2">Paulara ricuchica.</s>
     </seg>
     <seg type="verse" id="b.ACT.10.41">
      <s id="b.ACT.10.41.1">Mana tucui runaunama ricurica.</s>
      <s id="b.ACT.10.41.2">Randi, Dios ñaupamanda ajllashca cierto ricujgunama, ñucanchima paihua pariju micujguna upijguna, pai huañushcaunamanda causarishca huasha.</s>
     </seg>
     <seg type="verse" id="b.ACT.10.42">
      <s id="b.ACT.10.42.1">Ñucanchira runaunara camachingaj mandacami cierto rimangajpas imasna Dios paita churashcami causajgunaras huañushcaunaras Taripaj tucungaj.</s>
     </seg>
     <seg type="verse" id="b.ACT.10.43">
      <s id="b.ACT.10.43.1">Cai Jesusmanda tucui Diosmanda rimajguna rimanaun, imasna tucui paihuajpi quirijguna uchaunara perdonai tucunaunga paihua shutii.</s>
     </seg>
     <seg type="verse" id="b.ACT.10.44">
      <s id="b.ACT.10.44.1">Pedro chara rimaullaira, Santo Espíritu tucui uyajguna ahuai shamucami.</s>
     </seg>
     <seg type="verse" id="b.ACT.10.45">
      <s id="b.ACT.10.45.1">Circuncisionda raj quirijguna, Pedrohua pariju shamujguna, manzharinauca imasna gentilguna ahuai Santo Espíritu táurica.</s>
     </seg>
     <seg type="verse" id="b.ACT.10.46">
      <s id="b.ACT.10.46.1">Paigunara shu tono shimiunai rimajta uyanauca, shinallara Diosta ahuayachinauca.</s>
     </seg>
     <seg type="verse" id="b.ACT.10.47">
      <s id="b.ACT.10.47.1">Shinajpi Pedro cutipasha rimaca: ¿Maicambas ushanzhu yacura mitsanara cai Santo Espiritura charijgunara ama bautisaringaj ñucanchisna?</s>
     </seg>
     <seg type="verse" id="b.ACT.10.48">
      <s id="b.ACT.10.48.1">Paigunara bautisaringaj mandaca Señor Jesuspa shutii.</s>
      <s id="b.ACT.10.48.2">Shinajpi Pedrora unailla paigunahua tiangaj ruganauca.</s>
     </seg>
    </div>
    <div type="chapter" id="b.ACT.11">
     <seg type="verse" id="b.ACT.11.1">
      <s id="b.ACT.11.1.1">Cachashca runauna Judea partii tiau uquiunandi gentilguna Diospa shimira chasquíshcara uyanauca.</s>
     </seg>
     <seg type="verse" id="b.ACT.11.2">
      <s id="b.ACT.11.2.1">Pedro Jerusalenma sicajpi, circuncisionda rajguna paita piñanauca.</s>
     </seg>
     <seg type="verse" id="b.ACT.11.3">
      <s id="b.ACT.11.3.1">¿Imamanda circuncisionda mana rajguna huasii icucangui, paigunahua micucangui? ninauca.</s>
     </seg>
     <seg type="verse" id="b.ACT.11.4">
      <s id="b.ACT.11.4.1">Shinajpi Pedro cuentangaj callarica tucui paihua pasashcara.</s>
     </seg>
     <seg type="verse" id="b.ACT.11.5">
      <s id="b.ACT.11.5.1">Ñuca Jope llactai tiaushcai, Diosta mañasha, nuspashcara cuenta ricucani.</s>
      <s id="b.ACT.11.5.2">Shu atun llachapara cuenta ahua pachamanda ñuca tiashcama chuscundi pundamanda irguchishca aca, nica.</s>
     </seg>
     <seg type="verse" id="b.ACT.11.6">
      <s id="b.ACT.11.6.1">Llachapara ricuusha, chihuimi cai pachai purij chuscu chaquiyuj aichaunara, milli aichaunandi, allpara llucajgunandi, ahuara huamburij pishcuunandi ricucani, nica.</s>
     </seg>
     <seg type="verse" id="b.ACT.11.7">
      <s id="b.ACT.11.7.1">Shu shimi rimashcara uyacani.</s>
      <s id="b.ACT.11.7.2">Nihuaca: Atari, Pedro.</s>
      <s id="b.ACT.11.7.3">Huañuchisha miqui.</s>
     </seg>
     <seg type="verse" id="b.ACT.11.8">
      <s id="b.ACT.11.8.1">Mana, nicani, Señor, mana ima yanga irus aichara amulishcanichu.</s>
     </seg>
     <seg type="verse" id="b.ACT.11.9">
      <s id="b.ACT.11.9.1">Shinajpi chi shimi ahua pachamanda cutipahuacami: Dios pichashcara ama: Yangami, nichu.</s>
     </seg>
     <seg type="verse" id="b.ACT.11.10">
      <s id="b.ACT.11.10.1">Cai sami quinsa cuti ricurica.</s>
      <s id="b.ACT.11.10.2">Chi huasha tucui ahua pachama apai tucuca.</s>
     </seg>
     <seg type="verse" id="b.ACT.11.11">
      <s id="b.ACT.11.11.1">Cungaimanda quinsa runa ñuca tiaushca huasima shamunauca, Cesareamanda ñucama cachamushcauna.</s>
     </seg>
     <seg type="verse" id="b.ACT.11.12">
      <s id="b.ACT.11.12.1">Espíritu rimahuaca: Ama manzhasha chigunahua ri.</s>
      <s id="b.ACT.11.12.2">Cai socta uquiuna ñucahua catinauca.</s>
      <s id="b.ACT.11.12.3">Shu runa huasii icucanchi.</s>
     </seg>
     <seg type="verse" id="b.ACT.11.13">
      <s id="b.ACT.11.13.1">Chi runa ñucanchira cuentaca: Shu angelda ñuca huasii ricucani.</s>
      <s id="b.ACT.11.13.2">Shayarisha nihuaca: Jope llactama cachai.</s>
      <s id="b.ACT.11.13.3">Pushai rinauchu shu Simonda, paihua shu shuti Pedro.</s>
     </seg>
     <seg type="verse" id="b.ACT.11.14">
      <s id="b.ACT.11.14.1">Paiga canda camba huasii tiajgunandi almara quishpichina shimiunara rimangami, mea.</s>
     </seg>
     <seg type="verse" id="b.ACT.11.15">
      <s id="b.ACT.11.15.1">Ñuca rimai callarishcai, Santo Espíritu paiguna ahuai shamucami, callari horas ñucanchihua tucushcasna.</s>
     </seg>
     <seg type="verse" id="b.ACT.11.16">
      <s id="b.ACT.11.16.1">Shinajpi Señor rimashcara iyaricani: Cierto pacha Juan yacuhua bautisaca, astaumbas canguna Santo Espirituhua bautisai tucunguichimi.</s>
     </seg>
     <seg type="verse" id="b.ACT.11.17">
      <s id="b.ACT.11.17.1">Shina rasha Dios paigunara Santo Espiritura cusha ñucanchi Jesucristoi quirijgunama cushcasna, ñucaga imara ani Diosta arcangaj.</s>
     </seg>
     <seg type="verse" id="b.ACT.11.18">
      <s id="b.ACT.11.18.1">Shinajpi cai shimiunara uyasha chunllayanaucami.</s>
      <s id="b.ACT.11.18.2">Diosta alabanauca, nisha: Gentilgunamas Dios arrepentirinara cushcami causanauchu.</s>
     </seg>
     <seg type="verse" id="b.ACT.11.19">
      <s id="b.ACT.11.19.1">Chi Esteban tormendarij horas, chausirij runauna Fenicia, Chipre, Antioquía nishca llactaunagama purinauca.</s>
      <s id="b.ACT.11.19.2">Judiogunamalla Diospa shimira rimanauca.</s>
      <s id="b.ACT.11.19.3">20 Paigunamanda huaquin Chipremandauna, Cirenemandaunandi Antioquía llactama shamusha, gríegounama Señor Jesusmanda rimaj evangelio ali shimira rimanauca.</s>
     </seg>
     <seg type="verse" id="b.ACT.11.21">
      <s id="b.ACT.11.21.1">Dios paigunara yanapaca.</s>
      <s id="b.ACT.11.21.2">Ashcauna quirinauca, Señorbajma voltiarinauca.</s>
     </seg>
     <seg type="verse" id="b.ACT.11.22">
      <s id="b.ACT.11.22.1">Paiguna rashca Jerusalembi tiaj iglesiama uyarica.</s>
      <s id="b.ACT.11.22.2">Shinasha Bernabera Antioquíama cachanauca.</s>
     </seg>
     <seg type="verse" id="b.ACT.11.23">
      <s id="b.ACT.11.23.1">Bernabé pactai rishaga, Dios yanapashcara ricusha, cushiyacami.</s>
      <s id="b.ACT.11.23.2">Tucui runaunara camachica paiguna quirishcara ama saquisha Señorda catinauchu.</s>
     </seg>
     <seg type="verse" id="b.ACT.11.24">
      <s id="b.ACT.11.24.1">Bernabega ali runa aca, ali quirij, Santo Espirituhua undashca.</s>
      <s id="b.ACT.11.24.2">Ashca runauna Señorbajma tandarimunauca.</s>
     </seg>
     <seg type="verse" id="b.ACT.11.25">
      <s id="b.ACT.11.25.1">Chimanda huasha, Bernabé Tarso nishca llactama rica, Saulora mascangaj.</s>
      <s id="b.ACT.11.25.2">Paita tupasha, Antioquíama pushamuca.</s>
     </seg>
     <seg type="verse" id="b.ACT.11.26">
      <s id="b.ACT.11.26.1">Shu huata tupura iglesiahua tandarisha tianauca.</s>
      <s id="b.ACT.11.26.2">Ashca runaunara yachachinauca.</s>
      <s id="b.ACT.11.26.3">Chihui, Antioquía llactai, quirijgunara Cristiano nisha ñaupa punda shutichinauca.</s>
     </seg>
     <seg type="verse" id="b.ACT.11.27">
      <s id="b.ACT.11.27.1">Chi punzhaunai, Diosmanda rimajguna Jerusalenmanda Antioquíama shamunauca.</s>
     </seg>
     <seg type="verse" id="b.ACT.11.28">
      <s id="b.ACT.11.28.1">Paigunamanda shuj, Agabo nishca ataricami.</s>
      <s id="b.ACT.11.28.2">Diospa Espiritumanda rimasha intindichicami imasna ashca yarcai cai pachai shamungarauca.</s>
      <s id="b.ACT.11.28.3">Cai yarcai Claudio nishca atun apu tiaushca horaspi shamuca.</s>
     </seg>
     <seg type="verse" id="b.ACT.11.29">
      <s id="b.ACT.11.29.1">Shinajpi quirijguna caran shuj pai ushashca tupura Judeai tiau uquiunama yanapasha cachangaj iyanauca.</s>
     </seg>
     <seg type="verse" id="b.ACT.11.30">
      <s id="b.ACT.11.30.1">Caita shinallara ranauca.</s>
      <s id="b.ACT.11.30.2">Paiguna yanapashcara Bernabé Saulo maquiunai cusha, quirij rucuunama cachanauca.</s>
     </seg>
    </div>
    <div type="chapter" id="b.ACT.12">
     <seg type="verse" id="b.ACT.12.1">
      <s id="b.ACT.12.1.1">Chi horasllaira, Herodes rey apu quirijgunara tormendachingaj callarica.</s>
     </seg>
     <seg type="verse" id="b.ACT.12.2">
      <s id="b.ACT.12.2.1">Juamba uqui Jacobora esparahua huañuchica.</s>
     </seg>
     <seg type="verse" id="b.ACT.12.3">
      <s id="b.ACT.12.3.1">Caita judioguna munanauta ricusha, Herodes Pedroras apicami.</s>
      <s id="b.ACT.12.3.2">Puscu illaj tanda ista punzhauna aca.</s>
     </seg>
     <seg type="verse" id="b.ACT.12.4">
      <s id="b.ACT.12.4.1">Paita apishaga, chonda cularbi ishcacami.</s>
      <s id="b.ACT.12.4.2">Chunga socta soldaroma cushca aca ricungaj.</s>
      <s id="b.ACT.12.4.3">Pascua ista pasashca huasha runauna ñaupajpi llucchinara munaca.</s>
     </seg>
     <seg type="verse" id="b.ACT.12.5">
      <s id="b.ACT.12.5.1">Shina rasha Pedrora chonda cularbi ishcariaica.</s>
      <s id="b.ACT.12.5.2">Randi quirijguna mana saquisha Diosta mañanauca Pedromanda.</s>
     </seg>
     <seg type="verse" id="b.ACT.12.6">
      <s id="b.ACT.12.6.1">Herodes paita llucchisha nisha iyaushcai, chi tutai Pedro puñuriaica ishqui soldaro chaupi shungüi; ishqui cadena huascahua huatashca aca.</s>
      <s id="b.ACT.12.6.2">Chonda cularda cuiraj soldarouna pungu ñaupajpi ricunauca.</s>
     </seg>
     <seg type="verse" id="b.ACT.12.7">
      <s id="b.ACT.12.7.1">Cungaimanda shu Señormanda ángel ricurímuca.</s>
      <s id="b.ACT.12.7.2">Chonda cularbi punzhajlla tucuca.</s>
      <s id="b.ACT.12.7.3">Angel Pedrora tangasha llicchachica: Uctalla atari, nisha.</s>
      <s id="b.ACT.12.7.4">Cadena huascauna paihua maquimanda urmanauca.</s>
     </seg>
     <seg type="verse" id="b.ACT.12.8">
      <s id="b.ACT.12.8.1">Angel rimaca: Chumbilli, nisha, zapatosta huatai.</s>
      <s id="b.ACT.12.8.2">Camba churanara churarisha catihua.</s>
      <s id="b.ACT.12.8.3">Shinami rarca.</s>
     </seg>
     <seg type="verse" id="b.ACT.12.9">
      <s id="b.ACT.12.9.1">Pedro llucshisha angelda catica.</s>
      <s id="b.ACT.12.9.2">Caitaga mana cierto chari iyacami ángel rashcara.</s>
      <s id="b.ACT.12.9.3">Astaumbas nuspashcara nuspaunimi nisha iyaca.</s>
     </seg>
     <seg type="verse" id="b.ACT.12.10">
      <s id="b.ACT.12.10.1">Ucuma ricuj soldarounara canzhama ricujgunaras pasanauca.</s>
      <s id="b.ACT.12.10.2">Llactama pasaj iru pungu paiguna pasangaj pai munaimandallara pascarica.</s>
      <s id="b.ACT.12.10.3">Llucshishaga, shu nambira pasanauca.</s>
      <s id="b.ACT.12.10.4">Chi ratollai ángel paimanda anzhurica.</s>
     </seg>
     <seg type="verse" id="b.ACT.12.11">
      <s id="b.ACT.12.11.1">Shinajpi Pedro ali iyaihua iyarisha nica: Cuna intindinimi, cierto pacha Dios paihua angelda cachamusha ñucara quishpichihuaca Herodes maquimanda, tucui ñucara chapau judiogunamandas.</s>
     </seg>
     <seg type="verse" id="b.ACT.12.12">
      <s id="b.ACT.12.12.1">Caita riparasha, Pedro Juamba mama María huasima pactamuca.</s>
      <s id="b.ACT.12.12.2">Cai Juanga shu shuti Marcosmi.</s>
      <s id="b.ACT.12.12.3">Chihui ashcauna tandarisha pariju tianauca Diosta mañasha.</s>
     </seg>
     <seg type="verse" id="b.ACT.12.13">
      <s id="b.ACT.12.13.1">Pedro pajlla pungüi cayajpi, shu sirvij huarmi ricungaj llucshica, paihua shuti Rode.</s>
     </seg>
     <seg type="verse" id="b.ACT.12.14">
      <s id="b.ACT.12.14.1">Paiga Pedro shimira ricsisha, cushiyashcamanda pungura mana pascacachu.</s>
      <s id="b.ACT.12.14.2">Astaunga ucuma callpaca rimai ringaj: Pedro caibimi, pungüi shayaun, nisha.</s>
     </seg>
     <seg type="verse" id="b.ACT.12.15">
      <s id="b.ACT.12.15.1">Paiguna rimanauca: Can nusparisha rimaungui.</s>
      <s id="b.ACT.12.15.2">Huarmiga: Ciertomi nini, nica.</s>
      <s id="b.ACT.12.15.3">Paiguna randi: Paihua aya anga, ninauca.</s>
     </seg>
     <seg type="verse" id="b.ACT.12.16">
      <s id="b.ACT.12.16.1">Astaumbas Pedro maspas cayauca.</s>
      <s id="b.ACT.12.16.2">Paiguna, pungura pascajpi, paita ricusha manzharinauca.</s>
     </seg>
     <seg type="verse" id="b.ACT.12.17">
      <s id="b.ACT.12.17.1">Pedro randi, chunllayangaj maquihua ricuchisha, paigunara rimaca imasnara Dios paita chonda cular ucumanda llucchica.</s>
     </seg>
     <seg type="verse" id="b.ACT.12.18">
      <s id="b.ACT.12.18.1">Ña puzhayajpi soldarouna ashcara nusparinauca: Pedro ¿imara tucushcangairi? nisha.</s>
     </seg>
     <seg type="verse" id="b.ACT.12.19">
      <s id="b.ACT.12.19.1">Herodes Pedrora mascasha mana tupacachu.</s>
      <s id="b.ACT.12.19.2">Cuirajgunara taripasha huañuchingaj cachacami.</s>
      <s id="b.ACT.12.19.3">Chimanda huasha Herodes Judeamanda Cesárea llactama rica, chihui saquiricami.</s>
     </seg>
     <seg type="verse" id="b.ACT.12.20">
      <s id="b.ACT.12.20.1">Herodes Tiro llactamandaunahua Sidón llactamandaunahuas piñarishca aca.</s>
      <s id="b.ACT.12.20.2">Shinajllaira pariju paihuajma shamunauca.</s>
      <s id="b.ACT.12.20.3">Paita sirvij Blasto nishcahua valirisha, aliyanara munanauca.</s>
      <s id="b.ACT.12.20.4">Paiguna llacta Herodes allpaunamanda micunara apica.</s>
     </seg>
     <seg type="verse" id="b.ACT.12.21">
      <s id="b.ACT.12.21.1">Herodes, pai rimashca punzhai, rey apu churanara churarisha, paihua rey apu tiarinai tiarisha, paigunara camachica.</s>
     </seg>
     <seg type="verse" id="b.ACT.12.22">
      <s id="b.ACT.12.22.1">Runauna caparinauca: ¡Dios riman, mana runa! nisha.</s>
     </seg>
     <seg type="verse" id="b.ACT.12.23">
      <s id="b.ACT.12.23.1">Chi ratollai, Diospa ángel paita susirichicami, mana Diosta alabashcaraigumanda.</s>
      <s id="b.ACT.12.23.2">Chi ratollaira curuuna paita micujpi, Herodes huañuca.</s>
     </seg>
     <seg type="verse" id="b.ACT.12.24">
      <s id="b.ACT.12.24.1">Astaumbas Diospa shimiunara quirijguna yaparisha mirarínauca.</s>
     </seg>
     <seg type="verse" id="b.ACT.12.25">
      <s id="b.ACT.12.25.1">Bernabé Saulondi Jerusalenmanda tigramunauca, paiguna mingashcara pactachisha.</s>
      <s id="b.ACT.12.25.2">Paigunahua Juan Marcos nishcara pushamunauca.</s>
     </seg>
    </div>
    <div type="chapter" id="b.ACT.13">
     <seg type="verse" id="b.ACT.13.1">
      <s id="b.ACT.13.1.1">Antioquía llactai tiaj iglesiai Diosmanda rimajguna yachachijgunas tianauca: Bernabé, Simón Niger nishca, Cirenemanda Lucio, Herodes apuhua pariju iñaj Manaén, Saulondi.</s>
     </seg>
     <seg type="verse" id="b.ACT.13.2">
      <s id="b.ACT.13.2.1">Paiguna Diosta sirvisha sasisha Diosta mañanauca.</s>
      <s id="b.ACT.13.2.2">Santo Espíritu paigunara rimaca: Bernabéra Sauloras chicanyachichi ñuca munashcara rangaj, nica, chihuaj paigunara cayashcani.</s>
     </seg>
     <seg type="verse" id="b.ACT.13.3">
      <s id="b.ACT.13.3.1">Shinajpi sasisha, Diosta mañashca huasha, paiguna ahuai maquira churasha, cachanauca.</s>
     </seg>
     <seg type="verse" id="b.ACT.13.4">
      <s id="b.ACT.13.4.1">Paiguna, Santo Espíritu cachashcauna, Seleucia nishca llactama rinauca.</s>
      <s id="b.ACT.13.4.2">Chimanda lamarda chimbasha, Chipre islama shamunauca.</s>
     </seg>
     <seg type="verse" id="b.ACT.13.5">
      <s id="b.ACT.13.5.1">Salamina nishca llactama pactamusha, Diospa shimira rimanauca judioguna tandarina huasü.</s>
      <s id="b.ACT.13.5.2">Juambas yanapasha compañauca.</s>
     </seg>
     <seg type="verse" id="b.ACT.13.6">
      <s id="b.ACT.13.6.1">Entero islara pasai risha Pafos llactagama, shu sagra runara tupanauca.</s>
      <s id="b.ACT.13.6.2">Pai llulla shimira rimaj judio aca, paihua shuti Barjesús nishca.</s>
     </seg>
     <seg type="verse" id="b.ACT.13.7">
      <s id="b.ACT.13.7.1">Pai Sergio Paulo nishca atun apuhua tiauca.</s>
      <s id="b.ACT.13.7.2">Cai Sergio Paulo ali iyaiyuj aca.</s>
      <s id="b.ACT.13.7.3">Bernabera Sauloras cayaca, Diospa shimira uyanara munaca.</s>
     </seg>
     <seg type="verse" id="b.ACT.13.8">
      <s id="b.ACT.13.8.1">Cai Elimas nishca sagra runa, (paihua shuti runa shimü, sagra nin), paigunara arcaca, apura pai quirinamanda anzhuchisha nisha.</s>
     </seg>
     <seg type="verse" id="b.ACT.13.9">
      <s id="b.ACT.13.9.1">Shinajpi Saulo, caiga Pablomi, Santo Espíritu paita undasha, Elimas nishcara ricusha rimaca:</s>
     </seg>
     <seg type="verse" id="b.ACT.13.10">
      <s id="b.ACT.13.10.1">Ima tucui umanahua manali ranahuas undashca angui; supaimanda churi, ali ranara chijnisiqui, nisha.</s>
      <s id="b.ACT.13.10.2">¿Señorba ali nambira huajlichingaj mana saquinguichu?</s>
     </seg>
     <seg type="verse" id="b.ACT.13.11">
      <s id="b.ACT.13.11.1">Cunami Diospa maqui canda susiríchin.</s>
      <s id="b.ACT.13.11.2">Ñausa tucungaraungui, indira unaigama mana ricungui.</s>
      <s id="b.ACT.13.11.3">Shinajpi paihua ñahui llanduyasha tuta tucucami.</s>
      <s id="b.ACT.13.11.4">Muyujta purisha maicandas mascaca maquimanda aisasha pushangaj.</s>
     </seg>
     <seg type="verse" id="b.ACT.13.12">
      <s id="b.ACT.13.12.1">Apu casna tucushcara ricusha quiricami, Señormanda yachachishcara manzharisha.</s>
     </seg>
     <seg type="verse" id="b.ACT.13.13">
      <s id="b.ACT.13.13.1">Pablo paihua pariju ajgunandi Pafosmanda llucshinauca.</s>
      <s id="b.ACT.13.13.2">Pamfilia partii tiaj Perga nishca llactama pactai rinauca.</s>
      <s id="b.ACT.13.13.3">Juanga paigunamanda anzhurísha, Jerusalenma tigraca.</s>
     </seg>
     <seg type="verse" id="b.ACT.13.14">
      <s id="b.ACT.13.14.1">Paiguna Pergamanda pasasha, Pisidia partii tiaj Antioquía nishca llactama shamunauca.</s>
      <s id="b.ACT.13.14.2">Samana punzhai judioguna tandarina huasii icusha tiarinauca.</s>
     </seg>
     <seg type="verse" id="b.ACT.13.15">
      <s id="b.ACT.13.15.1">Ley shimira Diosmanda rimajguna shimiunaras ricushca huasha, tandarij judioguna apuuna paigunara rimanauca, nisha: Runauna, uquiuna, ima camachina shimiunaras charisha runaunara yachachingaj, rimaichi.</s>
     </seg>
     <seg type="verse" id="b.ACT.13.16">
      <s id="b.ACT.13.16.1">Shinajpi Pablo atarisha, maquihua chunlla tucungaj ricuchisha, nica: Runauna, Israelguna, Diosta manzhajgunas, uyaichi:</s>
     </seg>
     <seg type="verse" id="b.ACT.13.17">
      <s id="b.ACT.13.17.1">Cai Israel runauna Dios ñucanchi yayaunara ajllaca, paigunara ahuayachica.</s>
      <s id="b.ACT.13.17.2">Paiguna Egipto llactai shu partimanda shamujguna ajpi, shinzhi maquihua paigunara chimanda llucchicami.</s>
     </seg>
     <seg type="verse" id="b.ACT.13.18">
      <s id="b.ACT.13.18.1">Chuscu chunga huata tupura chaquishca allpa partii paiguna causanara ahuantaca.</s>
     </seg>
     <seg type="verse" id="b.ACT.13.19">
      <s id="b.ACT.13.19.1">Canzhis llactaunara tuiasha, Canaan nishca partii, chi runauna allpara paigunama cucami.</s>
     </seg>
     <seg type="verse" id="b.ACT.13.20">
      <s id="b.ACT.13.20.1">Chimanda huasha, chuscu patsaj pichca chunga huata tupura, Diosmanda rimaj Samuel nishca shamunagama, taripajgunara cuca.</s>
     </seg>
     <seg type="verse" id="b.ACT.13.21">
      <s id="b.ACT.13.21.1">Shinajpi, rey apura cuhuai nisha mañanauca.</s>
      <s id="b.ACT.13.21.2">Dios paigunara Cisba churi Saúl nishcara cuca.</s>
      <s id="b.ACT.13.21.3">Pai Benjamín aillu runa aca.</s>
      <s id="b.ACT.13.21.4">Chuscu chunga huatagama rey apu aca.</s>
     </seg>
     <seg type="verse" id="b.ACT.13.22">
      <s id="b.ACT.13.22.1">Dios paita anzhuchisha, Davidta rey apura churacami.</s>
      <s id="b.ACT.13.22.2">Paimanda alira rimaca: Isai churi Davidta tupashcani, paihua shungu ñuca munashcasna, nica.</s>
      <s id="b.ACT.13.22.3">Pai tucui ñuca munashcara rangami.</s>
     </seg>
     <seg type="verse" id="b.ACT.13.23">
      <s id="b.ACT.13.23.1">Cai David miraigunamanda, Dios pai cushca shimira pactachingaj, Jesusta atarichicami, Israelba quishpichij tucungaj.</s>
     </seg>
     <seg type="verse" id="b.ACT.13.24">
      <s id="b.ACT.13.24.1">Jesús manara shamujllaira, Juan tucui Israel runaunama: Arrepentirisha bautisarichi, nisha camachica.</s>
     </seg>
     <seg type="verse" id="b.ACT.13.25">
      <s id="b.ACT.13.25.1">Juan pai camachinara pactachisha casna nica: ¿Pimi nishara iyahuanguichi?</s>
      <s id="b.ACT.13.25.2">Mana paichu ani.</s>
      <s id="b.ACT.13.25.3">Astaumbas ñuca huashai shuj shamun, paihua zapatosta pascangajllas mana valijchu ani.</s>
     </seg>
     <seg type="verse" id="b.ACT.13.26">
      <s id="b.ACT.13.26.1">Runauna, uquiuna, Abraham miraigunamanda churiuna, cangunahua tiaj Diosta manzhajgunas, cangunama cai quishpina shimira cachamushcami.</s>
     </seg>
     <seg type="verse" id="b.ACT.13.27">
      <s id="b.ACT.13.27.1">Jerusalembi causajguna, paiguna apuunandi, cai Jesusta mana ricsinaucachu.</s>
      <s id="b.ACT.13.27.2">Shinallara ñaupa horas Diosmanda rimajguna quillcashca shimiunara caran samana punzha ricushas, mana ricsinaucachu.</s>
      <s id="b.ACT.13.27.3">Shinasha Jesusta causayachisha, paiguna cai shimiunara pactachinauca.</s>
     </seg>
     <seg type="verse" id="b.ACT.13.28">
      <s id="b.ACT.13.28.1">Mana imaras paihuajpi tupasha huañunara, shinajllaira Piiatora mañanauca paita huañuchingaj.</s>
     </seg>
     <seg type="verse" id="b.ACT.13.29">
      <s id="b.ACT.13.29.1">Tucui paimanda quillcashcaunara pactachishca huasha, cruzmanda anzhuchisha, pambana uctui churanauca.</s>
     </seg>
     <seg type="verse" id="b.ACT.13.30">
      <s id="b.ACT.13.30.1">Astaumbas Dios paita huañushcaunamanda atarichicami.</s>
     </seg>
     <seg type="verse" id="b.ACT.13.31">
      <s id="b.ACT.13.31.1">Cai Jesús Galileamanda Jerusalenma paihua pariju shamujgunama ricurimuca ashca punzhauna.</s>
      <s id="b.ACT.13.31.2">Cuna caiguna cierto ricujguna tucunaushcami tucui runaunama.</s>
     </seg>
     <seg type="verse" id="b.ACT.13.32">
      <s id="b.ACT.13.32.1">Ñucanchi shinallara evangelio ali shimira cangunama cuentanchi ñucanchi yayaunama cushca shimi rimashcasna.</s>
     </seg>
     <seg type="verse" id="b.ACT.13.33">
      <s id="b.ACT.13.33.1">Cai shimira Dios pactachishcami paiguna churiunamas, ñucanchimas, Jesusta causachisha.</s>
      <s id="b.ACT.13.33.2">Shinami Salmos nishca cantana quillcai quillcashca tian: Ñuca churi angui, nisha, cuna punzha canda tupashcani.</s>
     </seg>
     <seg type="verse" id="b.ACT.13.34">
      <s id="b.ACT.13.34.1">Imasna huañushcaunamanda atarichicami, ama imahoras ismungaj, casna nica: Davidma cusha nishca ali bendiciashcaunara cushca anguichi.</s>
     </seg>
     <seg type="verse" id="b.ACT.13.35">
      <s id="b.ACT.13.35.1">Chiraigumanda shu cantanais nin: Lugarda mana cunguichu camba Santo Churi ismungaj.</s>
     </seg>
     <seg type="verse" id="b.ACT.13.36">
      <s id="b.ACT.13.36.1">Cierto pacha David paihua pariju causajgunara Dios munashca tupura sirvishca huasha huañuca; paihua yayaunandi pambashca aca, ismuca.</s>
     </seg>
     <seg type="verse" id="b.ACT.13.37">
      <s id="b.ACT.13.37.1">Randi Dios causachishca Santo Churi mana ismucachu.</s>
     </seg>
     <seg type="verse" id="b.ACT.13.38">
      <s id="b.ACT.13.38.1">Runauna, uquiuna, yachaichi: Jesús raigumanda uchara perdonanara cangunama rimashcami.</s>
     </seg>
     <seg type="verse" id="b.ACT.13.39">
      <s id="b.ACT.13.39.1">Moisés ley nishca mandashca shimii tucui imaras mana alichihuaj asha, Jesuspi maicans quiríjta alichishca anga.</s>
     </seg>
     <seg type="verse" id="b.ACT.13.40">
      <s id="b.ACT.13.40.1">Ricuichi, Diosmanda rimajguna rimashca cangunama ama shamungaj, nisha:</s>
     </seg>
     <seg type="verse" id="b.ACT.13.41">
      <s id="b.ACT.13.41.1">Ricuichi, pishiyachijguna, manzharichi, huañuichi.</s>
      <s id="b.ACT.13.41.2">Canguna causaushcai shu ranara rauni, maican rimajpis mana quiringuichima.</s>
     </seg>
     <seg type="verse" id="b.ACT.13.42">
      <s id="b.ACT.13.42.1">Paiguna judioguna tandarina huasimanda llucshijpi, gentilguna ruganauca shamuj samana punzhai cai shimiunara cuti rimanguíchi, nisha.</s>
     </seg>
     <seg type="verse" id="b.ACT.13.43">
      <s id="b.ACT.13.43.1">Tandarimuj runaunara cachashca huasha, ashca judioguna paiguna yachaira ali catimujgunandi Pablora Bernaberas catinauca.</s>
      <s id="b.ACT.13.43.2">Paigunama shamujgunara camachinauca Diospa gracia ali iyaibi quirisha tianauchu.</s>
     </seg>
     <seg type="verse" id="b.ACT.13.44">
      <s id="b.ACT.13.44.1">Shu samana punzha pactamujpiga, ñacalla entero llacta Diospa shimira uyangaj tandarimunauca.</s>
     </seg>
     <seg type="verse" id="b.ACT.13.45">
      <s id="b.ACT.13.45.1">Judioguna, ashca runauna tandarishcara ricusha, mana munasha piñarinauca.</s>
      <s id="b.ACT.13.45.2">Pablo rimashcara arcanauca, Mana ciertochu, nisha, shinallara paita caminauca.</s>
     </seg>
     <seg type="verse" id="b.ACT.13.46">
      <s id="b.ACT.13.46.1">Shinajpi Pablo Bernabendi mana manzhasha rimanauca: Cierto ministiricami, nisha, Diospa shimira ñaupa cangunama rimangaj; astaumbas canguna mana munasha ichucanguichi; huiñai causaira apingaj mana valijchu anchi nisha iyacanguichi.</s>
      <s id="b.ACT.13.46.2">Chiraigumanda gentílgunama rinchi.</s>
     </seg>
     <seg type="verse" id="b.ACT.13.47">
      <s id="b.ACT.13.47.1">Chasnami Dios ñucanchira mandaca nisha: Gentilgunahuaj canda vela cuenta rashcanimi runaunara quishpichingaj cai pachai puchucai pundagama.</s>
     </seg>
     <seg type="verse" id="b.ACT.13.48">
      <s id="b.ACT.13.48.1">Gentilguna caita uyasha cushiyanauca, Diospa shimira alabanauca.</s>
      <s id="b.ACT.13.48.2">Tucui ahua pachama riña ajguna quirinauca.</s>
     </seg>
     <seg type="verse" id="b.ACT.13.49">
      <s id="b.ACT.13.49.1">Diospa shimi tucui chi parti llactaunai uyarica.</s>
     </seg>
     <seg type="verse" id="b.ACT.13.50">
      <s id="b.ACT.13.50.1">Judioguna ali huarmiunara charij huarmiunandi llacta apuunandi camachinauca Pablora Bernaberas tormendachingajt Paigunara chi llactamanda ichunauca.</s>
     </seg>
     <seg type="verse" id="b.ACT.13.51">
      <s id="b.ACT.13.51.1">Paiguna chaquii llutarij allpara chaquimanda paigunama chausisha, Iconio nishca llactama rinauca.</s>
     </seg>
     <seg type="verse" id="b.ACT.13.52">
      <s id="b.ACT.13.52.1">Quirijgunaga cushihua Santo Espirituhuas undashca anauca.</s>
     </seg>
    </div>
    <div type="chapter" id="b.ACT.14">
     <seg type="verse" id="b.ACT.14.1">
      <s id="b.ACT.14.1.1">Iconio llactai, Pablo Bernabendi judioguna tandarina huasii pariju icunauca.</s>
      <s id="b.ACT.14.1.2">Casnami rimanauca ashca judioguna ashca griegounas quirinauca.</s>
     </seg>
     <seg type="verse" id="b.ACT.14.2">
      <s id="b.ACT.14.2.1">Astaun, mana quirij judioguna gentilgunara turbachinauca uquiunara tormendachingaj.</s>
     </seg>
     <seg type="verse" id="b.ACT.14.3">
      <s id="b.ACT.14.3.1">Shinajpis chi llactai unaira tianauca, mana manzhasha rimasha, Señorbi quirinai samausha.</s>
      <s id="b.ACT.14.3.2">Señor paiguna rimashca ali shimiunara cierto ajta ricuchisha, paiguna maquihua gusto ricurinaunaras munanaita rashcaunaras rarcami.</s>
     </seg>
     <seg type="verse" id="b.ACT.14.4">
      <s id="b.ACT.14.4.1">Chi llactai tiaj runauna ishqui montombi chaupirinauca, shu parti judiogunahua, shu parti cachashca runaunahua.</s>
     </seg>
     <seg type="verse" id="b.ACT.14.5">
      <s id="b.ACT.14.5.1">Judioguna gentilgunandi paiguna apuunahua pariju paigunara camingaj, rumihua shitangaj shamunauca.</s>
     </seg>
     <seg type="verse" id="b.ACT.14.6">
      <s id="b.ACT.14.6.1">Paiguna riparasha miticunauca Listra Derbe nishca Licaonia parti llactaunama.</s>
      <s id="b.ACT.14.6.2">Chi mayan llactaunais purinauca.</s>
     </seg>
     <seg type="verse" id="b.ACT.14.7">
      <s id="b.ACT.14.7.1">Chihui evangelio ali shimira camachinauca.</s>
     </seg>
     <seg type="verse" id="b.ACT.14.8">
      <s id="b.ACT.14.8.1">Shu Listra llactamanda runa paihua mama icsamanda pacha anga chaqui llucshij tiauca; imahoraspas mana puricachu.</s>
     </seg>
     <seg type="verse" id="b.ACT.14.9">
      <s id="b.ACT.14.9.1">Cai runa Pablo rimashcara uyaca.</s>
      <s id="b.ACT.14.9.2">Pablo paita ricusha, pai aliyangaj quirinara ricusha,</s>
     </seg>
     <seg type="verse" id="b.ACT.14.10">
      <s id="b.ACT.14.10.1">shinzhira rimaca: Dirichulla atari camba chaquii.</s>
      <s id="b.ACT.14.10.2">Runa saltasha purica.</s>
     </seg>
     <seg type="verse" id="b.ACT.14.11">
      <s id="b.ACT.14.11.1">Shinajpi runauna Pablo rashcara ricusha, Licaonia shimihua caparinauca: Runasna ricurij diosguna ñucanchima irgumunaushcami, nisha.</s>
     </seg>
     <seg type="verse" id="b.ACT.14.12">
      <s id="b.ACT.14.12.1">Bernabera Júpiter nishca shutichinauca.</s>
      <s id="b.ACT.14.12.2">Pablora, shimira yapa rimaj ajpi, Mercurio nishca shutichinauca.</s>
     </seg>
     <seg type="verse" id="b.ACT.14.13">
      <s id="b.ACT.14.13.1">Jupiterba sacerdote, paihua diosta alabana huasi llacta ñaupajpi tiajpi, punguuna ñaupajma huagraunara sisaunaras apamuca sacrificiora rangaj, paindi runaunandi.</s>
     </seg>
     <seg type="verse" id="b.ACT.14.14">
      <s id="b.ACT.14.14.1">Cachashca runauna Bernabé Pablondi caita uyasha, paiguna churanara lliquisha, runa monton chaupi shunguma caparisha callpanauca:</s>
     </seg>
     <seg type="verse" id="b.ACT.14.15">
      <s id="b.ACT.14.15.1">Runauna, nisha, ¿imamanda casna ranguichi?</s>
      <s id="b.ACT.14.15.2">Nucanchis runallara anchi canguna cuentallara.</s>
      <s id="b.ACT.14.15.3">Cangunara rimanchi cai mana valij samiunaras saquingaj, causaj Diosta quirinauchu.</s>
      <s id="b.ACT.14.15.4">Pai ahua pachara cai pacharas lamarda paigunajpi tucui tiajgunandi rarca.</s>
     </seg>
     <seg type="verse" id="b.ACT.14.16">
      <s id="b.ACT.14.16.1">Pai ñaupa horasgunai tucui runaunara saquishcami paiguna quiquin ñambiunai purrngaj.</s>
     </seg>
     <seg type="verse" id="b.ACT.14.17">
      <s id="b.ACT.14.17.1">Shina rasha Dios paulara shimi illajta mana saquicachu, alira rasha, tamiaunara ahuamanda cachamusha, muyuuna aparina horasgunara cusha, ñucanchira carasha, ñucanchi corazonda cushiyachisha.</s>
     </seg>
     <seg type="verse" id="b.ACT.14.18">
      <s id="b.ACT.14.18.1">Cai shimiunara rimasha, ansalla uyachinauca runauna paigunama sacrificiora ama rangaj.</s>
     </seg>
     <seg type="verse" id="b.ACT.14.19">
      <s id="b.ACT.14.19.1">Shinajpi judioguna Antioquiamandas Iconiomandas shamunauca, runaunara uyachinauca.</s>
      <s id="b.ACT.14.19.2">Pablora rumihua shitasha, llacta ucumanda pajllama aisasha ichunauca, huañushcami nisha iyasha.</s>
     </seg>
     <seg type="verse" id="b.ACT.14.20">
      <s id="b.ACT.14.20.1">Astaun quirijguna paihua muyujta shayanauca.</s>
      <s id="b.ACT.14.20.2">Pai atarisha llactai icuca.</s>
      <s id="b.ACT.14.20.3">Cayandi punzha Bernabehua llucshisha, Derbe llactama rica.</s>
     </seg>
     <seg type="verse" id="b.ACT.14.21">
      <s id="b.ACT.14.21.1">Chi llactai evangelio ali shimira rimanauca.</s>
      <s id="b.ACT.14.21.2">Ashca runauna quirijpi, paigunara yachachinauca.</s>
      <s id="b.ACT.14.21.3">Chimanda Listra, Iconio, Antioquía llactaunama tigranauca.</s>
     </seg>
     <seg type="verse" id="b.ACT.14.22">
      <s id="b.ACT.14.22.1">Quirijgunara cariyachinauca paiguna almai.</s>
      <s id="b.ACT.14.22.2">Camachisha ninauca: Canguna quirinaí ama sambayanguichi.</s>
      <s id="b.ACT.14.22.3">Ashca tormendarinah.ua mimstirin ñucanchi Dios mandana pachai icungaj.</s>
     </seg>
     <seg type="verse" id="b.ACT.14.23">
      <s id="b.ACT.14.23.1">Caran iglesiai ricuj rucuunara ajllanauca.</s>
      <s id="b.ACT.14.23.2">Sasisha Diosta mañanauca, paigunara paiguna quirishca Señorba maquii saquisha.</s>
     </seg>
     <seg type="verse" id="b.ACT.14.24">
      <s id="b.ACT.14.24.1">Pisidia partira pasasha, Pamfilia partima shamunauca.</s>
     </seg>
     <seg type="verse" id="b.ACT.14.25">
      <s id="b.ACT.14.25.1">Perga nishca llactai, Diospa shimira rimashca huasha, Atalia nishca llactama uraira rinauca.</s>
     </seg>
     <seg type="verse" id="b.ACT.14.26">
      <s id="b.ACT.14.26.1">Chimanda lamarda chimbanauca Antioquíama.</s>
      <s id="b.ACT.14.26.2">Chi llactamanda ñaupa punda Diospa gracia ali iyaibi saquishca anauca.</s>
      <s id="b.ACT.14.26.3">Cunaga, paiguna rashcaunara tucuchishca huasha tigramunauca.</s>
     </seg>
     <seg type="verse" id="b.ACT.14.27">
      <s id="b.ACT.14.27.1">Paiguna pactai risha, quirijgunara tandachisha, cuentanauca ima atun ranaunara Dios paigunahua rarca, imasnara gentUgunama quiringaj pungura pascashca aca.</s>
     </seg>
     <seg type="verse" id="b.ACT.14.28">
      <s id="b.ACT.14.28.1">Chihui unaira saquirinauca quirijgunahua.</s>
     </seg>
    </div>
    <div type="chapter" id="b.ACT.15">
     <seg type="verse" id="b.ACT.15.1">
      <s id="b.ACT.15.1.1">Shinajpi huaquin Judeamanda shamujguna uquiunara yachachinauca, nisha: Canguna circuncisionda mana rasha Moisés cushcasna, quishpinara mana ushanguichichu.</s>
     </seg>
     <seg type="verse" id="b.ACT.15.2">
      <s id="b.ACT.15.2.1">Pablo Bernabendi shamujgunahua piñanausha rimananauca.</s>
      <s id="b.ACT.15.2.2">Shinajpi Pablo Bernabendi huaquin quirijgunandi Jerusalenma rinara iyarinauca, chihui tiaj cachashca runaunahua ricuj rucuunahuas cai rimashcara cuentangaj.</s>
     </seg>
     <seg type="verse" id="b.ACT.15.3">
      <s id="b.ACT.15.3.1">Paiguna iglesiamanda quirijguna compañai tucusha, Fenecia Samaria llactaunara pasanauca, gentilguna quirishcara cuentasha.</s>
      <s id="b.ACT.15.3.2">Tucui uquiuna cushiyanauca.</s>
     </seg>
     <seg type="verse" id="b.ACT.15.4">
      <s id="b.ACT.15.4.1">Jerusalenma pactajpi, quirijguna cachashca runaunas ricuj rucuunas paigunara apinauca.</s>
      <s id="b.ACT.15.4.2">Dios tucui paigunahua rashcaunara cuentanauca.</s>
     </seg>
     <seg type="verse" id="b.ACT.15.5">
      <s id="b.ACT.15.5.1">Huaquin quirij fariseoguna rimasha atarinauca, Circuncisionda rana anga, nisha.</s>
      <s id="b.ACT.15.5.2">Shinallara Moisés ley nishca mandashca shimiunara pactachina anga.</s>
     </seg>
     <seg type="verse" id="b.ACT.15.6">
      <s id="b.ACT.15.6.1">Cachashca runauna ricuj rucuunandi tandarinauca cai shimira yachangaj.</s>
     </seg>
     <seg type="verse" id="b.ACT.15.7">
      <s id="b.ACT.15.7.1">Unai cuentanaushca huasha, Pedro atarisha paigunara rimaca: Runauna, uquiuna, nisha, canguna ali yachanguichi imasnara unai Dios ñucara ajllaca gentilguna ñuca shimimanda Diospa evangelio ali shimira uyanauchu, quirinauchu.</s>
     </seg>
     <seg type="verse" id="b.ACT.15.8">
      <s id="b.ACT.15.8.1">Corazongunara ricuj Dios, paiguna quirishcara ricsisha, Santo Espiritura paigunama cuca, ñucanchima cushcasna.</s>
     </seg>
     <seg type="verse" id="b.ACT.15.9">
      <s id="b.ACT.15.9.1">Ñucanchimanda gentilgunara mana chicanyachicachu, quirishcamanda paiguna shungura pichasha.</s>
     </seg>
     <seg type="verse" id="b.ACT.15.10">
      <s id="b.ACT.15.10.1">Cunaga ¿imamanda Diosta tentanguichi, quirijgunara tormendosta apachisha, ñucanchi yayauna ñucanchindi mana ushashcara apachisha nisha?</s>
     </seg>
     <seg type="verse" id="b.ACT.15.11">
      <s id="b.ACT.15.11.1">Astaumbas Señor Jesuspa gracia ali iyaimanda, ñucanchi paigunasna quishpishun.</s>
     </seg>
     <seg type="verse" id="b.ACT.15.12">
      <s id="b.ACT.15.12.1">Shinajpi tucui tandarijguna chunllayasha uyanauca.</s>
      <s id="b.ACT.15.12.2">Bernabé Pablondi cuentanauca imasna gentilguna llactaunai Dios paiguna maquimanda gusto ricurinaunaras munanaita rashcaunaras rarca.</s>
     </seg>
     <seg type="verse" id="b.ACT.15.13">
      <s id="b.ACT.15.13.1">Paiguna rimai pasajpi, Jacobo cutipaca, nisha: Runauna, uquiuna, uyahuaichi.</s>
     </seg>
     <seg type="verse" id="b.ACT.15.14">
      <s id="b.ACT.15.14.1">Simón cuentaca imasna Dios gentilgunara ñaupa bendiciaca, paigunamanda runaunara ajllasha paihua shutira alabangaj.</s>
     </seg>
     <seg type="verse" id="b.ACT.15.15">
      <s id="b.ACT.15.15.1">Casnami rimanauca Diosmanda rimajguna, paiguna quillcashcasna:</s>
     </seg>
     <seg type="verse" id="b.ACT.15.16">
      <s id="b.ACT.15.16.1">Caigunamanda huasha ñuca tigramusha; Davidpa huasira urmashca ajta cuti shayachisha.</s>
      <s id="b.ACT.15.16.2">Tularishcaunara alichishami; cutillara sicachishami,</s>
     </seg>
     <seg type="verse" id="b.ACT.15.17">
      <s id="b.ACT.15.17.1">tucui puchuj runauna Diosta mascanauchu; tucui gentilgunandi, maicambas ñuca shutihua shutichishcauna.</s>
     </seg>
     <seg type="verse" id="b.ACT.15.18">
      <s id="b.ACT.15.18.1">Casnami Señor nin; cai tucuira yachachishcami callari horasmanda pacha.</s>
     </seg>
     <seg type="verse" id="b.ACT.15.19">
      <s id="b.ACT.15.19.1">Chiraigumanda casna iyauni, gentilgunamanda Diosta quirijgunara ama turbachingaj.</s>
     </seg>
     <seg type="verse" id="b.ACT.15.20">
      <s id="b.ACT.15.20.1">Astaumbas quillcashunchi: Idolo nishca runa rashca diosgunamanda anzhurinauchu, shujhua tacarinamandas; shinallara yahuaryuj aicharas, yahuardas ama micunauchu.</s>
     </seg>
     <seg type="verse" id="b.ACT.15.21">
      <s id="b.ACT.15.21.1">Ñaupa horasmanda, Moisés pai camachishca shimira rimajgunara caran llactai charin judioguna tandarina huasiunai, chihui caran samana punzha pai rimashcara ricusha rimanaun.</s>
     </seg>
     <seg type="verse" id="b.ACT.15.22">
      <s id="b.ACT.15.22.1">Shinajpi cachashca runauna, ricuj rucuuna, tucui tandarishca quirijgunandi alimi ninauca paigunamanda huaquin runaunara ajllangaj, Pablohua Bernabehuas Antioquíama cachangaj.</s>
      <s id="b.ACT.15.22.2">Judas Barsabás nishcara Silas nishcandi ajllanauca, uquiunamanda atunguna asha.</s>
     </seg>
     <seg type="verse" id="b.ACT.15.23">
      <s id="b.ACT.15.23.1">Casna nisha quillcashun, paigunahua cachangaj: Señor cachashca runauna, ricuj rucuunandi, uquiunandi, gentilgunamanda uquiunara saluranchi, Antioquía, Siria, Cilicia nishca partiunai tiajgunara.</s>
     </seg>
     <seg type="verse" id="b.ACT.15.24">
      <s id="b.ACT.15.24.1">Uyashcanchi imasna huaquin ñucanchimanda llucshijguna cangunara tormendachinaushca, canguna almara llaquichisha: Circuncisionda rana anguichi, nisha, ley shimira huacachingajpas.</s>
      <s id="b.ACT.15.24.2">Ñucanchi casna rimajgunara mana cachacanchichu.</s>
     </seg>
     <seg type="verse" id="b.ACT.15.25">
      <s id="b.ACT.15.25.1">Ñucanchi tucui shu iyarishcallai pactasha, iyaríshcanchi runaunara ajllangaj cangunama cachangaj, ñucanchi llaquishca Bernabehuas Pablohuas compañangaj.</s>
     </seg>
     <seg type="verse" id="b.ACT.15.26">
      <s id="b.ACT.15.26.1">Cai runauna paiguna causaira churanaushcami Señor Jesucristo shutira llaquishcamanda.</s>
     </seg>
     <seg type="verse" id="b.ACT.15.27">
      <s id="b.ACT.15.27.1">Shinajpi Judastas Silastas cachanchi, paiguna shimimanda cai shimiunara rimasha cangunara uyachinaungami.</s>
     </seg>
     <seg type="verse" id="b.ACT.15.28">
      <s id="b.ACT.15.28.1">Alimi yachin Santo Espirituma ñucanchimas cangunara ama mas mandangaj.</s>
      <s id="b.ACT.15.28.2">Cai mandashcaunallara ministirin:</s>
     </seg>
     <seg type="verse" id="b.ACT.15.29">
      <s id="b.ACT.15.29.1">Runa rashca diosgunama sacrificioi ricuchishca aichara ama micuichi.</s>
      <s id="b.ACT.15.29.2">Yahuardas, yahuaryuj aicharas ama micuichi.</s>
      <s id="b.ACT.15.29.3">Shujhua tacarinaras saquinguichi.</s>
      <s id="b.ACT.15.29.4">Caigunara pactachisha, alimi anguichi.</s>
      <s id="b.ACT.15.29.5">Ali pasanguichi.</s>
     </seg>
     <seg type="verse" id="b.ACT.15.30">
      <s id="b.ACT.15.30.1">Shinajpi paiguna cacharishca asha, Antioquíama rinauca.</s>
      <s id="b.ACT.15.30.2">Tucui quirijgunara tandachisha quillcara cunauca.</s>
     </seg>
     <seg type="verse" id="b.ACT.15.31">
      <s id="b.ACT.15.31.1">Paiguna caita ricusha cushiyanauca, quillcashcamanda.</s>
     </seg>
     <seg type="verse" id="b.ACT.15.32">
      <s id="b.ACT.15.32.1">Judas Silasndi shinallara Diosmanda rimajguna asha, uquiunara cariyachinauca, shinzhiyachinauca, ashca shimiunara rimasha.</s>
     </seg>
     <seg type="verse" id="b.ACT.15.33">
      <s id="b.ACT.15.33.1">Chihui unai tiashca huasha, uquiunamanda cushihua dispirisha paigunara cachajgunama tigranauca.</s>
     </seg>
     <seg type="verse" id="b.ACT.15.34">
      <s id="b.ACT.15.34.1">Astaun Süas chihui saquirinara alimi iyarica.</s>
     </seg>
     <seg type="verse" id="b.ACT.15.35">
      <s id="b.ACT.15.35.1">Pablo Bernabehua Antioquía llactai tianauca, Señorba shimira yachachisha.</s>
      <s id="b.ACT.15.35.2">Shujgunandi evangelio ali shimira camachinauca.</s>
     </seg>
     <seg type="verse" id="b.ACT.15.36">
      <s id="b.ACT.15.36.1">Ansa punzha pasashca huasha, Pablo Bernabera nica: Acu, ricui rishun uquiunara tucui ñucanchi Diospa shimira camachisha pasamushca llactaunai, paiguna imasna ashcara yachangaj.</s>
     </seg>
     <seg type="verse" id="b.ACT.15.37">
      <s id="b.ACT.15.37.1">Juanda, paiguna Marcos nishcara, Bernabé paihua pariju pushanara munaca.</s>
     </seg>
     <seg type="verse" id="b.ACT.15.38">
      <s id="b.ACT.15.38.1">Astaun Pablo Marcosda paihua pushanara mana munacachu, Marcos paigunamanda Pamfilia llactai anzhurishcamanda, Diosta sirvinama mana catishcamanda.</s>
     </seg>
     <seg type="verse" id="b.ACT.15.39">
      <s id="b.ACT.15.39.1">Paigunapura mana ali tucusha, paigunapuramanda anzhurinauca.</s>
      <s id="b.ACT.15.39.2">Bernabé Marcosda pushasha, Chipre islama chimbaca.</s>
     </seg>
     <seg type="verse" id="b.ACT.15.40">
      <s id="b.ACT.15.40.1">Pablo Silasta ajllasha llucshisha rica, uquiuna paita Señorba gracia ali iyaibi saquisha.</s>
     </seg>
     <seg type="verse" id="b.ACT.15.41">
      <s id="b.ACT.15.41.1">Siria Cilicia partiunai purinauca iglesiaunara cariyachisha.</s>
     </seg>
    </div>
    <div type="chapter" id="b.ACT.16">
     <seg type="verse" id="b.ACT.16.1">
      <s id="b.ACT.16.1.1">Chimanda huasha, Derbe Listra llactaunama pactamunauca.</s>
      <s id="b.ACT.16.1.2">Chihui shu Timoteo nishca quirij runa tiauca, paihua mama quirij judio huarmi, paihua yaya griego nishca runami.</s>
     </seg>
     <seg type="verse" id="b.ACT.16.2">
      <s id="b.ACT.16.2.1">Cai Timoteomanda Listra Iconio llactaunai tiaj uquiuna alira rimanauca.</s>
     </seg>
     <seg type="verse" id="b.ACT.16.3">
      <s id="b.ACT.16.3.1">Caita Pablo munaca paihua pariju ringaj.</s>
      <s id="b.ACT.16.3.2">Chi partii tiaj judioguna ama tormendachinauchu, paita circuncisionda rarca.</s>
      <s id="b.ACT.16.3.3">Paihua yaya griego ajta tucui runauna yachanauca.</s>
     </seg>
     <seg type="verse" id="b.ACT.16.4">
      <s id="b.ACT.16.4.1">Llactaunara pasausha mandashcaunara huacachingaj rimanauca, imasna cachashca runauna rucuunandi Jerusalembi rimashcara.</s>
     </seg>
     <seg type="verse" id="b.ACT.16.5">
      <s id="b.ACT.16.5.1">Shinasha iglesiauna cariyachishca anauca paiguna quiriushcai.</s>
      <s id="b.ACT.16.5.2">Caran punzha yaparinauca.</s>
     </seg>
     <seg type="verse" id="b.ACT.16.6">
      <s id="b.ACT.16.6.1">Frigia nishca, Galacia nishca partiunara pasasha, Santo Espíritu: Ama rimaichi Asia nishca partii, nisha rimaca.</s>
     </seg>
     <seg type="verse" id="b.ACT.16.7">
      <s id="b.ACT.16.7.1">Misia nishca partima pactamujpi, Bitinia nishca partima risha iyarinauca, astaumbas Espíritu mana lugarda cucachu.</s>
     </seg>
     <seg type="verse" id="b.ACT.16.8">
      <s id="b.ACT.16.8.1">Misia nishca partira pasasha, Troas nishca llactama irgunauca.</s>
     </seg>
     <seg type="verse" id="b.ACT.16.9">
      <s id="b.ACT.16.9.1">Pablo tuta nuspaibi casna ricuca: shu Macedonia partimanda runa paihua ñaupajpi shayarisha paita nica: Macedoniama shami, yanapahuai, nisha ñucanchira rugaca.</s>
     </seg>
     <seg type="verse" id="b.ACT.16.10">
      <s id="b.ACT.16.10.1">Tuta nuspaibi ricushca huasha, chi ratollaira Macedoniama rinara iyaricanchi.</s>
      <s id="b.ACT.16.10.2">Cierto pacha Dios cayanmi nisha iyacanchí, chihui evangelio ali shimira yachachingaj.</s>
     </seg>
     <seg type="verse" id="b.ACT.16.11">
      <s id="b.ACT.16.11.1">Troasmanda risha, pitijta shamucanchi Samotracia nishca islama.</s>
      <s id="b.ACT.16.11.2">Cayandi punzha Neápolis llactama pactamucanchi.</s>
     </seg>
     <seg type="verse" id="b.ACT.16.12">
      <s id="b.ACT.16.12.1">Chimanda Filipos llactama shamucanchi, Macedonia parti gobierno llacta aca.</s>
      <s id="b.ACT.16.12.2">Chi Filipos shu colonia nishca llacta aca.</s>
      <s id="b.ACT.16.12.3">Chi llactaiga unailla tiacanchi.</s>
     </seg>
     <seg type="verse" id="b.ACT.16.13">
      <s id="b.ACT.16.13.1">Shu samana punzhai llacta pungumanda llucshisha, yacu mayambi Diosta mañana pambama ricanchi.</s>
      <s id="b.ACT.16.13.2">Tiarisha chihui tandarimuj huarmiunara rimacanchi.</s>
     </seg>
     <seg type="verse" id="b.ACT.16.14">
      <s id="b.ACT.16.14.1">Shinajpi shu Lidia nishca huarmi, Tiatira llactamanda puca llachapara catuj, Diosta adoraj asha, uyauca.</s>
      <s id="b.ACT.16.14.2">Dios paihua shungura pascaca, Pablo rimashcara ali intindingaj.</s>
     </seg>
     <seg type="verse" id="b.ACT.16.15">
      <s id="b.ACT.16.15.1">Pai bautisarishca huasha paihua aillundi, ñucanchira rugaca, casna nisha: Canguna ñucara Señorbi ali quirijmi nisha iyasha, ñuca huasii icuichi, samaichi.</s>
      <s id="b.ACT.16.15.2">Ñucanchira ashcara rugacami tiangaj.</s>
     </seg>
     <seg type="verse" id="b.ACT.16.16">
      <s id="b.ACT.16.16.1">Ñucanchi Diosta mañangaj riushcai, shu malta huarmi tupaj shamuca, shu supai apishca yachaj huarmi.</s>
      <s id="b.ACT.16.16.2">Paihua patrongunama ashcara ganachica pai rimashcaunamanda.</s>
     </seg>
     <seg type="verse" id="b.ACT.16.17">
      <s id="b.ACT.16.17.1">Cai huarmi Pabloras ñucanchiras caticami, caparisha: Cai runauna ahua pacha Diosta sirvijgunami, nica, quishpina nambira yachachinaun.</s>
     </seg>
     <seg type="verse" id="b.ACT.16.18">
      <s id="b.ACT.16.18.1">Shina rarca ashca punzhagama.</s>
      <s id="b.ACT.16.18.2">Astaun Pablo, mana munasha, voltiarisha, supaira rimaca: Jesucristo shutii canda nini, llucshi cai huarmimanda.</s>
      <s id="b.ACT.16.18.3">Chi ratollai llucshica.</s>
     </seg>
     <seg type="verse" id="b.ACT.16.19">
      <s id="b.ACT.16.19.1">Paihua patrongunaga ganachij supai llucshishcara ricusha, Pabloras Silasdas apinauca, pulasama apuuna ñaupajma pushanauca.</s>
     </seg>
     <seg type="verse" id="b.ACT.16.20">
      <s id="b.ACT.16.20.1">Patronguna cai runaunara apuunama ricuchinauca: Cai runauna judioguna ashallara entero llactara nuspachinaun, ninauca.</s>
     </seg>
     <seg type="verse" id="b.ACT.16.21">
      <s id="b.ACT.16.21.1">Paiguna yachachishcara mana uyanachu mana ranachu, ñucanchiga Romano nishca runauna asha.</s>
     </seg>
     <seg type="verse" id="b.ACT.16.22">
      <s id="b.ACT.16.22.1">Llactai tiaj runauna gun tandarinauca.</s>
      <s id="b.ACT.16.22.2">Apuuna paiguna churanara lliquinauca.</s>
      <s id="b.ACT.16.22.3">Pablounara caspiunahua livachingaj mandanauca.</s>
     </seg>
     <seg type="verse" id="b.ACT.16.23">
      <s id="b.ACT.16.23.1">Paigunara ashcara livachishca huasha chonda cularbi ishcanauca, chonda cularda cuiraj ali ricuchu nisha.</s>
     </seg>
     <seg type="verse" id="b.ACT.16.24">
      <s id="b.ACT.16.24.1">Pai cai mandashcara uyasha, paigunara huasha tapa ucuma ishcaca.</s>
      <s id="b.ACT.16.24.2">Paiguna chaquiunara sepoi apichica.</s>
     </seg>
     <seg type="verse" id="b.ACT.16.25">
      <s id="b.ACT.16.25.1">Chaupi tutai Pablo Silasndi Diosta mañanauca shinallara cantanauca.</s>
      <s id="b.ACT.16.25.2">Paigunahua pariju ishcashca runaunas uyanaucami.</s>
     </seg>
     <seg type="verse" id="b.ACT.16.26">
      <s id="b.ACT.16.26.1">Shinajpi cungaimanda allpa shinzhira cuyuca; shinarasha chonda cular shayachishca rumiuna cuyunauca.</s>
      <s id="b.ACT.16.26.2">Chi ratollai tucui punguuna pascarinauca, tucui runaunara huatashca cadenauna pitirisha urmanaucami.</s>
     </seg>
     <seg type="verse" id="b.ACT.16.27">
      <s id="b.ACT.16.27.1">Chonda cular cuiraj runa lliccharisha, chonda cular punguuna pascarishcara ricuca.</s>
      <s id="b.ACT.16.27.2">Paihua esparara llucchisha, paillara huañungarauca, ishcashca runauna miticunaushca anga iyasha.</s>
     </seg>
     <seg type="verse" id="b.ACT.16.28">
      <s id="b.ACT.16.28.1">Pabloga shinzhira caparisha nica: Huañunara ama iyaichu, tucui caillai manchi.</s>
     </seg>
     <seg type="verse" id="b.ACT.16.29">
      <s id="b.ACT.16.29.1">Cuiraj runa velara mañasha, ucuma icuca, manzharisha Pablo Silaspa chaquii tuama urmaca.</s>
     </seg>
     <seg type="verse" id="b.ACT.16.30">
      <s id="b.ACT.16.30.1">Paigunara canzhama lucchisha tapuca: Señores, nisha, ¿Imara ranara ministini ñuca quishpingaj?</s>
     </seg>
     <seg type="verse" id="b.ACT.16.31">
      <s id="b.ACT.16.31.1">Paiguna ninauca: Señor Jesucristoi quiri, quirisha quishpi tucungui, shinallara camba aillus.</s>
     </seg>
     <seg type="verse" id="b.ACT.16.32">
      <s id="b.ACT.16.32.1">Shina rasha Diospa shimira rimanauca, paita paihua huasii tiajgunandi.</s>
     </seg>
     <seg type="verse" id="b.ACT.16.33">
      <s id="b.ACT.16.33.1">Chi tuta horasllaira paigunara pushasha, chugrichishcaunara maillaca.</s>
      <s id="b.ACT.16.33.2">Chi ratollai bautisaricami, pai tucui paihua huasii tiajgunandi.</s>
     </seg>
     <seg type="verse" id="b.ACT.16.34">
      <s id="b.ACT.16.34.1">Paigunara paihua huasima pushasha micunara caraca.</s>
      <s id="b.ACT.16.34.2">Shinallara cushiyanauca pais tucui paihua huasü tiajgunandi Diospi quirishcamanda.</s>
     </seg>
     <seg type="verse" id="b.ACT.16.35">
      <s id="b.ACT.16.35.1">Punzhayashcai apuuna soldarounara cachanauca: Chi runaunara cacharinauchu, nisha.</s>
     </seg>
     <seg type="verse" id="b.ACT.16.36">
      <s id="b.ACT.16.36.1">Chonda cularda cuiraj runa Pablora cuentaca: Apuuna cangunara cacharingaj cachamunaushca, nisha.</s>
      <s id="b.ACT.16.36.2">Shinajpi llucshichi, cushihua richi.</s>
     </seg>
     <seg type="verse" id="b.ACT.16.37">
      <s id="b.ACT.16.37.1">Shinajpi Pablo paigunara nica: Tucuihua ñaupajpi mana taripasha ñucanchira Uvachinaucami, Romanosguna ashallara.</s>
      <s id="b.ACT.16.37.2">Maspas ñucanchira chonda cularbi ishcahuanauca.</s>
      <s id="b.ACT.16.37.3">Cuna randi, ñucanchira pacalla llucchina munanaun.</s>
      <s id="b.ACT.16.37.4">Mana pacha.</s>
      <s id="b.ACT.16.37.5">Paigunallara shamunauchu ñucanchira llucchingaj.</s>
     </seg>
     <seg type="verse" id="b.ACT.16.38">
      <s id="b.ACT.16.38.1">Soldarouna tigrasha apuunama cai shimunara rimai rinauca.</s>
      <s id="b.ACT.16.38.2">Paiguna cai runauna Romanosguna ajgunara uyasha manzharinauca.</s>
     </seg>
     <seg type="verse" id="b.ACT.16.39">
      <s id="b.ACT.16.39.1">Shamusha ruganauca.</s>
      <s id="b.ACT.16.39.2">Pablounara chonda cularmanda llucchisha llactamanda llucshingaj rimanauca.</s>
     </seg>
     <seg type="verse" id="b.ACT.16.40">
      <s id="b.ACT.16.40.1">Shina rasha, chonda cularmanda llucshisha, Lidia huasii icunauca.</s>
      <s id="b.ACT.16.40.2">Uquiunara ricusha, paigunara cushiyachinauca.</s>
      <s id="b.ACT.16.40.3">Chi huasha rinauca.</s>
     </seg>
    </div>
    <div type="chapter" id="b.ACT.17">
     <seg type="verse" id="b.ACT.17.1">
      <s id="b.ACT.17.1.1">Amfípolis Apolonia nishca llactaunara pasasha, Tesalónica nishca llactama pactanauca.</s>
      <s id="b.ACT.17.1.2">Chihui shu judioguna tandarina huasi tiaca.</s>
     </seg>
     <seg type="verse" id="b.ACT.17.2">
      <s id="b.ACT.17.2.1">Pablo paihua yachaira rasha paigunajma rica.</s>
      <s id="b.ACT.17.2.2">Quinsa samana punzhara Diospa shimimanda paigunahua rimaca.</s>
     </seg>
     <seg type="verse" id="b.ACT.17.3">
      <s id="b.ACT.17.3.1">Quillcashcaunamanda ricuchisha yachachica imasnara Cristo tormendarina aca, huañushcaunamandas causarina aca.</s>
      <s id="b.ACT.17.3.2">Pablo nica: Cai ñuca cangunama rimaushca Jesús quiquin Cristomi.</s>
     </seg>
     <seg type="verse" id="b.ACT.17.4">
      <s id="b.ACT.17.4.1">Paigunamanda huaquinguna quirinauca, Pablohua Silashuas llutarinauca, ashca Diosta llaquij griegounandi, valij huarmiunandis mana ansallauna.</s>
     </seg>
     <seg type="verse" id="b.ACT.17.5">
      <s id="b.ACT.17.5.1">Shinajpi mana quirij judioguna piñarisha, paigunahua pariju huaquin quilla runaunara manali runaunaras tandachinauca.</s>
      <s id="b.ACT.17.5.2">Entero llactara nuspachinauca.</s>
      <s id="b.ACT.17.5.3">Jasomba huasima shamunauca macanungaj.</s>
      <s id="b.ACT.17.5.4">Pablora Silasdas llucchinara munanauca runaunajma.</s>
     </seg>
     <seg type="verse" id="b.ACT.17.6">
      <s id="b.ACT.17.6.1">Astaumbas, paigunara mana tupasha, Jasonda huaquin quirij uquiunandi apuunajma aisasha pushanauca, caparisha: Cai runauna entero cai pachara tormendachijguna caimas shamunaushca, ninauca.</s>
     </seg>
     <seg type="verse" id="b.ACT.17.7">
      <s id="b.ACT.17.7.1">Jasón cai runaunara apishcami.</s>
      <s id="b.ACT.17.7.2">Tucui caiguna, César mandashcaunara mana pactachinaun, shu rey apu tiaunmi ninaun, Jesús nishca.</s>
     </seg>
     <seg type="verse" id="b.ACT.17.8">
      <s id="b.ACT.17.8.1">Judioguna runaunara apuunaras nuspachinauca, cai shimiunara uyajpi.</s>
     </seg>
     <seg type="verse" id="b.ACT.17.9">
      <s id="b.ACT.17.9.1">Jasón shujgunandi, shimira cushca huasha cachari tucunauca.</s>
     </seg>
     <seg type="verse" id="b.ACT.17.10">
      <s id="b.ACT.17.10.1">Uquiuna dsaslla, chi tutallaira, Pablora Silasdas Berea llactama cachanauca.</s>
      <s id="b.ACT.17.10.2">Paiguna pactai risha judioguna tandarina huasima icunauca.</s>
     </seg>
     <seg type="verse" id="b.ACT.17.11">
      <s id="b.ACT.17.11.1">Caiguna Tesalonicaunamanda yali valijguna anauca.</s>
      <s id="b.ACT.17.11.2">Ali shunguhua shimira uyanauca.</s>
      <s id="b.ACT.17.11.3">Caran punzha Quillcashcaunara ricunauca, cai shimiuna alichu manzhu ali nisha.</s>
     </seg>
     <seg type="verse" id="b.ACT.17.12">
      <s id="b.ACT.17.12.1">Shinajpi paigunamanda ashcauna quirinauca, valij griego huarmiunas, mana ansalla cariunas.</s>
     </seg>
     <seg type="verse" id="b.ACT.17.13">
      <s id="b.ACT.17.13.1">Tesalonicamanda judioguna uyanauca imasna Berea llactais Pablo Diospa shimira rimashca aca.</s>
      <s id="b.ACT.17.13.2">Chimas risha entero llactara nuspachigrinauca.</s>
     </seg>
     <seg type="verse" id="b.ACT.17.14">
      <s id="b.ACT.17.14.1">Chi ratollaira uquiuna Pablora lamar partima cachanauca.</s>
      <s id="b.ACT.17.14.2">Silas Timoteo chillai saquirinauca.</s>
     </seg>
     <seg type="verse" id="b.ACT.17.15">
      <s id="b.ACT.17.15.1">Pablora pushajguna Atenas llactagama paita pushanauca.</s>
      <s id="b.ACT.17.15.2">Pablo shimira cachaca Süasma Timoteomas uctalla shamunauchu, nisha.</s>
      <s id="b.ACT.17.15.3">Runauna caita uyasha rinauca.</s>
     </seg>
     <seg type="verse" id="b.ACT.17.16">
      <s id="b.ACT.17.16.1">Pablo Atenas llactai paigunara chapausha, yapa llaquiricami paihua almai, runa rashca diosgunara tucui partii ricusha.</s>
     </seg>
     <seg type="verse" id="b.ACT.17.17">
      <s id="b.ACT.17.17.1">Shinajpi judioguna tandarina huasii rimaca, judiogunahua Diosta llaquijgunahuas.</s>
      <s id="b.ACT.17.17.2">Shinallara pulasai caran punzha tuparijgunahua rimaca.</s>
     </seg>
     <seg type="verse" id="b.ACT.17.18">
      <s id="b.ACT.17.18.1">Huaquin yachajguna paihua rimanauca.</s>
      <s id="b.ACT.17.18.2">Huaquinguna ninauca: ¿Imara nin cai shimisapa?</s>
      <s id="b.ACT.17.18.3">Shujguna ninauca: Pai carumanda supaiguna shutira camachisha shamun, yachin, pai Jesuspa evangelio ali shimiras causarinaras rimashcamanda.</s>
     </seg>
     <seg type="verse" id="b.ACT.17.19">
      <s id="b.ACT.17.19.1">Runauna Pablora apisha, paita Areópago nishca pulasama pushanauca, shina nisha: ¿Ushanchichu uyangaj can rimaushca mushuj yachachishcara?</s>
     </seg>
     <seg type="verse" id="b.ACT.17.20">
      <s id="b.ACT.17.20.1">Ñucanchi mana uyaushca shimira rimaj shamungui.</s>
      <s id="b.ACT.17.20.2">Caita yachashun ninchi imara nin.</s>
     </seg>
     <seg type="verse" id="b.ACT.17.21">
      <s id="b.ACT.17.21.1">Tucui Atenas llactai causajgunas carumanda shamusha tiajgunas ima mushuj shimillara uyanaras rimanaras munanauca.</s>
     </seg>
     <seg type="verse" id="b.ACT.17.22">
      <s id="b.ACT.17.22.1">Shinajpi Pablo Areópago nishca pulasai shayarisha nica: Atenas runauna, canguna diosgunara yapa alabaisiqui ajgunara ricuni.</s>
     </seg>
     <seg type="verse" id="b.ACT.17.23">
      <s id="b.ACT.17.23.1">Nambira pasausha, canguna alabaushcaunara ricucani.</s>
      <s id="b.ACT.17.23.2">Shu altar nishcara tupacani casna quillcashcahua: Mana ricsishca Dios, nisha.</s>
      <s id="b.ACT.17.23.3">Cai Diosta canguna mana ricsisha alabajpi, caita cangunara rimauni.</s>
     </seg>
     <seg type="verse" id="b.ACT.17.24">
      <s id="b.ACT.17.24.1">Cai pachara raj Dios, tucui chihui tiajgunaras iñachij, pai ahua pacha cai pacha Dios asha, maquihua rashca huasiunai mana causaunzhu.</s>
     </seg>
     <seg type="verse" id="b.ACT.17.25">
      <s id="b.ACT.17.25.1">Runa maquimanda mana sirvi tucun, pai imaras ministiujsna.</s>
      <s id="b.ACT.17.25.2">Pai tucuima causairas samairas tucui imaras cun.</s>
     </seg>
     <seg type="verse" id="b.ACT.17.26">
      <s id="b.ACT.17.26.1">Shu yahuarmandalla tucui runara iñachicami, entero cai pachai causanauchu.</s>
      <s id="b.ACT.17.26.2">Paiguna causana punzhaunaras allpaunaras ñaupa horasmanda pacha cushcami.</s>
     </seg>
     <seg type="verse" id="b.ACT.17.27">
      <s id="b.ACT.17.27.1">Shinajpi runauna Diosta mascanauchu imasna tonois rasha tupanauchu.</s>
      <s id="b.ACT.17.27.2">Cierto pacha caran ñucanchimanda pai mana caruichu.</s>
     </seg>
     <seg type="verse" id="b.ACT.17.28">
      <s id="b.ACT.17.28.1">Paihuajpi causanchi, purinchi, tiaunchi; imasna huaquinguna canguna quiquin rimajguna rimashcasna: Ñucanchis paimanda mirajguna manchi.</s>
     </seg>
     <seg type="verse" id="b.ACT.17.29">
      <s id="b.ACT.17.29.1">Diospajmanda miraiguna asha, Diosta curihua cullquihua rumihua rashca samira ama iyashunchi, runa iyaushca samira.</s>
     </seg>
     <seg type="verse" id="b.ACT.17.30">
      <s id="b.ACT.17.30.1">Dios cai iyai illaj horasgunara mana riparasha, cuna mandan tucui runaunara tucui partiunai arrepentirinauchu.</s>
     </seg>
     <seg type="verse" id="b.ACT.17.31">
      <s id="b.ACT.17.31.1">Chimandami shu punzhara cushca, pai ajllashca Runa ali shunguhua cai pachara taripangaj.</s>
      <s id="b.ACT.17.31.2">Cai tucui cierto ajta tucui runaunama ricuchingaj cai Ruñara huañushcaunamanda causachica.</s>
     </seg>
     <seg type="verse" id="b.ACT.17.32">
      <s id="b.ACT.17.32.1">Huañushca runauna causarinara uyasha, huaquinguna burlanauca; shujguna ninauca: Caimanda canda uyashun cutillara.</s>
     </seg>
     <seg type="verse" id="b.ACT.17.33">
      <s id="b.ACT.17.33.1">Shinajpi Pablo paigunajmanda llucshica.</s>
     </seg>
     <seg type="verse" id="b.ACT.17.34">
      <s id="b.ACT.17.34.1">Huaquinguna quirinauca.</s>
      <s id="b.ACT.17.34.2">Pablohua llutarinauca.</s>
      <s id="b.ACT.17.34.3">Chigunamanda Dionisio nishca Areópago runa aca, shu Dámaris nishca huarmindi, shujgunandi.</s>
     </seg>
    </div>
    <div type="chapter" id="b.ACT.18">
     <seg type="verse" id="b.ACT.18.1">
      <s id="b.ACT.18.1.1">Caimanda huasha Pablo Atenasmanda llucshisha Corinto llactama rica.</s>
     </seg>
     <seg type="verse" id="b.ACT.18.2">
      <s id="b.ACT.18.2.1">Shu Pontomanda judio runara tupaca, paihua shuti Aquila, Italia llactamanda mushuj pactamuj, paihua huarmi Priscilandi.</s>
      <s id="b.ACT.18.2.2">Claudio atun rey apu tucui judioguna Roma llactamanda llucshinauchu nisha mandaca.</s>
      <s id="b.ACT.18.2.3">Pablo paigunahua llutarica.</s>
     </seg>
     <seg type="verse" id="b.ACT.18.3">
      <s id="b.ACT.18.3.1">Pablo paiguna tarabana samira yachaj asha, paigunahua causaca.</s>
      <s id="b.ACT.18.3.2">Pariju tarabanauca, carpa huasira rajguna aca.</s>
     </seg>
     <seg type="verse" id="b.ACT.18.4">
      <s id="b.ACT.18.4.1">Tucui samana punzhaunai tandarina huasii judiogunahua griegounahua rimananauca.</s>
     </seg>
     <seg type="verse" id="b.ACT.18.5">
      <s id="b.ACT.18.5.1">Silas Timoteo Macedoniamanda shamushcai, Pablo entero munaihua Diospa shimira camachiuca, judiogunara yachachisha: Cai Jesús cierto Cristomi nisha.</s>
     </seg>
     <seg type="verse" id="b.ACT.18.6">
      <s id="b.ACT.18.6.1">Judioguna uyanara mana munanauca, Diosta camisha caparinauca.</s>
      <s id="b.ACT.18.6.2">Chiraigumanda Pablo paihua churanara chausisha nica: Canguna yahuar canguna uma ahuai tiachu; ñuca ima causaras mana charinichu.</s>
      <s id="b.ACT.18.6.3">Cunamanda gentilgunajma risha.</s>
     </seg>
     <seg type="verse" id="b.ACT.18.7">
      <s id="b.ACT.18.7.1">Chimanda llucshisha Justo nishca runa huasima rica, cai Justo Diosta llaquij aca.</s>
      <s id="b.ACT.18.7.2">Paihua huasi judioguna tandarina huasi rayai tiaca.</s>
     </seg>
     <seg type="verse" id="b.ACT.18.8">
      <s id="b.ACT.18.8.1">Crispo nishca, judioguna tandarina huasi apu, paihua aillundi Jesuspi quirinauca.</s>
      <s id="b.ACT.18.8.2">Shinallara Corinto llactamanda ashcauna uyasha quirinauca, bautisarinauca.</s>
     </seg>
     <seg type="verse" id="b.ACT.18.9">
      <s id="b.ACT.18.9.1">Shinajpi Dios Pablora nuspaibi rimaca: Ama manzhaichu, nisha.</s>
      <s id="b.ACT.18.9.2">Rimailla, ama chunllayaichu.</s>
     </seg>
     <seg type="verse" id="b.ACT.18.10">
      <s id="b.ACT.18.10.1">Astaunga ñuca canhua tiauni.</s>
      <s id="b.ACT.18.10.2">Pihuas canda mana huajlichíngachu.</s>
      <s id="b.ACT.18.10.3">Cai llactai ñucara quiringaraujgunara ashcara charini.</s>
     </seg>
     <seg type="verse" id="b.ACT.18.11">
      <s id="b.ACT.18.11.1">Chihui unaiyaca shu huata socta quüla tupura, Diospa shimira paigunara yachachisha.</s>
     </seg>
     <seg type="verse" id="b.ACT.18.12">
      <s id="b.ACT.18.12.1">Galión nishca Acaya partimanda apu ajpi, judioguna atarisha gun tandarinauca.</s>
      <s id="b.ACT.18.12.2">Pablora apisha apu ñaupajma pushanauca.</s>
     </seg>
     <seg type="verse" id="b.ACT.18.13">
      <s id="b.ACT.18.13.1">Paiguna ninauca: Cai runa ñucanchi ley shimi mana rimashcasna runaunara yachachiun Diosta alabangaj.</s>
     </seg>
     <seg type="verse" id="b.ACT.18.14">
      <s id="b.ACT.18.14.1">Pablo rimai callarijpi, Galión judiogunara cutipasha nica: Ima manali rashca ajpi, ima atun causa ajpis cangunara uyaima, Judioguna, ley shimii rimashcasna.</s>
     </seg>
     <seg type="verse" id="b.ACT.18.15">
      <s id="b.ACT.18.15.1">Randi shimiunamanda, shutiunamanda, canguna ley shimimanda ashaga, canguna yachanguichi; cai sami taripanara mana munanichu.</s>
     </seg>
     <seg type="verse" id="b.ACT.18.16">
      <s id="b.ACT.18.16.1">Paigunara paihua ñaupajmanda cachaca,</s>
     </seg>
     <seg type="verse" id="b.ACT.18.17">
      <s id="b.ACT.18.17.1">Shinajpi tucui griegouna Sostenes nishca judioguna tandarina huasimanda apura apisha, paita Galiomba ñaupjapi macanauca.</s>
      <s id="b.ACT.18.17.2">Pai randi mana imais satiricachu.</s>
     </seg>
     <seg type="verse" id="b.ACT.18.18">
      <s id="b.ACT.18.18.1">Astaumbas Pablo chihui unai punzhaunara tiashca huasha, uquiunamanda dispirisha, Siria partima chimbacami.</s>
      <s id="b.ACT.18.18.2">Paihua pariju Príscilandi Aquilandi rinauca.</s>
      <s id="b.ACT.18.18.3">Cencreas nishca llactai, Diosma shimira cushcara ricuchingaj paihua umara rutuca.</s>
     </seg>
     <seg type="verse" id="b.ACT.18.19">
      <s id="b.ACT.18.19.1">Efeso llactama pactasha, Aquilaras Priscilaras chihui saquica.</s>
      <s id="b.ACT.18.19.2">Paiga judioguna tandarina huasii icusha judiogunahua rimananauca.</s>
     </seg>
     <seg type="verse" id="b.ACT.18.20">
      <s id="b.ACT.18.20.1">Efeso runauna paita ruganauca unaira paigunahua tiangaj, randi mana munacachu.</s>
     </seg>
     <seg type="verse" id="b.ACT.18.21">
      <s id="b.ACT.18.21.1">Pablo paigunamanda dispirisha nica: Ursamanda ministirinmi ñuca Jerusalenma pactangaj shamuj istara huacachingaj.</s>
      <s id="b.ACT.18.21.2">Huashaga Dios munajpi tigramushami.</s>
      <s id="b.ACT.18.21.3">Casna rimasha Efesomanda barcoi rícami.</s>
     </seg>
     <seg type="verse" id="b.ACT.18.22">
      <s id="b.ACT.18.22.1">Cesareama pactasha, Jerusalenma sicaca quirijgunara salurangaj.</s>
      <s id="b.ACT.18.22.2">Chimanda huasha Antioquíama rica.</s>
      <s id="b.ACT.18.22.3">23 Chihui unaira tiashca huasha llucshica.</s>
      <s id="b.ACT.18.22.4">Galacia Frigia partiunara purisha, caran llactai tucui quirijgunara cariyachica.</s>
     </seg>
     <seg type="verse" id="b.ACT.18.24">
      <s id="b.ACT.18.24.1">Chi horasgunai shu Apolos nishca judio runa Efesoma pactamuca.</s>
      <s id="b.ACT.18.24.2">Pai Alejandría nishca llactamanda shamuj, ali cuentayuj runa, Diospa shimira rimana ushaj aca.</s>
     </seg>
     <seg type="verse" id="b.ACT.18.25">
      <s id="b.ACT.18.25.1">Cai runaga Señorba ñambii yachachishca aca.</s>
      <s id="b.ACT.18.25.2">Shinzhi espirituyuj asha Señorba shimiunara rimasha ali yachachica.</s>
      <s id="b.ACT.18.25.3">Shinajllaira Juan bautisana samillara yachaca.</s>
     </seg>
     <seg type="verse" id="b.ACT.18.26">
      <s id="b.ACT.18.26.1">Pai mana ansas manzhasha judioguna tandarina huasii rimangaj callarica.</s>
      <s id="b.ACT.18.26.2">Priscila Aquilandi uyasha, paita sapallai cayasha Diospa nambira astaun alira yachachinauca.</s>
     </seg>
     <seg type="verse" id="b.ACT.18.27">
      <s id="b.ACT.18.27.1">Pai Acaya partima pasasha nijpi, uquiuna paita animachinauca ringaj, quirijgunama quillcanauca paita apingaj.</s>
      <s id="b.ACT.18.27.2">Chihui pactasha, quirijgunara ashcara yanapaca, paiguna Diospa gracia ali iyaimanda quirijguna asha.</s>
     </seg>
     <seg type="verse" id="b.ACT.18.28">
      <s id="b.ACT.18.28.1">Paiga ashca ushaihua runauna ñaupajpi judioguna pandarishcara ricuchica.</s>
      <s id="b.ACT.18.28.2">Quillcashcaunamanda ricuchisha, Cai Jesús quiquin Cristomi, nica.</s>
     </seg>
    </div>
    <div type="chapter" id="b.ACT.19">
     <seg type="verse" id="b.ACT.19.1">
      <s id="b.ACT.19.1.1">Apolos chara Corintoi tiaushcai, Pablo urcu partii purishca huasha, Efeso llactama shamuca.</s>
      <s id="b.ACT.19.1.2">Chihui huaquin quirijgunara tupaca.</s>
     </seg>
     <seg type="verse" id="b.ACT.19.2">
      <s id="b.ACT.19.2.1">Paigunara tapuca: ¿Canguna quirishcai Santo Espiritura apicanguichichu?</s>
      <s id="b.ACT.19.2.2">Paiguna cutipanauca: Santo Espíritu tiashcara mana ansallas uyashcanchichu.</s>
     </seg>
     <seg type="verse" id="b.ACT.19.3">
      <s id="b.ACT.19.3.1">Shinajpi Pablo nica: ¿Imaira bautisashcauna anguichi?</s>
      <s id="b.ACT.19.3.2">Paiguna cutipanauca: Juan bautisashcai, nisha.</s>
     </seg>
     <seg type="verse" id="b.ACT.19.4">
      <s id="b.ACT.19.4.1">Pablo nica: Juan arrepentirijgunara bautisaca, runaunara yachachisha paimanda huasha shamuj Jesuspi quirinauchu nisha; pai Cristomi.</s>
     </seg>
     <seg type="verse" id="b.ACT.19.5">
      <s id="b.ACT.19.5.1">Caita uyasha, Señor Jesuspa shutii bautisarinauca.</s>
     </seg>
     <seg type="verse" id="b.ACT.19.6">
      <s id="b.ACT.19.6.1">Pablo paiguna ahuai paihua maquira churajpi, Santo Espíritu paiguna ahuai shamuca.</s>
      <s id="b.ACT.19.6.2">Paiguna shu shimiunara rimanauca, shinallara Diosmanda rimanauca.</s>
     </seg>
     <seg type="verse" id="b.ACT.19.7">
      <s id="b.ACT.19.7.1">Cai runauna chunga ishqui tupu anauca.</s>
     </seg>
     <seg type="verse" id="b.ACT.19.8">
      <s id="b.ACT.19.8.1">Pablo judioguna tandarina huasii icusha, quinsa quilla tupura mana ansas manzhasha Dios mandana pacha shimira yachachica, runaunahua rimananausha.</s>
     </seg>
     <seg type="verse" id="b.ACT.19.9">
      <s id="b.ACT.19.9.1">Astaun huaquinguna shinzhiyasha, mana quirisha, tandarishca runauna ñaupajpi Jesuspa Ñambi nishcara manali rimanauca.</s>
      <s id="b.ACT.19.9.2">Pablo paigunajmanda anzhurisha, quirijgunara chicanyachica.</s>
      <s id="b.ACT.19.9.3">Caran punzha shu Tiranno nishca runa escuela huasii yachachica.</s>
     </seg>
     <seg type="verse" id="b.ACT.19.10">
      <s id="b.ACT.19.10.1">Shina rasha ishqui huata tupura catica.</s>
      <s id="b.ACT.19.10.2">Shinajpi tucui Asia partii causajguna, judio ashas griego ashas, Señor Jesuspa shimira uyanauca.</s>
     </seg>
     <seg type="verse" id="b.ACT.19.11">
      <s id="b.ACT.19.11.1">Dios yapa munanaita rashcaunara Pablo maquihua rarca.</s>
     </seg>
     <seg type="verse" id="b.ACT.19.12">
      <s id="b.ACT.19.12.1">Shinajpi Pablo aichai pichashca pañelounara churanaunaras ungushcaunama apanauca.</s>
      <s id="b.ACT.19.12.2">Shina rasha ungushcauna aliyanauca, paigunamanda irus supaiguna llucshinauca.</s>
     </seg>
     <seg type="verse" id="b.ACT.19.13">
      <s id="b.ACT.19.13.1">Huaquin yanga purij judioguna, supaigunara ichujguna tianauca.</s>
      <s id="b.ACT.19.13.2">Señor Jesuspa shutira rimashun ninauca supai apishca runaunara alichíngaj.</s>
      <s id="b.ACT.19.13.3">Supaigunama: Pablo rimaushca Jesuspa shutii llucshi, ninauca.</s>
     </seg>
     <seg type="verse" id="b.ACT.19.14">
      <s id="b.ACT.19.14.1">Shu Sceva nishca runa, judioguna sacerdote apu, canzhis churiyuj aca.</s>
      <s id="b.ACT.19.14.2">Caiguna casna ranauca.</s>
     </seg>
     <seg type="verse" id="b.ACT.19.15">
      <s id="b.ACT.19.15.1">Manali supai cutipasha nica: Jesusta ricsini, yachanimi pitairi Pablo.</s>
      <s id="b.ACT.19.15.2">Cangunaga, ¿pita anguichiri?</s>
     </seg>
     <seg type="verse" id="b.ACT.19.16">
      <s id="b.ACT.19.16.1">Supai apishca runa paiguna ahuai saltasha, paigunara vencica.</s>
      <s id="b.ACT.19.16.2">Shinajpi paiguna chi huasimanda llatanguna chugrichishcauna miticunauca.</s>
     </seg>
     <seg type="verse" id="b.ACT.19.17">
      <s id="b.ACT.19.17.1">Tucui Efeso llactai causajguna uyanauca, judio ashas griego ashas.</s>
      <s id="b.ACT.19.17.2">Tucui manzharinauca, shmarasha Señor Jesuspa shutira ahuayachishca aca.</s>
     </seg>
     <seg type="verse" id="b.ACT.19.18">
      <s id="b.ACT.19.18.1">Quirijgunamanda ashcauna shamunauca, paiguna ñaupa rashcaunara cuentasha ricuchinauca.</s>
     </seg>
     <seg type="verse" id="b.ACT.19.19">
      <s id="b.ACT.19.19.1">Shinallara ashca sagrana yachajguna paiguna yachaushca quillcaunara apamusha tucuihua ñaupajpi rupachinauca.</s>
      <s id="b.ACT.19.19.2">Quillcauna valishcara yupasha ricujpi pichca chunga huaranga cullquiuna aca.</s>
     </seg>
     <seg type="verse" id="b.ACT.19.20">
      <s id="b.ACT.19.20.1">Shinami Diospa shimi mirarisha rica, ushaihua vencica.</s>
     </seg>
     <seg type="verse" id="b.ACT.19.21">
      <s id="b.ACT.19.21.1">Cai tucui pasashca huasha, Pablo paihua almai iyarica Jerusalenma ringaj,^ Macedonia Acaya partiunara puríshca huasha.</s>
      <s id="b.ACT.19.21.2">Pai nica: Ñuca Jerusalembi tiashca huasha ministirinmi shinallara Roma llactara ricungaj.</s>
     </seg>
     <seg type="verse" id="b.ACT.19.22">
      <s id="b.ACT.19.22.1">Pablo paita yanapajgunamanda ishquira, Timoteo Erasto nishcandi, Macedonia partima cachaca.</s>
      <s id="b.ACT.19.22.2">Pai randi Asía llactai unaira saquiríca.</s>
     </seg>
     <seg type="verse" id="b.ACT.19.23">
      <s id="b.ACT.19.23.1">Chi horasgunai Jesuspa Nambira rimashcamanda runauna ashcara nusparisha pinarinauca.</s>
     </seg>
     <seg type="verse" id="b.ACT.19.24">
      <s id="b.ACT.19.24.1">Shu Demetrio nishca cullquira tarabaj runa ichilla huasiunara rarca, Diana nishca huarmi diospa alabana huasi cuenta ricurij.</s>
      <s id="b.ACT.19.24.2">Shina tarabajgunama ashcara ganachij aca.</s>
     </seg>
     <seg type="verse" id="b.ACT.19.25">
      <s id="b.ACT.19.25.1">Caigunama, shina tarabajgunamas, Demetrio nica: Runauna, canguna ali yachanguichi imasna cai ganashcamanda charij anchi.</s>
     </seg>
     <seg type="verse" id="b.ACT.19.26">
      <s id="b.ACT.19.26.1">Canguna ricunguichi shinallara uyaunguichi imasna cai Pablo mana Efeso llactallai rimaun astaun ñaca tucui Asia partii.</s>
      <s id="b.ACT.19.26.2">Ashca runaunara rimasha anzhuchishcarni, casna nisha, Maquihua rashca diosguna mana cierto diosgunachu.</s>
     </seg>
     <seg type="verse" id="b.ACT.19.27">
      <s id="b.ACT.19.27.1">Manzhai tianmi ñucanchi ganana pishii urmangami, shinallara atun Diana huarmi diospa templo huasi mana ansas llaquishca tucunga; maspas tucui Asiai entero mundui llaquishca huarmi diospa sumajta huajlichingaj callaringa.</s>
     </seg>
     <seg type="verse" id="b.ACT.19.28">
      <s id="b.ACT.19.28.1">Caita uyasha ashcara piñarinauca, casna nisha caparinauca: Efesiosguna Dianaga atunmi.</s>
     </seg>
     <seg type="verse" id="b.ACT.19.29">
      <s id="b.ACT.19.29.1">Entero llacta nusparica.</s>
      <s id="b.ACT.19.29.2">Tucui pariju paiguna tandarina huasima gun callpasha rinauca.</s>
      <s id="b.ACT.19.29.3">Macedoniamanda Gayora Aristarcora, Pablora compañajgunara apinauca.</s>
     </seg>
     <seg type="verse" id="b.ACT.19.30">
      <s id="b.ACT.19.30.1">Pablo runaunajma icusha nijpi, quirijguna mana munanauca.</s>
     </seg>
     <seg type="verse" id="b.ACT.19.31">
      <s id="b.ACT.19.31.1">Shinallara huaquin Asia partimanda apuuna, paihua amigouna asha, shimira Pabloma cachanauca pai tandarina huasima ama icui richu, nisha.</s>
     </seg>
     <seg type="verse" id="b.ACT.19.32">
      <s id="b.ACT.19.32.1">Shujguna shu samira caparinauca, chishujguna shujta.</s>
      <s id="b.ACT.19.32.2">Tandarijguna nusparishca anauca.</s>
      <s id="b.ACT.19.32.3">Mana yachanaucachu paiguna tandarishcara.</s>
     </seg>
     <seg type="verse" id="b.ACT.19.33">
      <s id="b.ACT.19.33.1">Runauna chaupi shungumanda shu Alejandro nishca runara judioguna llucchisha shayachinauca.</s>
      <s id="b.ACT.19.33.2">Shinajpi Alejandro chunllayangaj maquihua ricuchica, runaunahua rimasha nisha.</s>
     </seg>
     <seg type="verse" id="b.ACT.19.34">
      <s id="b.ACT.19.34.1">Paita judio ajta ricsisha, tucui runauna ishqui horas tupura pariju caparinauca: Diana, Efesiosguna huarmi dios atunmi, nisha.</s>
     </seg>
     <seg type="verse" id="b.ACT.19.35">
      <s id="b.ACT.19.35.1">Shinajpi quülcaj apu runaunara chunllayachisha rimaca: Efeso runauna, tucui runauna yachan imasna Efeso llactami Diana atun huarmi diospa huasira Jupitermanda urmamujtas cuiraj.</s>
     </seg>
     <seg type="verse" id="b.ACT.19.36">
      <s id="b.ACT.19.36.1">Caita mana cutipaihuaj asha, canguna chunllayana ministirin, mana imaras dsas rasha.</s>
     </seg>
     <seg type="verse" id="b.ACT.19.37">
      <s id="b.ACT.19.37.1">Cai canguna pushamushca runaunaga camba huarmi diospa huasimanda mana shuhuanaushcachu, paihua shutiras mana caminaushcachu.</s>
     </seg>
     <seg type="verse" id="b.ACT.19.38">
      <s id="b.ACT.19.38.1">Demetrioga paihua pariju tarabajgunandi ima piñanaunaras charisha, taripana tian, taripajgunas tianaun.</s>
      <s id="b.ACT.19.38.2">Parijumanda taripanuichi.</s>
     </seg>
     <seg type="verse" id="b.ACT.19.39">
      <s id="b.ACT.19.39.1">Maspas ima taripanaras charijpi, gobierno tandarinai aüchina usharin.</s>
     </seg>
     <seg type="verse" id="b.ACT.19.40">
      <s id="b.ACT.19.40.1">Manzhanami ñucanchillara causayachi tucungaj, cai tandarinara yangamanda tandarishcaraigu.</s>
     </seg>
     <seg type="verse" id="b.ACT.19.41">
      <s id="b.ACT.19.41.1">Caita rimashca huasha tandarijgunara dispirisha cachacami.</s>
     </seg>
    </div>
    <div type="chapter" id="b.ACT.20">
     <seg type="verse" id="b.ACT.20.1">
      <s id="b.ACT.20.1.1">Llacta nusparishca chunllayajpi, Pablo quirijgunara cayasha paigunara cariyachica.</s>
      <s id="b.ACT.20.1.2">Ujllarisha Pablo paigunara dispirica; Macedonia partima ringaj llucshica.</s>
     </seg>
     <seg type="verse" id="b.ACT.20.2">
      <s id="b.ACT.20.2.1">Cai partiunai purishca huasha, quirijgunara ashca rimashcahua cariyachishca huasha, Grecia partima pactamuca.</s>
     </seg>
     <seg type="verse" id="b.ACT.20.3">
      <s id="b.ACT.20.3.1">Chihui quinsa quilla tiashca huasha, Siria partima chimbasha nica.</s>
      <s id="b.ACT.20.3.2">Pai llucshiushcai judioguna paita huañuchinara munanauca.</s>
      <s id="b.ACT.20.3.3">Chiraigumanda Macedonia partima tigranara iyarica.</s>
     </seg>
     <seg type="verse" id="b.ACT.20.4">
      <s id="b.ACT.20.4.1">Cai runauna Pablora compañanauca Asiagama: Bereamanda Sopater, Tesalonicamanda Aristarco Segundo nishcandi, Derbemanda Gayo Timoteondi, Asiamanda Tíquico Trófimo nishcaunandi.</s>
     </seg>
     <seg type="verse" id="b.ACT.20.5">
      <s id="b.ACT.20.5.1">Caiguna ñaupasha, Troas nishca llactai ñucanchira chapanauca.</s>
     </seg>
     <seg type="verse" id="b.ACT.20.6">
      <s id="b.ACT.20.6.1">Pascua ista pasashca huasha, Filiposmanda chimbacanchi, Troas llactama.</s>
      <s id="b.ACT.20.6.2">Pichca punzha huasha paigunahua tandaricanchi Troaspi.</s>
      <s id="b.ACT.20.6.3">Chihui saquiricanchi canzhis punzhara.</s>
     </seg>
     <seg type="verse" id="b.ACT.20.7">
      <s id="b.ACT.20.7.1">Semana ñaupa punda punzhai quirijguna tandara paquingaj tandarinauca.</s>
      <s id="b.ACT.20.7.2">Pablo paigunara camachica, cayandi punzha ringarausha.</s>
      <s id="b.ACT.20.7.3">Pai rimaushcara chaupi tutagama yalichica.</s>
     </seg>
     <seg type="verse" id="b.ACT.20.8">
      <s id="b.ACT.20.8.1">Ahua patai paiguna tandariushcai ashca velara charinauca.</s>
     </seg>
     <seg type="verse" id="b.ACT.20.9">
      <s id="b.ACT.20.9.1">Shu Eutico nishca malta ventana pungüi tiauca.</s>
      <s id="b.ACT.20.9.2">Pablo unaira rimajpi, Eutico huañujta puñusha, ahua patamanda allpama urmaca.</s>
      <s id="b.ACT.20.9.3">Huanushcara atarichinauca.</s>
     </seg>
     <seg type="verse" id="b.ACT.20.10">
      <s id="b.ACT.20.10.1">Shinajpi, Pablo irgumusha cumurisha paita ujllarica, casna nisha: Ama manzharichichu, causaunmi.</s>
     </seg>
     <seg type="verse" id="b.ACT.20.11">
      <s id="b.ACT.20.11.1">Sicamushca huasha, Pablo tandara paquicami, micucami; chimanda huasha ashcara rimacami punzhayanagama.</s>
      <s id="b.ACT.20.11.2">Shina rasha llucshica.</s>
     </seg>
     <seg type="verse" id="b.ACT.20.12">
      <s id="b.ACT.20.12.1">Chi maltara causajta apanauca; chimanda ashcara cushiy anauca.</s>
     </seg>
     <seg type="verse" id="b.ACT.20.13">
      <s id="b.ACT.20.13.1">Ñucanchi ñaupasha barcoi ricanchi Asón llactama, chihui Pablora tupangaj.</s>
      <s id="b.ACT.20.13.2">Pablo shina rangaj munaca, paiga chaquihua risha nica.</s>
     </seg>
     <seg type="verse" id="b.ACT.20.14">
      <s id="b.ACT.20.14.1">Pai Asón llactai ñucanchihua tandarijpi, paita barcoi apisha Mitilene nishca islama shamucanchi.</s>
     </seg>
     <seg type="verse" id="b.ACT.20.15">
      <s id="b.ACT.20.15.1">Chimanda barcoi purisha, shu punzha huasha Quío rayai shamucanchi.</s>
      <s id="b.ACT.20.15.2">Cayandi punzha Samos nishca isla pungüi llutaricanchi.</s>
      <s id="b.ACT.20.15.3">Trogilio nishca llactai llutarisha, cayandi punzha Mileto nishca llactama pactamucanchi.</s>
     </seg>
     <seg type="verse" id="b.ACT.20.16">
      <s id="b.ACT.20.16.1">Pabloga Efeso llactara mana icusha pasasha nica, Asia partii ama unaiyangaj.</s>
      <s id="b.ACT.20.16.2">Pai uctalla risha nica, usharijpi Pentecostés punzhai Jerusalembi tiangaj.</s>
     </seg>
     <seg type="verse" id="b.ACT.20.17">
      <s id="b.ACT.20.17.1">Miletomanda Pablo Efesoma cachaca quirijgunamanda ricuj rucuuna shamungaj.</s>
     </seg>
     <seg type="verse" id="b.ACT.20.18">
      <s id="b.ACT.20.18.1">Paihuajma shamujpi, Pablo paigunara rimaca: Canguna yachanguichi imasna ñuca Asia partima shamushca punzhamanda pacha alira causashcani cangunahua.</s>
     </seg>
     <seg type="verse" id="b.ACT.20.19">
      <s id="b.ACT.20.19.1">Diosta sirvicani manso shunguhua, ashca huacashcahua, ashca camashcaunahua, judioguna ñucara huañuchishun nishcamanda.</s>
     </seg>
     <seg type="verse" id="b.ACT.20.20">
      <s id="b.ACT.20.20.1">Mana imaras pishiyashcani cangunama ali shimira rimangaj pajllais huasiunais.</s>
     </seg>
     <seg type="verse" id="b.ACT.20.21">
      <s id="b.ACT.20.21.1">Judiogunama gentilgunamas Diospa ñaupajpi arrepentinara Señor Jesucristoi quirinaras ciertora rimashcani.</s>
     </seg>
     <seg type="verse" id="b.ACT.20.22">
      <s id="b.ACT.20.22.1">Cunaga Jerusalenma riuni, ñuca espiritui huatashca cuenta ani, mana yachasha imara tucuhuanga chihui.</s>
     </seg>
     <seg type="verse" id="b.ACT.20.23">
      <s id="b.ACT.20.23.1">Astaun tucui llactaunai Santo Espíritu riman, ishcarinauna tormendarinaunas ñucara chapahuanaun, nisha.</s>
     </seg>
     <seg type="verse" id="b.ACT.20.24">
      <s id="b.ACT.20.24.1">Mana imaras casunichu; ñuca causairas mana llaquinichu, usharijpi ñuca causaira cushihua tucuchisha, shinallara Señor Jesús ñucara cushca sirvinara, Dios llaquishcamanda evangelio shimira rimasha.</s>
     </seg>
     <seg type="verse" id="b.ACT.20.25">
      <s id="b.ACT.20.25.1">Cunaga ñuca yachani imasna cangunahua Dios mandana pacha shimira rimasha pasashcani, cangunamanda mana pihuas ñuca ñahuira cuti ricuhuanguichu.</s>
     </seg>
     <seg type="verse" id="b.ACT.20.26">
      <s id="b.ACT.20.26.1">Chiraigumanda cangunara nini: Cuna punzha mana pimandas causayujchu ani.</s>
     </seg>
     <seg type="verse" id="b.ACT.20.27">
      <s id="b.ACT.20.27.1">Tucui Dios camachishca shimira mana pishiyasha cangunara rimashcani.</s>
     </seg>
     <seg type="verse" id="b.ACT.20.28">
      <s id="b.ACT.20.28.1">Shinajpi cangunapura ricuichi, shinallara quirijpuras, imasna Santo Espíritu paigunajpi cangunara churashcami ricuj rucuuna tucungaj, Señorba quiquin yahuarhua randishca iglesiara carangaj.</s>
     </seg>
     <seg type="verse" id="b.ACT.20.29">
      <s id="b.ACT.20.29.1">Ñuca yachani, imasna ñuca rishca huasha, canguna chaupi shungüi müli puma cuenta huajlichij runauna shamunaunga; quirijgunara mana saquinaungachu.</s>
     </seg>
     <seg type="verse" id="b.ACT.20.30">
      <s id="b.ACT.20.30.1">Cangunamandallara irusta rimaj runauna atarinaungami, quirijgunara: Catihuai, nisha aisangaj.</s>
     </seg>
     <seg type="verse" id="b.ACT.20.3">
      <s id="b.ACT.20.3.1">!</s>
      <s id="b.ACT.20.3.2">Chiraigumanda chapaichi, iyarisha imasna ñuca quinsa huatara tutandi punzhandi caran dueñora camachinara mana saquicanichu, huacashcahua camachisha.</s>
     </seg>
     <seg type="verse" id="b.ACT.20.32">
      <s id="b.ACT.20.32.1">Cunaga, uquiuna, cangunara Diospa maquü paihua gracia ali iyai shimiis saquiuni.</s>
      <s id="b.ACT.20.32.2">Paiga ushajmi cangunara shayachingaj, tucui chicanyachishcaunahua paihua herencia nishca cushcara cungaj.</s>
     </seg>
     <seg type="verse" id="b.ACT.20.33">
      <s id="b.ACT.20.33.1">Cullquiras curiras churanaras mana pihuajtas munashcanichu.</s>
     </seg>
     <seg type="verse" id="b.ACT.20.34">
      <s id="b.ACT.20.34.1">Astaumbas canguna yachanguichi imasna ñuca ñucahua pariju ajgunandi ñucanchi ministishca tupura cai quiquin maquiunahua tarabashcani.</s>
     </seg>
     <seg type="verse" id="b.ACT.20.35">
      <s id="b.ACT.20.35.1">Tucuibi cangunara yachachishcani casna tarabasha ministishcaunara yanapangaj, shinallara Señor Jesús rimashcara iyaríngaj, imasna nica: Apinamanda yali cuyana mas cushiyachin.</s>
     </seg>
     <seg type="verse" id="b.ACT.20.36">
      <s id="b.ACT.20.36.1">Caita rimashca huasha Pablo cungurisha Diosta mañaca tucui paigunandi.</s>
     </seg>
     <seg type="verse" id="b.ACT.20.37">
      <s id="b.ACT.20.37.1">Shinajpi paiguna ashcara huacanauca, Pablo cunga tullui ujllarisha muchanaucami.</s>
     </seg>
     <seg type="verse" id="b.ACT.20.38">
      <s id="b.ACT.20.38.1">Pai rimashcamanda ashcara üaquirinauca, pai: Ñuca ñahuira mana cutihuaj ricuhuanguichichu, nisha.</s>
      <s id="b.ACT.20.38.2">Shinajpi barcogama paita compañanauca.</s>
     </seg>
    </div>
    <div type="chapter" id="b.ACT.21">
     <seg type="verse" id="b.ACT.21.1">
      <s id="b.ACT.21.1.1">Paigunajmanda anzhuríshca huasha barcoi pitijta ricanchi Cos nishca islama.</s>
      <s id="b.ACT.21.1.2">Cayandi punzha Rodas nishca islama pactamucanchi.</s>
      <s id="b.ACT.21.1.3">Chimanda Patara nishca llactama ricanchi.</s>
     </seg>
     <seg type="verse" id="b.ACT.21.2">
      <s id="b.ACT.21.2.1">Shu Fenicia llactama riu barcora tupasha, icusha ricanchi.</s>
     </seg>
     <seg type="verse" id="b.ACT.21.3">
      <s id="b.ACT.21.3.1">Chipre nishca isla ricurishcai, lluqui maqui partima saquisha, Siria partima huamburicanchi, Tiro llactama pactacanchi.</s>
      <s id="b.ACT.21.3.2">Barco paihua carga chihui llucchina aca.</s>
     </seg>
     <seg type="verse" id="b.ACT.21.4">
      <s id="b.ACT.21.4.1">Quirijgunara tupasha, chihui canzhis punzhara saquiricanchi.</s>
      <s id="b.ACT.21.4.2">Paiguna Espiritumanda yachachishca asha Pablora rimanauca: Jerusalenma ama richu, nisha.</s>
     </seg>
     <seg type="verse" id="b.ACT.21.5">
      <s id="b.ACT.21.5.1">Chi punzhauna pactarishca huasha llucshicanchi.</s>
      <s id="b.ACT.21.5.2">Tucui quirijguna compañahuanauca, huarmiunandi huahuaunandi, llactamanda pajllagama.</s>
      <s id="b.ACT.21.5.3">Yacu patai cungurisha Diosta mañacanchi.</s>
     </seg>
     <seg type="verse" id="b.ACT.21.6">
      <s id="b.ACT.21.6.1">Parijumanda ujllarishca huasha, barcoi icucanchi.</s>
      <s id="b.ACT.21.6.2">Paigunaga huasiunama tigranaucami.</s>
     </seg>
     <seg type="verse" id="b.ACT.21.7">
      <s id="b.ACT.21.7.1">Tiromanda purisha barcoi, Tolemaida nishca llactama pactamucanchi.</s>
      <s id="b.ACT.21.7.2">Uquiunara salurasha paigunahua shu punzhara saquiricanchi.</s>
     </seg>
     <seg type="verse" id="b.ACT.21.8">
      <s id="b.ACT.21.8.1">Cayandi punzha, Pablo paihua compañajgunandi ricanchi, Cesareama shamucanchi.</s>
      <s id="b.ACT.21.8.2">Diospa evangelio shimira rimaj Felipe huasii icucanchi.</s>
      <s id="b.ACT.21.8.3">Paiga ñaupa horas canzhis ajllashcaunamanda shujmi.</s>
      <s id="b.ACT.21.8.4">Paihua huasii tiacanchi.</s>
     </seg>
     <seg type="verse" id="b.ACT.21.9">
      <s id="b.ACT.21.9.1">Felipe chuscu huanra ushushiunara charica.</s>
      <s id="b.ACT.21.9.2">Paiguna Diosmanda rimajguna aca.</s>
     </seg>
     <seg type="verse" id="b.ACT.21.10">
      <s id="b.ACT.21.10.1">Ñucanchi chihui unai punzhaunara tiaushcai, shu Agabo nishca Diosmanda rimaj Judeamanda shamuca.</s>
     </seg>
     <seg type="verse" id="b.ACT.21.11">
      <s id="b.ACT.21.11.1">Agabo ñucanchima shamusha, Pablo chumbillina carara apisha, chaquindi maquindi paillara huatarica.</s>
      <s id="b.ACT.21.11.2">Casna rimaca: Santo Espíritu casna nin, Cai chumbillinayujta judioguna casnami huatanaunga Jerusalembi.</s>
      <s id="b.ACT.21.11.3">Paita gentilguna maquü cunaungami.</s>
     </seg>
     <seg type="verse" id="b.ACT.21.12">
      <s id="b.ACT.21.12.1">Caita uyasha ñucanchi chi llactai tiajgunandi Pablora rugacanchi ama ringaj Jerusalenma.</s>
     </seg>
     <seg type="verse" id="b.ACT.21.13">
      <s id="b.ACT.21.13.1">Shinajpi Pablo cutipaca: ¿Imara ranguichi huacasha, ñuca shungura llaquichisha?</s>
      <s id="b.ACT.21.13.2">Ñuca huatai tucungaj puruntu ani, shinallara Jerusalembi huañungaj Señor Jesuspa shutira llaquishcamanda.</s>
     </seg>
     <seg type="verse" id="b.ACT.21.14">
      <s id="b.ACT.21.14.1">Pai uyanara mana munajpi, rimanara saquicanchi, nisha: Señor munashca tono rashca achu.</s>
     </seg>
     <seg type="verse" id="b.ACT.21.15">
      <s id="b.ACT.21.15.1">Cai punzhauna huasha puruntushca huasha, Jerusalenma sicacanchi.</s>
     </seg>
     <seg type="verse" id="b.ACT.21.16">
      <s id="b.ACT.21.16.1">Huaquin Cesareamanda quirijguna ñucanchihua shamunauca.</s>
      <s id="b.ACT.21.16.2">Shu Mnason nishca runara paigunahua pariju pushamunauca.</s>
      <s id="b.ACT.21.16.3">Pai Chipremanda shamuj aca, shu rucu quirij runa.</s>
      <s id="b.ACT.21.16.4">Paihua huasii tiana acanchi.</s>
     </seg>
     <seg type="verse" id="b.ACT.21.17">
      <s id="b.ACT.21.17.1">Jerusalenma pactai rijpi uquiuna cushihua ñucanchira apinauca.</s>
     </seg>
     <seg type="verse" id="b.ACT.21.18">
      <s id="b.ACT.21.18.1">Cayandi punzha Pablo icuca ñucanchihua pariju Jacob ora ricungaj.</s>
      <s id="b.ACT.21.18.2">Tucui ricuj rucuuna tandarishcara tuparinauca.</s>
     </seg>
     <seg type="verse" id="b.ACT.21.19">
      <s id="b.ACT.21.19.1">Paigunara salurashca huasha, Pablo tucui Dios gentilgunahua rashcaunara pai sirvishcamanda shuj shujlla rimasha cuentaca.</s>
     </seg>
     <seg type="verse" id="b.ACT.21.20">
      <s id="b.ACT.21.20.1">Paiguna uyasha Diosta alabanauca: Riqui, uqui, nisha, imasnara ashca huaranga judioguna quirinaushca.</s>
      <s id="b.ACT.21.20.2">Tucui paiguna ley mandashcara huacachinaun.</s>
     </seg>
     <seg type="verse" id="b.ACT.21.21">
      <s id="b.ACT.21.21.1">Astaun canmanda casna rimashcara uyanaushca.</s>
      <s id="b.ACT.21.21.2">Can gentilgunahua tiaj judiogunara yachachiungui, ninaun, Moisés mandashcaunara saquingaj, churiunara ama circuncisionda rangaj, yachaira ama catingaj.</s>
     </seg>
     <seg type="verse" id="b.ACT.21.22">
      <s id="b.ACT.21.22.1">Shinajpi, ¿imara rana angai?</s>
      <s id="b.ACT.21.22.2">Cierto pacha runauna tandarimunaunga can shamushcami nishcara uyasha.</s>
     </seg>
     <seg type="verse" id="b.ACT.21.23">
      <s id="b.ACT.21.23.1">Shinajpi casna rai, ñucanchi rimashcasna: Ñucanchipura chuscu runa tianaun, Diosma shimira cushcauna.</s>
     </seg>
     <seg type="verse" id="b.ACT.21.24">
      <s id="b.ACT.21.24.1">Caigunara canhua pariju apisha, Moisés rimashcasna armaichi.</s>
      <s id="b.ACT.21.24.2">Paiguna ministishcara pagai can, paiguna ruturingaj.</s>
      <s id="b.ACT.21.24.3">Can chasna rasha, tucui intindinaunga paiguna canmanda uyashca mana ciertochu.</s>
      <s id="b.ACT.21.24.4">Shinallara yachanaunga cambas ley shimira pactachiungui.</s>
     </seg>
     <seg type="verse" id="b.ACT.21.25">
      <s id="b.ACT.21.25.1">Randi gentilgunamanda quirijgunama ña quillcashcanchi cai samiunara ama uyanauchu, nisha, astaun runa rashca diosgunama sacrificioi ricuchishca aichara ama micunauchu, yahuardas, yahuaryuj aicharas ama micunauchu, shinallara shujgunahua ama tacarinauchu.</s>
     </seg>
     <seg type="verse" id="b.ACT.21.26">
      <s id="b.ACT.21.26.1">Shinajpi Pablo chi runaunara apica.</s>
      <s id="b.ACT.21.26.2">Cayandi punzha paigunandi armasha, Diospa templo huasii icuca, paiguna armashca punzhauna pactarishcara rimangaj, caran dueño cuyashcara cungaj.</s>
     </seg>
     <seg type="verse" id="b.ACT.21.27">
      <s id="b.ACT.21.27.1">Chi canzhis punzha ña pactaringaraushcai, huaquin Asiamanda judioguna Pablora temploi ricusha, tucui runaunara nuspachinauca, Pablora apinauca.</s>
     </seg>
     <seg type="verse" id="b.ACT.21.28">
      <s id="b.ACT.21.28.1">Caparisha rimanauca: Israel runauna, yanapaichi.</s>
      <s id="b.ACT.21.28.2">Cai runa tucui partii judiogunaras, ley shimiras, cai huasiras tucui runaunama contra riman.</s>
      <s id="b.ACT.21.28.3">Maspas gentilgunara temploi icuchisha cai santo huasira huajlichica.</s>
     </seg>
     <seg type="verse" id="b.ACT.21.29">
      <s id="b.ACT.21.29.1">Ñaupa horas Efesomanda Trófimo nishcara Pablohua pariju puriuta ricunauca.</s>
      <s id="b.ACT.21.29.2">Pablo paita temploi icuchishcami nisha iyanauca.</s>
     </seg>
     <seg type="verse" id="b.ACT.21.30">
      <s id="b.ACT.21.30.1">Shinajpi entero llacta nusparicami, tucui runauna gun callpasha shamunauca.</s>
      <s id="b.ACT.21.30.2">Pablora apisha, templomanda pajllama aisasha llucchinauca.</s>
      <s id="b.ACT.21.30.3">Templo punguunara uctalla tapanauca.</s>
     </seg>
     <seg type="verse" id="b.ACT.21.31">
      <s id="b.ACT.21.31.1">Paiguna Pablora huañuchingaj mascanauca.</s>
      <s id="b.ACT.21.31.2">Chi ratollaira soldarouna atun capitanma rimanauca: Entero Jerusalén llacta nusparishcami, nisha.</s>
     </seg>
     <seg type="verse" id="b.ACT.21.32">
      <s id="b.ACT.21.32.1">Atun capitán shu capitangunara soldarounandi pushasha, paigunajma callpamunauca.</s>
      <s id="b.ACT.21.32.2">Runaunaga atun capitanda soldarounaras ricusha, Pablora macan ara saquinauca.</s>
     </seg>
     <seg type="verse" id="b.ACT.21.33">
      <s id="b.ACT.21.33.1">Shinajpi atun capitán pactai risha, Pablora apisha, paita ishqui cadenahua huatangaj mandaca.</s>
      <s id="b.ACT.21.33.2">Shina rasha tapuca, ¿Pitairi?</s>
      <s id="b.ACT.21.33.3">¿Imara rarca? nisha.</s>
     </seg>
     <seg type="verse" id="b.ACT.21.34">
      <s id="b.ACT.21.34.1">Chihui tandarijgunamanda shujguna shu samira shujguna shu samira rimanauca.</s>
      <s id="b.ACT.21.34.2">Capitanga imara cierto intindinara mana ushacachu paiguna caparishcaraigu.</s>
      <s id="b.ACT.21.34.3">Pablora cuartelma apangaj cachaca.</s>
     </seg>
     <seg type="verse" id="b.ACT.21.35">
      <s id="b.ACT.21.35.1">Rumi ehacanama pactaushcai soldarouna Pablora huandusha apanauca, runauna nusparishcaraigumanda.</s>
     </seg>
     <seg type="verse" id="b.ACT.21.36">
      <s id="b.ACT.21.36.1">Paiguna huashai ashca runa caparimunauca: Huañuchu, nisha.</s>
     </seg>
     <seg type="verse" id="b.ACT.21.37">
      <s id="b.ACT.21.37.1">Pablora cuartel nishca soldado huasi ucuma icuchingaj callarijpi, pai atun capitanda nica: ¿Imaras canda rimanara ushanichu?</s>
      <s id="b.ACT.21.37.2">Capitanga nica: ¿Griego shimira yachanguichu?</s>
     </seg>
     <seg type="verse" id="b.ACT.21.38">
      <s id="b.ACT.21.38.1">Can, ¿manzhu chi Egipto runa angui, ñaupa horas gobiernora piñasha, shu chuscu huaranga huañuchijgunara runa illashca partima pushacangui?</s>
     </seg>
     <seg type="verse" id="b.ACT.21.39">
      <s id="b.ACT.21.39.1">Shinajpi Pablo nica: Ñucaga cierto pacha judio runa mani, Tarso llactamanda.</s>
      <s id="b.ACT.21.39.2">Cai Tarso shu Cilicia nishca parti atun llactami.</s>
      <s id="b.ACT.21.39.3">Canda rugauni lugarda cuhuapai runaunama rimangaj.</s>
     </seg>
     <seg type="verse" id="b.ACT.21.40">
      <s id="b.ACT.21.40.1">Atun capitán lugarda cujpi, Pablo rumi chacanai shayarisha, runaunara maquihua ricuchica.</s>
      <s id="b.ACT.21.40.2">Tucui chunllayajpi, Pablo hebreo shimii rimaca.</s>
     </seg>
    </div>
    <div type="chapter" id="b.ACT.22">
     <seg type="verse" id="b.ACT.22.1">
      <s id="b.ACT.22.1.1">Pablo nica: Runauna, uquiuna, yayaunandi, ñucajmanda cangunama rimangaraushcara cuna uyaichi.</s>
     </seg>
     <seg type="verse" id="b.ACT.22.2">
      <s id="b.ACT.22.2.1">Runauna Pablo hebreo shimira rimajta uyasha, paiguna maspas chunllayanauca.</s>
      <s id="b.ACT.22.2.2">Pai nica:</s>
     </seg>
     <seg type="verse" id="b.ACT.22.3">
      <s id="b.ACT.22.3.1">Ñuca cierto pacha judio runa maní.</s>
      <s id="b.ACT.22.3.2">Cilicia partii tiaj Tarso llactai pagaricani.</s>
      <s id="b.ACT.22.3.3">Randi cai llactai iñacani Gamalielba ñaupajpi yachasha.</s>
      <s id="b.ACT.22.3.4">Ñucanchi yayauna ley shimii yachachishca acani, Diosta llaquij imasna anguichi tucui canguna cuna punzhai.</s>
     </seg>
     <seg type="verse" id="b.ACT.22.4">
      <s id="b.ACT.22.4.1">Jesuspa Ñambi nishcai causajgunara huañuchingama caticachacani; cari ajpis huarmi ajpis chonda cularbi ishcacani.</s>
     </seg>
     <seg type="verse" id="b.ACT.22.5">
      <s id="b.ACT.22.5.1">Sacerdote atun apu shinallara tucui rucuunas caita ali yachanaun.</s>
      <s id="b.ACT.22.5.2">Paigunamanda quillcaunara uquiunama apasha Damasco llactama ricani, chi llactamanda ajgunara Jerusalenma causayachisha pushangaj, paigunara livachingaj.</s>
     </seg>
     <seg type="verse" id="b.ACT.22.6">
      <s id="b.ACT.22.6.1">Ñuca Dasmascoma riushcai, pactana mayambi, chaupi punzha tupui, cungaimanda ahua pachamanda ashca punzhajlla ricurica ñuca muyujta.</s>
     </seg>
     <seg type="verse" id="b.ACT.22.7">
      <s id="b.ACT.22.7.1">Allpama urmacani, shu shimira rimajta uyacani: Saulo, Saulo, nisha, ¿imamanda tormendachihuangui?</s>
     </seg>
     <seg type="verse" id="b.ACT.22.8">
      <s id="b.ACT.22.8.1">Shinajpi cutipacani: ¿Pitanguiri, Señor?</s>
      <s id="b.ACT.22.8.2">Pai ñucara nica: Ñuca Nazaretmanda Jesús mani, can tormendachiushca.</s>
     </seg>
     <seg type="verse" id="b.ACT.22.9">
      <s id="b.ACT.22.9.1">Ñucahua tiajguna punzhayashcara cierto pacha ricunaucami, caita ricusha manzharinaucami.</s>
      <s id="b.ACT.22.9.2">Randi ñucara rimaj shimira mana intindinaucachu.</s>
     </seg>
     <seg type="verse" id="b.ACT.22.10">
      <s id="b.ACT.22.10.1">Ñuca nicani: ¿Imara rashai, Señor?</s>
      <s id="b.ACT.22.10.2">Pai cutipasha nica: Atari, Damascoma ri.</s>
      <s id="b.ACT.22.10.3">Chihui tucui can rangaj mandashcara canda rimashca anga.</s>
     </seg>
     <seg type="verse" id="b.ACT.22.11">
      <s id="b.ACT.22.11.1">Ñuca ricunara mana ushacanichu cai sumaj punzhayashcara ricushcamanda.</s>
      <s id="b.ACT.22.11.2">Ñucahua tiajguna Damascoma maquimanda apisha pushahuanauca.</s>
     </seg>
     <seg type="verse" id="b.ACT.22.12">
      <s id="b.ACT.22.12.1">Shinajpi shu Ananías nishca runa, ley shimira pactachij, tucui chihui tiaj judiogunamanda ali rimashca,</s>
     </seg>
     <seg type="verse" id="b.ACT.22.13">
      <s id="b.ACT.22.13.1">ñucama shamusha llutarisha rimahuaca: Saulo, uqui, ricuj tucuchu, nica.</s>
      <s id="b.ACT.22.13.2">Chi ratollai ñuca ñahui pascarica, paita ricucani.</s>
     </seg>
     <seg type="verse" id="b.ACT.22.14">
      <s id="b.ACT.22.14.1">Pai nica: Ñucanchi yayauna Dios canda ajliashcami pai munashca tonora ricsingaj, Ali Ajta ricungaj, pai rimashca shimiras uyangaj.</s>
     </seg>
     <seg type="verse" id="b.ACT.22.15">
      <s id="b.ACT.22.15.1">Can cierto ricushcara paihua rimaj tucuna angui, tucui runaunama can ricushcaras uyashcaras cuentangaj.</s>
     </seg>
     <seg type="verse" id="b.ACT.22.16">
      <s id="b.ACT.22.16.1">Shinajpi cuna, ¿imarasha chapaungui?</s>
      <s id="b.ACT.22.16.2">Atari, bautisari, canducha rashcara maillai, Jesuspa shutira cayasha.</s>
     </seg>
     <seg type="verse" id="b.ACT.22.17">
      <s id="b.ACT.22.17.1">Ñuca Jerusalenma tigrashcai, temploi Diosta mañaushcai, nuspashca cuenta munanaita ricucani.</s>
     </seg>
     <seg type="verse" id="b.ACT.22.18">
      <s id="b.ACT.22.18.1">Ñucara rimajta ricucani: Uctalla ri, nica, Jerusalenmanda llucshi, nica; can ñucamanda rimashcara mana uyanaungachu.</s>
     </seg>
     <seg type="verse" id="b.ACT.22.19">
      <s id="b.ACT.22.19.1">Ñuca nicani: Señor, paiguna yachanaun ñuca chonda cularbi ishcachij acani.</s>
      <s id="b.ACT.22.19.2">Tucui judioguna tandarina huasiunai canda quirijgunara azutij acani;</s>
     </seg>
     <seg type="verse" id="b.ACT.22.20">
      <s id="b.ACT.22.20.1">camba cierto rimaj Estébanba yahuar talirishca horas, ñucas chihui acani; pai huañunara munacani; paita huañuchijguna churanara huacachij acani.</s>
     </seg>
     <seg type="verse" id="b.ACT.22.21">
      <s id="b.ACT.22.21.1">Señorga rimahuaca: Ri, nisha canda caruma cachasha gentilgunama.</s>
     </seg>
     <seg type="verse" id="b.ACT.22.22">
      <s id="b.ACT.22.22.1">Cai shimigama Pablora uyanauca.</s>
      <s id="b.ACT.22.22.2">Shinajpi caparisha ninauca: Cai pachamanda casna runara anzhuchi.</s>
      <s id="b.ACT.22.22.3">Pai causangaj mana valinzhu.</s>
     </seg>
     <seg type="verse" id="b.ACT.22.23">
      <s id="b.ACT.22.23.1">Paiguna caparisha churanaunara lliquisha allpa polvora ahuama shitanauca.</s>
     </seg>
     <seg type="verse" id="b.ACT.22.24">
      <s id="b.ACT.22.24.1">Atun capitán Pablora cuartel ucui icuchingaj mandaca.</s>
      <s id="b.ACT.22.24.2">Paita azutisha tapungaj mandaca, yachangaj imamanda runauna paimanda casna caparinauca.</s>
     </seg>
     <seg type="verse" id="b.ACT.22.25">
      <s id="b.ACT.22.25.1">Pablora cara huascahua huatanauca.</s>
      <s id="b.ACT.22.25.2">Paiga chihui tiaj capitanda nica: ¿Usharingachu shu romano runara azutingaj manara causayachijllaira?</s>
     </seg>
     <seg type="verse" id="b.ACT.22.26">
      <s id="b.ACT.22.26.1">Chi capitán Pablo rimashcara uyasha rimai rica atun capitanma, casna nisha: ¿Imara rangaraungui?</s>
      <s id="b.ACT.22.26.2">Cai runa romano runami.</s>
     </seg>
     <seg type="verse" id="b.ACT.22.27">
      <s id="b.ACT.22.27.1">Atun capitán Pabloma shamusha paita tapuca: Rimahuai, nica, ¿ciertochu can romano runa angui?</s>
      <s id="b.ACT.22.27.2">Pablo: Ari, nica.</s>
     </seg>
     <seg type="verse" id="b.ACT.22.28">
      <s id="b.ACT.22.28.1">Atun capitán nica: Ñucaga romano runa tucungaj ashca cullquira pagacani.</s>
      <s id="b.ACT.22.28.2">Shinajpi Pablo nica: Ñuca randi pagarishcamanda pacha romano runa mani.</s>
     </seg>
     <seg type="verse" id="b.ACT.22.29">
      <s id="b.ACT.22.29.1">Shinajpi chi ratollai paita tormendachijguna anzhurinauca.</s>
      <s id="b.ACT.22.29.2">Atun capitambas manzhacami Pablo romano runa ajta uyasha, paita huatashcamanda.</s>
     </seg>
     <seg type="verse" id="b.ACT.22.30">
      <s id="b.ACT.22.30.1">Cayandi punzha ciertora yachanara munaca imamanda judioguna Pablora causayachinauca, sacerdote apuunara cayachi cachaca tucui paiguna gobiernoi mandaj runaunandi.</s>
      <s id="b.ACT.22.30.2">Pablora llucchisha paiguna ñaupajpi ricuchica.</s>
     </seg>
    </div>
    <div type="chapter" id="b.ACT.23">
     <seg type="verse" id="b.ACT.23.1">
      <s id="b.ACT.23.1.1">Shinajpi Pablo gobiernoi mandaj runaunara ricusha, shina nica: Runauna, uquiuna, ñuca ali pacha Diospa ñaupajpi causashcani cuna punzhagama.</s>
     </seg>
     <seg type="verse" id="b.ACT.23.2">
      <s id="b.ACT.23.2.1">Sacerdote atun apu, Ananías, paihua rayai tiajgunara mandaca Pablora shimii sajmangaj.</s>
     </seg>
     <seg type="verse" id="b.ACT.23.3">
      <s id="b.ACT.23.3.1">Shinajpi Pablo nica: Dios canda sajmanga, ishqui shimiyujta.</s>
      <s id="b.ACT.23.3.2">¿Ley shimimanda ñucara taripangaj caibi tiaungui, randi ley shimira mana pactachisha sajmachihuangui?</s>
     </seg>
     <seg type="verse" id="b.ACT.23.4">
      <s id="b.ACT.23.4.1">Chihui tiajguna ninauca: ¿Shina rimashachu sacerdote atun apura camingui?</s>
     </seg>
     <seg type="verse" id="b.ACT.23.5">
      <s id="b.ACT.23.5.1">Pablo nica: Uquiuna, pai sacerdote atun apu ajta mana yachacanichu.</s>
      <s id="b.ACT.23.5.2">Quillcashca tianmi: Runauna atun apura ama caminguichu.</s>
     </seg>
     <seg type="verse" id="b.ACT.23.6">
      <s id="b.ACT.23.6.1">Shinajpi Pablo ricusha riparaca shu parti runauna saduceoguna anauca, shu partiga fariseoguna anauca.</s>
      <s id="b.ACT.23.6.2">Paiguna ñaupajpi caparica: Runauna, uquiuna, ñuca fariseo mani, fariseomanda churi ani.</s>
      <s id="b.ACT.23.6.3">Ñucanchi chapaushcara huañushcaunamanda causarinaras taripai tucuni.</s>
     </seg>
     <seg type="verse" id="b.ACT.23.7">
      <s id="b.ACT.23.7.1">Pablo caita rimajpi fariseoguna saduceogunahua piñarinauca.</s>
      <s id="b.ACT.23.7.2">Tandarishcauna chaupirinauca.</s>
     </seg>
     <seg type="verse" id="b.ACT.23.8">
      <s id="b.ACT.23.8.1">Saduceoguna huañushcamanda causarinas angelgunas supaigunas imas illan, ninaun.</s>
      <s id="b.ACT.23.8.2">Randi fariseoguna cai tucui tianmi ninaun.</s>
     </seg>
     <seg type="verse" id="b.ACT.23.9">
      <s id="b.ACT.23.9.1">Ashcara caparinauca.</s>
      <s id="b.ACT.23.9.2">Fariseoguna partimanda yachaira yachachijguna atarisha rimanauca.</s>
      <s id="b.ACT.23.9.3">Cai Pablo ima manali rashcaras mana tupanchichu, nisha.</s>
      <s id="b.ACT.23.9.4">Ima espíritu, ima ángel paihua rimashca ajpi, Diosta ama arcachishunchi.</s>
     </seg>
     <seg type="verse" id="b.ACT.23.10">
      <s id="b.ACT.23.10.1">Paigunapura ashcara piñarinauca.</s>
      <s id="b.ACT.23.10.2">Atun capitán Pablora tsuntsura huactanaungami nisha, soldarounara cayachi cachaca Pablora paiguna chaupimanda dsas llucchingaj, cuartelma pushangaj.</s>
     </seg>
     <seg type="verse" id="b.ACT.23.11">
      <s id="b.ACT.23.11.1">Cayandi tuta Jesús Pabloma ricurimuca: Pablo, nica, cariyai, ama manzhaichu.</s>
      <s id="b.ACT.23.11.2">Imasnara Jerusalembi ñuca shutira rimashcangui, shinallara Roma llactais ñuca shutira rimana angui.</s>
     </seg>
     <seg type="verse" id="b.ACT.23.12">
      <s id="b.ACT.23.12.1">Punzhayashca huasha huaquin judioguna Pablora huañuchingaj iyarinauca.</s>
      <s id="b.ACT.23.12.2">Ama micushun, ama upishun Pablora huañuchingagama, Diospa shutii rimasha ninauca.</s>
     </seg>
     <seg type="verse" id="b.ACT.23.13">
      <s id="b.ACT.23.13.1">Chuscu chunga yali casna rimajguna anauca.</s>
     </seg>
     <seg type="verse" id="b.ACT.23.14">
      <s id="b.ACT.23.14.1">Chiguna sacerdote apuunama rucuunamas rinauca, nisha: Ñucanchi Diospa shutii rimashcanchi ama micungaj Pablora huañuchinagama.</s>
     </seg>
     <seg type="verse" id="b.ACT.23.15">
      <s id="b.ACT.23.15.1">Cunaga canguna gobiernoi mandaj runaunandi atun capitanda rimanguichi, Pablora caya apamunauchu, canguna paimanda imaras yachana munanchi, nisha.</s>
      <s id="b.ACT.23.15.2">Ñucanchiga pai manara pactamujllaira huañuchingaj chapariashun.</s>
     </seg>
     <seg type="verse" id="b.ACT.23.16">
      <s id="b.ACT.23.16.1">Shinajpi shu Pablo panimanda huahua paiguna casna rimashcara uyasha cuartelbi icuca Pablora cuentangaj.</s>
     </seg>
     <seg type="verse" id="b.ACT.23.17">
      <s id="b.ACT.23.17.1">Pablo shu capitanda cayasha rimaca: Cai maltara atun capitanma pushai, nica.</s>
      <s id="b.ACT.23.17.2">Shu shimira paita rimangaj charin.</s>
     </seg>
     <seg type="verse" id="b.ACT.23.18">
      <s id="b.ACT.23.18.1">Shinajpi paita atun capitanma pushasha, nica: Chonda cularbi ishcariai Pablo ñucara cayasha rugahuaca cai maltara canma pushai nisha.</s>
      <s id="b.ACT.23.18.2">Imaras charin canda rimanara.</s>
     </seg>
     <seg type="verse" id="b.ACT.23.19">
      <s id="b.ACT.23.19.1">Atun capitánga maltara maquimanda apisha shujma anzhurisha tapuca: ¿Imara rimasha ningui?</s>
     </seg>
     <seg type="verse" id="b.ACT.23.20">
      <s id="b.ACT.23.20.1">Chi malta nica: Judioguna iyarinaushca canda rugangaj Pablora caya gobierno huasima cachangaj paimanda imaras mas ciertora yachangaj.</s>
     </seg>
     <seg type="verse" id="b.ACT.23.21">
      <s id="b.ACT.23.21.1">Astaumbas, canga ama quiringuichu, ama uyanguichu.</s>
      <s id="b.ACT.23.21.2">Paigunamanda chuscu chunga yali Diospa shutii rimasha: Ama micushun ama upishun ninauca Pablora huañuchinagama.</s>
      <s id="b.ACT.23.21.3">Cunaga can shimi cushcara puruntu chaparinaun.</s>
     </seg>
     <seg type="verse" id="b.ACT.23.22">
      <s id="b.ACT.23.22.1">Shinajpi atun capitán maltara dispirisha nica: Can ñucara cuentashcara ama pimas rimanguichu.</s>
     </seg>
     <seg type="verse" id="b.ACT.23.23">
      <s id="b.ACT.23.23.1">Atun capitánga ishqui capitangunara cayasha nica: Las nueve tupura tuta, ishqui patsac soldarounaras, canzhis chunga caballoi purijgunaras, ishqui patsac lanzayujgunaras puruntushcara charínguichi, Cesareama ringaj.</s>
     </seg>
     <seg type="verse" id="b.ACT.23.24">
      <s id="b.ACT.23.24.1">Shinallara caballounara alichingaj mandaca Pablo montangaj, Félix nishca atun gobernadorhuajma ali pactangaj.</s>
     </seg>
     <seg type="verse" id="b.ACT.23.25">
      <s id="b.ACT.23.25.1">Casna nisha, shu quillcara quillcacami:</s>
     </seg>
     <seg type="verse" id="b.ACT.23.26">
      <s id="b.ACT.23.26.1">Ñuca, Claudio Lysias nishca, canda Félix ali atun gobernadorda salurauni.</s>
     </seg>
     <seg type="verse" id="b.ACT.23.27">
      <s id="b.ACT.23.27.1">Cai runara, judioguna apishcara, paiguna huañuchingaraushcara, ñuca soldarounandi quishpichingaj ricani, pai romano runa ajta uyasha.</s>
     </seg>
     <seg type="verse" id="b.ACT.23.28">
      <s id="b.ACT.23.28.1">Imamandara paita causayachinaun nisha yachangaj, paita paiguna gobierno huasima pushacani.</s>
     </seg>
     <seg type="verse" id="b.ACT.23.29">
      <s id="b.ACT.23.29.1">Chihui yachacani paiguna ley camachishca shimiunamanda paita causayachinauca.</s>
      <s id="b.ACT.23.29.2">Ishcangaj huañuchingaj mana ima causaras charícachu.</s>
     </seg>
     <seg type="verse" id="b.ACT.23.30">
      <s id="b.ACT.23.30.1">Judioguna cai runara huañuchingaraushcara rimahuanauca.</s>
      <s id="b.ACT.23.30.2">Shinajpi uctalla paita canma cachamucani.</s>
      <s id="b.ACT.23.30.3">Causayachijgunaras camba ñaupajpi rimanauchu nicani, paimanda ima causaras charisha.</s>
      <s id="b.ACT.23.30.4">Alilla tiangui.</s>
     </seg>
     <seg type="verse" id="b.ACT.23.31">
      <s id="b.ACT.23.31.1">Soldarouna capitán mandashcasna Pablora tuta pushanauca Antipatris nishca llactagama.</s>
     </seg>
     <seg type="verse" id="b.ACT.23.32">
      <s id="b.ACT.23.32.1">Cayandi punzha caballoyuj soldarouna saquirinauca Pablohua ringaj.</s>
      <s id="b.ACT.23.32.2">Chishujguna tigranauca paiguna cuartelma.</s>
     </seg>
     <seg type="verse" id="b.ACT.23.33">
      <s id="b.ACT.23.33.1">Cesareama pactashcai quillcara atun gobernadorma cunauca, shinallara Pablora paihua ñaupajma ricuchinauca.</s>
     </seg>
     <seg type="verse" id="b.ACT.23.34">
      <s id="b.ACT.23.34.1">Atun gobernador quillcara ricusha tapuca: ¿Ima partimandarairi?</s>
      <s id="b.ACT.23.34.2">Cilicia partimanda ajta yachasha,</s>
     </seg>
     <seg type="verse" id="b.ACT.23.35">
      <s id="b.ACT.23.35.1">Uyashcanguimi, nica, canda causayachijguna shamushcai.</s>
      <s id="b.ACT.23.35.2">Herodespa huasima Pablora huacachingaj cachaca.</s>
     </seg>
    </div>
    <div type="chapter" id="b.ACT.24">
     <seg type="verse" id="b.ACT.24.1">
      <s id="b.ACT.24.1.1">Pichca punzha huasha, sacerdote atun apu, Ananías nishca, huaquin rucuunandi, shu Tértulo nishca ali cuentayuj runandi, Pablora causayachingaj atun gobernador ñaupajma shamunauca.</s>
     </seg>
     <seg type="verse" id="b.ACT.24.2">
      <s id="b.ACT.24.2.1">Pablora cayashca huasha, Tértulo paita causayachingaj callarica, nisha: Canmanda imasnara ali ganashua causaunchi, tucui ali tucun cai llactai can alira rashcamanda,</s>
     </seg>
     <seg type="verse" id="b.ACT.24.3">
      <s id="b.ACT.24.3.1">Ali Félix, imahoraspas maibis cai tucuira agrasisha chasquinchi.</s>
     </seg>
     <seg type="verse" id="b.ACT.24.4">
      <s id="b.ACT.24.4.1">Shinajpi canda ama yapa molestangaj camba ali shunguhua shu ratolla uyahuapai.</s>
     </seg>
     <seg type="verse" id="b.ACT.24.5">
      <s id="b.ACT.24.5.1">Cai runa yapa tormendachin, tucui judiogunara macanuchin cai pacha tucui partiunai.</s>
      <s id="b.ACT.24.5.2">Astaumbas pai Nazaretmandauna monton apumi.</s>
     </seg>
     <seg type="verse" id="b.ACT.24.6">
      <s id="b.ACT.24.6.1">Shinallara Diospa templo huasira huajlichinara munaca.</s>
      <s id="b.ACT.24.6.2">Paita apisha, ñucanchi ley mandashca tonoi taripanara munacanchi.</s>
     </seg>
     <seg type="verse" id="b.ACT.24.7">
      <s id="b.ACT.24.7.1">Randi cai Lisias nishca atun capitán satirisha, ashca ursahua Pablora ñucanchi maquimanda dsas quichuca.</s>
     </seg>
     <seg type="verse" id="b.ACT.24.8">
      <s id="b.ACT.24.8.1">Paita causayachijguna canma shamunauchu, nisha mandaca.</s>
      <s id="b.ACT.24.8.2">Canllara paita taripasha tucui ñucanchi causayachishcaunara yachanara ushangui.</s>
     </seg>
     <seg type="verse" id="b.ACT.24.9">
      <s id="b.ACT.24.9.1">Shinallara judioguna: Cai tucui ciertomi, nisha rimanauca.</s>
     </seg>
     <seg type="verse" id="b.ACT.24.10">
      <s id="b.ACT.24.10.1">Shinajpi gobernador Pablora maquihua ricuchica rimangaj.</s>
      <s id="b.ACT.24.10.2">Pablo cutipaca: Can cai llactai ashca huataunara taripaj ajpi, ali munaihua ñucamanda rimasha.</s>
     </seg>
     <seg type="verse" id="b.ACT.24.11">
      <s id="b.ACT.24.11.1">Can yachanara ushangui chara chunga ishqui punzhallami Jerusalenma shamucani adorangaj.</s>
     </seg>
     <seg type="verse" id="b.ACT.24.12">
      <s id="b.ACT.24.12.1">Ñucara mana tupahuanaucachu pihuas rimanauta, pi tandarishca runaunaras nuspachiuta, ima huasiunais ima llactais.</s>
     </seg>
     <seg type="verse" id="b.ACT.24.13">
      <s id="b.ACT.24.13.1">Shinallara paiguna ñucara cuna causayachishcaunara mana ushanaunzhu ricuchinara.</s>
     </seg>
     <seg type="verse" id="b.ACT.24.14">
      <s id="b.ACT.24.14.1">Caita canda cierto rimani: Paiguna supai nishca Ñambira, Jesuspa nambira catisha, ñuca yayauna Diosta sirvini.</s>
      <s id="b.ACT.24.14.2">Tucui ley shimira, tucui Diosmanda rimajguna camachishcaras quirisha causashcani.</s>
     </seg>
     <seg type="verse" id="b.ACT.24.15">
      <s id="b.ACT.24.15.1">Diospi chapasha tiauni, paiguna chapashcasna, imasna huañushcauna causarinaungami, aliunas manaliunas.</s>
     </seg>
     <seg type="verse" id="b.ACT.24.16">
      <s id="b.ACT.24.16.1">Chimanda ñuca tucui horas mascauni aü chuyaj iyaira charingaj Diospa ñaupajpi runauna ñaupajpis.</s>
     </seg>
     <seg type="verse" id="b.ACT.24.17">
      <s id="b.ACT.24.17.1">Huaquin huatauna pasashca huasha, ñuca llactama cullquira cuyangaj shamucani.</s>
     </seg>
     <seg type="verse" id="b.ACT.24.18">
      <s id="b.ACT.24.18.1">Ñuca casna raushcai, huaquin Asiamanda judioguna ñucara temploi armashcara tupahuanauca, mana ashca runaunahua, mana caparishcahua.</s>
     </seg>
     <seg type="verse" id="b.ACT.24.19">
      <s id="b.ACT.24.19.1">Chiguna camba ñaupajma shamunaunmaca ñucara causayachingaj, imaras ñucamanda rimanara charisha.</s>
     </seg>
     <seg type="verse" id="b.ACT.24.20">
      <s id="b.ACT.24.20.1">Mañajpi cáigunallara rimanauchu ima manalirara ñucajpi tupahuanauca ñuca gobierno ñaupajpi ricurishcai.</s>
     </seg>
     <seg type="verse" id="b.ACT.24.21">
      <s id="b.ACT.24.21.1">Mañasha paiguna ñaupajpi shinzhira caparisha nicani: Huañushcauna causarinamanda cuna canguna taripahuashcanguichi.</s>
     </seg>
     <seg type="verse" id="b.ACT.24.22">
      <s id="b.ACT.24.22.1">Shinajpi Félix caí tucuira uyashca huasha, cai Ñambi nishcara ali yachasha, paigunara chapachica, nisha: Lisias nishca atun capitán shamushcai, canguna rimashcara uyasha.</s>
     </seg>
     <seg type="verse" id="b.ACT.24.23">
      <s id="b.ACT.24.23.1">Gobernador capitanda rimaca Pablora huacachingaj, shinajllaira paita ansa lugarda cungaj.</s>
      <s id="b.ACT.24.23.2">Maicans paihua amigounamanda shamujpi paita sirvingaj paita compañangaj, ama arcanguichu, nica.</s>
     </seg>
     <seg type="verse" id="b.ACT.24.24">
      <s id="b.ACT.24.24.1">Ansa punzha huasha, Félix paihua huarmi Drusilandi shamuca.</s>
      <s id="b.ACT.24.24.2">Chi huarmi judio huarmi aca.</s>
      <s id="b.ACT.24.24.3">Pablora cayasha, paimanda Jesucristoi quirina shimiunara uyanauca.</s>
     </seg>
     <seg type="verse" id="b.ACT.24.25">
      <s id="b.ACT.24.25.1">Pablo ali causanaras, aicha munaira arcarinaras, huasha taripanaras rimaca.</s>
      <s id="b.ACT.24.25.2">Félix manzharisha nica: Cunad.</s>
      <s id="b.ACT.24.25.3">Huasha lugarda charishcai cayashcangui.</s>
     </seg>
     <seg type="verse" id="b.ACT.24.26">
      <s id="b.ACT.24.26.1">Shina rasha chapacami, Pablo cullquira cungami iyasha, paita cacharingaj.</s>
      <s id="b.ACT.24.26.2">Caran cuti paita cayachi cachaj aca paihua rimangaj.</s>
     </seg>
     <seg type="verse" id="b.ACT.24.27">
      <s id="b.ACT.24.27.1">Astaun ishqui huata huasha Félix raigumanda Porcio Festo gobernador tucuca.</s>
      <s id="b.ACT.24.27.2">Félixga judioguna llaquihuanauchu nisha, Pablora ishcariaita saquicami.</s>
     </seg>
    </div>
    <div type="chapter" id="b.ACT.25">
     <seg type="verse" id="b.ACT.25.1">
      <s id="b.ACT.25.1.1">Festo cai partima pactamusha, quinsa punzha huasha Cesareamanda Jerusalenma rica.</s>
     </seg>
     <seg type="verse" id="b.ACT.25.2">
      <s id="b.ACT.25.2.1">Paima sacerdote apuuna valij judiogunandi shamunauca, Pablora causayachingaj ruganauca.</s>
     </seg>
     <seg type="verse" id="b.ACT.25.3">
      <s id="b.ACT.25.3.1">Paiguna mañasha ruganauca Pablora Jerusalenma cachapai nisha, Pablora ñambii huañuchingaj.</s>
     </seg>
     <seg type="verse" id="b.ACT.25.4">
      <s id="b.ACT.25.4.1">Astaun Festo cutipaca: Pablo ishcashca tiaun Cesárea llactai, chimallara ña ringarauni, nica.</s>
     </seg>
     <seg type="verse" id="b.ACT.25.5">
      <s id="b.ACT.25.5.1">Cangunamanda ushajguna acuichi ñucahua pariju, nica.</s>
      <s id="b.ACT.25.5.2">Paihuajpi ima causa tiajpi causayachichi.</s>
     </seg>
     <seg type="verse" id="b.ACT.25.6">
      <s id="b.ACT.25.6.1">Festo Jerusalembi paigunahua pariju chapauca ansa punzhaunara, pusacchu chungachu ima chari.</s>
      <s id="b.ACT.25.6.2">Chimanda huasha Cesareama shamusha, cayandi punzha gobierno huasii tiarica.</s>
      <s id="b.ACT.25.6.3">Pablora pushangaj cachaca.</s>
     </seg>
     <seg type="verse" id="b.ACT.25.7">
      <s id="b.ACT.25.7.1">Pablo shamujpi, Jerusalenmanda shamuj judioguna paita muyujta tandarinauca.</s>
      <s id="b.ACT.25.7.2">Paita ashcara causayachinauca; randi cierto ajta ricuchinara mana ushanaucachu.</s>
     </seg>
     <seg type="verse" id="b.ACT.25.8">
      <s id="b.ACT.25.8.1">Astaumbas Pablo rimaca: Judioguna ley shimimandas templomandas Cesarba ñaupajpis mana ima ucharas rashcanichu.</s>
     </seg>
     <seg type="verse" id="b.ACT.25.9">
      <s id="b.ACT.25.9.1">Festoga astaun, judioguna llaquihuanauchu nisha, Pabloma nica: ¿Jerusalenma rinara munanguichu chima ñuca ñaupajpi taripai tucungaj?</s>
     </seg>
     <seg type="verse" id="b.ACT.25.10">
      <s id="b.ACT.25.10.1">Pablo cutipaca: César nishca atun apu taripana huasü tiauni, caibi taripai tucuna mani.</s>
      <s id="b.ACT.25.10.2">Judiogunara mana ima manaliras rashcanichu imasna canllara ali yachangui.</s>
     </seg>
     <seg type="verse" id="b.ACT.25.11">
      <s id="b.ACT.25.11.1">Ñuca ima manaliras ima huañuna tupuras rashca asha, puruntu mani huañungaj.</s>
      <s id="b.ACT.25.11.2">Astaun paiguna ñucara causayachishcauna mana cierto ajpi, pis mana ushanzhu ñucara paiguna maquii entregangaj.</s>
      <s id="b.ACT.25.11.3">César taripahuachu, nini.</s>
     </seg>
     <seg type="verse" id="b.ACT.25.12">
      <s id="b.ACT.25.12.1">Festo gobiernoi mandajgunahua rimanausha cutipaca: Cesarma rinara munangui?</s>
      <s id="b.ACT.25.12.2">Cesarma riunguimi.</s>
     </seg>
     <seg type="verse" id="b.ACT.25.13">
      <s id="b.ACT.25.13.1">Ansa punzha pasashca huasha, Agripa nishca rey apu paihua huarmi Bernice nishcahua Cesareama shamunauca Festora salurangaj.</s>
     </seg>
     <seg type="verse" id="b.ACT.25.14">
      <s id="b.ACT.25.14.1">Paiguna ashca punzhaunara chihui tiaushcai, Festo rey apuma Pablora causayachishcara cuentaca, nisha: Félix shu runara ishcashcara saquica.</s>
     </seg>
     <seg type="verse" id="b.ACT.25.15">
      <s id="b.ACT.25.15.1">Ñuca Jerusalenma rishcai, sacerdote apuuna judioguna apuunandi ñucama shamunauca, ñucara mañasha paita causayachingaj.</s>
     </seg>
     <seg type="verse" id="b.ACT.25.16">
      <s id="b.ACT.25.16.1">Paigunama cutipacani: Romanouna yachaibi pitas huañuchingaj mana cunachu manara causayachishca runa paita causayachijgunara rimachu paihua causamanda llushpiringaj.</s>
     </seg>
     <seg type="verse" id="b.ACT.25.17">
      <s id="b.ACT.25.17.1">Shinajpi paiguna shamunaupi, mana unayasha, cayandi punzha taripana huasii tiarisha chi runara apamungaj cachacani.</s>
     </seg>
     <seg type="verse" id="b.ACT.25.18">
      <s id="b.ACT.25.18.1">Paiguna ñuca ñaupajpi tiasha, mana ansas ñuca iyashcasna causayachinaucachu.</s>
     </seg>
     <seg type="verse" id="b.ACT.25.19">
      <s id="b.ACT.25.19.1">Astaun paiguna quirishcaunamanda paita causayachinauca, shinallara shu huañushca Jesús nishcamanda, astaun Pablo paimanda, Cierto pacha causaunmi, nica.</s>
     </seg>
     <seg type="verse" id="b.ACT.25.20">
      <s id="b.ACT.25.20.1">Ñuca cai samiunara mana yachasha, paita nicani: ¿Jerusalenma rinara munanguichu chima taripai tucungaj?</s>
     </seg>
     <seg type="verse" id="b.ACT.25.21">
      <s id="b.ACT.25.21.1">Astaun Pablo Augusto César uyachu nisha mañaca; paita huacachingaj mandacani Cesarma cachanagama.</s>
     </seg>
     <seg type="verse" id="b.ACT.25.22">
      <s id="b.ACT.25.22.1">Shinajpi Agripa Festoma rimaca: Ñucas chi runara uyanara munani.</s>
      <s id="b.ACT.25.22.2">Festo cutipaca: Caya punzha uyangui, nisha.</s>
     </seg>
     <seg type="verse" id="b.ACT.25.23">
      <s id="b.ACT.25.23.1">Cayandi punzha Agripa Bernicehua shamunauca, sumaj churarishcauna.</s>
      <s id="b.ACT.25.23.2">Taripana huasii icusha capitangunahua llactamanda valij runaunahua, Festo mandashca ajpi Pablora pushamunauca.</s>
     </seg>
     <seg type="verse" id="b.ACT.25.24">
      <s id="b.ACT.25.24.1">Shinajpi Festo nica: Rey apu Agripa, tucui ñucanchihua pariju tiaj runaunas, cai runara ricuichi.</s>
      <s id="b.ACT.25.24.2">Tucui judioguna Jerusalembi cai llactais cai runamanda rugahuanauca, ama mas causachu nisha caparisha.</s>
     </seg>
     <seg type="verse" id="b.ACT.25.25">
      <s id="b.ACT.25.25.1">Ñuca mana ima huañunaras tupacanichu paihuajpi.</s>
      <s id="b.ACT.25.25.2">Paulara Augustoma riña munajpi, paita cachangaj iyaricani.</s>
     </seg>
     <seg type="verse" id="b.ACT.25.26">
      <s id="b.ACT.25.26.1">Ñuca mana imaras ciertora charisha ñuca señorma quillcangaj, paita canguna ñaupajpi llucchicani, maspas camba ñaupajpi Rey Apu Agripa, paita tapushca huasha ñuca imaras charisha quillcangaj.</s>
     </seg>
     <seg type="verse" id="b.ACT.25.27">
      <s id="b.ACT.25.27.1">Mana valinzhu, yachin, shu causayuj runara cachangaj, pai causayashcara mana rimasha.</s>
     </seg>
    </div>
    <div type="chapter" id="b.ACT.26">
     <seg type="verse" id="b.ACT.26.1">
      <s id="b.ACT.26.1.1">Shinajpi Agripa Pabloma rimaca: Cambajmandallara rimanara ushangui.</s>
      <s id="b.ACT.26.1.2">Shinajpi Pablo maquira chutachisha, shina rimangaj callarica:</s>
     </seg>
     <seg type="verse" id="b.ACT.26.2">
      <s id="b.ACT.26.2.1">Cushi mani, Rey Apu Agripa, nica, cuna punzha camba ñaupajpi ñucajmanda rimangaj, tucui imamandas judioguna causayachihuanaun.</s>
     </seg>
     <seg type="verse" id="b.ACT.26.3">
      <s id="b.ACT.26.3.1">Can tucui judioguna yachaira ali yachangui, shinallara paiguna iyarishca tonora.</s>
      <s id="b.ACT.26.3.2">Chiraigumanda canda rugauni ali pacha uyahuapai.</s>
     </seg>
     <seg type="verse" id="b.ACT.26.4">
      <s id="b.ACT.26.4.1">Ñuca maltamanda pacha ñaupa pundamanda ñuca Jerusalén llactai causacani.</s>
      <s id="b.ACT.26.4.2">Tucui judioguna ñuca causashcara yachanaun.</s>
     </seg>
     <seg type="verse" id="b.ACT.26.5">
      <s id="b.ACT.26.5.1">Paiguna shinallara yachanaun, rimasha nijpi, imasnara ñaupa pundamanda pacha ñucanchi yachaira mas yali pactachisiqui montombi acani, fariseo acani.</s>
     </seg>
     <seg type="verse" id="b.ACT.26.6">
      <s id="b.ACT.26.6.1">Cunaga Dios ñucanchi yayaunama cushca shimimanda chapanaraigu causayachi tucuni.</s>
     </seg>
     <seg type="verse" id="b.ACT.26.7">
      <s id="b.ACT.26.7.1">Ñucanchi chunga ishqui ailluuna cai shimi pactachishcara ricungaj chapanaun, tutandi punzhandi Diosta sirvisha.</s>
      <s id="b.ACT.26.7.2">Cai chapanaraigu, Rey Apu Agripa, judiogunamanda ñuca causayuj tucuni.</s>
     </seg>
     <seg type="verse" id="b.ACT.26.8">
      <s id="b.ACT.26.8.1">¿Imarasha cangunapura mana quirihuajta iyaringuichi Dios huañushcaunara causachingami?</s>
     </seg>
     <seg type="verse" id="b.ACT.26.9">
      <s id="b.ACT.26.9.1">Nucaga cierto pacha iyaricani imara ranas ministirica Nazaretmanda Jesuspa shutira huajlichingaj.</s>
     </seg>
     <seg type="verse" id="b.ACT.26.10">
      <s id="b.ACT.26.10.1">Jerusalembi shinallara rarcani, chonda cularbi ashca quirijgunara ishcacani, sacerdote apuuna ushaira cujpi; imahoras huañuchinaupi ñuca alimi nicani.</s>
     </seg>
     <seg type="verse" id="b.ACT.26.11">
      <s id="b.ACT.26.11.1">Ashca cuti paigunara livachicani tucui judioguna tandarina huasiunai.</s>
      <s id="b.ACT.26.11.2">Paigunara Diospa shutira camichicani.</s>
      <s id="b.ACT.26.11.3">Ashca loco tucusha paigunara caru llactaunagama caticani.</s>
     </seg>
     <seg type="verse" id="b.ACT.26.12">
      <s id="b.ACT.26.12.1">Chasna raushcai Damascoma riucani; sacerdote apuuna cachahuanauca paiguna mandashcahua.</s>
     </seg>
     <seg type="verse" id="b.ACT.26.13">
      <s id="b.ACT.26.13.1">Chaupi punzha, ñambii riushcai, Rey Apu, indimanda yali punzhara ahua pachamanda shamujta ricucani.</s>
      <s id="b.ACT.26.13.2">Ñucaras ñucahua pariju tiajgunaras muyujta ricurica.</s>
     </seg>
     <seg type="verse" id="b.ACT.26.14">
      <s id="b.ACT.26.14.1">Tucui ñucanchi allpama urmacanchi.</s>
      <s id="b.ACT.26.14.2">Shu shimira ñucara rimajta uyacani hebreo shimii: Saulo, Saulo, nisha ¿imamanda tormendachihuangui?</s>
      <s id="b.ACT.26.14.3">Can tucsina pundai nijtasha canllara chugringui.</s>
     </seg>
     <seg type="verse" id="b.ACT.26.15">
      <s id="b.ACT.26.15.1">Shinajpi nicani: ¿Pitanguiri, Señor?</s>
      <s id="b.ACT.26.15.2">Señor Jesús cutipahuaca: Ñuca can tormendachiushca Jesús mani.</s>
     </seg>
     <seg type="verse" id="b.ACT.26.16">
      <s id="b.ACT.26.16.1">Atari, nica, shayari.</s>
      <s id="b.ACT.26.16.2">Chiraigumanda canma ricurimushcani, canda churashcani ñucara sirvij, ñucamanda rimaj tucungaj, can ricushcaunara rimangaj, shinallara canda huasha ñucamanda ricurímungaraushcaras cuentangaj.</s>
     </seg>
     <seg type="verse" id="b.ACT.26.17">
      <s id="b.ACT.26.17.1">Canda camba ailluunamandas gentilgunamandas quishpichisha, cuna paigunama canda cachauni,</s>
     </seg>
     <seg type="verse" id="b.ACT.26.18">
      <s id="b.ACT.26.18.1">paiguna ñahuira pascangaj, llandumanda punzhama turcaringaj, supai apu ushaimanda llushpirisha Diospi quiringaj, paiguna ñucara quirisha uchamanda perdonda apingaj, chicanyachishcaunahua Dios cushcara apingaj.</s>
     </seg>
     <seg type="verse" id="b.ACT.26.19">
      <s id="b.ACT.26.19.1">Chiraigumanda Rey Apu Agripa, ahua pachamanda ricuchishcara uyacani.</s>
     </seg>
     <seg type="verse" id="b.ACT.26.20">
      <s id="b.ACT.26.20.1">Shinajpi ñaupa punda Damascoi, Jerusalembi, tucui Judea llactaunai, shinallara gentilgunamas rimacani arrepentirinauchu, Diospi quirinauchu, ali rashcaunahua paiguna arrepentirishcara ricuchisha.</s>
     </seg>
     <seg type="verse" id="b.ACT.26.21">
      <s id="b.ACT.26.21.1">Caimanda judioguna apihuanauca temploi, huañuchingaj iyarihuanauca.</s>
     </seg>
     <seg type="verse" id="b.ACT.26.22">
      <s id="b.ACT.26.22.1">Dios yanapashcamanda cuna punzhagama rimasha catiuni ichillaunamas atungunamas.</s>
      <s id="b.ACT.26.22.2">Imara Moisés Diosmanda rimajgunas rimashca tucungaraushcara, chillara yachachishcani:</s>
     </seg>
     <seg type="verse" id="b.ACT.26.23">
      <s id="b.ACT.26.23.1">imasnara Cristo tormendaringarauca, huañushcaunamanda ñaupa punda causarij tucungaj, causana shimira runaunamas gentilgunamas rimangaj.</s>
     </seg>
     <seg type="verse" id="b.ACT.26.24">
      <s id="b.ACT.26.24.1">Pablo paimanda rimajpi, Festo shinzhira caparisha nica: Loco tucushcangui, Pablo.</s>
      <s id="b.ACT.26.24.2">Can ashca yachashcamanda loco tucushcangui.</s>
     </seg>
     <seg type="verse" id="b.ACT.26.25">
      <s id="b.ACT.26.25.1">Pablo nica: Yapa ali Festo, mana locochu ani.</s>
      <s id="b.ACT.26.25.2">Astaumbas cierto shimiunara ali shimiunaras rimauni.</s>
     </seg>
     <seg type="verse" id="b.ACT.26.26">
      <s id="b.ACT.26.26.1">Rey apu caigunara ali yachan, chiraigumanda paihua ñaupajpi mana manzhasha rimauni.</s>
      <s id="b.ACT.26.26.2">Ñuca iyani pai tucuira ali pacha yachan, mana pacallai rashcachu aca.</s>
     </seg>
     <seg type="verse" id="b.ACT.26.27">
      <s id="b.ACT.26.27.1">Rey Apu Agripa, ¿Diospa shimira rimajgunara quiringuichu?</s>
      <s id="b.ACT.26.27.2">Can quiringuimi, yachani.</s>
     </seg>
     <seg type="verse" id="b.ACT.26.28">
      <s id="b.ACT.26.28.1">Shinajpi Agripa Pabloma rimaca: Ñacalla iyachihuangui ñucara shu cristiano nishca tucungaj.</s>
     </seg>
     <seg type="verse" id="b.ACT.26.29">
      <s id="b.ACT.26.29.1">Pablo cutipaca: Dios munanma mana ñacalla astaun entero iyaihua ñucasna tucungaj, mana canlla astaun tucui ñucara uyajguna, randi mana cadenayuj.</s>
     </seg>
     <seg type="verse" id="b.ACT.26.30">
      <s id="b.ACT.26.30.1">Pablo cai tucuira rimashca huasha, rey apu, gobernador, Bernice, paigunahua pariju tiajgunandi atarinauca.</s>
     </seg>
     <seg type="verse" id="b.ACT.26.31">
      <s id="b.ACT.26.31.1">Paiguna shujma risha paigunapura rimananauca, nisha: Cai runa mana ima huañunaras, mana ima ishcarinaras charin.</s>
     </seg>
     <seg type="verse" id="b.ACT.26.32">
      <s id="b.ACT.26.32.1">Agripa Festoma nica: Cai runa ushanmaca cachari tucungaj mana César taripahuachu nishca ajpi.</s>
     </seg>
    </div>
    <div type="chapter" id="b.ACT.27">
     <seg type="verse" id="b.ACT.27.1">
      <s id="b.ACT.27.1.1">Ñucanchi Italiama shu barcoi ringaj nishcai, Pablora shu causayujgunandi shu Julio nishca capitanma cunauca.</s>
      <s id="b.ACT.27.1.2">Pai Augusta nishca soldaro monton capitán maca.</s>
     </seg>
     <seg type="verse" id="b.ACT.27.2">
      <s id="b.ACT.27.2.1">Shina rasha shu Adrumeto nishca llactama rij barcoi icucanchi; Asia parti yacu punguunai llutarina aca.</s>
      <s id="b.ACT.27.2.2">Aristarco, shu Tesalonicamanda Macedonia runa, ñucanchihua compañasha llucshicanchi.</s>
     </seg>
     <seg type="verse" id="b.ACT.27.3">
      <s id="b.ACT.27.3.1">Cayandi punzha Sidonma pactacanchi.</s>
      <s id="b.ACT.27.3.2">Julio, Pablora llaquisha, paita lugarda cuca paihua amigounajma ringaj, paiguna Pablora cuirangaj.</s>
     </seg>
     <seg type="verse" id="b.ACT.27.4">
      <s id="b.ACT.27.4.1">Chimanda huamburisha Chipre islara huaira illashca partira pasacanchi, huaira shujpurama shinzhi aitajpi.</s>
     </seg>
     <seg type="verse" id="b.ACT.27.5">
      <s id="b.ACT.27.5.1">Cilicia Pamfilia partiunara mayanda pasacanchi.</s>
      <s id="b.ACT.27.5.2">Licia partii tiaj Mira nishca llactama pactamucanchi.</s>
     </seg>
     <seg type="verse" id="b.ACT.27.6">
      <s id="b.ACT.27.6.1">Chihui ñucanchi capitán shu Alejandriamanda barcora tupaca, Italiama riuta.</s>
      <s id="b.ACT.27.6.2">Chi barcoi ñucanchira icuchica.</s>
     </seg>
     <seg type="verse" id="b.ACT.27.7">
      <s id="b.ACT.27.7.1">Ashca punzhauna alimanda huamburishca huasha, tormendoshua Cnido llacta ñahuipurai pactacanchi, huaira arcajpi.</s>
      <s id="b.ACT.27.7.2">Shina rasha Creta islara huaira illashca partira pasacanchi Salmón llacta ñahuipurai.</s>
     </seg>
     <seg type="verse" id="b.ACT.27.8">
      <s id="b.ACT.27.8.1">Ashca tormendoshua isla mayanlla huamburicanchi.</s>
      <s id="b.ACT.27.8.2">Ali Punguuna nishcama pactacanchi, La sea llacta mayambi.</s>
     </seg>
     <seg type="verse" id="b.ACT.27.9">
      <s id="b.ACT.27.9.1">Ashcara unaiyashcamanda, shinallara sasina punzhauna pasashcamanda, lamarbi huamburina ña huañuihuaj tucuca.</s>
     </seg>
     <seg type="verse" id="b.ACT.27.10">
      <s id="b.ACT.27.10.1">Pablo paigunara camachisha nica: Runauna, tormendoshua huamburishun, ashca pirdirinahuas; mana cargallas barcollas pirdirinaungachu astaun shinallara ñucanchis.</s>
     </seg>
     <seg type="verse" id="b.ACT.27.11">
      <s id="b.ACT.27.11.1">Soldaro capitánga Pablo rimashcara mana quiricachu; randi barco capitanda barcoyuj dueñoras uyaca.</s>
     </seg>
     <seg type="verse" id="b.ACT.27.12">
      <s id="b.ACT.27.12.1">Cai pungu mana valijpi tamia tiempora pasangaj, ashcauna chimanda llucshingaj iyarinauca, usharijpi Fenice punguma pactangaj, chihui tamiara pasangaj.</s>
      <s id="b.ACT.27.12.2">Fenice shu Creta pungu aca, indi llucshimuna rayara ricurij.</s>
     </seg>
     <seg type="verse" id="b.ACT.27.13">
      <s id="b.ACT.27.13.1">Huaira alilla sur nishca quinri partimanda aitamujpi, paiguna munashcami shamun nisha iyanauca.</s>
      <s id="b.ACT.27.13.2">Barcora apichina iru garautora aisasha llucchisha, Creta isla yacu pata mayanda rinauca.</s>
     </seg>
     <seg type="verse" id="b.ACT.27.14">
      <s id="b.ACT.27.14.1">Mana ansahuara riushcai, Euróclidon nishca shinzhi huaira ali maqui partimanda aitasha, barcora apica.</s>
     </seg>
     <seg type="verse" id="b.ACT.27.15">
      <s id="b.ACT.27.15.1">Huaira barcora apajpi mana ushacanchichu paihua pundara huairapurama muyuchingaj; shinajpi barcora saquicanchi huaira apashcama ringaj.</s>
     </seg>
     <seg type="verse" id="b.ACT.27.16">
      <s id="b.ACT.27.16.1">Ñucanchi shu ichilla islara, Clauda nishcara, ali maqui partima pasacanchi, chihui tormendoshua ichilla canoara apiñara ushacanchi.</s>
     </seg>
     <seg type="verse" id="b.ACT.27.17">
      <s id="b.ACT.27.17.1">Ichilla canoara barcoi icuchishca huasha, barcora huascaunahua shinzhira huatanauca ama paquiringaj.</s>
      <s id="b.ACT.27.17.2">Sirte nishca partima pactai rinara manzhasha, huaira aitana llachapaunara irguchinauca barco huaira apashcama ringaj.</s>
     </seg>
     <seg type="verse" id="b.ACT.27.18">
      <s id="b.ACT.27.18.1">Astaumbas, cayandi punzha, huaira mas shinzhiyaca; shina rasha cargara lamarma ichunauca barcora pangallay achingaj.</s>
     </seg>
     <seg type="verse" id="b.ACT.27.19">
      <s id="b.ACT.27.19.1">Quinsa punzhai, ñucanchi quiquin maquiunahua barco charishcaunara ichungaj callaricanchi.</s>
     </seg>
     <seg type="verse" id="b.ACT.27.20">
      <s id="b.ACT.27.20.1">Unaira indis estrellasgunas mana ricurijpi, huaira shinzhi atarijpi, mana chari causashun iyacanchi.</s>
     </seg>
     <seg type="verse" id="b.ACT.27.21">
      <s id="b.ACT.27.21.1">Shinajpi ñucanchi unaira mana micusha, Pablo paiguna chaupi shungüi shayarisha nica: Cierto pacha, runauna, ali anmaca ñucara uyangaj, ama llucshingaj Cretamanda, casna tormendarishcaras pirdirishcaras ama apingaj.</s>
     </seg>
     <seg type="verse" id="b.ACT.27.22">
      <s id="b.ACT.27.22.1">Astaun cuna rimauni: Cariyaichi.</s>
      <s id="b.ACT.27.22.2">Shu runas mana chingaringachu, randi barcolla chingaringami.</s>
     </seg>
     <seg type="verse" id="b.ACT.27.23">
      <s id="b.ACT.27.23.1">Cuna tuta, shu Diospa ángel ñucahua tiauca.</s>
      <s id="b.ACT.27.23.2">Ñucas cai Diospaj ani, paita sirviuni.</s>
     </seg>
     <seg type="verse" id="b.ACT.27.24">
      <s id="b.ACT.27.24.1">Cai ángel rimasha nica: Pablo, ama manzhaichu.</s>
      <s id="b.ACT.27.24.2">Can César ñaupajpi pactai riña angui.</s>
      <s id="b.ACT.27.24.3">Dios tucui canhua pariju compañajgunaras canma cushcami.</s>
     </seg>
     <seg type="verse" id="b.ACT.27.25">
      <s id="b.ACT.27.25.1">Chiraigumanda cushiyaichi, runauna.</s>
      <s id="b.ACT.27.25.2">Ñucaga Diosta quirinimi.</s>
      <s id="b.ACT.27.25.3">Pai rimashcasna pactaringami.</s>
     </seg>
     <seg type="verse" id="b.ACT.27.26">
      <s id="b.ACT.27.26.1">Shu islai shitai tucuna anchi.</s>
     </seg>
     <seg type="verse" id="b.ACT.27.27">
      <s id="b.ACT.27.27.1">Chunga chuscu tuta tucushcai, Adriático nishca lamarbi huamburicanchi.</s>
      <s id="b.ACT.27.27.2">Barcora apaicachajguna chaupi tuta horaspi allpa mayambi chari anchi nisha iyanauca.</s>
     </seg>
     <seg type="verse" id="b.ACT.27.28">
      <s id="b.ACT.27.28.1">Yacu tupuna huascara cacharisha, yacura tupunauca.</s>
      <s id="b.ACT.27.28.2">Ishqui chunga rigra tupu ucu maca.</s>
      <s id="b.ACT.27.28.3">Mas ñaupajma risha, cutillara huascara shitanauca.</s>
      <s id="b.ACT.27.28.4">Chihui chunga pichca rigra tupu maca.</s>
     </seg>
     <seg type="verse" id="b.ACT.27.29">
      <s id="b.ACT.27.29.1">Rumii tacarinamanda manzhasha, barco siquimanda chuscu apichina iru garautora cachanauca.</s>
      <s id="b.ACT.27.29.2">Uctalla punzhayachu nisha chapanauca.</s>
     </seg>
     <seg type="verse" id="b.ACT.27.30">
      <s id="b.ACT.27.30.1">Barcora apaicachajguna miticungaj ichilla canoara yacuma irguchinauca, pundamanda iru garautora cacharingaraujsna rasha.</s>
     </seg>
     <seg type="verse" id="b.ACT.27.31">
      <s id="b.ACT.27.31.1">Pablo capitanda soldarounaras rimaca: Caiguna mana barcoi saquirinaupi, canguna mana quishpinara usbanguichi.</s>
     </seg>
     <seg type="verse" id="b.ACT.27.32">
      <s id="b.ACT.27.32.1">Shinajpi soldarouna huascaunara pitisha canoara cacharinauca.</s>
     </seg>
     <seg type="verse" id="b.ACT.27.33">
      <s id="b.ACT.27.33.1">Punzhayai callarijpi Pablo tucuira camachica: Canguna tucui micuichi, nisha.</s>
      <s id="b.ACT.27.33.2">Cuna ña chunga chuscu punzhara yarcaihua chapashcanguichi, mana ansas micusha.</s>
     </seg>
     <seg type="verse" id="b.ACT.27.34">
      <s id="b.ACT.27.34.1">Chiraigumanda cangunara rugauni: Micuichi, canguna causaimanda.</s>
      <s id="b.ACT.27.34.2">Canguna umamanda mana shu acchallas urmangachu.</s>
     </seg>
     <seg type="verse" id="b.ACT.27.35">
      <s id="b.ACT.27.35.1">Casna rimashca huasha, Pablo tandara apisha, tucuihua ñaupajpi Diosta agrasica, tandara paquisha micungaj callarica.</s>
     </seg>
     <seg type="verse" id="b.ACT.27.36">
      <s id="b.ACT.27.36.1">Shinajpi tucui ña cushiyasha shinallara micunauca.</s>
     </seg>
     <seg type="verse" id="b.ACT.27.37">
      <s id="b.ACT.27.37.1">Tucui ñucanchi barcoi tiajguna ishqui patsac canzhis chunga soctapura acanchi.</s>
     </seg>
     <seg type="verse" id="b.ACT.27.38">
      <s id="b.ACT.27.38.1">Pactajta micushca huasha, barcora pangallayachinauca, apaushca trigora lamarma ichunauca.</s>
     </seg>
     <seg type="verse" id="b.ACT.27.39">
      <s id="b.ACT.27.39.1">Na punzhayajpi, ricurij allpara mana ricsinaucachu.</s>
      <s id="b.ACT.27.39.2">Shu pulayayuj lamar muyuira ricunauca.</s>
      <s id="b.ACT.27.39.3">Chihui barcora llutachinara iyanauca, usharijpi.</s>
     </seg>
     <seg type="verse" id="b.ACT.27.40">
      <s id="b.ACT.27.40.1">Huascaunara pitisha, garautounara lamarbi saquinauca.</s>
      <s id="b.ACT.27.40.2">Carminara huatana huascaras cacharinauca.</s>
      <s id="b.ACT.27.40.3">Barco pundai aj huaira aitana llachapara atarichinauca, pulayama llutaringaj.</s>
     </seg>
     <seg type="verse" id="b.ACT.27.41">
      <s id="b.ACT.27.41.1">Astaun ishqui yacupura aitariushcai, barco punda rumii siriricami.</s>
      <s id="b.ACT.27.41.2">Barco siqui pascaringaj callarica, lamar tsaglas shinzhi aitashcaraigumanda.</s>
     </seg>
     <seg type="verse" id="b.ACT.27.42">
      <s id="b.ACT.27.42.1">Shinajpi soldarla tucui cauiayujgunara huañuchingaj iyarinauca, ama pihuas huaitasha miticungaj.</s>
     </seg>
     <seg type="verse" id="b.ACT.27.43">
      <s id="b.ACT.27.43.1">Astaun capitán Pablora quishpichinara munasha, paiguna iyarishcara arcaca, nisha: Huaitanara ushajguna yacuma ñaupa saltaichi pulayama llucshingaj.</s>
     </seg>
     <seg type="verse" id="b.ACT.27.44">
      <s id="b.ACT.27.44.1">Chishujgunamanda huaquinguna palaunai huaquinguna ima barco paquiunais llutarisha, tucui pulayama llucshisha quishpinauca.</s>
     </seg>
    </div>
    <div type="chapter" id="b.ACT.28">
     <seg type="verse" id="b.ACT.28.1">
      <s id="b.ACT.28.1.1">Ña quishpishca huasha yachacanchi cai isla Malta nishca aca.</s>
     </seg>
     <seg type="verse" id="b.ACT.28.2">
      <s id="b.ACT.28.2.1">Chi isla runauna ñucanchira ali munaihua ricunauca.</s>
      <s id="b.ACT.28.2.2">Ninara apichisha tucui ñucanchira cayanauca, ashca tamia ashcamanda, ñucanchi chirichishcamandas.</s>
     </seg>
     <seg type="verse" id="b.ACT.28.3">
      <s id="b.ACT.28.3.1">Shinajpi Pablo chaquishca hualista pallasha, ninai taucaca.</s>
      <s id="b.ACT.28.3.2">Nina rupajmanda shu machacui llucshisha Pablo maquii pillurica.</s>
     </seg>
     <seg type="verse" id="b.ACT.28.4">
      <s id="b.ACT.28.4.1">Chi runauna Pablo maquii machacui huamburijta ricusha, paigunapura rimananauca: Ciertomi cai runa shu runara huañuchishca.</s>
      <s id="b.ACT.28.4.2">Pai larmarmanda quishpijta Dios randi paita mana causaira cun.</s>
     </seg>
     <seg type="verse" id="b.ACT.28.5">
      <s id="b.ACT.28.5.1">Astaun Pablo machacuira ninai chausica; imas mana tucucachu.</s>
     </seg>
     <seg type="verse" id="b.ACT.28.6">
      <s id="b.ACT.28.6.1">Shinajpi paiguna chapanauca ñalla maqui punguingami nisha, mañasha huañusha urmangami.</s>
      <s id="b.ACT.28.6.2">Unaira chapashca huasha, mana imas tucujpi, shu tonoro iyarinauca: Paiga shu diosmi, nisha.</s>
     </seg>
     <seg type="verse" id="b.ACT.28.7">
      <s id="b.ACT.28.7.1">Chi isla partii, islamanda apu allpauna tianauca.</s>
      <s id="b.ACT.28.7.2">Paihua shuti Publio aca.</s>
      <s id="b.ACT.28.7.3">Pai ñucanchira cayaca.</s>
      <s id="b.ACT.28.7.4">Quinsa punzhara ñucanchira gusto cuirasha chanca.</s>
     </seg>
     <seg type="verse" id="b.ACT.28.8">
      <s id="b.ACT.28.8.1">Publio yaya calenturahua ungushca asha caitui siriuca, yahuardas ismasha huañuuca.</s>
      <s id="b.ACT.28.8.2">Pablo paihuajma icuca, Diosta mañashca huasha ungushca ahuai maquira churasha paita alichica.</s>
     </seg>
     <seg type="verse" id="b.ACT.28.9">
      <s id="b.ACT.28.9.1">Caita rashca huasha shinallara shujgunas islai tiaj ungushcaunas shamunauca, alichi tucunauca.</s>
     </seg>
     <seg type="verse" id="b.ACT.28.10">
      <s id="b.ACT.28.10.1">Chigunas ñucanchira llaquinauca, ashcara ñucanchima cuyanauca.</s>
      <s id="b.ACT.28.10.2">Ñucanchi rijpis tucui ministishcaunaras cuyanauca.</s>
     </seg>
     <seg type="verse" id="b.ACT.28.11">
      <s id="b.ACT.28.11.1">Shina rasha, quinsa quilla huasha, Alejandría llactamanda barcoi icucanchi, chi barco tamia tiempora islai pasaca.</s>
      <s id="b.ACT.28.11.2">Barco shuti Castor Polux nishca aca.</s>
     </seg>
     <seg type="verse" id="b.ACT.28.12">
      <s id="b.ACT.28.12.1">Siracusa nishca llactama pactasha, quinsa punzhara chihui tiacanchi.</s>
     </seg>
     <seg type="verse" id="b.ACT.28.13">
      <s id="b.ACT.28.13.1">Chimanda isla mayanda risha, Regio nishca llactama pactamucanchi.</s>
      <s id="b.ACT.28.13.2">Shu punzha huasha, huaira huashamanda aitajpi, cayandi punzha Puteoli nishca llactama shamucanchi.</s>
     </seg>
     <seg type="verse" id="b.ACT.28.14">
      <s id="b.ACT.28.14.1">Chihui quirij uquiunara tupacanchi.</s>
      <s id="b.ACT.28.14.2">Ñucanchira ruganauca paigunahua canzhis punzha tupura tiangaj.</s>
      <s id="b.ACT.28.14.3">Chimanda huasha Roma llactama ricanchi.</s>
     </seg>
     <seg type="verse" id="b.ACT.28.15">
      <s id="b.ACT.28.15.1">Chimanda uquiuna ñucanchi shamushcara uyasha, ñucanchira tupangaj llucshimunauca.</s>
      <s id="b.ACT.28.15.2">Apio catuna pulasagama Quinsa Samana Huasi nishca llactagamas shamunauca.</s>
      <s id="b.ACT.28.15.3">Pablo paigunara ricusha Diosta agrasisha cariyaca.</s>
     </seg>
     <seg type="verse" id="b.ACT.28.16">
      <s id="b.ACT.28.16.1">Roma llactama pactamushcai ñucanchi capitán causayujgunara soldaro atun capitanma entregaca.</s>
      <s id="b.ACT.28.16.2">Randi Pablora lugarda cushca aca shujpi causangaj, shu soldaro cuirashcai tiangaj.</s>
     </seg>
     <seg type="verse" id="b.ACT.28.17">
      <s id="b.ACT.28.17.1">Quinsa punzha huasha Pablo judioguna apuunara cayaca.</s>
      <s id="b.ACT.28.17.2">Paiguna paihua pariju tandarijpi Pablo paigunara nica: Runauna, uquiuna, ñuca mana imaras rashcanichu judiogunaras ñucanchi yayauna yachairas huajlichingaj.</s>
      <s id="b.ACT.28.17.3">Jerusalenmanda pacha causayachishca shamushcani Romanosguna maquii cushca.</s>
     </seg>
     <seg type="verse" id="b.ACT.28.18">
      <s id="b.ACT.28.18.1">Paiguna ñucara taripashca huasha cacharinara munanauca, mana ima huañuna causas tiajpi.</s>
     </seg>
     <seg type="verse" id="b.ACT.28.19">
      <s id="b.ACT.28.19.1">Astaun judioguna inquitanauca, chiraigumanda César ñucara taripahuachu nicani.</s>
      <s id="b.ACT.28.19.2">Shina rasha judiogunara causayachingaj mana ansas charinichu.</s>
     </seg>
     <seg type="verse" id="b.ACT.28.20">
      <s id="b.ACT.28.20.1">Chiraigumanda cangunara cayashcani, cangunara ricusha rimangaj.</s>
      <s id="b.ACT.28.20.2">Israel chapaushcamanda cai iru cadenahua huatai tucuni.</s>
     </seg>
     <seg type="verse" id="b.ACT.28.21">
      <s id="b.ACT.28.21.1">Shinajpi paiguna Pabloma rimanauca, casna nisha: Ñucanchi Judea llactamanda mana ima quillcaras apishcanchi canmanda rimajta.</s>
      <s id="b.ACT.28.21.2">Shinallara maican uquiunas mana shamushcachu canda causayachingaj.</s>
      <s id="b.ACT.28.21.3">Canmanda mana ima manaliras rimanaushcachu.</s>
     </seg>
     <seg type="verse" id="b.ACT.28.22">
      <s id="b.ACT.28.22.1">Astaumbas canmanda imaras uyanara munanchi.</s>
      <s id="b.ACT.28.22.2">Cai sami quirijgunara tucui partimanda uyanchi manali rimashcaunara.</s>
     </seg>
     <seg type="verse" id="b.ACT.28.23">
      <s id="b.ACT.28.23.1">Shinajpi judioguna shu punzha tandaringaj rimanauca.</s>
      <s id="b.ACT.28.23.2">Pablo huasima ashca runauna shamunauca.</s>
      <s id="b.ACT.28.23.3">Paigunara Dios mandana pacha shimira rimaca.</s>
      <s id="b.ACT.28.23.4">Moisés camachishca ley shimimanda Diosmanda rimajgunamandas Pablo paigunara Jesusmanda ricuchisha rimaca.</s>
      <s id="b.ACT.28.23.5">Tutamanda pacha chishigama rimaca.</s>
     </seg>
     <seg type="verse" id="b.ACT.28.24">
      <s id="b.ACT.28.24.1">Huaquinguna pai rimashcara chasquinaucami, huaquingunaga mana quirinaucachu.</s>
     </seg>
     <seg type="verse" id="b.ACT.28.25">
      <s id="b.ACT.28.25.1">Paigunapura mana pariju iyarinaupi, paiguna ringaj callarijpi, Pablo cai shimira rimaca: Santo Espíritu ñucanchi yayaunama alimi rimaca Diosmanda rimaj Isaías shimimanda:</s>
     </seg>
     <seg type="verse" id="b.ACT.28.26">
      <s id="b.ACT.28.26.1">Cai runaunama ri, nica, paigunara rimai: Rinrihua uyashallara mana intindinguichi; ñahuihua ricushallara mana ricsinguichi.</s>
     </seg>
     <seg type="verse" id="b.ACT.28.27">
      <s id="b.ACT.28.27.1">Cai runauna shungu llashacyashcami; rinriuna uyashallara upayanaushca, ñahuiunaras ishcanaushcami; ama ñahuihua ricusha, ama rinrihua uyasha, ama shungüi intindinauchu, ama ñucama tigranauchu, ñuca paigunara ama alichingaj.</s>
     </seg>
     <seg type="verse" id="b.ACT.28.28">
      <s id="b.ACT.28.28.1">Yachaichi, gentilgunama cai Diosmanda quishpichina shimira cachamushcami.</s>
      <s id="b.ACT.28.28.2">Paiguna uyanaungami.</s>
     </seg>
     <seg type="verse" id="b.ACT.28.29">
      <s id="b.ACT.28.29.1">Pablo caita rimashca huasha, judioguna paigunapura ashcara rimanausha rinauca.</s>
     </seg>
     <seg type="verse" id="b.ACT.28.30">
      <s id="b.ACT.28.30.1">Pabloga pai quiquin mañachishca huasii ishqui huata tupura tiaca, tucui paima shamujgunara chasquisha uyaca.</s>
     </seg>
     <seg type="verse" id="b.ACT.28.31">
      <s id="b.ACT.28.31.1">Pablo Dios mandana pacha ali shimira camachica, Señor Jesucristomanda yachachica pajlla pambai, mana imais arcarisha.</s>
     </seg>
    </div>
   </div>
   <div type="book" id="b.ROM">
    <div type="chapter" id="b.ROM.1">
     <seg type="verse" id="b.ROM.1.1">
      <s id="b.ROM.1.1.1">Pablo, Jesucristora sirvij, cayashca shu apóstol nishca Dios cachashca runa tucungaj, chicanyachishca aca Diospa evangelio shimira rimangaj.</s>
     </seg>
     <seg type="verse" id="b.ROM.1.2">
      <s id="b.ROM.1.2.1">Dios ñaupa horasmanda cai evangelio shimira cusha nica paimanda rimajguna quillcashca santo Quillcaunai.</s>
     </seg>
     <seg type="verse" id="b.ROM.1.3">
      <s id="b.ROM.1.3.1">Cai Quillcauna paihua Churi ñucanchi Señor Jesucristomanda rimanauca.</s>
      <s id="b.ROM.1.3.2">Paiga Davidpa miraigunamanda miraj aca paihua aichai.</s>
     </seg>
     <seg type="verse" id="b.ROM.1.4">
      <s id="b.ROM.1.4.1">Paiga Diospa Churi nisha ushanahua rimashca aca, Santo Espiritumanda, huañushcaunamanda causarishca raigu.</s>
     </seg>
     <seg type="verse" id="b.ROM.1.5">
      <s id="b.ROM.1.5.1">Paimanda gracia nishca yangamanda üaquishcara charinchi, apóstol nishca cachashca runauna tucusha, tucui llactauna evangelio shimira quirisha casungaj, paihua shutira llaquishcamanda.</s>
     </seg>
     <seg type="verse" id="b.ROM.1.6">
      <s id="b.ROM.1.6.1">Cangunas chigunamanda anguichi, Jesucristojguna tucungaj cayashcauna.</s>
     </seg>
     <seg type="verse" id="b.ROM.1.7">
      <s id="b.ROM.1.7.1">Tucui canguna Roma nishca llactai tiajgunama quillcauni, Dios llaquishcauna, chicanyachishcauna anguichi.</s>
      <s id="b.ROM.1.7.2">Gracia nishca ali iyairas cushi shunguras charichi, ñucanchi Yaya Diosmanda, Señor Jesucristomandas.</s>
     </seg>
     <seg type="verse" id="b.ROM.1.8">
      <s id="b.ROM.1.8.1">Ñaupa punda, ñuca Diosta agrasini Jesucristomanda tucui cangunaraigu.</s>
      <s id="b.ROM.1.8.2">Canguna quirishca entero mundui rimashcami.</s>
     </seg>
     <seg type="verse" id="b.ROM.1.9">
      <s id="b.ROM.1.9.1">Ñuca espiritui Diosta sirviuni paihua evangelio shimira rimausha.</s>
      <s id="b.ROM.1.9.2">Paimi ricun imasnara mana saquishallara cangunara iyariuni ñuca Diosta mañashcaunai.</s>
     </seg>
     <seg type="verse" id="b.ROM.1.10">
      <s id="b.ROM.1.10.1">Diosta rugauni imasnais pai munajpi ñuca alira purisha cangunajma shamusha chari.</s>
     </seg>
     <seg type="verse" id="b.ROM.1.11">
      <s id="b.ROM.1.11.1">Cangunara ricusha nini, shu almai cuyashcara cangunahua saquingaj, cangunara shinzhiyachingaj;</s>
     </seg>
     <seg type="verse" id="b.ROM.1.12">
      <s id="b.ROM.1.12.1">Casna nisha nini, ñuca cangunahua parijumanda cushi tucungaj, ñucanchi ishquindi quiriushcai, canguna quirishca ñuca quirishcas.</s>
     </seg>
     <seg type="verse" id="b.ROM.1.13">
      <s id="b.ROM.1.13.1">Munani, uquiuna, canguna yachangaj imasna ashca cuti cangunajma shamusha nicani, astaun cuna horasgama arcarishcani, ñuca cangunamanda ima aparishcara tupangaj, imasnara shu gentilgunamanda tupashcani.</s>
     </seg>
     <seg type="verse" id="b.ROM.1.14">
      <s id="b.ROM.1.14.1">Ñucaga griegounamas mana griegounamas, yachajgunamas mana yachajgunamas dibiyuj ani.</s>
     </seg>
     <seg type="verse" id="b.ROM.1.15">
      <s id="b.ROM.1.15.1">Shinajpi, ñuca ushanagama, puruntu mani evangelio shimira rimangaj, canguna Romai tiajgunamas.</s>
     </seg>
     <seg type="verse" id="b.ROM.1.16">
      <s id="b.ROM.1.16.1">Ñucaga evangeliomanda mana pingarinichu.</s>
      <s id="b.ROM.1.16.2">Caimi Diospa ushana tucui quirijgunara quishpichingaj, ñaupa punda judiogunama, shinallara griegounamas.</s>
     </seg>
     <seg type="verse" id="b.ROM.1.17">
      <s id="b.ROM.1.17.1">Cai evangelioi Dios alichishca causana ricurimun quirinahua callarisha, quirinahua tucuringagama; imasna quillcashca tian: Ali runa pai quirishcamanda causanga.</s>
     </seg>
     <seg type="verse" id="b.ROM.1.18">
      <s id="b.ROM.1.18.1">Dios piñarishca ahua pachamanda ricurimun tucui paita mana ricsijgunamas, tucui manali rajgunamas, paiguna Diospa cierto shimira uyanara arcasha paiguna manali rashcaunamanda;</s>
     </seg>
     <seg type="verse" id="b.ROM.1.19">
      <s id="b.ROM.1.19.1">Ima Diosmanda ricsishcaras, Dios chita paigunama ricuchicami.</s>
     </seg>
     <seg type="verse" id="b.ROM.1.20">
      <s id="b.ROM.1.20.1">Diosmanda mana ricuihuajguna, paihua huiñaigama ushana, pai Dios asnearas ali ricurimunaun, cai pacha rashca horasmanda.</s>
      <s id="b.ROM.1.20.2">Caiguna intindinaushcami pai rashcaunamanda.</s>
      <s id="b.ROM.1.20.3">Chi raigumanda runauna cutipanara mana ushanaunzhu, Mana yachacanichu, nisha.</s>
     </seg>
     <seg type="verse" id="b.ROM.1.21">
      <s id="b.ROM.1.21.1">Paigunaga Diosta ricsishallara, paita mana ahuayachinaucachu quiquin Dios cuenta, maspas paita mana agrasinauca.</s>
      <s id="b.ROM.1.21.2">Astaumbas paiguna iyaushcai upa tucunauca, paiguna upa shungu llandu tucuca.</s>
     </seg>
     <seg type="verse" id="b.ROM.1.22">
      <s id="b.ROM.1.22.1">Paiguna, umayujguna manchi, nisha, upauna tucunauca.</s>
     </seg>
     <seg type="verse" id="b.ROM.1.23">
      <s id="b.ROM.1.23.1">Mana ismuihuaj Diospa sumaj ajta turcanauca, ismuihuaj runa samii, pishcuuna, chuscu chaquiyujguna, machacuiuna samiunais.</s>
     </seg>
     <seg type="verse" id="b.ROM.1.24">
      <s id="b.ROM.1.24.1">Chi raigumanda Dios paigunara cuca irusta rangaj paiguna shungu ucha munaibi, parijumanda paiguna aichara huajlichingaj.</s>
     </seg>
     <seg type="verse" id="b.ROM.1.25">
      <s id="b.ROM.1.25.1">Diospa cierto shimira turcasha, llulla shimira uyanauca, tucuira raj Diosta randimanda pai rashcaunara alabanauca, ahuayachinauca.</s>
      <s id="b.ROM.1.25.2">Paita alabashca achu huiñaigama.</s>
      <s id="b.ROM.1.25.3">Amen.</s>
     </seg>
     <seg type="verse" id="b.ROM.1.26">
      <s id="b.ROM.1.26.1">Chi raigumanda Dios chigunara pinganaita munaira rangaj cuca, huarmiuna paigunama cushca rana samira saquisha, mana cushca samira ranauca.</s>
     </seg>
     <seg type="verse" id="b.ROM.1.27">
      <s id="b.ROM.1.27.1">Shinallara cariuna huarmiunahua puñunara saquisha, salinashca cuenta, irus ucha aicha munaibi caripura pinganaita rasha, paigunajpi paiguna irus rashcamanda paganara apinaun.</s>
     </seg>
     <seg type="verse" id="b.ROM.1.28">
      <s id="b.ROM.1.28.1">Maspas, imasna paiguna Diosta iyarinara mana munanaupi, Dios paigunara saquica nuspasha causaibi causangaj, mana valijgunara rangaj.</s>
     </seg>
     <seg type="verse" id="b.ROM.1.29">
      <s id="b.ROM.1.29.1">Tucui manali ranara yapajta ranauca: Shujhua tacarina, irusta rana, cullquira yapajta munana, manalirana, shujpajta munasha ricuna, runara huañuchina, macanauna, umachinauna, manalira rimanauna,</s>
     </seg>
     <seg type="verse" id="b.ROM.1.30">
      <s id="b.ROM.1.30.1">piñajguna, shimihua huajllchijguna, Diosta chijnijguna, camijguna, mas tucuisiquiuna, Atun mani nijguna, manalira rangaj iyajguna, yayaunara mana uyajguna,</s>
     </seg>
     <seg type="verse" id="b.ROM.1.31">
      <s id="b.ROM.1.31.1">upauna, shimira mana pactachijguna, shungu Ülajguna, shinzhi shunguuna, mana llaquijguna.</s>
     </seg>
     <seg type="verse" id="b.ROM.1.32">
      <s id="b.ROM.1.32.1">Caigunaga Diospa taripanara intindisha, imasna casna rajguna huañuna anaun, cai samiunara ranaun, maspas casna rajgunara cariyachinaun.</s>
     </seg>
    </div>
    <div type="chapter" id="b.ROM.2">
     <seg type="verse" id="b.ROM.2.1">
      <s id="b.ROM.2.1.1">Chi raigumanda imaras rimanara mana ushanguichu, pi taripaj runas; imais shujta taripangui canllarara causayachingui, can taripaj ashas cai samillara raungui.</s>
     </seg>
     <seg type="verse" id="b.ROM.2.2">
      <s id="b.ROM.2.2.1">Astaun yachanchi imasna Dios tarípashca ciertomi tucui casna rajgunahua.</s>
     </seg>
     <seg type="verse" id="b.ROM.2.3">
      <s id="b.ROM.2.3.1">Canga casna rajgunara taripasha, shinallara chi tupullara raungui, ¿iyanguichu can Diospa tarípanamanda quishpishami, nisha?</s>
     </seg>
     <seg type="verse" id="b.ROM.2.4">
      <s id="b.ROM.2.4.1">Canga, ¿Diospa atun ali shungura, pai ahuantashcaras, paihua chapaisiqui shunguras pishiyachinguichu?</s>
      <s id="b.ROM.2.4.2">¿Manzhu ricsingui imasna paihua ali shungu canda arrepentiringaj pushamun?</s>
     </seg>
     <seg type="verse" id="b.ROM.2.5">
      <s id="b.ROM.2.5.1">Astaun camba shungu shinzhi ashcamanda, mana arrepentirishcamanda, piñarinara tandachingui can quiquinbajta, pinariña punzhai, Diospa ali justo taripana ricurina punzhai.</s>
     </seg>
     <seg type="verse" id="b.ROM.2.6">
      <s id="b.ROM.2.6.1">Diosga caran dueñora pai rashca tupura pagangami:</s>
     </seg>
     <seg type="verse" id="b.ROM.2.7">
      <s id="b.ROM.2.7.1">Ali rasha rajgunama, sumaj tucunaras, aü shutiras; huiñai causaira mascajgunama Dios huiñai huiñai causaira pagangami.</s>
     </seg>
     <seg type="verse" id="b.ROM.2.8">
      <s id="b.ROM.2.8.1">Astaumbas camijgunama, cierto shimira mana uyajgunama, astaun manali shimira uyajguna asha, piñanaras piñarinaras pagangami.</s>
     </seg>
     <seg type="verse" id="b.ROM.2.9">
      <s id="b.ROM.2.9.1">Tormendarinaras, turbarinaras, tucui manali raj runama pagangami, ñaupa punda judiogunama, shinallara griegounamas.</s>
     </seg>
     <seg type="verse" id="b.ROM.2.10">
      <s id="b.ROM.2.10.1">Astaumbas, sumaj tucunara, ali shutira, cungailla causanara pagashca anga tucui alira rajgunama, ñaupa punda judiogunama, shinallara griegounamas.</s>
     </seg>
     <seg type="verse" id="b.ROM.2.11">
      <s id="b.ROM.2.11.1">Dios tucui runaunara chi tupullara ricun.</s>
     </seg>
     <seg type="verse" id="b.ROM.2.12">
      <s id="b.ROM.2.12.1">Tucui ley camachishca shimi illajguna camachishca shimi illajlla huañunaungami.</s>
      <s id="b.ROM.2.12.2">Tucui camachishca shimii causajguna ucharajpiga, camachishca shimimanda taripashca anaunga.</s>
     </seg>
     <seg type="verse" id="b.ROM.2.13">
      <s id="b.ROM.2.13.1">Ley camachishca shimira uyajgunalla mana ali tucunaunzhu Diospa ñaupajpi, astaun camachishca shimira rajgunami ali tucunaun.</s>
     </seg>
     <seg type="verse" id="b.ROM.2.14">
      <s id="b.ROM.2.14.1">Gentilguna ley camachishca shimira mana charishallara, shinashas paiguna munaimandalla camachishca shimira pactachisha, caiguna camachishca shimira mana charishas, paiguna quiquinbajllara camachishca shimiyuj tucunaun.</s>
     </seg>
     <seg type="verse" id="b.ROM.2.15">
      <s id="b.ROM.2.15.1">Paiguna shina rasha, camachishca shimi yachachishcaunara paiguna shungüi quillcashca ajta ricuchinaun, paiguna iyaibi shina rimausha, paiguna iyaiguna huaquingunara causayachisha, huaquingunama lugarda cusha,</s>
     </seg>
     <seg type="verse" id="b.ROM.2.16">
      <s id="b.ROM.2.16.1">Señor taripana punzhai, imahoras runauna pacashcara Jesucristo tarípangami, ñuca evangelio shhnii rimashcasna.</s>
     </seg>
     <seg type="verse" id="b.ROM.2.17">
      <s id="b.ROM.2.17.1">Canga, judio shutira charingui, ley camachishca shimiis samaungui, Diospi cushiyaungui,</s>
     </seg>
     <seg type="verse" id="b.ROM.2.18">
      <s id="b.ROM.2.18.1">can Diospa munaira yachangui, ley camachishca shimii yachachishcamanda, ali ranara munaungui,</s>
     </seg>
     <seg type="verse" id="b.ROM.2.19">
      <s id="b.ROM.2.19.1">can iyaungui, ñausaunara ricuchij mani, llandui tiajguna punzha mani nisha,</s>
     </seg>
     <seg type="verse" id="b.ROM.2.20">
      <s id="b.ROM.2.20.1">mana yachajgunara yachachij, huahuaunaras yachachij asha, ley camachishca shimii yachana tupura cierto shimi tupuras charingui.</s>
     </seg>
     <seg type="verse" id="b.ROM.2.21">
      <s id="b.ROM.2.21.1">Canga, shujta yachachij, ¿manzhu can quiquinllarara yachachiungui?</s>
      <s id="b.ROM.2.21.2">Can, ama shuhuaichu, nisha rimaushallara, canga shuhuangui?</s>
     </seg>
     <seg type="verse" id="b.ROM.2.22">
      <s id="b.ROM.2.22.1">Can, ama tacarichu nishallara, shujhua tacaringuichu?</s>
      <s id="b.ROM.2.22.2">Can runa rashca diosta chijnishallara, ¿paihua huasira huajlichinguichu?</s>
     </seg>
     <seg type="verse" id="b.ROM.2.23">
      <s id="b.ROM.2.23.1">Can ley camachishca shimii ahuayasha, leyra mana pactachisha ¿Diosta mana valichinguichu?</s>
     </seg>
     <seg type="verse" id="b.ROM.2.24">
      <s id="b.ROM.2.24.1">Imasna quillcashca tian: Diospa shutira camishcami gentilgunai cangunaraigumanda.</s>
     </seg>
     <seg type="verse" id="b.ROM.2.25">
      <s id="b.ROM.2.25.1">Cierto pacha circuncisión nishcara rana valinmi, can ley camachishca shimira huacachijpi, astaumbas can ley shimira mana huacachijpi, can circuncisionda rashca mana valin, circuncisión illaj cuenta tucun.</s>
     </seg>
     <seg type="verse" id="b.ROM.2.26">
      <s id="b.ROM.2.26.1">Shinajpi, imahoras circuncisión illaj aj ley camachishca ranaunara huacachiun, ¿manzhu chi circuncisión illaj aj ña circuncisionda rana cuenta tucunga?</s>
     </seg>
     <seg type="verse" id="b.ROM.2.27">
      <s id="b.ROM.2.27.1">Maican runaga pagarimushcamanda circuncisión illaj asha, astaumbas ley camachishca shimira ali pacha huacachisha, canda causayachingami, can ley shimiras circuncisiondas charishallara, ley shimira mana huacachijpi.</s>
     </seg>
     <seg type="verse" id="b.ROM.2.28">
      <s id="b.ROM.2.28.1">Mana judiochu canzhama aichallai ricurij, shinallara mana circuncisionzhu canzha aichallai ricurij.</s>
     </seg>
     <seg type="verse" id="b.ROM.2.29">
      <s id="b.ROM.2.29.1">Astaumbas shungu ucumanda aj judio cierto judiomi.</s>
      <s id="b.ROM.2.29.2">Cierto circuncisionga shungu ucuimi, espiritui, mana quillcamandalla.</s>
      <s id="b.ROM.2.29.3">Paihua alabana mana runamandachu, astaun Diosmandami.</s>
     </seg>
    </div>
    <div type="chapter" id="b.ROM.3">
     <seg type="verse" id="b.ROM.3.1">
      <s id="b.ROM.3.1.1">¿Judio runa imaira yalin? ¿imajta valin circuncisión?</s>
     </seg>
     <seg type="verse" id="b.ROM.3.2">
      <s id="b.ROM.3.2.1">Ashcami, tucuibi.</s>
      <s id="b.ROM.3.2.2">Ñaupa punda, paigunama Diospa shimira cushca aca.</s>
     </seg>
     <seg type="verse" id="b.ROM.3.3">
      <s id="b.ROM.3.3.1">¿Paigunamanda huaquinguna mana quirijguna ashca, imarai?</s>
      <s id="b.ROM.3.3.2">¿Paiguna mana quiríshcaga Diospa cierto shimira huajlichingachu?</s>
     </seg>
     <seg type="verse" id="b.ROM.3.4">
      <s id="b.ROM.3.4.1">Mana pacha.</s>
      <s id="b.ROM.3.4.2">Astaumbas, Dios cierto achu, maspas tucui runa llullaj achu, imasna quillcashcasna: Can ali tucuchu can tucui rimaushcaunai, vencingaj canda tarípaushcais.</s>
     </seg>
     <seg type="verse" id="b.ROM.3.5">
      <s id="b.ROM.3.5.1">Shinajpi, ñucanchi ucharashca Dios ali ajta yalichisha, ¿imara nishun?</s>
      <s id="b.ROM.3.5.2">¿Manzhu Dios manali anga ucharashcara livachisha?</s>
      <s id="b.ROM.3.5.3">Runasna rimauni.</s>
     </seg>
     <seg type="verse" id="b.ROM.3.6">
      <s id="b.ROM.3.6.1">Mana pacha.</s>
      <s id="b.ROM.3.6.2">Shina tucujpi, ¿imasnara Dios mundura taripanma?</s>
     </seg>
     <seg type="verse" id="b.ROM.3.7">
      <s id="b.ROM.3.7.1">Astaun, ñuca llullamanda, Dios cierto ajta yalichishca ajpi paita ahuayachingaj, ¿imarasha ñuca chara uchayuj cuenta taripai tucunichu?</s>
     </seg>
     <seg type="verse" id="b.ROM.3.8">
      <s id="b.ROM.3.8.1">Shinallara, ¿imarasha mana nishun: Uchara rangaichi ali tucungaj?</s>
      <s id="b.ROM.3.8.2">Huaquingunaga ñucanchira caminaun, paiguna casnami rimanaun, nisha.</s>
      <s id="b.ROM.3.8.3">Paiguna causayachina ali anmaca.</s>
     </seg>
     <seg type="verse" id="b.ROM.3.9">
      <s id="b.ROM.3.9.1">Shinajpi, ¿imarai?</s>
      <s id="b.ROM.3.9.2">¿Ñucanchiga, paigunara yalinchichu?</s>
      <s id="b.ROM.3.9.3">Mana pacha.</s>
      <s id="b.ROM.3.9.4">Ña causayachishcanchi judiogunaras gentilgunaras imasna paiguna tucui ucha mandashcai tianaun.</s>
     </seg>
     <seg type="verse" id="b.ROM.3.10">
      <s id="b.ROM.3.10.1">Imasna quillcashca tian: Ali runa illan, mana shujllas tian.</s>
     </seg>
     <seg type="verse" id="b.ROM.3.11">
      <s id="b.ROM.3.11.1">Illan intindij runa, Diosta mascajpas illan.</s>
     </seg>
     <seg type="verse" id="b.ROM.3.12">
      <s id="b.ROM.3.12.1">Tucui anzhurinaushca, pariju mana valijguna tucunaushca.</s>
      <s id="b.ROM.3.12.2">Alira rajga illan, mana shujpas tianzhu.</s>
     </seg>
     <seg type="verse" id="b.ROM.3.13">
      <s id="b.ROM.3.13.1">Paiguna tunguri pascaríshca pambana uctusna; calluhua umachinaun; machacui ambi paiguna shimii tian;</s>
     </seg>
     <seg type="verse" id="b.ROM.3.14">
      <s id="b.ROM.3.14.1">Paiguna shimi manali shimihuas ayaj shimihuas undajta tian.</s>
     </seg>
     <seg type="verse" id="b.ROM.3.15">
      <s id="b.ROM.3.15.1">Paiguna chaquiuna uctalla callpanaun yahuarda talingaj.</s>
     </seg>
     <seg type="verse" id="b.ROM.3.16">
      <s id="b.ROM.3.16.1">Tularinas llaquirinas paiguna ñambiunai tianaun.</s>
     </seg>
     <seg type="verse" id="b.ROM.3.17">
      <s id="b.ROM.3.17.1">Cushi causana nambira mana ricsinaushcachu.</s>
     </seg>
     <seg type="verse" id="b.ROM.3.18">
      <s id="b.ROM.3.18.1">Paiguna ñahui ñaupajpi, Diosta manzhana mana tianzhu.</s>
     </seg>
     <seg type="verse" id="b.ROM.3.19">
      <s id="b.ROM.3.19.1">Shinajpi, caita yachanchi: Ley tucui ima rimashcaras ley mandashcai tiajgunama riman; tucui shimi ishcarichu, tucui mundu Dios taripanai tiachu.</s>
     </seg>
     <seg type="verse" id="b.ROM.3.20">
      <s id="b.ROM.3.20.1">Ley shimira pactachina ranaunahua pi aichas mana alichishca tucunzhu Diospa ñaupajpi.</s>
      <s id="b.ROM.3.20.2">Leymandaga uchara ricsi tucunmi.</s>
     </seg>
     <seg type="verse" id="b.ROM.3.21">
      <s id="b.ROM.3.21.1">Cuna leymanda chican, Dios alichishca ricurimunmi, ley nishca shimiis Diosmanda rimajguna shimiunais rimashcami.</s>
     </seg>
     <seg type="verse" id="b.ROM.3.22">
      <s id="b.ROM.3.22.1">Caimi Dios munashca ali causana, Jesucristoi quirishcamanda tucui paita quirijgunama, mana pitas chicanyachisha.</s>
     </seg>
     <seg type="verse" id="b.ROM.3.23">
      <s id="b.ROM.3.23.1">Tucui runauna ucharanaushcami, Diospa sumajmanda anzhurinaushcami;</s>
     </seg>
     <seg type="verse" id="b.ROM.3.24">
      <s id="b.ROM.3.24.1">Astaun, yangamanda alichishca anaun, Diospa gracia nishca yangamanda llaquishcaraigu, Cristo Jesús paigunara randishcamanda.</s>
     </seg>
     <seg type="verse" id="b.ROM.3.25">
      <s id="b.ROM.3.25.1">Paitaga Dios ricuchica shu pagana cuenta, paihua yahuar talirishcamanda, quirishcah.ua chasqui tucungaj.</s>
      <s id="b.ROM.3.25.2">Caitaga Dios rarca paihua ali shungura ricuchingaj, ñaupa horas ucha rashcaunara mana ricushcaraigu, pai chapaisiqui ashcamanda,</s>
     </seg>
     <seg type="verse" id="b.ROM.3.26">
      <s id="b.ROM.3.26.1">cai horasllai, Dios pai ali ashcara ricuchingaj; paiga ali tucuchu, shinallara Jesuspi quirijgunara alichingaj.</s>
     </seg>
     <seg type="verse" id="b.ROM.3.27">
      <s id="b.ROM.3.27.1">Shinajpi, ¿alabarina tiangachu?</s>
      <s id="b.ROM.3.27.2">Illan.</s>
      <s id="b.ROM.3.27.3">¿Ima sami leymanda?</s>
      <s id="b.ROM.3.27.4">¿Ali ranauna leymandachu?</s>
      <s id="b.ROM.3.27.5">Mana, astaumbas shu quirina leymandami.</s>
     </seg>
     <seg type="verse" id="b.ROM.3.28">
      <s id="b.ROM.3.28.1">Shinasha ricsinchi imasnara shu runa ali tucun pai quirishcamandalla, ley ranauna illaj.</s>
     </seg>
     <seg type="verse" id="b.ROM.3.29">
      <s id="b.ROM.3.29.1">Diosga, ¿judiogunajllachu?</s>
      <s id="b.ROM.3.29.2">¿Manzhu shinallara gentilgunajpas?</s>
      <s id="b.ROM.3.29.3">Cierto, shinallara gentilgunajpa Diosmi.</s>
     </seg>
     <seg type="verse" id="b.ROM.3.30">
      <s id="b.ROM.3.30.1">Diosga shujllami.</s>
      <s id="b.ROM.3.30.2">Pai circuncisionda apijgunara shinallara mana apijgunaras alichingami paiguna quirishcamanda.</s>
     </seg>
     <seg type="verse" id="b.ROM.3.31">
      <s id="b.ROM.3.31.1">Shinajpi, ¿ley shimira tulanchichu quirinamanda?</s>
      <s id="b.ROM.3.31.2">Mana pacha, astaun ley shimira shinzhiyachinchi.</s>
     </seg>
    </div>
    <div type="chapter" id="b.ROM.4">
     <seg type="verse" id="b.ROM.4.1">
      <s id="b.ROM.4.1.1">Ñucanchi yaya Abrahanmandaga, ¿imara nishun pai aichai rashcaunamanda?</s>
      <s id="b.ROM.4.1.2">Paiga, ¿imara tupacachu?</s>
     </seg>
     <seg type="verse" id="b.ROM.4.2">
      <s id="b.ROM.4.2.1">Abraham, pai rashcaunamanda ali tucushca asha, charinmi alabaringaj, astaumbas mana Diospa ñaupajpi.</s>
     </seg>
     <seg type="verse" id="b.ROM.4.3">
      <s id="b.ROM.4.3.1">¿Quillcashcaiga, imara nin?</s>
      <s id="b.ROM.4.3.2">Abraham Diospi quirica, nin, chimanda alimi nisha rimashca aca.</s>
     </seg>
     <seg type="verse" id="b.ROM.4.4">
      <s id="b.ROM.4.4.1">Tarabaj runama, pai ganashca cullqui mana cuyashcasna iyanachu, astaun dibishcamanda.</s>
     </seg>
     <seg type="verse" id="b.ROM.4.5">
      <s id="b.ROM.4.5.1">Maicans, mana tarabajpi, astaun manalira rajta alichij Diospi quirijpi, paihua quirina ali tucunami nishca anga.</s>
     </seg>
     <seg type="verse" id="b.ROM.4.6">
      <s id="b.ROM.4.6.1">Imasna David shinallara riman: Cushimi shu runa imahoras ali ranaunara mana ricujllaira, Dios paita, Alimi angui, nin.</s>
     </seg>
     <seg type="verse" id="b.ROM.4.7">
      <s id="b.ROM.4.7.1">Casna nisha: Cushiunami maicanguna ucharashcaunara perdonashca asha, maicanguna uchaunara quillpashcami.</s>
     </seg>
     <seg type="verse" id="b.ROM.4.8">
      <s id="b.ROM.4.8.1">Cushimi maican runa Señor paita mana: Uchayuj angui, nijpi.</s>
     </seg>
     <seg type="verse" id="b.ROM.4.9">
      <s id="b.ROM.4.9.1">¿Cai cushi tucushcaga, circuncisionda apijgunamallachu? ¿manzhu shinallara circuncisionda mana apijgunamas?</s>
      <s id="b.ROM.4.9.2">Ña nishcanchi Abraham quirishcaga ali tucuna iyashca aca.</s>
     </seg>
     <seg type="verse" id="b.ROM.4.10">
      <s id="b.ROM.4.10.1">¿Imahoras pai ali tucushca iyashcachu aca? ¿pai circuncisionda rashca huashai, pai circuncisionda manara rashcai?</s>
      <s id="b.ROM.4.10.2">Mana pai circuncisionda rashca huashai, astaumbas manara rashcai.</s>
     </seg>
     <seg type="verse" id="b.ROM.4.11">
      <s id="b.ROM.4.11.1">Abraham circuncisionda apica shu ricuchina cuenta, pai ñaupa horas quirishcamanda ali tucushca cierto ajta ricuchingaj, pai circuncisionda manara apijllaira.</s>
      <s id="b.ROM.4.11.2">Chasna maca Abraham tucui circuncisionda mana apijgunamanda yaya tucungaj, paigunajmas paiguna quirina ali tucushca iyashca achu.</s>
     </seg>
     <seg type="verse" id="b.ROM.4.12">
      <s id="b.ROM.4.12.1">Shinallara yaya tucuca circuncisionda apijgunama, mana circuncisionllara apijgunamas, astaun shinallara ñucanchi yaya Abraham quirishca aitaushcai catijgunamas, imasna pai circuncisionda manara apishcai quirij aca.</s>
     </seg>
     <seg type="verse" id="b.ROM.4.13">
      <s id="b.ROM.4.13.1">Dios cushca shimira Abrahanmas paihua miraigunamas mana cushcachu aca pai ley shimira pactachishcamanda, pai mundura apij tucungaj, astaun pai Diospi quirisha ali tucushcamanda.</s>
     </seg>
     <seg type="verse" id="b.ROM.4.14">
      <s id="b.ROM.4.14.1">Shinajpi, ley shimira catijguna herederos nishca apijguna tucujpiga, quirina mana valinzhu, shimi cushcas mana sirvinzhu.</s>
     </seg>
     <seg type="verse" id="b.ROM.4.15">
      <s id="b.ROM.4.15.1">Leyga piñarinara apamun, astaun ley illajpi, uchas shinallara illanmi.</s>
     </seg>
     <seg type="verse" id="b.ROM.4.16">
      <s id="b.ROM.4.16.1">Chiraigumanda Dios cushca shimira quirijgunama cushca aca, yanga llaquishcamanda cui tucungaj, shinallara cierto tucungaj tucui Abraham miraigunama.</s>
      <s id="b.ROM.4.16.2">Mana leyra rajgunamalla cushca aca, astaun quirijgunamas, imasna Abraham quirishcasna.</s>
      <s id="b.ROM.4.16.3">Shinajpi Abraham tucui ñucanchi yaya tucun,</s>
     </seg>
     <seg type="verse" id="b.ROM.4.17">
      <s id="b.ROM.4.17.1">pai quirishca Diospa ñaupajpi; imasna quillcashca tian: Canda ashca llactauna yayara churashcani.</s>
      <s id="b.ROM.4.17.2">Diosga huañushcaunama causaira cun, shinallara illajgunara cayaun tiajgunara cuenta.</s>
     </seg>
     <seg type="verse" id="b.ROM.4.18">
      <s id="b.ROM.4.18.1">Abrahanga, ima chapanaras mana charisha, chapashallara quiriuca, ashca llactaunahua yaya tucungaj, paita rimashcasna: Chasnallara camba miraiguna tucunaungami, nisha.</s>
     </seg>
     <seg type="verse" id="b.ROM.4.19">
      <s id="b.ROM.4.19.1">Paiga mana sambayacachu pai quiriushcai, shinallara paihua aicha ña huañushcasna ajta mana riparacachu, pai ñaca patsac huatayuj ashallara, shinallara Sara huahua ricuna aicha huañushcaras mana riparacachu.</s>
     </seg>
     <seg type="verse" id="b.ROM.4.20">
      <s id="b.ROM.4.20.1">Shinallara pai Dios cushca shimira quiricami.</s>
      <s id="b.ROM.4.20.2">Pactaringami, nisha.</s>
      <s id="b.ROM.4.20.3">Maspas quirisha, pai shinzhi tucuca, Diosta ahuayachisha.</s>
     </seg>
     <seg type="verse" id="b.ROM.4.21">
      <s id="b.ROM.4.21.1">Abraham ali pacha yachaca imasnara tucui imaras Dios rasha nishcara, paihua shimira cusha, paimi ali pacha ushaca pactachingaj.</s>
     </seg>
     <seg type="verse" id="b.ROM.4.22">
      <s id="b.ROM.4.22.1">Chiraigu pai quirishcamanda Dioshua alimi nishca aca.</s>
     </seg>
     <seg type="verse" id="b.ROM.4.23">
      <s id="b.ROM.4.23.1">Cai shimi mana pai quiquinmallara quillcashcachu aca, pai alimi nishca asha,</s>
     </seg>
     <seg type="verse" id="b.ROM.4.24">
      <s id="b.ROM.4.24.1">astaun ñucanchimas, cai ali tucushca ñucanchimas iyashca anga, ñucanchi Señor Jesusta huañushcaunamanda atarichij Diospi quirijgunama.</s>
     </seg>
     <seg type="verse" id="b.ROM.4.25">
      <s id="b.ROM.4.25.1">Paiga ñucanchi manali rashcaunamanda cushca aca, maspas causachishca aca ñucanchi alichishcauna tucungaj.</s>
     </seg>
    </div>
    <div type="chapter" id="b.ROM.5">
     <seg type="verse" id="b.ROM.5.1">
      <s id="b.ROM.5.1.1">Dioshua alichishcauna manchi ñucanchi quirishcamanda, cushiras charinchi Dioshua, ñucanchi Señor Jesucristomanda.</s>
     </seg>
     <seg type="verse" id="b.ROM.5.2">
      <s id="b.ROM.5.2.1">Paimanda caí gracia nishca Dios llaquihuashcara apishcanchi quirishcamanda, chihui shinzhi shayarinchi shinallara cushiyanchi Diospa sumajta chapausha.</s>
     </seg>
     <seg type="verse" id="b.ROM.5.3">
      <s id="b.ROM.5.3.1">Maspas, tormendarishcaunai cushiyanchi, caita yachasha: Tormendarinauna ahuantaj shungura iñachin;</s>
     </seg>
     <seg type="verse" id="b.ROM.5.4">
      <s id="b.ROM.5.4.1">Ahuantaj shungura Dios alimi nin; Dios ali nishca shungumanda chapana iyai iñan;</s>
     </seg>
     <seg type="verse" id="b.ROM.5.5">
      <s id="b.ROM.5.5.1">Shinallara chapana iyai mana pingachinzhu, Dios llaquishcara ñucanchi shungüi talishca aca ñucanchima cushca Santo Espiritumanda.</s>
     </seg>
     <seg type="verse" id="b.ROM.5.6">
      <s id="b.ROM.5.6.1">Ñucanchi chara irqui tono ajllaira, Dios cushca horaspi, Cristo manalúmamanda huañuca.</s>
     </seg>
     <seg type="verse" id="b.ROM.5.7">
      <s id="b.ROM.5.7.1">Ali runa randimanda shu runa huañunma chari.</s>
      <s id="b.ROM.5.7.2">Astaun shu ali shungu runamanda, shu runa huañusha ninma.</s>
     </seg>
     <seg type="verse" id="b.ROM.5.8">
      <s id="b.ROM.5.8.1">Astaumbas Dios pai quiquin llaquishcara ñucanchima ricuchin, ñucanchi chara uchayujguna ajllaira, Cristo ñucanchi randimanda huañuca.</s>
     </seg>
     <seg type="verse" id="b.ROM.5.9">
      <s id="b.ROM.5.9.1">Maspas, ñucanchi cuna Dioshua ali tucusha Cristo yahuarmanda, paimanda Dios piñarishcara quishpishun.</s>
     </seg>
     <seg type="verse" id="b.ROM.5.10">
      <s id="b.ROM.5.10.1">Ñucanchi, chijnijguna ashallara, Dioshua amigopura tucucanchi paihua Churi huañushcaraigu, astaun mas cuna amigopura asha, quishpichi tucushun pai causashcamanda.</s>
     </seg>
     <seg type="verse" id="b.ROM.5.11">
      <s id="b.ROM.5.11.1">Maspas, Diospi cushiyanchi, ñucanchi Señor Jesucristomanda, cunaga paimanda amigopura tucushcanchi.</s>
     </seg>
     <seg type="verse" id="b.ROM.5.12">
      <s id="b.ROM.5.12.1">Chiraigumanda imasna shu runamandalla ucha mundui icuca, uchamanda huañuis icuca, shinallarami huañui tucui runaunama shamuca, paiguna tucui ucharashcamanda,</s>
     </seg>
     <seg type="verse" id="b.ROM.5.13">
      <s id="b.ROM.5.13.1">Ley shimi manara tiaushcai, ucha mundui tiauca, astaumbas ley illajpi, ucha mana ricurinzhu.</s>
     </seg>
     <seg type="verse" id="b.ROM.5.14">
      <s id="b.ROM.5.14.1">Shinajllaira huañui mandaca Adanmanda Moisesgama, Adán ucharashca samira mana rajgunamas.</s>
      <s id="b.ROM.5.14.2">Adanga huasha shamungarau Ruñara ricuchijmi.</s>
     </seg>
     <seg type="verse" id="b.ROM.5.15">
      <s id="b.ROM.5.15.1">Dios yanga cuyashcaga mana ucha samichu aca.</s>
      <s id="b.ROM.5.15.2">Shu runa manali rashcamandalla ashcauna huañunauca, maspas ashcaunama Diospa gracia nishca yangamanda llaquishca yaparica.</s>
      <s id="b.ROM.5.15.3">Shinallara Dios cuyashca shu runa yanga llaquishcamanda yaparica.</s>
      <s id="b.ROM.5.15.4">Cai runa Jesucristomi.</s>
     </seg>
     <seg type="verse" id="b.ROM.5.16">
      <s id="b.ROM.5.16.1">Shinallara Dios yangamanda cuyashca mana shu runa ucharashca cuentallachu aca.</s>
      <s id="b.ROM.5.16.2">Taripana cierto pacha shu uchamanda shamuca, causayachingaj, astaun Dios cuyashcaga ashca uchauna raigumanda shamuca runaunara Dioshua alichishca tucungaj.</s>
     </seg>
     <seg type="verse" id="b.ROM.5.17">
      <s id="b.ROM.5.17.1">Shu runa ucharashcamandalla, huañui mandaca.</s>
      <s id="b.ROM.5.17.2">Cunaga maspas shu sapalla Jesucristomanda ashca gracia nishcaras Dioshua alichina cuyashcaras apijguna causaibi mandanaungami.</s>
     </seg>
     <seg type="verse" id="b.ROM.5.18">
      <s id="b.ROM.5.18.1">Shinajpi, imasna shu ucharashcamandalla taripana tucui runaunama shamuca causayachingaj, shinallara shu ali ranara rashcamandalla gracia nishca shamuca tucui runaunama, paiguna causaibi Dioshua alichishca tucungaj.</s>
     </seg>
     <seg type="verse" id="b.ROM.5.19">
      <s id="b.ROM.5.19.1">Chi raigumanda imasna shu runa mana casushcamandalla ashcauna uchayuj tucunauca, shinallara shu Runa casushcamandalla ashcauna Dioshua ali tucunaungami.</s>
     </seg>
     <seg type="verse" id="b.ROM.5.20">
      <s id="b.ROM.5.20.1">Ley shimiga icucami uchara yapachingaj, astaumbas ucha mirarijpi gracia nishca Dios yangamanda llaquishca yalijta yaparica.</s>
     </seg>
     <seg type="verse" id="b.ROM.5.21">
      <s id="b.ROM.5.21.1">Shinajpi, imasna ucha mandaca huañunagama, shinallara gracia mandachu Dios alichishca causanamanda huiñai causaigama, ñucanchi Señor Jesucristomanda.</s>
     </seg>
    </div>
    <div type="chapter" id="b.ROM.6">
     <seg type="verse" id="b.ROM.6.1">
      <s id="b.ROM.6.1.1">Shinajpi, ¿imara nishun? ¿uchara rasha catishunzhu gracia nishca yaparingaj?</s>
     </seg>
     <seg type="verse" id="b.ROM.6.2">
      <s id="b.ROM.6.2.1">Mana pacha.</s>
      <s id="b.ROM.6.2.2">Ñucanchi ucharangaj huañushcauna asha, ¿imarasha cuti ucharanai causashun?</s>
     </seg>
     <seg type="verse" id="b.ROM.6.3">
      <s id="b.ROM.6.3.1">¿Manzhu yachanguichi imasna tucui ñucanchi Cristo Jesuspi bautisashcauna paihua huañuibi bautisashca acanchi?</s>
     </seg>
     <seg type="verse" id="b.ROM.6.4">
      <s id="b.ROM.6.4.1">Paihua pariju pambashca anchi huañuibi ñucanchi bautisarishcai.</s>
      <s id="b.ROM.6.4.2">Imasna Cristo huañushcaunamanda causarimuca Yaya sumaj ushanamanda, shinallara ñucanchi mushuj causaibi purishunchi.</s>
     </seg>
     <seg type="verse" id="b.ROM.6.5">
      <s id="b.ROM.6.5.1">Ñucanchi Cristohua pariju tarpushca ashaga pai huañushca tonoi, shinallara paihua pariju ricurimushun pai causarishca tonoi.</s>
     </seg>
     <seg type="verse" id="b.ROM.6.6">
      <s id="b.ROM.6.6.1">Caita yachanchi: Ñucanchi rucu runa, ñucanchi rucu causai, Cristohua pariju chacatashca aca, ucha aicha tucuchingaj, ñucanchi ama mas ucharanara sirvingaj.</s>
     </seg>
     <seg type="verse" id="b.ROM.6.7">
      <s id="b.ROM.6.7.1">Huañushca runaga ucharanamanda ña alichishcami.</s>
     </seg>
     <seg type="verse" id="b.ROM.6.8">
      <s id="b.ROM.6.8.1">Ñucanchi Cristohua pariju huañushaga, paihua pariju causashun nisha, quirinchi.</s>
     </seg>
     <seg type="verse" id="b.ROM.6.9">
      <s id="b.ROM.6.9.1">Caita yachasha: Cristo huañushcaunamanda causarishca asha, mana cuti huañunzhu.</s>
      <s id="b.ROM.6.9.2">Huañui paita cuti mana mandanzhu.</s>
     </seg>
     <seg type="verse" id="b.ROM.6.10">
      <s id="b.ROM.6.10.1">Cristo huañushca ashaga, uchamanda huañuca shu cutilla, astaun pai cuna causaushca causana Diospajta causaun.</s>
     </seg>
     <seg type="verse" id="b.ROM.6.11">
      <s id="b.ROM.6.11.1">Shinallara canguna cierto pacha ucharangaj huañushca mani nisha iyaichi, astaun Diospajta causajguna, ñucanchi Señor Jesucristoi.</s>
     </seg>
     <seg type="verse" id="b.ROM.6.12">
      <s id="b.ROM.6.12.1">Ucharana ama mandachu canguna huañunalla aichai, pai manali munashcaunara uyangaj.</s>
     </seg>
     <seg type="verse" id="b.ROM.6.13">
      <s id="b.ROM.6.13.1">Shinallara canguna aicha partiunara uchara rangaj ama cuichichu; astaun cangunallara Diosma cuichi, huañushcaunamanda causajguna cuenta, canguna aicha partiunara shinallara Diosma cuichi aliranara rangaj.</s>
     </seg>
     <seg type="verse" id="b.ROM.6.14">
      <s id="b.ROM.6.14.1">Uchaga cangunara mana mandangachu, canguna mana ley shimi mandashcai tiaunguichichu, astaumbas gracia nishca yangamanda llaquishcai.</s>
     </seg>
     <seg type="verse" id="b.ROM.6.15">
      <s id="b.ROM.6.15.1">Shinajpi, ¿imarai?</s>
      <s id="b.ROM.6.15.2">¿Uchara rashunzhu ñucanchi mana ley ucui tiausha, astaun gracia nishcai?</s>
      <s id="b.ROM.6.15.3">Mana pacha.</s>
     </seg>
     <seg type="verse" id="b.ROM.6.16">
      <s id="b.ROM.6.16.1">¿Manzhu yachanguichi imasna punas canguna aichara cunguichi paita uyangaj, paihua sirvijguna tucunguichi, canguna paita uyasha, uchara sirvijguna asha huañungaj, casujguna asha aliuna tucungaj?</s>
     </seg>
     <seg type="verse" id="b.ROM.6.17">
      <s id="b.ROM.6.17.1">Shinashas Diosta agrasinchi imasna canguna ñaupa horas uchara sirvijguna acanguichi, cunaga shungumanda cai yachana samira uyashcanguichi, cai yachanama entregashca acanguichi catingaj.</s>
     </seg>
     <seg type="verse" id="b.ROM.6.18">
      <s id="b.ROM.6.18.1">Canguna uchamanda llushpichishca asha, ali ranara sirvijguna tucushcanguichimi.</s>
     </seg>
     <seg type="verse" id="b.ROM.6.19">
      <s id="b.ROM.6.19.1">Runasna rimauni, canguna aicha irqui sami ashcaraigu.</s>
      <s id="b.ROM.6.19.2">Imasna ñaupa canguna aichara cucanguichi irus ranara manali ranaras sirvisha irus tucungaj, shinallara cuna canguna aichara cuichi ali ranara sirvingaj, canguna chuyaj tucungaj.</s>
     </seg>
     <seg type="verse" id="b.ROM.6.20">
      <s id="b.ROM.6.20.1">Shinajpi canguna ucharanara sirvina horaspi, ali ranamanda liuriuna acanguichi.</s>
     </seg>
     <seg type="verse" id="b.ROM.6.21">
      <s id="b.ROM.6.21.1">¿Imara pallacanguichi chi tupui causashcamanda, canguna chigunamanda cuna pingarisha?</s>
      <s id="b.ROM.6.21.2">Casna ranauna huañuibi tucurinaun.</s>
     </seg>
     <seg type="verse" id="b.ROM.6.22">
      <s id="b.ROM.6.22.1">Cuna horasga, ucharanamanda llushpichishca asha, Diosta sirvijguna tucusha, canguna chuyajguna tucunguichi, puchucaibi huiñai causaira charinguichi.</s>
     </seg>
     <seg type="verse" id="b.ROM.6.23">
      <s id="b.ROM.6.23.1">Uchamanda pagana huañuimi, randi Dios yangamanda cuyashcaga huiñai causaimi, ñucanchi Señor Jesucristoi.</s>
     </seg>
    </div>
    <div type="chapter" id="b.ROM.7">
     <seg type="verse" id="b.ROM.7.1">
      <s id="b.ROM.7.1.1">Manzhu yachanguichi, uquiuna, imasna ley camachishca shimi runara mandan tucui pai causana punzhaunai?</s>
      <s id="b.ROM.7.1.2">Ley shimira yachajgunama quillcauni.</s>
     </seg>
     <seg type="verse" id="b.ROM.7.2">
      <s id="b.ROM.7.2.1">Cariyuj huarmiga carira uyana anga pai causaushca horaspi, ley mandashcamanda.</s>
      <s id="b.ROM.7.2.2">Astaumbas cari huañujpi, huarmi llushpirishca anga cari mandanamanda.</s>
     </seg>
     <seg type="verse" id="b.ROM.7.3">
      <s id="b.ROM.7.3.1">Shinasha, cari causaupi, huarmi shu carihua llutarijpi, shujhua tacarij nishca anga, astaumbas cari huañujpi, huarmi chi leymanda llushpirishcami, mana shujhua tacarij anga shu carihua llutarijpi.</s>
     </seg>
     <seg type="verse" id="b.ROM.7.4">
      <s id="b.ROM.7.4.1">Shinallara canguna, ñuca uquiuna, huañushca anguichi ley ñaupajpi, Cristo aichai huañushcaraigu, canguna shujpa tucungaj, huañushcaunamanda atarijpa, ñucanchi Diospajta aparishca muyura cuenta apar ingaj.</s>
     </seg>
     <seg type="verse" id="b.ROM.7.5">
      <s id="b.ROM.7.5.1">Ñucanchi aichai causaushcai, leymanda ucha munai ñucanchi aichai tarabasha, huañuira apachica.</s>
     </seg>
     <seg type="verse" id="b.ROM.7.6">
      <s id="b.ROM.7.6.1">Cunaga, leymanda llushpichishca anchi, ñucanchira mandaj</s>
     </seg>
     <seg type="verse" id="b.ROM.7.7">
      <s id="b.ROM.7.7.1">Shinajpi, ¿imara nishun? ¿leyga uchachu?</s>
      <s id="b.ROM.7.7.2">Mana pacha.</s>
      <s id="b.ROM.7.7.3">Astaumbas ley illajpi ñuca uchara mana yachaimacani.</s>
      <s id="b.ROM.7.7.4">Shinallara shujpajta munanara mana yachaimacani ley mana nishca ajpi: Ama shujpajta munaichu.</s>
     </seg>
     <seg type="verse" id="b.ROM.7.8">
      <s id="b.ROM.7.8.1">Uchaga, leymanda valirisha, tucui shujpajta munanaras icuchica ñuca shungüi.</s>
      <s id="b.ROM.7.8.2">Ley illajpiga, ucha huañushcami.</s>
     </seg>
     <seg type="verse" id="b.ROM.7.9">
      <s id="b.ROM.7.9.1">Shinashas, ñuca ñaupa horas leyra mana riparasha causaucani, astaumbas ley camachishca shimi shamujpi, ucha causarica, ñuca huañucani.</s>
     </seg>
     <seg type="verse" id="b.ROM.7.10">
      <s id="b.ROM.7.10.1">Shinajpi caita taricani: Camachishca shimi causaira cungaj iyashca asha, ñucara huañuchica.</s>
     </seg>
     <seg type="verse" id="b.ROM.7.11">
      <s id="b.ROM.7.11.1">Uchaga, camachishcaunamanda valirisha, ñucara umaca, camachishcaunamandas ñucara huañuchica.</s>
     </seg>
     <seg type="verse" id="b.ROM.7.12">
      <s id="b.ROM.7.12.1">Shinajpi ley shimi cierto pacha chuyajmi, shinallara camachishca shimi chuyajmi, alimi, valijmi.</s>
     </seg>
     <seg type="verse" id="b.ROM.7.13">
      <s id="b.ROM.7.13.1">¿Leyga, ali ashallara huañuna tucucachu ñucahua?</s>
      <s id="b.ROM.7.13.2">Mana pacha.</s>
      <s id="b.ROM.7.13.3">Astaun uchaga, pai irus ajta ricuchingaj, ley ali ashallara ñucajta huañunara rarca.</s>
      <s id="b.ROM.7.13.4">Chasna maca camachishcaunamanda ucha irus tupu yapajta irus ajta ricuchica.</s>
     </seg>
     <seg type="verse" id="b.ROM.7.14">
      <s id="b.ROM.7.14.1">Yachanchi imasna ley espirituma riman, ñucaga aichalla mani, ucha ranama catushca.</s>
     </seg>
     <seg type="verse" id="b.ROM.7.15">
      <s id="b.ROM.7.15.1">Ñuca rashcara mana intindinichu, ñuca munashcaraga mana raunichu; astaun ñuca chijnishcara, chita rauni.</s>
     </seg>
     <seg type="verse" id="b.ROM.7.16">
      <s id="b.ROM.7.16.1">Ñucaga ñuca mana munashcara rausha ley ali ashcara ricsini.</s>
     </seg>
     <seg type="verse" id="b.ROM.7.17">
      <s id="b.ROM.7.17.1">Shinajpi, mana ñucachu chita rauni, astaun ñuca aichai tiaj^ucha chita raun.</s>
     </seg>
     <seg type="verse" id="b.ROM.7.18">
      <s id="b.ROM.7.18.1">Ñuca yachani imasna ñucajpi, ñuca aichai, ali rana mana tianzhu.</s>
      <s id="b.ROM.7.18.2">Ñuca ali rana munaira charini, astaumbas alira rangaj mana pactanichu.</s>
     </seg>
     <seg type="verse" id="b.ROM.7.19">
      <s id="b.ROM.7.19.1">Ñucaga, ñuca munashca alira mana raunichu, astaun ñuca mana munashca manalira, chillara rauni.</s>
     </seg>
     <seg type="verse" id="b.ROM.7.20">
      <s id="b.ROM.7.20.1">Ñucaga, ñuca mana munashcara rasha, mana ñucachu rauni, astaumbas ñuca aichai tiaj ucha, chita raunmi.</s>
     </seg>
     <seg type="verse" id="b.ROM.7.21">
      <s id="b.ROM.7.21.1">Shinajpi, ñuca alira rasha nisha, cai ley shimira tupauni: Manalirana ñucajpi tian.</s>
     </seg>
     <seg type="verse" id="b.ROM.7.22">
      <s id="b.ROM.7.22.1">Ñuca shungu ucui, Diospa ley shimii cushiyauni.</s>
     </seg>
     <seg type="verse" id="b.ROM.7.23">
      <s id="b.ROM.7.23.1">Shinajpi, shu ley shimira ricuni ñuca aicha partiunai, caiga ñuca iyaibi tiaj ley shimihua macanun, ñucara apisha nin, ñuca aicha partiunai tiaj ucharana leyra rangaj.</s>
     </seg>
     <seg type="verse" id="b.ROM.7.24">
      <s id="b.ROM.7.24.1">¡Pogri runami ani!</s>
      <s id="b.ROM.7.24.2">¿Pita ñucara cai huañuna aichamanda llushpichihuangachu?</s>
     </seg>
     <seg type="verse" id="b.ROM.7.25">
      <s id="b.ROM.7.25.1">Diosta agrasini, ñucanchi Señor Jesucristomanda.</s>
      <s id="b.ROM.7.25.2">Shina tucunmi: ñuca iyaibi Diospa leyra sirvini, astaumbas ñuca aichai ucharana leyra sirvini.</s>
     </seg>
    </div>
    <div type="chapter" id="b.ROM.8">
     <seg type="verse" id="b.ROM.8.1">
      <s id="b.ROM.8.1.1">Cunaga, Cristo Jesuspi tiajguna ima causaras mana charinaunzhu, mana aicha munaira catisha astaun Espiritura.</s>
     </seg>
     <seg type="verse" id="b.ROM.8.2">
      <s id="b.ROM.8.2.1">Espíritu mandashca ley, Cristo Jesuspi causaira cusha, ñucara llushpichihuaca ucharana leymandas huañuna leymandas.</s>
     </seg>
     <seg type="verse" id="b.ROM.8.3">
      <s id="b.ROM.8.3.1">Ley shimi mana ushashcara, irqui tucujpi aicha mana valishcamanda, Dios chita rarca, paihua Churira cachasha uchayuj aicha samii, ucha raigumanda.</s>
      <s id="b.ROM.8.3.2">Shina rasha Dios uchara causayachica aichai.</s>
     </seg>
     <seg type="verse" id="b.ROM.8.4">
      <s id="b.ROM.8.4.1">Dios chita rarca, ñucanchi Espíritu munashcai purijguna asha, mana aicha munashcai, ñucanchi ley shimii alira camachishcara pactachingaj.</s>
     </seg>
     <seg type="verse" id="b.ROM.8.5">
      <s id="b.ROM.8.5.1">Aicha munaira catijguna aicha munaira iyanaun, randi Espíritu munaira catijguna Espíritu munaira iyanaun.</s>
     </seg>
     <seg type="verse" id="b.ROM.8.6">
      <s id="b.ROM.8.6.1">Aicha munaira iyana huañuimi, randi Espíritu munaira iyana causaimi, cushi shungumi.</s>
     </seg>
     <seg type="verse" id="b.ROM.8.7">
      <s id="b.ROM.8.7.1">Aicha munaira iyana Diosta chijnin, Dios camachishca shimira mana uyan, mana ushan.</s>
     </seg>
     <seg type="verse" id="b.ROM.8.8">
      <s id="b.ROM.8.8.1">Shinasha aicha munaibi causajguna Diosta cushiyachinara mana ushanaun.</s>
     </seg>
     <seg type="verse" id="b.ROM.8.9">
      <s id="b.ROM.8.9.1">Cangunaga mana aicha munaibi causaunguichichu, astaumbas Espíritu munaibi, Diospa Espíritu canguna ucui causaupi.</s>
      <s id="b.ROM.8.9.2">Maicans Cristo Espiritura mana charisha, mana paihuajmandachu.</s>
     </seg>
     <seg type="verse" id="b.ROM.8.10">
      <s id="b.ROM.8.10.1">Astaun Cristo cangunajpi tiaupi, aicha cierto pacha huañushcami ucharaigu, randi espíritu causaun ali ashcaraigu.</s>
     </seg>
     <seg type="verse" id="b.ROM.8.11">
      <s id="b.ROM.8.11.1">Jesusta huañushcaunamanda causachij Espíritu canguna ucui causausha, Cristo Jesusta huañushcaunamanda causachij Dios shinallara canguna huañunalla aichara causachingami paihua Espiritumanda, pai canguna ucui tiaupi.</s>
     </seg>
     <seg type="verse" id="b.ROM.8.12">
      <s id="b.ROM.8.12.1">Shinajpi, uquiuna, mana dibiyujchu anchi aichama, aicha munaibi causangaj.</s>
     </seg>
     <seg type="verse" id="b.ROM.8.13">
      <s id="b.ROM.8.13.1">Canguna aicha munaibi causausha huañunguichimi, astaumbas Espiritumanda aicha ranaunara huañuchisha, causaunguichimi.</s>
     </seg>
     <seg type="verse" id="b.ROM.8.14">
      <s id="b.ROM.8.14.1">Tucui Diospa Espíritu pushashcauna, caigunami Diospa churiuna anaun.</s>
     </seg>
     <seg type="verse" id="b.ROM.8.15">
      <s id="b.ROM.8.15.1">Canguna esclavo cuenta sirvina iyaira mana apicanguichi cuti manzhaihua tiangaj, astaun churi cuenta apiña iyaira, Abba, Yaya, nisha caparingaj.</s>
     </seg>
     <seg type="verse" id="b.ROM.8.16">
      <s id="b.ROM.8.16.1">Quiquin Espiritullara ñucanchi espiritui riman imasna ñucanchi Diospa churiuna manchi.</s>
     </seg>
     <seg type="verse" id="b.ROM.8.17">
      <s id="b.ROM.8.17.1">Ñucanchi churiuna ashaga, shinallara herederos nishca apijguna anchi, Diosmanda cushcara apijguna; Cristohua pariju apijguna anchi, ñucanchi paihua pariju tormendachishca ajpi, paihua pariju sumacyachishca angaj.</s>
     </seg>
     <seg type="verse" id="b.ROM.8.18">
      <s id="b.ROM.8.18.1">Caita cierto pacha yachani: ñucanchi cuna horas tormendarishca mana imaschu, astaun ñucanchi huasha horas ricurij sumacyachishca ashcami valin.</s>
     </seg>
     <seg type="verse" id="b.ROM.8.19">
      <s id="b.ROM.8.19.1">Munai munaihua tucui Dios rashcauna Diospa churiuna ricurimunara chapanaun.</s>
     </seg>
     <seg type="verse" id="b.ROM.8.20">
      <s id="b.ROM.8.20.1">Tucui Dios rashcaunaga mana valij tucunauca, mana paiguna munaimanda astaun casna raj Diospa munaimanda, pai chapanahua shina rasha.</s>
     </seg>
     <seg type="verse" id="b.ROM.8.21">
      <s id="b.ROM.8.21.1">Tucui Dios rashcaunara shinallara ismunamanda llushpichishca anaunga ama chita sirvingaj, Diospa churiuna gusto sumaj Hurí tucushcai icungaj.</s>
     </seg>
     <seg type="verse" id="b.ROM.8.22">
      <s id="b.ROM.8.22.1">Yachanchi imasna shu huarmi huahuahua nanachijpi, shinallara tucui Dios rashcauna pariju nanachinaun cunagama.</s>
     </seg>
     <seg type="verse" id="b.ROM.8.23">
      <s id="b.ROM.8.23.1">Mana chigunalla, astaun ñucanchis, Espiritura charijguna, ñaupa punda aparishca cuenta, shinallara shungu ucui, huacanchi; Dios ñucanchira churiunasna apingaraushcara chapaunchi, caimi ñucanchi aichara cuti randina.</s>
     </seg>
     <seg type="verse" id="b.ROM.8.24">
      <s id="b.ROM.8.24.1">Chapausha quishpichi tucucanchi, astaun ima ricurijtas mana chapanallachu.</s>
      <s id="b.ROM.8.24.2">¿Ricuríjtaga imarasha chapana?</s>
     </seg>
     <seg type="verse" id="b.ROM.8.25">
      <s id="b.ROM.8.25.1">Randi, ñucanchi mana ricurijta chapausha, ahuantasha chapaunchimi.</s>
     </seg>
     <seg type="verse" id="b.ROM.8.26">
      <s id="b.ROM.8.26.1">Shinallara Espíritu ñucanchi irqui ajta yanapaun, imasna ñucanchi ministishcara mañangaj mana ali yachanchichu, astaun quiquin Espíritu ñucanchimanda mañaun, mana rimaihuaj shimihua rugasha.</s>
     </seg>
     <seg type="verse" id="b.ROM.8.27">
      <s id="b.ROM.8.27.1">Astaumbas, shungura ricuj Dios Espíritu munashcara yachan.</s>
      <s id="b.ROM.8.27.2">Espirituga quirijgunamanda mañaun, Dios munashcasna.</s>
     </seg>
     <seg type="verse" id="b.ROM.8.28">
      <s id="b.ROM.8.28.1">Yachanchi imasna Diosta llaquijgunama tucui pariju yanaparín ali tucungaj, pai munashcamanda cayashcaunama.</s>
     </seg>
     <seg type="verse" id="b.ROM.8.29">
      <s id="b.ROM.8.29.1">Pai ñaupamanda ricsishca runaunara ajllaca, paihua Churisna ricurijguna tucungaj, Churiga ashca uquiunamanda ñaupa punda pagarij tucungaj.</s>
     </seg>
     <seg type="verse" id="b.ROM.8.30">
      <s id="b.ROM.8.30.1">Ajllashcaunara shinallara cayaca, cayashcaunara alichica, alíchishcaunara shinallara sumacyachica.</s>
     </seg>
     <seg type="verse" id="b.ROM.8.31">
      <s id="b.ROM.8.31.1">¿Caimandaga, imara nishun?</s>
      <s id="b.ROM.8.31.2">Dios ñucanchihua tiajpi ¿pita ñucanchihua contra tucungai?</s>
     </seg>
     <seg type="verse" id="b.ROM.8.32">
      <s id="b.ROM.8.32.1">Dios paihua quiquin Churira mana mitsacachu, astaun paita cuca tucui ñucanchi randimanda, ¿manzhu paihua pariju tucuira ñucanchima cuyangai?</s>
     </seg>
     <seg type="verse" id="b.ROM.8.33">
      <s id="b.ROM.8.33.1">¿Pita píos ajllashcaunara causayachingachu?</s>
      <s id="b.ROM.8.33.2">Diosga alichijmi.</s>
     </seg>
     <seg type="verse" id="b.ROM.8.34">
      <s id="b.ROM.8.34.1">¿Pita ñucanchira causayachingachu?</s>
      <s id="b.ROM.8.34.2">Cristo huañushca, causarishca, maspas Diospa ali maquii tiaun, paiga shinallara ñucanchimanda mañaun.</s>
     </seg>
     <seg type="verse" id="b.ROM.8.35">
      <s id="b.ROM.8.35.1">¿Pita ñucanchira anzhuchingai Cristo llaquishcamanda?</s>
      <s id="b.ROM.8.35.2">¿Tormendarina, huacana, yarcai, llatan tucuna, huañuna, sauli—caiguna anzhuchihuanaungachu?</s>
     </seg>
     <seg type="verse" id="b.ROM.8.36">
      <s id="b.ROM.8.36.1">Imasna quillcashca tian: Camba raigumanda tucui punzha huañuchishca manchi.</s>
      <s id="b.ROM.8.36.2">Huañuchina borregounasna iyashca manchi.</s>
     </seg>
     <seg type="verse" id="b.ROM.8.37">
      <s id="b.ROM.8.37.1">Astaun cai tucuibi yalijta vencijguna manchi, ñucanchira llaquij Cristo raigumanda.</s>
     </seg>
     <seg type="verse" id="b.ROM.8.38">
      <s id="b.ROM.8.38.1">Chi raigumanda, cierto yachani imasna huañuna, causana, angelguna, atunguna, ushajguna, cuna horas tiajguna, huasha horas shamujgunas,</s>
     </seg>
     <seg type="verse" id="b.ROM.8.39">
      <s id="b.ROM.8.39.1">ahuai tiaj, ucui tiajpas, ima causajpas, mana ñucanchira anzhuchinara ushanzhu Diospa llaquinamanda, caí llaquinaga Cristo Jesús ñucanchi Señorbimi.</s>
     </seg>
    </div>
    <div type="chapter" id="b.ROM.9">
     <seg type="verse" id="b.ROM.9.1">
      <s id="b.ROM.9.1.1">Cierto shimira rimauni Cristoi, mana llullanichu.</s>
      <s id="b.ROM.9.1.2">Ñuca iyai casnami riman Santo Espiritui.</s>
     </seg>
     <seg type="verse" id="b.ROM.9.2">
      <s id="b.ROM.9.2.1">Asneara llaquiriuni, nanashalla catihuan ñuca shungüi.</s>
     </seg>
     <seg type="verse" id="b.ROM.9.3">
      <s id="b.ROM.9.3.1">Ñuca uquiunara llaquishcamanda, paiguna aichai ñuca aillu asha, ñucallara munaimacani maldiciashca angaj, Cristomanda anzhurí tucungaj.</s>
     </seg>
     <seg type="verse" id="b.ROM.9.4">
      <s id="b.ROM.9.4.1">Israélguna anaun, paigunamandami churisna apiña, sumaj tucuna, Dioshua pactachishca shimi, camachishca shimira cushcas, alabanas, Dios cushca shimiunas.</s>
     </seg>
     <seg type="verse" id="b.ROM.9.5">
      <s id="b.ROM.9.5.1">Paigunajmi yayauna, paigunamandami Cristo shamuca, paihua aichai.</s>
      <s id="b.ROM.9.5.2">Cristoga quiquin Diosmi, tucui ahuara tiaj, huiñai huiñaigama bendiciashca.</s>
      <s id="b.ROM.9.5.3">Amen.</s>
     </seg>
     <seg type="verse" id="b.ROM.9.6">
      <s id="b.ROM.9.6.1">Mana ciertochu Diospa shimi mana valij tucushca.</s>
      <s id="b.ROM.9.6.2">Mana tucui Israelmanda mirajguna quiquin Israel runaunachu.</s>
     </seg>
     <seg type="verse" id="b.ROM.9.7">
      <s id="b.ROM.9.7.1">Shinallara Abrahanmanda miraiguna ashas, mana tucui Abrahamba churiunachu; astaumbas nin: Isacmanda pagarijgunaga quiquin miraigunami nishca anga.</s>
     </seg>
     <seg type="verse" id="b.ROM.9.8">
      <s id="b.ROM.9.8.1">Caita nisha nin: Aichamanda churiuna mana Diospa quiquin churiunachu, astaun cushca shimimanda churiuna caigunami quiquin miraiguna.</s>
     </seg>
     <seg type="verse" id="b.ROM.9.9">
      <s id="b.ROM.9.9.1">Cushca shimi casnami nin: Paihua tiempoi shamushami, Sara shu churira charingami.</s>
     </seg>
     <seg type="verse" id="b.ROM.9.10">
      <s id="b.ROM.9.10.1">Maspas: Rebeca shinallara shu carumanda ishqui huahuara tupaca, ñucanchi yaya Isacmanda.</s>
     </seg>
     <seg type="verse" id="b.ROM.9.11">
      <s id="b.ROM.9.11.1">Shinajpi, huahuauna manara pagarijllaira, manara ima aliras manaliras rajllairas, Dios munashca pai ajllashcasna tucuchu, mana rashcaunamanda astaun Dios cayashcamanda,</s>
     </seg>
     <seg type="verse" id="b.ROM.9.12">
      <s id="b.ROM.9.12.1">rimashca aca: Ñaupa punda churi quipara sirvingami, nisha.</s>
     </seg>
     <seg type="verse" id="b.ROM.9.13">
      <s id="b.ROM.9.13.1">Imasna quillcashca tian: Jacobda llaquicani, Esáuraga chijnicani.</s>
     </seg>
     <seg type="verse" id="b.ROM.9.14">
      <s id="b.ROM.9.14.1">Shinashas, ¿imara nishun?</s>
      <s id="b.ROM.9.14.2">¿Dios mana alichu?</s>
      <s id="b.ROM.9.14.3">Mana pacha.</s>
     </seg>
     <seg type="verse" id="b.ROM.9.15">
      <s id="b.ROM.9.15.1">Astaumbas Dios Moisesta nin: Maicandas llaquisha, llaquishami; maicandas yanapasha, yanapashami.</s>
     </seg>
     <seg type="verse" id="b.ROM.9.16">
      <s id="b.ROM.9.16.1">Chi raigumanda, mana munajmandachu, mana camajmandachu, astaumbas Dios llaquishcamandami.</s>
     </seg>
     <seg type="verse" id="b.ROM.9.17">
      <s id="b.ROM.9.17.1">Quillcashcai Faraonma nin: Cai quiquin raigumanda canda sicachishcani, canmanda ñuca ushaira ricuchingaj, ñuca shuti rimai tucuchu entero mundui.</s>
     </seg>
     <seg type="verse" id="b.ROM.9.18">
      <s id="b.ROM.9.18.1">Shinashas, Dios maicanda llaquisha nisha llaquin, maicandas shungura shinzhiyachisha nisha shinzhiyachin.</s>
     </seg>
     <seg type="verse" id="b.ROM.9.19">
      <s id="b.ROM.9.19.1">Rimahuanguimi: Shinasha, ¿imaraigu piñarinzhu?</s>
      <s id="b.ROM.9.19.2">¿Pi paihua munaira arcanzhu?</s>
     </seg>
     <seg type="verse" id="b.ROM.9.20">
      <s id="b.ROM.9.20.1">Astaumbas can, runa, ¿Pitangui can Diosta cutipangaj?</s>
      <s id="b.ROM.9.20.2">Allpa mangaga paita llutajta ningachu: ¿Imaraigu ñucara casna llutahuashcangui?</s>
     </seg>
     <seg type="verse" id="b.ROM.9.21">
      <s id="b.ROM.9.21.1">¿Manzhu llutaj huarmi ushaira charin mangallpamanda shu inu mangara llutangaj, mañasha shu yanga mangara?</s>
     </seg>
     <seg type="verse" id="b.ROM.9.22">
      <s id="b.ROM.9.22.1">¿Imarai, Dios pai piñashcara ricuchisha nijpi, pai ushanara yachachisha nijpis, unaira chapasha piñana ajgunara ahuantaca, tucuchingaj puruntushcaunara,</s>
     </seg>
     <seg type="verse" id="b.ROM.9.23">
      <s id="b.ROM.9.23.1">shinallara paihua sumajta ashca valij tupura yachachisha nisha, pai llaquishcaunama ricuchica, ñaupa horasmanda puruntushcaunama, paigunara sumacyachingaj?</s>
     </seg>
     <seg type="verse" id="b.ROM.9.24">
      <s id="b.ROM.9.24.1">Ñucanchi chiguna manchi, pai cayashcauna, mana judiogunamandallachu, astaumbas gentilgunamandas.</s>
     </seg>
     <seg type="verse" id="b.ROM.9.25">
      <s id="b.ROM.9.25.1">Imasna shinallara Oseaspa quillcai nin: Mana ñuca runauna ajgunara, ñuca runaunami nishami; mana llaquishcaunaras llaquishcaunami, nishami.</s>
     </seg>
     <seg type="verse" id="b.ROM.9.26">
      <s id="b.ROM.9.26.1">Shinallara maibi rimashca aca: Canguna mana ñuca runauna anguichichu, nijpi, chihui nishca anga: Causaj Diospa churiunami.</s>
     </seg>
     <seg type="verse" id="b.ROM.9.27">
      <s id="b.ROM.9.27.1">Shinallara Isaías, Israelgunamanda caparisha nin: Israel churiuna lamar tiyu cuenta yupashca asha, shinajllaira puchujgunalla quishpichi tucunaungami;</s>
     </seg>
     <seg type="verse" id="b.ROM.9.28">
      <s id="b.ROM.9.28.1">Señorga pai causayachishcara mundui pactachingami alira rashas, uctalla rashas.</s>
     </seg>
     <seg type="verse" id="b.ROM.9.29">
      <s id="b.ROM.9.29.1">Shinallara imasna Isaías ñaupara nica: Ejercitounamanda Señor ñucanchijta shu miraira mana saquishcajpiga, Sodoma cuenta tucunchi maca, Gomorra cuenta ricurimunchimaca.</s>
     </seg>
     <seg type="verse" id="b.ROM.9.30">
      <s id="b.ROM.9.30.1">Shinajpi, ¿imara nishun?</s>
      <s id="b.ROM.9.30.2">Gentilguna ali causanara mana catijguna asha, ali tucunama pactamunaushca, caimi quirinamanda ali tucuna.</s>
     </seg>
     <seg type="verse" id="b.ROM.9.31">
      <s id="b.ROM.9.31.1">Astaumbas, Israel ali tucuna ley shimira catijguna asha, mana pactamunauca chi ali tucuna leyra.</s>
     </seg>
     <seg type="verse" id="b.ROM.9.32">
      <s id="b.ROM.9.32.1">¿Imaraigumanda?</s>
      <s id="b.ROM.9.32.2">Paiguna catimunauca mana quirinahua astaun ley shimimanda ranaunahua.</s>
      <s id="b.ROM.9.32.3">Chi raigumanda, nijtana rumii nijtasha cuenta urmanauca.</s>
     </seg>
     <seg type="verse" id="b.ROM.9.33">
      <s id="b.ROM.9.33.1">Imasna quillcashca tian: Caiga Sión llactai shu nijtana rumira churauni, shu urmachina rumiras.</s>
      <s id="b.ROM.9.33.2">Maicans paihuajpi quirisha mana pingaringachu.</s>
     </seg>
    </div>
    <div type="chapter" id="b.ROM.10">
     <seg type="verse" id="b.ROM.10.1">
      <s id="b.ROM.10.1.1">Uquiuna, cierto pacha ñuca shungüi munasha, Diosta mañauni Israelmanda, paiguna quishpingaj.</s>
     </seg>
     <seg type="verse" id="b.ROM.10.2">
      <s id="b.ROM.10.2.1">Ñuca paigunamanda nini, Diosta ashcara llaquinaunmi, astaun mana yachanahua.</s>
     </seg>
     <seg type="verse" id="b.ROM.10.3">
      <s id="b.ROM.10.3.1">Paigunaga Dios cushca ali tucunara mana ricsisha, paiguna quiquin rashca ali tucunara catisha nisha, Diosmanda ali tucunara mana uyanaucachu.</s>
     </seg>
     <seg type="verse" id="b.ROM.10.4">
      <s id="b.ROM.10.4.1">Cristo ley shimira tucuchishcami, tucui paita quirij runa ali tucuchu.</s>
     </seg>
     <seg type="verse" id="b.ROM.10.5">
      <s id="b.ROM.10.5.1">Moisés leymanda ali tucunara cuentan, casna nisha: Caigunara raj runa paigunamanda causanga.</s>
     </seg>
     <seg type="verse" id="b.ROM.10.6">
      <s id="b.ROM.10.6.1">Astaun quirinamanda ali tucuna casnami nisha nin: Ama nichu camba shungüi: ¿Pi ahuama sicangachu?</s>
      <s id="b.ROM.10.6.2">(Caimi nin, Cristora irguchingaj);</s>
     </seg>
     <seg type="verse" id="b.ROM.10.7">
      <s id="b.ROM.10.7.1">shinallara, ¿Pi ucuma irgungachu?</s>
      <s id="b.ROM.10.7.2">(Caimi nin, Cristora huañushcaunamanda sicachingaj.)</s>
     </seg>
     <seg type="verse" id="b.ROM.10.8">
      <s id="b.ROM.10.8.1">Astaun, ¿imara nin?</s>
      <s id="b.ROM.10.8.2">Rimashca shimi camba mayanllaimi,</s>
     </seg>
     <seg type="verse" id="b.ROM.10.9">
      <s id="b.ROM.10.9.1">Casnami nin: Camba shimihua rimausha, Jesús Señormi, nisha, shinallara camba shungüi Dios Cristora huañushcaunamanda causachishcara quirisha, quishpichishca angui.</s>
     </seg>
     <seg type="verse" id="b.ROM.10.10">
      <s id="b.ROM.10.10.1">Corazonhua runa quirin ali tucungaj, shinallara shimihua riman, quirinimi nisha, quishpi tucungaj.</s>
     </seg>
     <seg type="verse" id="b.ROM.10.11">
      <s id="b.ROM.10.11.1">Quillcashcai shinami nin: Pi runas paihuajpi quirisha mana pingaringachu.</s>
     </seg>
     <seg type="verse" id="b.ROM.10.12">
      <s id="b.ROM.10.12.1">Mana chican chicanzhu judiogunahua grieogunahua.</s>
      <s id="b.ROM.10.12.2">Tucuihua Señor ali shungumi tucui paita cayajgunahua.</s>
     </seg>
     <seg type="verse" id="b.ROM.10.13">
      <s id="b.ROM.10.13.1">Tucui Señorba shutira cayaj quishpichishca anga.</s>
     </seg>
     <seg type="verse" id="b.ROM.10.14">
      <s id="b.ROM.10.14.1">¿Imarasha shu mana quirishca Diosta cayanaungachu?</s>
      <s id="b.ROM.10.14.2">¿Imarasha shu mana uyashca quishpichijta quirinaungachu?</s>
      <s id="b.ROM.10.14.3">¿Imarasha uyanaungachu, shu rimaj runa illajpi?</s>
     </seg>
     <seg type="verse" id="b.ROM.10.15">
      <s id="b.ROM.10.15.1">¿Imarasha rímanaungachu mana cachashca ajpi?</s>
      <s id="b.ROM.10.15.2">Imasna quillcashca tian: ¡Ima sumajtairi cushi shimira rimajguna chaquiuna, shinallara evangelio shimira rimajguna chaquiunas.</s>
     </seg>
     <seg type="verse" id="b.ROM.10.16">
      <s id="b.ROM.10.16.1">Shinashas, mana tucui uyanaucachu evangeliora.</s>
      <s id="b.ROM.10.16.2">Isaías nin: Señor, ¿pita ñucanchi rimashcara quirishcachu?</s>
     </seg>
     <seg type="verse" id="b.ROM.10.17">
      <s id="b.ROM.10.17.1">Shinajpi, quirina uyanamandami shamun, shinallara uyanas Diospa shimimandami shamun.</s>
     </seg>
     <seg type="verse" id="b.ROM.10.18">
      <s id="b.ROM.10.18.1">Maspas nini: ¿Manzhu uyanaushca?</s>
      <s id="b.ROM.10.18.2">Cierto pacha.</s>
      <s id="b.ROM.10.18.3">Astaun: Paiguna shimi entero mundui pasashcami.</s>
      <s id="b.ROM.10.18.4">Paiguna rimashcaunas mundu puchucai pundagama pasanaushcami. ^</s>
     </seg>
     <seg type="verse" id="b.ROM.10.19">
      <s id="b.ROM.10.19.1">Shinallara nini: ¿Israélguna manzhu yachanauca?</s>
      <s id="b.ROM.10.19.2">Ñaupa punda Moisés nin: Cangunara piñachisha shu yanga runaunahuas, iyai illaj runaunahuas cangunara piñachisha.</s>
     </seg>
     <seg type="verse" id="b.ROM.10.20">
      <s id="b.ROM.10.20.1">Maspas, Isaías, pajlla pambai rimasha nin: Mana mascahuajguna ñucara tupahuanauca.</s>
      <s id="b.ROM.10.20.2">Ñucara ricuchihuacani ñucara mana tapujgunama.</s>
     </seg>
     <seg type="verse" id="b.ROM.10.21">
      <s id="b.ROM.10.21.1">Astaumbas, Israelmanda rimausha: Entero punzha maquira pascacani mana uyaj mana munaj runaunama, nin.</s>
     </seg>
    </div>
    <div type="chapter" id="b.ROM.11">
     <seg type="verse" id="b.ROM.11.1">
      <s id="b.ROM.11.1.1">Shinajpi nini: ¿Diosga paihua runaunara ichushcachu?</s>
      <s id="b.ROM.11.1.2">Mana pacha.</s>
      <s id="b.ROM.11.1.3">Ñucas Israel runa mani, Abrahamba miraimanda, Benjaminba aülumanda.</s>
     </seg>
     <seg type="verse" id="b.ROM.11.2">
      <s id="b.ROM.11.2.1">Dios pai ñaupa horas ricsishca runaunara mana ichushcachu.</s>
      <s id="b.ROM.11.2.2">¿Manzhu uyangui imara nin Quillcashcai, Eliasmanda rimasha, imasna Elias Israelmanda piñasha Dioshua riman:</s>
     </seg>
     <seg type="verse" id="b.ROM.11.3">
      <s id="b.ROM.11.3.1">Señor, nisha, canmanda rimajgunara huañuchinaushca, camba altares nishcaunara tulanaushca; ñuca sapalla tiauni, maspas ñucara mascahuanaun huañuchingaj?</s>
     </seg>
     <seg type="verse" id="b.ROM.11.4">
      <s id="b.ROM.11.4.1">Astaun, Dios cutipasha, ¿imara nin?</s>
      <s id="b.ROM.11.4.2">Ñucajta canzhis huaranga runaunara huacachishcani, nica, cunguri mucuhua mana cungurijgunara Baalba ñaupajpi.</s>
     </seg>
     <seg type="verse" id="b.ROM.11.5">
      <s id="b.ROM.11.5.1">Shinallarami cai punzhaunais, puchujguna tianaun, Diospa gracia nishca ajllashcamanda.</s>
     </seg>
     <seg type="verse" id="b.ROM.11.6">
      <s id="b.ROM.11.6.1">Caiga graciamanda asha, mana ranamandachu.</s>
      <s id="b.ROM.11.6.2">Mana shina ajpis, gracia ña mana graciachu.</s>
      <s id="b.ROM.11.6.3">Shinallara ranaunamanda asha, caiga mana graciachu.</s>
      <s id="b.ROM.11.6.4">Mana shina ajpis, rana ña mana ranachu.</s>
     </seg>
     <seg type="verse" id="b.ROM.11.7">
      <s id="b.ROM.11.7.1">¿Imara?</s>
      <s id="b.ROM.11.7.2">Israel paiguna mascashcara mana pactanaucachu, randi ajllashcaunaga pactanaucami.</s>
      <s id="b.ROM.11.7.3">Shujgunaga shinzhiyashca tucunauca.</s>
     </seg>
     <seg type="verse" id="b.ROM.11.8">
      <s id="b.ROM.11.8.1">Imasna quillcashca tian: Dios paigunara shu upa shungura cuca, mana ricuj ñahuiunara, mana uyaj rinriunaras, cuna punzhagama.</s>
     </seg>
     <seg type="verse" id="b.ROM.11.9">
      <s id="b.ROM.11.9.1">Davidga nin: Paiguna micuna mesa tujlla cuenta tucuchu, ticta cuenta, shu nijtana, shu cuti pagana.</s>
     </seg>
     <seg type="verse" id="b.ROM.11.10">
      <s id="b.ROM.11.10.1">Paiguna ñahuiuna llanduyaríchu ama ricungaj; paiguna huasha tullu cumurichu huiñaigama.</s>
     </seg>
     <seg type="verse" id="b.ROM.11.11">
      <s id="b.ROM.11.11.1">Ñuca nini: Urmangajchu nijtanauca?</s>
      <s id="b.ROM.11.11.2">Mana pacha.</s>
      <s id="b.ROM.11.11.3">Astaumbas paiguna nijtashcamanda, quishpichina gentilgunama shamuca, Israélguna ricusha tigramunauchu.</s>
     </seg>
     <seg type="verse" id="b.ROM.11.12">
      <s id="b.ROM.11.12.1">Israélguna ucharashca mundura charijyachijpi, shinallara paiguna anzhurina gentilgunara charijyachijpi, ¿manzhu paiguna tigramuna tucuira mas mas charijyachinga?</s>
     </seg>
     <seg type="verse" id="b.ROM.11.13">
      <s id="b.ROM.11.13.1">Cangunara rimauni, gentilguna.</s>
      <s id="b.ROM.11.13.2">Imasna ñuca gentilgunama Dios cachashca runa mani, ñuca tarabanara ahuayachiuni,</s>
     </seg>
     <seg type="verse" id="b.ROM.11.14">
      <s id="b.ROM.11.14.1">imara raushas ñuca ailluunara iyarichingaj, paigunamanda huaquinguna quishpichi tucungaj.</s>
     </seg>
     <seg type="verse" id="b.ROM.11.15">
      <s id="b.ROM.11.15.1">Paiguna Diosmanda anzhurinaga mundura mayanllayachijpi, Dioshua cuti amigo tucujpi, ¿imara angái paiguna cuti chasquina?</s>
      <s id="b.ROM.11.15.2">¿Manzhu huañushcaunamanda causarina anga?</s>
     </seg>
     <seg type="verse" id="b.ROM.11.16">
      <s id="b.ROM.11.16.1">Ñaupa pucuj muyu chicanyachishca ajpi, shinallarami tucui muyuunas chicanyachishca anaunga.</s>
      <s id="b.ROM.11.16.2">Sapi chicanyachishca ajpi, shinallarami pallcauna chicanyachishca anaunga.</s>
     </seg>
     <seg type="verse" id="b.ROM.11.17">
      <s id="b.ROM.11.17.1">Huaquin pallcauna paquirishca ajpi, can shu sachamanda yanga olivo nishca pallca asha, canga paquirishcauna randi yurai satishca ajpi, can olivo yuramanda paihua sapiras, paihua causana yacuras apiusha,</s>
     </seg>
     <seg type="verse" id="b.ROM.11.18">
      <s id="b.ROM.11.18.1">ama burlaichu pallcaunara.</s>
      <s id="b.ROM.11.18.2">Burlasha ama cungaringui can, imasna can pallcalla asha mana sapira shayachingui, astaun sapi canda shayachiun.</s>
     </seg>
     <seg type="verse" id="b.ROM.11.19">
      <s id="b.ROM.11.19.1">Can ningui chari: pallcauna paquirinaushca aca ñuca yurai sati tucungaj.</s>
     </seg>
     <seg type="verse" id="b.ROM.11.20">
      <s id="b.ROM.11.20.1">Alimi.</s>
      <s id="b.ROM.11.20.2">Paiguna mana quirishcaraigu paquinaushca aca, astaun can camba quirinamanda shayaringui.</s>
      <s id="b.ROM.11.20.3">Ama mas tucuichu, astaun manzhai.</s>
     </seg>
     <seg type="verse" id="b.ROM.11.21">
      <s id="b.ROM.11.21.1">Dios quiquin pallcaunara mana perdonasha, shinallara canda mana perdonangachu.</s>
     </seg>
     <seg type="verse" id="b.ROM.11.22">
      <s id="b.ROM.11.22.1">Ricupai Diospa ali shungura, paihua shinzhi shunguras: Dios shinzhi aca urmajgunahua, astaun canhua ali shungu aca, canga paihua ali shungüi tiaupi.</s>
      <s id="b.ROM.11.22.2">Mana ajpi, cambas shinallara pitishca angui.</s>
     </seg>
     <seg type="verse" id="b.ROM.11.23">
      <s id="b.ROM.11.23.1">Paigunasga, paiguna mana quiriushcai mana saquirijpi, shinallarami sati tucunaunga yurai.</s>
      <s id="b.ROM.11.23.2">Dios yapa ushajmi paigunara cuti satingaj.</s>
     </seg>
     <seg type="verse" id="b.ROM.11.24">
      <s id="b.ROM.11.24.1">Canga sachamanda yanga olivo yuramanda pitishca ajpi, astaun Dios mana cushca samii ali quiquin olivo yurai satishca acangui, ¿manzhu maspas caiguna, quiquin olivomanda pallcauna ajpi, cutillara paiguna quiquin olivo yurai sati tucunaunga?</s>
     </seg>
     <seg type="verse" id="b.ROM.11.25">
      <s id="b.ROM.11.25.1">Canguna, uquiuna, cai pacashca shimira yachaichi, nisha munani, canguna ama mas tucuisiqui tucungaj; huaquin Israelgunahua shungu shinzhiyashcami, gentilguna pactajta bendiciai tucunagama.</s>
     </seg>
     <seg type="verse" id="b.ROM.11.26">
      <s id="b.ROM.11.26.1">Shinajpi tucui Israel quishpichi tucungami, imasna quillcashcasna: Sionmanda Llushpichij shamunga; Jacobmanda ucharanara quichungami.</s>
     </seg>
     <seg type="verse" id="b.ROM.11.27">
      <s id="b.ROM.11.27.1">Caimi ñuca pactachina shimi paigunahua, ñuca paiguna uchara quichuna punzhai.</s>
     </seg>
     <seg type="verse" id="b.ROM.11.28">
      <s id="b.ROM.11.28.1">Shinasha, evangeliomanda rimajpi, judioguna chijnishcauna tucunaushca canguna raigumanda, astaun Dios ajllashcamanda rimajpi, llaquishcauna anaun, yayauna llaquishca raigumanda.</s>
     </seg>
     <seg type="verse" id="b.ROM.11.29">
      <s id="b.ROM.11.29.1">Dios cushca cuyanaunas pai cayashcas mana turcaihuajchu.</s>
     </seg>
     <seg type="verse" id="b.ROM.11.30">
      <s id="b.ROM.11.30.1">Imasna canguna ñaupa horas Diosta mana uyajguna acanguichi, astaumbas cuna Dios llaquishcara pactashcanguichi Israélguna mana uyashcaraigu,</s>
     </seg>
     <seg type="verse" id="b.ROM.11.31">
      <s id="b.ROM.11.31.1">shinallara cuna caiguna mana uyajguna anaushcami, paiguna cangunara llaquishcasna shinallara llaqui tucunauchu.</s>
     </seg>
     <seg type="verse" id="b.ROM.11.32">
      <s id="b.ROM.11.32.1">Diosga tucui runaunara mana uyajgunami nica, tucui paigunara llaquisha bendiciangaj.</s>
     </seg>
     <seg type="verse" id="b.ROM.11.33">
      <s id="b.ROM.11.33.1">¡Ima ashca valij tupurai Diospa iyais, paihua yachanas!</s>
      <s id="b.ROM.11.33.2">¡Mana tupuihuajchu paihua taripanauna, mana ricuihuajchu paihua ñambiuna!</s>
     </seg>
     <seg type="verse" id="b.ROM.11.34">
      <s id="b.ROM.11.34.1">¿Señorba iyaira pi yachacachu?</s>
      <s id="b.ROM.11.34.2">¿Pi paita camachijchu aca?</s>
     </seg>
     <seg type="verse" id="b.ROM.11.35">
      <s id="b.ROM.11.35.1">¿Pita imaras paima ñaupara cuca, huasha pagai tucungaj?</s>
     </seg>
     <seg type="verse" id="b.ROM.11.36">
      <s id="b.ROM.11.36.1">Paihuajmi, paihuajtas, paimandas tucui imas tian.</s>
      <s id="b.ROM.11.36.2">Paiga alabashca achu huiñai huiñaigama.</s>
      <s id="b.ROM.11.36.3">Amen.</s>
     </seg>
    </div>
    <div type="chapter" id="b.ROM.12">
     <seg type="verse" id="b.ROM.12.1">
      <s id="b.ROM.12.1.1">Shinashas, uquiuna, Dios cangunara llaquishca raigumanda, cangunara rugauni, canguna cuerpo nishca aichara Diosta cuyaichi, shu causaj sacrificio cuenta, chuyajlla, Dioshua chasquihuajllami.</s>
      <s id="b.ROM.12.1.2">Caimi canguna Diosta iyaihua alabana.</s>
     </seg>
     <seg type="verse" id="b.ROM.12.2">
      <s id="b.ROM.12.2.1">Cai mundu causana samiraga ama catiringuichi.</s>
      <s id="b.ROM.12.2.2">Randi turcarichi, canguna iyaira mushujyachishcamanda, Diospa ali sumaj chasquihuajlla munaira yachangaj.</s>
     </seg>
     <seg type="verse" id="b.ROM.12.3">
      <s id="b.ROM.12.3.1">Ñucaga nini, Dios ñucara cushca gracia nishca aü iyaimanda, caran cangunahua tiaj dueñoma nini, pai quiquinmanda ama yapajta iyarichu, atun mani nisha, astaun ali tupulla iyarichi Dios caran dueñora cushca quirina tupui.</s>
     </seg>
     <seg type="verse" id="b.ROM.12.4">
      <s id="b.ROM.12.4.1">Imasnara shu cuerpoi ashca partiuna tian, shinashas mana tucui partiuna shina ranara charinaun,</s>
     </seg>
     <seg type="verse" id="b.ROM.12.5">
      <s id="b.ROM.12.5.1">shinallara ñucanchi ashca aicha partipura asha, shu aichalla, shu cuerpolla anchi Cristoi, caran dueño chi shujgunahua aicha partiuna cuenta asha.</s>
     </seg>
     <seg type="verse" id="b.ROM.12.6">
      <s id="b.ROM.12.6.1">Shinajpi, caran dueño shu tono shu tono cuyashcara charinchi, ñucanchira cushca graciamanda; Diosmanda rimana ajpi quirina tupui achu;</s>
     </seg>
     <seg type="verse" id="b.ROM.12.7">
      <s id="b.ROM.12.7.1">sirvina ajpis, sirvichu; yachachijga yachachichu;</s>
     </seg>
     <seg type="verse" id="b.ROM.12.8">
      <s id="b.ROM.12.8.1">camachijga, camachichu; cuyajga, ali shungumanda cuyachu; mandajga, ricushalla mandachu; alira rajga, cushi shungumanda rachu.</s>
     </seg>
     <seg type="verse" id="b.ROM.12.9">
      <s id="b.ROM.12.9.1">Canguna llaquina, cierto llaquina achu; manali ranara chijnichi, ali ranara catichi.</s>
     </seg>
     <seg type="verse" id="b.ROM.12.10">
      <s id="b.ROM.12.10.1">Parijumanda llaquinuichi, uquipura cuenta; caran dueño shujgunara ahuayachisha.</s>
     </seg>
     <seg type="verse" id="b.ROM.12.11">
      <s id="b.ROM.12.11.1">Canguna ranaunai ama quillasha raichi; sindij almahua Señorda sirvisha.</s>
     </seg>
     <seg type="verse" id="b.ROM.12.12">
      <s id="b.ROM.12.12.1">Cushihua chapasha, tormendarinais ahuantasha, mana saquisha mañasha.</s>
     </seg>
     <seg type="verse" id="b.ROM.12.13">
      <s id="b.ROM.12.13.1">Quirijguna ministishcaunara yanapaichi, shamujgunara pasiachisha.</s>
     </seg>
     <seg type="verse" id="b.ROM.12.14">
      <s id="b.ROM.12.14.1">Cangunara molestajgunara alira rimasha bendiciaichi.</s>
      <s id="b.ROM.12.14.2">Bendiciaichi, ama maldiciaichichu.</s>
     </seg>
     <seg type="verse" id="b.ROM.12.15">
      <s id="b.ROM.12.15.1">Cushiunahua cushiyaichi; huacajgunahua huacaichi.</s>
     </seg>
     <seg type="verse" id="b.ROM.12.16">
      <s id="b.ROM.12.16.1">Shu shunguyujlla aichi cangunapura, ama mas tucujguna aichi, astaun progriunahua compañaichi.</s>
      <s id="b.ROM.12.16.2">Ama yachaj tucuichichu canguna quiquin iyaibi.</s>
     </seg>
     <seg type="verse" id="b.ROM.12.17">
      <s id="b.ROM.12.17.1">Pitas manalira manalihua ama pagaichichu.</s>
      <s id="b.ROM.12.17.2">Aliranara ricuchichi tucui runauna ñaupajpi.</s>
     </seg>
     <seg type="verse" id="b.ROM.12.18">
      <s id="b.ROM.12.18.1">Ranalla ajpi, canguna ushanagama, cushihua causaichi tucui runaunahua.</s>
     </seg>
     <seg type="verse" id="b.ROM.12.19">
      <s id="b.ROM.12.19.1">Cangunamanda ama cutipaichu, ñuca llaquishcauna, astaumbas lugarda cuichi Dios piñangaj.</s>
      <s id="b.ROM.12.19.2">Quillcashca tian: Cutipana ñucajmi, ñuca randi pagasha, Señor nin.</s>
     </seg>
     <seg type="verse" id="b.ROM.12.20">
      <s id="b.ROM.12.20.1">Shinashas, canda chijnij yarcaihua huañujpi, paita carangui; upinaichijpis upichingui; shina rasha paita pingachinguima.</s>
     </seg>
     <seg type="verse" id="b.ROM.12.21">
      <s id="b.ROM.12.21.1">Manalihua ama vencí tucuichu, randi manalira alihua venci.</s>
     </seg>
    </div>
    <div type="chapter" id="b.ROM.13">
     <seg type="verse" id="b.ROM.13.1">
      <s id="b.ROM.13.1.1">Caran runa gobiernora uyachu; pi gobiernos mana tian Dios mana munajpi; gobiernounaraga Dios churashcami.</s>
     </seg>
     <seg type="verse" id="b.ROM.13.2">
      <s id="b.ROM.13.2.1">Maicambas gobiernora arcasha, Dios mandashcara arcan; arcajgunaga causayanara apinaun paigunajta.</s>
     </seg>
     <seg type="verse" id="b.ROM.13.3">
      <s id="b.ROM.13.3.1">Taripajgunaga ali rajgunara mana manzhachingaj tianaun, astaun manali rajgunara.</s>
      <s id="b.ROM.13.3.2">¿Gobiernora mana manzhasha ningui?</s>
      <s id="b.ROM.13.3.3">Alira rai, gobierno canda alabangami.</s>
     </seg>
     <seg type="verse" id="b.ROM.13.4">
      <s id="b.ROM.13.4.1">Paiga Diosta sirvijmi, canda yanapangaj.</s>
      <s id="b.ROM.13.4.2">Astaun, can manalira rasha, manzhai; mana yangamandachu esparara apaun.</s>
      <s id="b.ROM.13.4.3">Gobierno Diosta. sirvijmi, paimanda pagajmi, manali rajta livachingaj.</s>
     </seg>
     <seg type="verse" id="b.ROM.13.5">
      <s id="b.ROM.13.5.1">Chi raigumanda gobiernora uyangaj ministirinmi, mana livanamandalla manzhasha, astaun ali rana iyaimanda.</s>
     </seg>
     <seg type="verse" id="b.ROM.13.6">
      <s id="b.ROM.13.6.1">Shinallara gobiernoma paganara pagaichi.</s>
      <s id="b.ROM.13.6.2">Paiguna Diosta sirvijgunami, cai quiquinllara rangaj.</s>
     </seg>
     <seg type="verse" id="b.ROM.13.7">
      <s id="b.ROM.13.7.1">Dibiyashcara pagaichi tucuiunama; gobierno cullqui ajpi cullquira, pagana ajpi paganara, manzhana ajpi manzhanara, ahuayachina ajpis ahuayachinara.</s>
     </seg>
     <seg type="verse" id="b.ROM.13.8">
      <s id="b.ROM.13.8.1">Pitas ama imaras dibiyaichichu, astaun parijumanda llaquinaungaj.</s>
      <s id="b.ROM.13.8.2">Maicans paihua mayambi causajta llaquisha, ley shimira pactachishcami.</s>
     </seg>
     <seg type="verse" id="b.ROM.13.9">
      <s id="b.ROM.13.9.1">Shinajpi: Ama shujhua tacaríchu, ama huañuchinguichu, ama shuhuanguichu, shujmanda ama llullanguichu, ama yapajta munanguichu.</s>
      <s id="b.ROM.13.9.2">Shu camachishca shimi tiashas, cai shimii icun: Can cuentallara camba mayambi causajta llaquina mangui.</s>
     </seg>
     <seg type="verse" id="b.ROM.13.10">
      <s id="b.ROM.13.10.1">Llaquinaga paihua mayambi causajta mana huajlichinzhu.</s>
      <s id="b.ROM.13.10.2">Shinajpi, ley shirnira pactachijga llaquinmi.</s>
     </seg>
     <seg type="verse" id="b.ROM.13.11">
      <s id="b.ROM.13.11.1">Horasta ricsinguichi, ña puñunamanda lliccharina horasmi.</s>
      <s id="b.ROM.13.11.2">Ñucanchi quíshpina ña mas mayanllayamushcami ñucanchi ñaupa quírishca horasmanda.</s>
     </seg>
     <seg type="verse" id="b.ROM.13.12">
      <s id="b.ROM.13.12.1">Tuta pasashcami, ña punzhayaun.</s>
      <s id="b.ROM.13.12.2">Llandu tuta ranaunara ichushunchi, punzha iru churarinara churarishunchi.</s>
     </seg>
     <seg type="verse" id="b.ROM.13.13">
      <s id="b.ROM.13.13.1">Punzhai cuenta purishunchi, ali shunguhua, ama yapajta micusha, ama machasha, ama shujhua tacarisha, ama nuspasha causausha, ama macananausha, ama chijnishas.</s>
     </seg>
     <seg type="verse" id="b.ROM.13.14">
      <s id="b.ROM.13.14.1">Astaun quiquin Jesucristora churaríchi, shu churarina cuenta; aichara ama casuichi paihua munaira rangaj.</s>
     </seg>
    </div>
    <div type="chapter" id="b.ROM.14">
     <seg type="verse" id="b.ROM.14.1">
      <s id="b.ROM.14.1.1">Ansalla quirij runara chasquichi, astaun mana pai iyashcaunara taripangaj.</s>
     </seg>
     <seg type="verse" id="b.ROM.14.2">
      <s id="b.ROM.14.2.1">Huaquin runa tucuira micunami nin; shujga, ansalla quirij asha, pangaunallara micun.</s>
     </seg>
     <seg type="verse" id="b.ROM.14.3">
      <s id="b.ROM.14.3.1">Micuj runaga ama asichu mana micujta.</s>
      <s id="b.ROM.14.3.2">Shinallara mana micuj runa ama taripachu micujta.</s>
      <s id="b.ROM.14.3.3">Dios paita chasquishcami.</s>
     </seg>
     <seg type="verse" id="b.ROM.14.4">
      <s id="b.ROM.14.4.1">¿Pitangui can, shujpa sirvijta taripangaj?</s>
      <s id="b.ROM.14.4.2">Paihua quiquin patronba ñaupajpi shayarin, urman.</s>
      <s id="b.ROM.14.4.3">Shayaringami, Señorga ushajmi paita shayachingaj.</s>
     </seg>
     <seg type="verse" id="b.ROM.14.5">
      <s id="b.ROM.14.5.1">Shu runa shu punzha shu punzha chicanyachin, shujga tucui punzha shinallarami, nin.</s>
      <s id="b.ROM.14.5.2">Caran dueño paihua quiquin iyaira ali pacha yachachu.</s>
     </seg>
     <seg type="verse" id="b.ROM.14.6">
      <s id="b.ROM.14.6.1">Maican runas punzhara chicanyachisha, shina raun Diospa ñaupajpi; punzhara mana ricuj runas Diospa ñaupajpi punzhara mana ricun.</s>
      <s id="b.ROM.14.6.2">Shinallara aichara micuj runa Diospa ñaupajpi micun, Diosta agrasisha; mana micuj runa Diospa ñaupajpi mana micun, shinallara Diosta agrasin.</s>
     </seg>
     <seg type="verse" id="b.ROM.14.7">
      <s id="b.ROM.14.7.1">Pi runas causausha, mana paihuajtachu causaun; pi runas huañusha, mana paihuajtachu huañun.</s>
     </seg>
     <seg type="verse" id="b.ROM.14.8">
      <s id="b.ROM.14.8.1">Causaushas, Diospa ñaupajpi causaunchi; huañushas, Diospa ñaupajpi huañunchi.</s>
      <s id="b.ROM.14.8.2">Causaushas, huañushas, Señorbajguna anchi.</s>
     </seg>
     <seg type="verse" id="b.ROM.14.9">
      <s id="b.ROM.14.9.1">Chi raigumanda Cristo huañuca, atarica, causarica, pai Señor tucungaj huañushcaunamanda, shinallara causajgunamandas.</s>
     </seg>
     <seg type="verse" id="b.ROM.14.10">
      <s id="b.ROM.14.10.1">Shinajpi can, ¿imarasha camba uquira taripangui?</s>
      <s id="b.ROM.14.10.2">Canga shinallara ¿imarasha camba uquira asiungui?</s>
      <s id="b.ROM.14.10.3">Tucui ñucanchi Cristo taripana ñaupajpi shayarina anchi.</s>
     </seg>
     <seg type="verse" id="b.ROM.14.11">
      <s id="b.ROM.14.11.1">Quillcashcami tian: Causauni ñuca, Señor nin, ñuca ñaupajpi tucui cunguri mucu cunguringami, tucui callu Diosta ricsingami.</s>
     </seg>
     <seg type="verse" id="b.ROM.14.12">
      <s id="b.ROM.14.12.1">Shinajpi caran dueño pai quiquinmanda Diosta cuentangami.</s>
     </seg>
     <seg type="verse" id="b.ROM.14.13">
      <s id="b.ROM.14.13.1">Ama parijumanda taripashunchi, astaun ricuichi nijtachinaras urmachinaras ama churangaj camba uqui ñaupajpi.</s>
     </seg>
     <seg type="verse" id="b.ROM.14.14">
      <s id="b.ROM.14.14.1">Suca yachani, ñuca quirini Señor Jesuspi, imasnara mana imas iruschu pai quiquinmanda, randi pi runas imas irusmi iyajpi, paihuajmi irus tucunga.</s>
     </seg>
     <seg type="verse" id="b.ROM.14.15">
      <s id="b.ROM.14.15.1">Astaumbas can camba uquira llaquichisha micunamanda, ña mana llaquishcahua puriunguichu.</s>
      <s id="b.ROM.14.15.2">Ama huajlichichu camba uquira camba micunamanda, imasna Cristo paimanda huañucami.</s>
     </seg>
     <seg type="verse" id="b.ROM.14.16">
      <s id="b.ROM.14.16.1">Can ali ranaga ama manali rimai tucuchu.</s>
     </seg>
     <seg type="verse" id="b.ROM.14.17">
      <s id="b.ROM.14.17.1">Dios mandana pacha mana micunachu, mana upinachu, astaun ali causana, ganas shungu, cushi shungus, Santo Espiritui.</s>
     </seg>
     <seg type="verse" id="b.ROM.14.18">
      <s id="b.ROM.14.18.1">Maican runa cai samiunai Cristora sirvisha Diosta cushiyachin, runaunahuas alimi nishca anga.</s>
     </seg>
     <seg type="verse" id="b.ROM.14.19">
      <s id="b.ROM.14.19.1">Shinajpi imaras ganas shungura cusha, imaras parijumanda shinzhiyachisha, caigunara catishunchi.</s>
     </seg>
     <seg type="verse" id="b.ROM.14.20">
      <s id="b.ROM.14.20.1">Diospa tarabanara ama huajlichichu micunamanda.</s>
      <s id="b.ROM.14.20.2">Tucui micuna micunallami, astaumbas mana valinzhu shujgunara nijtachishca urmachingaj micunahua.</s>
     </seg>
     <seg type="verse" id="b.ROM.14.21">
      <s id="b.ROM.14.21.1">Alimi aichara mana micungaj, vinoras mana upingaj, imaras mana rangaj, camba uquira ama urmachingaj, ama piñaringaj, ama irquiyangaj.</s>
     </seg>
     <seg type="verse" id="b.ROM.14.22">
      <s id="b.ROM.14.22.1">Canga, ¿quirinara charinguichu?</s>
      <s id="b.ROM.14.22.2">Charilla canllara Diospa ñaupajpi.</s>
      <s id="b.ROM.14.22.3">Cushimi maican runas mana paulara causayachij pai alimi nishcamanda.</s>
     </seg>
     <seg type="verse" id="b.ROM.14.23">
      <s id="b.ROM.14.23.1">Maican runas micunamanda ima chari nisha micuj causayachishcami, mana quirisha micushcamanda.</s>
      <s id="b.ROM.14.23.2">Tucuira mana quirinahua rashcaga uchami.</s>
     </seg>
    </div>
    <div type="chapter" id="b.ROM.15">
     <seg type="verse" id="b.ROM.15.1">
      <s id="b.ROM.15.1.1">C 1 Shinajpi, ñucanchi shinzhiuna asha, irquiuna api ajta yanapana anchi, mana ñucanchillarara cushiyasha.</s>
     </seg>
     <seg type="verse" id="b.ROM.15.2">
      <s id="b.ROM.15.2.1">Ñucanchimanda caran dueño paihua mayambi causajta cushiyachichu, alira rashcai, paita shinzhiyachingaj.</s>
     </seg>
     <seg type="verse" id="b.ROM.15.3">
      <s id="b.ROM.15.3.1">Quiquin Cristo mana paillarara cushiyachica; astaun quillcashcasna: Canda camijguna camishcauna ñuca ahuai urmanauca.</s>
     </seg>
     <seg type="verse" id="b.ROM.15.4">
      <s id="b.ROM.15.4.1">Ñaupa horas quillcashcauna ñucanchira yachachingaj quillcanaushca aca ñucanchi chapanara charingaj, Quillcashcauna ñucanchira yanapasha ahuantangaj cariyangajpas.</s>
     </seg>
     <seg type="verse" id="b.ROM.15.5">
      <s id="b.ROM.15.5.1">Ahuantaj, cushiyachij Dios cangunara cuchu cangunapura shu iyaillara charingaj Cristo Jesusmanda,</s>
     </seg>
     <seg type="verse" id="b.ROM.15.6">
      <s id="b.ROM.15.6.1">canguna shu iyaillahua, shu shimillahua Diosta sumacyachingaj, paimi ñucanchi Señor Jesucristo Yaya.</s>
     </seg>
     <seg type="verse" id="b.ROM.15.7">
      <s id="b.ROM.15.7.1">Chi raigumanda parijumanda chasquinuichi, imasna Cristo ñucanchira chasquica, Diosta sumacyachingaj.</s>
     </seg>
     <seg type="verse" id="b.ROM.15.8">
      <s id="b.ROM.15.8.1">Cangunara nini, Cristo Jesús judiogunara sirvij tucuca Dios cierto ajta ricuchingaj, Dios yayaunama shimi cushcauna ali ajta ricuchingaj.</s>
     </seg>
     <seg type="verse" id="b.ROM.15.9">
      <s id="b.ROM.15.9.1">Shinallara gentilguna Diosta sumacyachinauchu pai llaquishcaraigumanda, imasna quillcashcasna: Chi raigumanda camba shutira rimasha gentilguna chaupi shungüi, camba shutira cantashami.</s>
     </seg>
     <seg type="verse" id="b.ROM.15.10">
      <s id="b.ROM.15.10.1">Cutillara nin: Cushiyaichi, gentilguna, canguna runaunahua.</s>
     </seg>
     <seg type="verse" id="b.ROM.15.11">
      <s id="b.ROM.15.11.1">Cutillara: Señorda alabaichi, tucui gentilguna.</s>
      <s id="b.ROM.15.11.2">Paita ahuayachichi, tucui runauna.</s>
     </seg>
     <seg type="verse" id="b.ROM.15.12">
      <s id="b.ROM.15.12.1">Cutillara, Isaías nin: Isaihua sapi tiangami, pai ataringami gentilgunara mandangaj; gentilguna paihuajpi chapanaunga.</s>
     </seg>
     <seg type="verse" id="b.ROM.15.13">
      <s id="b.ROM.15.13.1">Cunaga chapanara cuj Dios cangunara undachichu tucui cushihua, tucui ganas shunguhuas, canguna quirinai, canguna undanauchu ali chapanahua, Santo Espíritu cushca ushanahuas.</s>
     </seg>
     <seg type="verse" id="b.ROM.15.14">
      <s id="b.ROM.15.14.1">Nuca cangunara ali yachani, ñuca uquiuna, imasna canguna ali shunguhuas tucui yachanahuas undashca anguichi.</s>
      <s id="b.ROM.15.14.2">Shinajllaira parijumanda camachinara ushanguichi.</s>
     </seg>
     <seg type="verse" id="b.ROM.15.15">
      <s id="b.ROM.15.15.1">Shinajpi, uquiuna, cangunara quillcashcani, pajlla pambai rimasha, cangunara iyachingaj Dios ñucama cushca graciamanda;</s>
     </seg>
     <seg type="verse" id="b.ROM.15.16">
      <s id="b.ROM.15.16.1">ñuca Jesucristora sirvij tucungaj gentilgunama, Diospa evangeliora camachisha, gentilguna shu ali sacrificio cuenta tucungaj, Santo Espirituhua chuyayachishca, chasquinalla tucungaj.</s>
     </seg>
     <seg type="verse" id="b.ROM.15.17">
      <s id="b.ROM.15.17.1">Shinajpi imaras charinimi Cristo Jesuspi cushiyangaj, ñuca Diospajta sirvishcai.</s>
     </seg>
     <seg type="verse" id="b.ROM.15.18">
      <s id="b.ROM.15.18.1">Rimanara mana munanichu shujguna rashcaunara, astaumbas rimasha imaras Cristo ñucamanda rashcara gentilguna uyangaj, shimiunahuas, rashcaunahuas, munanaita ranaunahuas, atun ushanahuas, Diospa Espíritu yanapashcamanda.</s>
     </seg>
     <seg type="verse" id="b.ROM.15.19">
      <s id="b.ROM.15.19.1">Shinajpi Jerusalenmanda, muyujta siríj llactaunais, Ilírico nishca partigama, tucui partiunara undachishcani Cristo evangelio shimihua.</s>
     </seg>
     <seg type="verse" id="b.ROM.15.20">
      <s id="b.ROM.15.20.1">Shinarasha tarabacani evangelio shimira yachachingaj, mana Cristo shutira ñaupa horas uyashca llactaunai, shu runa rashca ahuai ama shayachingaj,</s>
     </seg>
     <seg type="verse" id="b.ROM.15.21">
      <s id="b.ROM.15.21.1">Astaun, imasna quillcashca tian: Paimanda mana rimashcauna ricunaungami, paimanda mana imahoraspas uyajguna intindinaungami.</s>
     </seg>
     <seg type="verse" id="b.ROM.15.22">
      <s id="b.ROM.15.22.1">Chi raigumanda ashca cuti arcashca acani cangunajma shamungaj.</s>
     </seg>
     <seg type="verse" id="b.ROM.15.23">
      <s id="b.ROM.15.23.1">Randi cuna mana mas lugar tiajpi cai partiunai, shinallara ña ashca huataunai cangunajma shamusha nisha iyarishcani,</s>
     </seg>
     <seg type="verse" id="b.ROM.15.24">
      <s id="b.ROM.15.24.1">ñuca España llactama riusha, cangunajma shamusha.</s>
      <s id="b.ROM.15.24.2">Pasausha, cangunara ricusha nini, shinallara munani cangunahua ñambii cachai tucungaj, ñuca cangunahua pasiashca huasha.</s>
     </seg>
     <seg type="verse" id="b.ROM.15.25">
      <s id="b.ROM.15.25.1">Cunaga llucshiuni Jerusalenma ringaj, chihuaj quirijgunara sirvingaj.</s>
     </seg>
     <seg type="verse" id="b.ROM.15.26">
      <s id="b.ROM.15.26.1">Macedonia Acaya partiunai tiajguna munanauca shu cuyanara cachangaj Jerusalembi tiaj ministiu quirijgunama.</s>
     </seg>
     <seg type="verse" id="b.ROM.15.27">
      <s id="b.ROM.15.27.1">Casna munanauca, maspas dibiyujguna anaun.</s>
      <s id="b.ROM.15.27.2">Imasna gentilguna chigunamanda alma bendiciongunara apinaushca, ministirinmi paigunama aicha bendiciongunara cachangaj.</s>
     </seg>
     <seg type="verse" id="b.ROM.15.28">
      <s id="b.ROM.15.28.1">Shinasha, caita raí pasashca huasha, cai cuyashcara entregashca huasha, cangunajpi pasiasha España partima ringaj.</s>
     </seg>
     <seg type="verse" id="b.ROM.15.29">
      <s id="b.ROM.15.29.1">Ñuca yachani imasna cangunajma pactamusha, ashca bendicionhua shamusha Cristo evangelio shimimanda.</s>
     </seg>
     <seg type="verse" id="b.ROM.15.30">
      <s id="b.ROM.15.30.1">Cangunara rugauni, uquiuna Señor Jesucristomanda, Santo Espíritu llaquishcamandas, ñucara yanapanguichi, ñucamanda Diosta mañasha,</s>
     </seg>
     <seg type="verse" id="b.ROM.15.31">
      <s id="b.ROM.15.31.1">ñuca llushpirichu Judeai tiaj mana quirijgunamanda, shinallara Jerusalembi tiaj quirijguna ñuca sirvishcamanda cuyashcara chasquinauchu;</s>
     </seg>
     <seg type="verse" id="b.ROM.15.32">
      <s id="b.ROM.15.32.1">ñuca cushihua cangunajma pactamuchu Dios munashcamanda, ñuca cangunahua pariju samangaj.</s>
     </seg>
     <seg type="verse" id="b.ROM.15.33">
      <s id="b.ROM.15.33.1">Cushi shungura cuj Dios tucui cangunahua tiachu.</s>
      <s id="b.ROM.15.33.2">Amen.</s>
     </seg>
    </div>
    <div type="chapter" id="b.ROM.16">
     <seg type="verse" id="b.ROM.16.1">
      <s id="b.ROM.16.1.1">Ricuichi, nini, ñucanchi pañi, Febe nishcara, pai Cencreaspi tiaj iglesiara sirvijmi.</s>
     </seg>
     <seg type="verse" id="b.ROM.16.2">
      <s id="b.ROM.16.2.1">Paita chasquichi Señorba shutii, quirijpurasna, paita imara cangunamanda ministishcais yanapaichi.</s>
      <s id="b.ROM.16.2.2">Paiga ashcaunara yanapajmi, ñucaras.</s>
     </seg>
     <seg type="verse" id="b.ROM.16.3">
      <s id="b.ROM.16.3.1">Priscilandi Aquilandi saluraichi, ñucahua pariju tarabajguna Cristo Jesusta sirvinai.</s>
     </seg>
     <seg type="verse" id="b.ROM.16.4">
      <s id="b.ROM.16.4.1">Paiguna causaira churanauca ñucara quishpichingaj; paigunara agrasinchi maña ñucalla, astaun tucui gentilguna iglesiaunandi.</s>
     </seg>
     <seg type="verse" id="b.ROM.16.5">
      <s id="b.ROM.16.5.1">Shinallara paiguna huasii tiaj iglesiara saluraichi.</s>
      <s id="b.ROM.16.5.2">Ñuca llaquishca Epeneto nishcara saluraichi, pai Acayamanda ñaupa punda Cristoi quirijmi.</s>
     </seg>
     <seg type="verse" id="b.ROM.16.6">
      <s id="b.ROM.16.6.1">Saluraichi Mariara, paiga ashcara tarabashcami cangunamanda.</s>
     </seg>
     <seg type="verse" id="b.ROM.16.7">
      <s id="b.ROM.16.7.1">Andrónico Junias nishcaunara saluraichi, ñuca quiquin ailluna, ñucahua pariju chonda cularbi compañajguna, cachashca runauna llaquishcauna, shinallara ñucamanda ñaupara Cristoi quirijguna.</s>
     </seg>
     <seg type="verse" id="b.ROM.16.8">
      <s id="b.ROM.16.8.1">Amplias nishcara saluraichi, ñuca Señorbi llaquishca amigo.</s>
     </seg>
     <seg type="verse" id="b.ROM.16.9">
      <s id="b.ROM.16.9.1">Saluraichi Urbano nishcara, pai ñucanchira yanapaj Cristo Jesusta sirvinai, shinallara ñuca llaquishca Estaquis nishcara.</s>
     </seg>
     <seg type="verse" id="b.ROM.16.10">
      <s id="b.ROM.16.10.1">Apeles nishcara saluraichi, Cristora sirvishcai alimi nishca runa.</s>
      <s id="b.ROM.16.10.2">Saluraichi Aristóbulo huasü tiajgunara.</s>
     </seg>
     <seg type="verse" id="b.ROM.16.11">
      <s id="b.ROM.16.11.1">Ñuca aillu Herodión nishcara saluraichi, Narciso huasii tiajgunaras, Señorbi ajgunara.</s>
     </seg>
     <seg type="verse" id="b.ROM.16.12">
      <s id="b.ROM.16.12.1">Trifena Trifosa nishcaunara saluraichi, Señorda sirvisha tarabajgunara.</s>
      <s id="b.ROM.16.12.2">Saluraichi llaquishca Pérsida nishcara, Señorbi ashcara tarabaj huanriimi.</s>
     </seg>
     <seg type="verse" id="b.ROM.16.13">
      <s id="b.ROM.16.13.1">Saluraichi Rufo nishcara, Señor ajllashca runara, shinallara paihua mamara, paiga ñuca mama cuentami.</s>
     </seg>
     <seg type="verse" id="b.ROM.16.14">
      <s id="b.ROM.16.14.1">Asíncríto, Flegonte, Hermas, Patrobas, Hermes nishcaunara saluraichi, paigunahua pariju tiaj uquiunandi.</s>
     </seg>
     <seg type="verse" id="b.ROM.16.15">
      <s id="b.ROM.16.15.1">Saluraichi Filólogo, Julia nishcaunara, Nereo nishcaras paihua panindi, shinallara Olimpas nishcara, tucui paigunahua pariju tiaj quirijgunandi.</s>
     </seg>
     <seg type="verse" id="b.ROM.16.16">
      <s id="b.ROM.16.16.1">Parijumanda saluranuichi shu chuyaj muchanahua.</s>
      <s id="b.ROM.16.16.2">Tucui Cristo iglesiauna cangunara saluranaun.</s>
     </seg>
     <seg type="verse" id="b.ROM.16.17">
      <s id="b.ROM.16.17.1">Cangunara rugauni, uquiuna, tucui quirijgunara chaupichijgunara ricsichi, tucui urmachijgunaras, canguna uyashca ali yachanara huajlichijgunaras.</s>
      <s id="b.ROM.16.17.2">Paigunamanda anzhurichi.</s>
     </seg>
     <seg type="verse" id="b.ROM.16.18">
      <s id="b.ROM.16.18.1">Casnauna mana ñucanchi Señor Jesucristora sirvinaunzhu, astaun paiguna quiquin icsara, mishqui uyarij shimiunahua, yanga alabana shimiunahuas yachai illajgunara umachinaun.</s>
     </seg>
     <seg type="verse" id="b.ROM.16.19">
      <s id="b.ROM.16.19.1">Canguna casuna tupu tucuigunama uyarishcami; chi raigumanda cangunamanda cushiyauni.</s>
      <s id="b.ROM.16.19.2">Maspas ñuca munani canguna ali ranai iyaiyuj tucungaj, astaun manali ranai yachai illajguna.</s>
     </seg>
     <seg type="verse" id="b.ROM.16.20">
      <s id="b.ROM.16.20.1">Cushira cuj Dios uctalla Satanasta aitanga canguna chaqui ucui.</s>
      <s id="b.ROM.16.20.2">Ñucanchi Señor Jesucristo gracia nishca ali iyai cangunahua tiachu.</s>
     </seg>
     <seg type="verse" id="b.ROM.16.21">
      <s id="b.ROM.16.21.1">Ñucara yanapaj Timoteo, ñuca ailluuna Lucio, Jasón, Sosípater nishcauna cangunara saluranaun.</s>
     </seg>
     <seg type="verse" id="b.ROM.16.22">
      <s id="b.ROM.16.22.1">Ñuca Tercio, cai quillcara quillcaj, cangunara salurauni Señorbi.</s>
     </seg>
     <seg type="verse" id="b.ROM.16.23">
      <s id="b.ROM.16.23.1">Gayo nishca, ñucara charij, shinallara iglesiara charij paihua huasii, cangunara saluraun.</s>
      <s id="b.ROM.16.23.2">Erasto nishca, tesorero nishca llacta cullquira cuiraj runa, cangunara saluraun, shinallara ñucanchi uqui Cuarto nishca.</s>
     </seg>
     <seg type="verse" id="b.ROM.16.24">
      <s id="b.ROM.16.24.1">Ñucanchi Señor Jesucristo gracia nishca tucui cangunahua achu.</s>
      <s id="b.ROM.16.24.2">Amen.</s>
     </seg>
     <seg type="verse" id="b.ROM.16.25">
      <s id="b.ROM.16.25.1">Dios cangunara shinzhiyachinara ushan, imasna nin ñuca evangelioi, shinallara Señor Jesucristo camachishcais, imasna Dios pai pacashca shimira ricuchin, huiñaünanda pacashcara.</s>
     </seg>
     <seg type="verse" id="b.ROM.16.26">
      <s id="b.ROM.16.26.1">Astaun, cuna horas ricuchishcami, shinallara Diosmanda rimajguna Quillcashcaunai ricurin, imasna huiñai tiaj Dios</s>
     </seg>
     <seg type="verse" id="b.ROM.16.27">
      <s id="b.ROM.16.27.1">Sapalla yachaj Diosta ahuayachishca achu Jesucristomanda huiñai huiñaigama.</s>
      <s id="b.ROM.16.27.2">Amen.</s>
     </seg>
    </div>
   </div>
   <div type="book" id="b.1CO">
    <div type="chapter" id="b.1CO.1">
     <seg type="verse" id="b.1CO.1.1">
      <s id="b.1CO.1.1.1">Pablo, Diospa munaimanda cayashca Jesucristo cachashca runa tucungaj, ñucanchi uqui Sostenesndi,</s>
     </seg>
     <seg type="verse" id="b.1CO.1.2">
      <s id="b.1CO.1.2.1">Corinto llactai tiaj Diospa iglesiama quilícanchi, Cristo Jesuspi chicanyachishcaunama, chuyajguna tucungaj cayashcauna, shinallara tucui Señor Jesucristo shutii mañajgunaras, maibi tiaushas, quilícanchi.</s>
      <s id="b.1CO.1.2.2">Paiga paiguna Señormi, shinallara ñucanchijpas.</s>
     </seg>
     <seg type="verse" id="b.1CO.1.3">
      <s id="b.1CO.1.3.1">Gracia nishca ali iyairas cushi shunguras charichi ñucanchi Yaya Diosmanda, Señor Jesucristomandas.</s>
     </seg>
     <seg type="verse" id="b.1CO.1.4">
      <s id="b.1CO.1.4.1">Tucui horas, Pagarachu nisha, ñuca Diosta agrasiuni canguna raigumanda, shinallara cangunama cushca Diospa gracia nishca ali iyaimandas Cristo Jesuspi;</s>
     </seg>
     <seg type="verse" id="b.1CO.1.5">
      <s id="b.1CO.1.5.1">imasna canguna Cristoi pactajta bendiciai tucushcanguichi tucui shimiunais, tucui intindinais;</s>
     </seg>
     <seg type="verse" id="b.1CO.1.6">
      <s id="b.1CO.1.6.1">imasna Cristomanda cuentashca shimi ali cierto ajta ricuchishcara cangunama.</s>
     </seg>
     <seg type="verse" id="b.1CO.1.7">
      <s id="b.1CO.1.7.1">Shina ajllaira canguna ñucanchi Señor Jesucristo ricurimunara chapausha, mana imas Dios cuyashca pishinzhu cangunahua.</s>
     </seg>
     <seg type="verse" id="b.1CO.1.8">
      <s id="b.1CO.1.8.1">Paiga canguna quirishcai cangunara shinzhiyachingami puchucai punzhagama, canguna causa illaj tucungaj ñucanchi Señor Jesucristo shamuna punzha pactamujpi.</s>
     </seg>
     <seg type="verse" id="b.1CO.1.9">
      <s id="b.1CO.1.9.1">Dios cierto quirihuajllami.</s>
      <s id="b.1CO.1.9.2">Paiga cangunara cayaca paihua Churi ñucanchi Señor Jesucristohua pariju compañasha causangaj.</s>
     </seg>
     <seg type="verse" id="b.1CO.1.10">
      <s id="b.1CO.1.10.1">Cangunara rugauni, uquiuna, Señor Jesucristo shutira llaquishcamanda, canguna tucui shina tonoi rimanguichi, ama chican montombi chaupirisha, astaun tucui parijulla shu iyaiyujlla tucusha, shu iyarinallahuas, shu ricunallahuas.</s>
     </seg>
     <seg type="verse" id="b.1CO.1.11">
      <s id="b.1CO.1.11.1">Cloeguna cuentahuanauca imasna cangunapura piñanaunguichi, ñuca uquiuna.</s>
     </seg>
     <seg type="verse" id="b.1CO.1.12">
      <s id="b.1CO.1.12.1">Casna rimasha nini: Cangunamanda shu runa nin: Ñuca Pablo runami ani; shujga, Apolospaj, shujga Cefaspaj, shujga Cristohuajmi ani, nisha.</s>
     </seg>
     <seg type="verse" id="b.1CO.1.13">
      <s id="b.1CO.1.13.1">¿Cristoga chaupirishca chari?</s>
      <s id="b.1CO.1.13.2">¿Pablo canguna randimanda chacatashcachu aca?</s>
      <s id="b.1CO.1.13.3">¿Pablo shutii bautisaricanguichiri?</s>
     </seg>
     <seg type="verse" id="b.1CO.1.14">
      <s id="b.1CO.1.14.1">Diosta agrasini imasna cangunamanda mana pitas bautisacani, randi Crispollara Gayollaras,</s>
     </seg>
     <seg type="verse" id="b.1CO.1.15">
      <s id="b.1CO.1.15.1">ama pihuas rimachu: Pablo shutii bautisaricani, nisha.</s>
     </seg>
     <seg type="verse" id="b.1CO.1.16">
      <s id="b.1CO.1.16.1">Maspas Estéfanaspa aillura bautisacani.</s>
      <s id="b.1CO.1.16.2">Chishujgunamanda mana pitas bautisacani yachin.</s>
      <s id="b.1CO.1.16.3">Mana iyai tianzhu.</s>
     </seg>
     <seg type="verse" id="b.1CO.1.17">
      <s id="b.1CO.1.17.1">Ñucaraga Cristo mana cachahuacachu bautisangaj, astaun evangelio ali shimira camachingaj.</s>
      <s id="b.1CO.1.17.2">Mana rimacanichu yachashca shimihua, Cristo cruzta ama yanga rashca tucuchu.</s>
     </seg>
     <seg type="verse" id="b.1CO.1.18">
      <s id="b.1CO.1.18.1">Chi cruzta cuentaj shimiga yanga shimimi nisha iyanaun chingariujguna, randi ñucanchima, quishpichiscauna asha, cai shimi Diospa ushaimi iyanchi.</s>
     </seg>
     <seg type="verse" id="b.1CO.1.19">
      <s id="b.1CO.1.19.1">Quillcashcami tian: Yachajguna yachashcara huajlichishami, iyaiyujguna iyaira ichushami.</s>
     </seg>
     <seg type="verse" id="b.1CO.1.20">
      <s id="b.1CO.1.20.1">¿Maibirairi yachaj?</s>
      <s id="b.1CO.1.20.2">¿Maibirairi ley shimira yachachij?</s>
      <s id="b.1CO.1.20.3">¿Maibirairi cuna horas rimaisiqui runa?</s>
      <s id="b.1CO.1.20.4">¿Manzhu Dios cai pacha yachanara yanga shimira cuenta rashca?</s>
     </seg>
     <seg type="verse" id="b.1CO.1.21">
      <s id="b.1CO.1.21.1">Dios pai yachashcamanda cushcasna, mundu paita mana tupacachu paihua quiquin yachanamanda.</s>
      <s id="b.1CO.1.21.2">Astaun Dios cucami quirijgunara quishpichingaj yanga nishca shimira camachishcamanda.</s>
     </seg>
     <seg type="verse" id="b.1CO.1.22">
      <s id="b.1CO.1.22.1">Judío runaunaga munanaita rashcara ricuchihuai, ninaun; griego runaunaga yachanara mascanaun.</s>
     </seg>
     <seg type="verse" id="b.1CO.1.23">
      <s id="b.1CO.1.23.1">Astaun ñucanchi Cristora chacatashcara camachinchi, judioguna ricujpi shu nijtana shimi, gentilguna ricujpi shu yanga loco shimi cuenta.</s>
     </seg>
     <seg type="verse" id="b.1CO.1.24">
      <s id="b.1CO.1.24.1">Randi cayashcauna ricujpi, judio ashas gentil ashas, Cristoga Diospa ushaimi, Diospa yachanami.</s>
     </seg>
     <seg type="verse" id="b.1CO.1.25">
      <s id="b.1CO.1.25.1">Dios yanga samira rashcaga runa yachanara yalin.</s>
      <s id="b.1CO.1.25.2">Dios irqui samira rashcaga runamanda yali shinzhimi.</s>
     </seg>
     <seg type="verse" id="b.1CO.1.26">
      <s id="b.1CO.1.26.1">Ricuichi uquiuna, imasna cayashca acanguichi.</s>
      <s id="b.1CO.1.26.2">Cangunahua mana yapa ashca yachajguna tian, runa ricujpi, mana yapa ashca ushajguna, mana yapa ashca charíjguna.</s>
     </seg>
     <seg type="verse" id="b.1CO.1.27">
      <s id="b.1CO.1.27.1">Astaunga Dios mundumanda upa ajgunara ajllacami yachaiyujgunara pingachingaj; shinallara mundumanda mana ushajgunara Dios ajllacami ushajgunara pingachingaj.</s>
     </seg>
     <seg type="verse" id="b.1CO.1.28">
      <s id="b.1CO.1.28.1">Mundumanda pogriunaras, chijnishcaunaras Dios ajllaca, maspas ima illajtas ajllaca tiajgunara tucuchingaj.</s>
     </seg>
     <seg type="verse" id="b.1CO.1.29">
      <s id="b.1CO.1.29.1">Dios shinami rarca pihuas ama valijmi ani nisha rimachu paihua ñaupajpi.</s>
     </seg>
     <seg type="verse" id="b.1CO.1.30">
      <s id="b.1CO.1.30.1">Cristo Jesuspi Diospajguna anguichi.</s>
      <s id="b.1CO.1.30.2">Dios rashcamanda Cristo ñucanchima yachanas, ali tucunas, chicanyachinas, rándisha llushpichinas tucushcami;</s>
     </seg>
     <seg type="verse" id="b.1CO.1.31">
      <s id="b.1CO.1.31.1">imasna quillcashcami tian: Pi runas alabasha nisha, Diosta alabachu.</s>
     </seg>
    </div>
    <div type="chapter" id="b.1CO.2">
     <seg type="verse" id="b.1CO.2.1">
      <s id="b.1CO.2.1.1">Shina ajllaira, uquiuna, ñuca cangunajma shamushca horas, Diospa shimira rimangaj, sumaj shimiunahua yachana shimiunahuas mana shamucanichu.</s>
     </seg>
     <seg type="verse" id="b.1CO.2.2">
      <s id="b.1CO.2.2.1">Casna nisha iyacani: Cangunajpi tiausha mana imaras yachashachu astaun Jesucristollaras, pai chacatashcaras.</s>
     </seg>
     <seg type="verse" id="b.1CO.2.3">
      <s id="b.1CO.2.3.1">Ñucaga sambayashca asha, manzhasha, chucchusha cangunahua tiaucani.</s>
     </seg>
     <seg type="verse" id="b.1CO.2.4">
      <s id="b.1CO.2.4.1">Ñuca rimasha, ñuca camachisha, mana uyanalla shimihuas, mana runa yachanahuas rimacani, astaun Espíritu ricuchishcahuas ushaihuas rimacani.</s>
     </seg>
     <seg type="verse" id="b.1CO.2.5">
      <s id="b.1CO.2.5.1">Casna rimacani canguna quirina ama runa yachashcai astaun Diospa ushanai shayarichu.</s>
     </seg>
     <seg type="verse" id="b.1CO.2.6">
      <s id="b.1CO.2.6.1">Shinajpi yachana shimira ña yachajgunahua rimanchi.</s>
      <s id="b.1CO.2.6.2">Cai yachanaga mana cai tiempomandachu, mana cai tiempo apuunamandachu.</s>
      <s id="b.1CO.2.6.3">Chiguna tucui huañunaun.</s>
     </seg>
     <seg type="verse" id="b.1CO.2.7">
      <s id="b.1CO.2.7.1">Ñucanchiga Dios pacashca yachana shimira rimanchi, paihua mana ricurij yachanara.</s>
      <s id="b.1CO.2.7.2">Cai yachanaga callan horasmanda pacha Dios cuca ñucanchira sumacyachingaj.</s>
     </seg>
     <seg type="verse" id="b.1CO.2.8">
      <s id="b.1CO.2.8.1">Cai yachanaraga cai tiempo apuunamandas mana pihuas intindicachu.</s>
      <s id="b.1CO.2.8.2">Paiguna cai yachanara intindishca ashaga, Sumaj Ahua Pacha Señorda mana chacatanaunmaca.</s>
     </seg>
     <seg type="verse" id="b.1CO.2.9">
      <s id="b.1CO.2.9.1">Randi, imasna quillcashca tian: Ima ñahui mana ricushcaras, ima rinri mana uyashcaras, runa shungüi mana iyashcaras, caigunara Dios puruntushcami paita llaquijguna gustangaj.</s>
     </seg>
     <seg type="verse" id="b.1CO.2.10">
      <s id="b.1CO.2.10.1">Astaumbas Dios caigunara ñucanchima ricuchishcami paihua Espiritumanda.</s>
      <s id="b.1CO.2.10.2">Espirituga tucuira mascan, ricun, Diospa atun yachanandi.</s>
     </seg>
     <seg type="verse" id="b.1CO.2.11">
      <s id="b.1CO.2.11.1">¿Pita yachan runa iyashcaunara?</s>
      <s id="b.1CO.2.11.2">Dueño espiritullami yachan.</s>
      <s id="b.1CO.2.11.3">Shinallara Dios iyashcaunara mana pihuas yachacachu.</s>
      <s id="b.1CO.2.11.4">Diospa Espiritullami yachaca.</s>
     </seg>
     <seg type="verse" id="b.1CO.2.12">
      <s id="b.1CO.2.12.1">Cai pachamanda espiritura mana apishcanchichu, astaun Diosmanda Espiritura apishcanchi, pai ñucanchima cuyashcara ricsingaj.</s>
     </seg>
     <seg type="verse" id="b.1CO.2.13">
      <s id="b.1CO.2.13.1">Caitaga mana rimanchichu runamanda yachana shimiunahua, astaun Espíritu yachachishca shimiunahua, Espíritu iyashcara, Espíritu cushca shimiunahua rimasha</s>
     </seg>
     <seg type="verse" id="b.1CO.2.14">
      <s id="b.1CO.2.14.1">Randi yanga runa Diospa Espíritu iyaigunara mana ansas ricsinzhu, yanga shimimi yachin, nisha.</s>
      <s id="b.1CO.2.14.2">Shinallara intindinara mana ushanzhu.</s>
      <s id="b.1CO.2.14.3">Espiritui intindinallami.</s>
     </seg>
     <seg type="verse" id="b.1CO.2.15">
      <s id="b.1CO.2.15.1">Espirituyuj runaga tucuira caman, randi mana pihuas paita camanzhu.</s>
     </seg>
     <seg type="verse" id="b.1CO.2.16">
      <s id="b.1CO.2.16.1">¿Pita Señorba iyaira yachan?</s>
      <s id="b.1CO.2.16.2">¿Pi paita yachachinga?</s>
      <s id="b.1CO.2.16.3">Randi ñucanchi quiquin Cristo iyaira charinchimi.</s>
     </seg>
    </div>
    <div type="chapter" id="b.1CO.3">
     <seg type="verse" id="b.1CO.3.1">
      <s id="b.1CO.3.1.1">Uquiuna, cangunahua rimanara mana ushanchichu Espirituyujgunama cuenta, astaun ucha aicha munaira catijgunama cuenta, Cristoi huahua cuenta ajgunama.</s>
     </seg>
     <seg type="verse" id="b.1CO.3.2">
      <s id="b.1CO.3.2.1">Leche yacullara upichisha, micunara mana caracanichu.</s>
      <s id="b.1CO.3.2.2">Chi horaspi, micunara mana ushacanguichi, cunagamas mana ushanguichichu.</s>
     </seg>
     <seg type="verse" id="b.1CO.3.3">
      <s id="b.1CO.3.3.1">Chara aicha munaira catijguna anguichi.</s>
      <s id="b.1CO.3.3.2">Chijnijguna, piñanaujguna cangunahua tiausha, ¿manzhu aicha munaira catijguna anguichi yanga runauna cuenta purisha?</s>
     </seg>
     <seg type="verse" id="b.1CO.3.4">
      <s id="b.1CO.3.4.1">Shu runa nin: Ñuca Pablomanda quirij ani; shujga: Ñuca Apolosmanda ani, nin.</s>
      <s id="b.1CO.3.4.2">Shina rimasha, ¿manzhu aicha munaira catijguna anguichi?</s>
     </seg>
     <seg type="verse" id="b.1CO.3.5">
      <s id="b.1CO.3.5.1">¿Pitairi Pablo?</s>
      <s id="b.1CO.3.5.2">¿Pitairi Apolos?</s>
      <s id="b.1CO.3.5.3">Diosta sirvijgunami anchi cangunara quirichingaj, Dios caran dueñoma cushcasna.</s>
     </seg>
     <seg type="verse" id="b.1CO.3.6">
      <s id="b.1CO.3.6.1">Ñuca tarpucani, Apolos yacura talica.</s>
      <s id="b.1CO.3.6.2">Diosga iñachicami.</s>
     </seg>
     <seg type="verse" id="b.1CO.3.7">
      <s id="b.1CO.3.7.1">Shinajpi tarpujpas yacura talijpas mana imaschu, randi iñachij Dioslla valin.</s>
     </seg>
     <seg type="verse" id="b.1CO.3.8">
      <s id="b.1CO.3.8.1">Tarpujpas talijpas shujllami; shina ajllaira caran dueño pai rashca tupura apingami.</s>
     </seg>
     <seg type="verse" id="b.1CO.3.9">
      <s id="b.1CO.3.9.1">Ñucanchi Dioshua pariju tarabajguna anchi, cangunaga Diospa chagra, Dios shayachishca huasi cuenta anguichi.</s>
     </seg>
     <seg type="verse" id="b.1CO.3.10">
      <s id="b.1CO.3.10.1">Imasna Dios paihua gracia nishca ali iyaira cuhuaca, ñuca shu huasi rana yachaj cuenta istandi siquira churacani.</s>
      <s id="b.1CO.3.10.2">Shu runaga chi ahuai huasira shayachin.</s>
      <s id="b.1CO.3.10.3">Caran dueño cuirachu imasna rashara shayachin.</s>
     </seg>
     <seg type="verse" id="b.1CO.3.11">
      <s id="b.1CO.3.11.1">Shu istandi siquiras mana pihuas ushanzhu churanara.</s>
      <s id="b.1CO.3.11.2">Ña churashca istandi siqui Jesucristollami.</s>
     </seg>
     <seg type="verse" id="b.1CO.3.12">
      <s id="b.1CO.3.12.1">Cai istandi siqui ahuai, maicambas curira, cullquira, valij rumiunara, caspira, quihuara, pangaunara paltasha shayachisha,</s>
     </seg>
     <seg type="verse" id="b.1CO.3.13">
      <s id="b.1CO.3.13.1">caran dueño rashca tono ricuringami.</s>
      <s id="b.1CO.3.13.2">Ricuchina punzhai ricsichishca anga.</s>
      <s id="b.1CO.3.13.3">Ninai ricsichishca anga.</s>
      <s id="b.1CO.3.13.4">Caran dueño rashca tupura ninahua camashca anga, ima tono ajpis.</s>
     </seg>
     <seg type="verse" id="b.1CO.3.14">
      <s id="b.1CO.3.14.1">Maican runa rashcauna shayachishcai paltashca mana rupajpi, paganara apingami.</s>
     </seg>
     <seg type="verse" id="b.1CO.3.15">
      <s id="b.1CO.3.15.1">Maican runa rashca tono rupajpi, pai pirdinga.</s>
      <s id="b.1CO.3.15.2">Astaun pailla quishpingami, ninamanda quishpishcasna.</s>
     </seg>
     <seg type="verse" id="b.1CO.3.16">
      <s id="b.1CO.3.16.1">¿Manzhu yachanguichi imasna Diospa templo huasi anguichi, imasna Diospa Espíritu cangunajpi causan?</s>
     </seg>
     <seg type="verse" id="b.1CO.3.17">
      <s id="b.1CO.3.17.1">Maicambas Diospa huasira tulajpi, Dios paita tulangami.</s>
      <s id="b.1CO.3.17.2">Diospa huasiga chicanyachishcami, cangunami cai huasi anguichi.</s>
     </seg>
     <seg type="verse" id="b.1CO.3.18">
      <s id="b.1CO.3.18.1">Ama pihuas paulara umachichu.</s>
      <s id="b.1CO.3.18.2">Cangunamanda maican runas: Cai tiempoi yachajmi ani, nisha, paihua yachanara saquichu, ali yachanara apingaj.</s>
     </seg>
     <seg type="verse" id="b.1CO.3.19">
      <s id="b.1CO.3.19.1">Dios ricujpi, cai mundu yachana yanga upa cuenta yachanami.</s>
      <s id="b.1CO.3.19.2">Quillcashca tian: Yachajgunara paiguna quiquin yachaushcai apin.</s>
     </seg>
     <seg type="verse" id="b.1CO.3.20">
      <s id="b.1CO.3.20.1">Shinallara nin: Yachajguna iyashcaunaras Señor yachan, mana imajpas valinzhu.</s>
     </seg>
     <seg type="verse" id="b.1CO.3.21">
      <s id="b.1CO.3.21.1">Chiraigumanda pihuas runaunara ama alabarichu.</s>
     </seg>
     <seg type="verse" id="b.1CO.3.22">
      <s id="b.1CO.3.22.1">Tucui imas cangunajmi: Pablo, Cefas, cai pacha, causai, huañui, cuna horas, huasha horas, tucui tucui cangunajllami.</s>
     </seg>
     <seg type="verse" id="b.1CO.3.23">
      <s id="b.1CO.3.23.1">Cangunaga Cristojmi anguichi, Cristoga Diospajmi.</s>
     </seg>
    </div>
    <div type="chapter" id="b.1CO.4">
     <seg type="verse" id="b.1CO.4.1">
      <s id="b.1CO.4.1.1">Runauna ñucanchira ricsinauchu Cristora sirvijguna cuenta, Dios pacashca shimiunara yachachijguna cuenta.</s>
     </seg>
     <seg type="verse" id="b.1CO.4.2">
      <s id="b.1CO.4.2.1">Maspas ministirinmi yachachijgunahua shimira pactachijguna anauchu.</s>
     </seg>
     <seg type="verse" id="b.1CO.4.3">
      <s id="b.1CO.4.3.1">Cangunas, shu camajgunas ñucara camanaupi, mana yapa casunichu.</s>
      <s id="b.1CO.4.3.2">Ñuca quiquinllaras mana camaunichu.</s>
     </seg>
     <seg type="verse" id="b.1CO.4.4">
      <s id="b.1CO.4.4.1">Ñucajpi ima manali rana iyairas mana charinichu.</s>
      <s id="b.1CO.4.4.2">Shina ajllaira mana chimandachu ali tucuni.</s>
      <s id="b.1CO.4.4.3">Ñucara camajga Señormi.</s>
     </seg>
     <seg type="verse" id="b.1CO.4.5">
      <s id="b.1CO.4.5.1">Shinajpi ama ñaupara taripanguichichu, Señor shamunagama.</s>
      <s id="b.1CO.4.5.2">Paiga tucui llandui pacashcaras punzhai ricuchingami, tucui runa shungüi rasha nisha iyarishcaunaras.</s>
      <s id="b.1CO.4.5.3">Chi horasllaira caran dueño Diosmanda paita alabashcara apingami.</s>
     </seg>
     <seg type="verse" id="b.1CO.4.6">
      <s id="b.1CO.4.6.1">Cai tucuira ricuchishcani, uquiuna, ñucajpis Apolospajpis, shu ricuchina cuenta, cangunara llaquishcamanda, cangunaras yachachingaj quillcashca shimira casusha puringaj, ama mas tucusha, shu yachachijta valichisha shujtaga mana valichisha.</s>
     </seg>
     <seg type="verse" id="b.1CO.4.7">
      <s id="b.1CO.4.7.1">¿Pita canda chicanyachin shujgunamanda?</s>
      <s id="b.1CO.4.7.2">¿Imara mana cuyashcara charinguiri?</s>
      <s id="b.1CO.4.7.3">¿Cuyashca ajpiga, ima rasha mas tucungui mana apij cuenta asha?</s>
     </seg>
     <seg type="verse" id="b.1CO.4.8">
      <s id="b.1CO.4.8.1">Ña basta sajsashcanguichi.</s>
      <s id="b.1CO.4.8.2">Ña charijguna tucushcanguichi.</s>
      <s id="b.1CO.4.8.3">Ñucanchi illaushcai rey apuuna cuenta mandanguichi.</s>
      <s id="b.1CO.4.8.4">Canguna rey apuuna tucunauchu nisha munanchi, ñucanchi shinallara cangunahua pariju rey apuuna tucungaj.</s>
     </seg>
     <seg type="verse" id="b.1CO.4.9">
      <s id="b.1CO.4.9.1">Ñuca ricujpi, ñucanchi Dios cachashca runauna asha, pai ñucanchira churashcami puchucaigunara cuenta ricui tucungaj, huañungaj tarípashcaunara cuenta.</s>
      <s id="b.1CO.4.9.2">Ricui tucushcanchi mundu ñahui pambais, angelguna ñahui pambais, runauna ñahui pambais.</s>
     </seg>
     <seg type="verse" id="b.1CO.4.10">
      <s id="b.1CO.4.10.1">Cristora llaquishcamanda upauna cuenta tucushcanchi, astaun cangunaga iyaiyujguna anguichi; ñucanchi sambauna, canguna ursayujguna; canguna ali rimashcauna, ñucanchiga mana valichishcauna.</s>
     </seg>
     <seg type="verse" id="b.1CO.4.11">
      <s id="b.1CO.4.11.1">Cunagama yarcachisha, upinaichisha, llushti asha, sajmai tucusha, huasi illaj tiashcanchi.</s>
     </seg>
     <seg type="verse" id="b.1CO.4.12">
      <s id="b.1CO.4.12.1">Sambayasha tarabanchi, ñucanchi quiquin maquillahua rasha.</s>
      <s id="b.1CO.4.12.2">Maldiciashca ajpi, bendicianchi.</s>
      <s id="b.1CO.4.12.3">Tormendachinaupis ahuantanchi.</s>
     </seg>
     <seg type="verse" id="b.1CO.4.13">
      <s id="b.1CO.4.13.1">Caminaupis ruganchi.</s>
      <s id="b.1CO.4.13.2">Cunagama cai mundumanda chinda cuenta tucushcanchi, tucui runauna ichushca basura cuenta.</s>
     </seg>
     <seg type="verse" id="b.1CO.4.14">
      <s id="b.1CO.4.14.1">Caita mana quillcauni cangunara pingachingaj, randi camachingaj, ñuca quiquin llaquishca churiunara cuenta.</s>
     </seg>
     <seg type="verse" id="b.1CO.4.15">
      <s id="b.1CO.4.15.1">Cristoi chunga huaranga yachachijgunara charishallara, mana ashca yayaunara charinguichi.</s>
      <s id="b.1CO.4.15.2">Ñucaga Cristo Jesuspi canguna yaya tucucani, paihua evangelio ali shimimanda.</s>
     </seg>
     <seg type="verse" id="b.1CO.4.16">
      <s id="b.1CO.4.16.1">Chimanda nini, ñucara catiríjguna tucuichi.</s>
     </seg>
     <seg type="verse" id="b.1CO.4.17">
      <s id="b.1CO.4.17.1">Chi raigumandalla Timoteora cachacani, paiga ñuca llaquishca churimi Señorbi, ñuca shimira pactachij.</s>
      <s id="b.1CO.4.17.2">Cangunara iyarichingami ñuca Cristo ñambü puriushcara, ima samira yachachiuni tucui partii, tucui iglesiaunai.</s>
     </seg>
     <seg type="verse" id="b.1CO.4.18">
      <s id="b.1CO.4.18.1">Huaquingunaga mas tucuisiquiuna tucushcanguichi, ñuca mana imahoraspas shamungaraushca cuenta.</s>
     </seg>
     <seg type="verse" id="b.1CO.4.19">
      <s id="b.1CO.4.19.1">Randi Señor munajpi uctalla shamushami.</s>
      <s id="b.1CO.4.19.2">Shamushaga, mas tucuisiquiunara ricsisha; mana paiguna shimira, astaumbas paiguna ushaira yachangaj.</s>
     </seg>
     <seg type="verse" id="b.1CO.4.20">
      <s id="b.1CO.4.20.1">Dios mandana pacha mana shimiunamandallachu, astaun ushaimandami.</s>
     </seg>
     <seg type="verse" id="b.1CO.4.21">
      <s id="b.1CO.4.21.1">¿Imara munanguichi?</s>
      <s id="b.1CO.4.21.2">¿Caspihuachu livachingaj shamusha?</s>
      <s id="b.1CO.4.21.3">¿Llaquij manso shunguhuachu shamusha cangunajma?</s>
     </seg>
    </div>
    <div type="chapter" id="b.1CO.5">
     <seg type="verse" id="b.1CO.5.1">
      <s id="b.1CO.5.1.1">Cierto pacha cangunamanda shu runa huarmihua tacarishca ninaun.</s>
      <s id="b.1CO.5.1.2">Chi tupullara mana rimanaunlla gentilgunahua.</s>
      <s id="b.1CO.5.1.3">Shu runa paihua quiquin yaya huarmihua causaun, ninaun.</s>
     </seg>
     <seg type="verse" id="b.1CO.5.2">
      <s id="b.1CO.5.2.1">Cangunaga mas tucuisiqui anguichi.</s>
      <s id="b.1CO.5.2.2">¿Manzhu llaquirina acanguichi, casna raj runara cangunajmanda anzhuchingaj?</s>
     </seg>
     <seg type="verse" id="b.1CO.5.3">
      <s id="b.1CO.5.3.1">Cierto pacha ñucaga ñuca aichai cangunahua pariju mana tiaushallara, astaun espiritui tiausha, cangunahua tiaushcasna chita raj runara ña taripashcani.</s>
     </seg>
     <seg type="verse" id="b.1CO.5.4">
      <s id="b.1CO.5.4.1">Cangunaga tandarisha, ñuca espíritu cangunahua tiaushas, Señor Jesucristo ushaihua,</s>
     </seg>
     <seg type="verse" id="b.1CO.5.5">
      <s id="b.1CO.5.5.1">Señor Jesucristo shutii chi runara Satanasma entregaichi, paihua aichara tucuchingaj, randi paihua espíritu quishpichi tucungaj Señor Jesuspa punzhai.</s>
     </seg>
     <seg type="verse" id="b.1CO.5.6">
      <s id="b.1CO.5.6.1">Mana valinzhu canguna alimi anchi nishcara: ¿Manzhu yachanguichi imasna ansahualla tandara punguichina polvo enterora punguichin?</s>
     </seg>
     <seg type="verse" id="b.1CO.5.7">
      <s id="b.1CO.5.7.1">Shinajpi, rucu punguichina polvora ichuichi, canguna mushuj tanda tucungaj, punguichina polvo illaj, canguna ashcasna.</s>
      <s id="b.1CO.5.7.2">Cristo ñucanchira quishpichina borregora ña huañuchiscami ñucanchimanda, ñucanchi pascua nishca cuenta.</s>
     </seg>
     <seg type="verse" id="b.1CO.5.8">
      <s id="b.1CO.5.8.1">Shinajpi, istara rashunchi, mana rucu punguichina polvohua, mana manali shungu manali rana punguichina polvounahuas, astaun mana punguirishca tanda cuenta ali ranahuas cierto shimihuas istara rashunchi.</s>
     </seg>
     <seg type="verse" id="b.1CO.5.9">
      <s id="b.1CO.5.9.1">Cangunara quillcacani shujhua tacarijgunah.ua ama compañangaj, nisha.</s>
     </seg>
     <seg type="verse" id="b.1CO.5.10">
      <s id="b.1CO.5.10.1">Randi, ñuca casna nisha, mana nicanichu cai pachai tiaj shujhua tacarijgunahua, cullquira yapajta munajgunahuas, shuhuajgunahuas, runa rashca diosta adorajgunahuas ama compañangaj.</s>
      <s id="b.1CO.5.10.2">Ñuca casna nishca ajpiga, cai mundumanda llucshinara ministinguichima.</s>
     </seg>
     <seg type="verse" id="b.1CO.5.11">
      <s id="b.1CO.5.11.1">Astaun, casnami nisha quillcacani: Shu uqui nishca runa shujhua tacarij ajpi, cullquira yapajta munaj ajpi, runa rashca diosta adoraj ajpi, maldiciaj, machaisiqui, shuhuaj ajpis, ama paihua puringuichi.</s>
      <s id="b.1CO.5.11.2">Cai sami runahua ama micunguichichu.</s>
     </seg>
     <seg type="verse" id="b.1CO.5.12">
      <s id="b.1CO.5.12.1">¿Ima rasha iglesiamanda canzhai ajgunara taripaimacani?</s>
      <s id="b.1CO.5.12.2">¿Manzhu canguna iglesia ucui tiajgunara taripanguichi?</s>
     </seg>
     <seg type="verse" id="b.1CO.5.13">
      <s id="b.1CO.5.13.1">Iglesiamanda canzhai ajgunara Diosmi taripanga.</s>
      <s id="b.1CO.5.13.2">Chi uchara raj runara cangunajmanda anzhuchichi.</s>
     </seg>
    </div>
    <div type="chapter" id="b.1CO.6">
     <seg type="verse" id="b.1CO.6.1">
      <s id="b.1CO.6.1.1">Cangunamanda shuj shu uquira piñashaga, ¿manzhu pingaringuichima mana quirijguna ñaupajpi taripachingaj?</s>
      <s id="b.1CO.6.1.2">¿Manzhu quirijguna ñaupajma riña aca taripachingaj?</s>
     </seg>
     <seg type="verse" id="b.1CO.6.2">
      <s id="b.1CO.6.2.1">¿Manzhu yachanguichi imasna quirijguna mundura taripanara?</s>
      <s id="b.1CO.6.2.2">Canguna mundura taripangaj rajguna asha, ¿manzhu ushanguichi ichilla taripanaunaras?</s>
     </seg>
     <seg type="verse" id="b.1CO.6.3">
      <s id="b.1CO.6.3.1">¿Manzhu yachanguichi imasna angelgunara taripashun?</s>
      <s id="b.1CO.6.3.2">Shinashas, maspas cai causaimanda taripanaunara taripanami anchi.</s>
     </seg>
     <seg type="verse" id="b.1CO.6.4">
      <s id="b.1CO.6.4.1">Cai causaimanda ima taripana tiajpis, ¿ima rasha quirijguna ricujpi pishi valijguna ñaupajpi taripachinguichi?</s>
     </seg>
     <seg type="verse" id="b.1CO.6.5">
      <s id="b.1CO.6.5.1">Cangunara pingachingaj shina nini.</s>
      <s id="b.1CO.6.5.2">¿Illanzhu cangunajpi shu iyaiyuj runas uquipura taripangaj?</s>
     </seg>
     <seg type="verse" id="b.1CO.6.6">
      <s id="b.1CO.6.6.1">Astaunga, shu uqui shu uquira taripachin, shina rasha mana quirijguna ñaupajpi raun.</s>
     </seg>
     <seg type="verse" id="b.1CO.6.7">
      <s id="b.1CO.6.7.1">Cangunapura taripajpi yapa mana valinzhu.</s>
      <s id="b.1CO.6.7.2">Astaun ¿ima rasha mana ahuantangui canda manali rashcara?</s>
      <s id="b.1CO.6.7.3">¿Ima rasha mana ahuantangui quichusha nishcara quichunauchu?</s>
     </seg>
     <seg type="verse" id="b.1CO.6.8">
      <s id="b.1CO.6.8.1">Randi canguna quiquin uquiunara manalira raunguichi, shinallara uquiunamandas quichunguichi.</s>
     </seg>
     <seg type="verse" id="b.1CO.6.9">
      <s id="b.1CO.6.9.1">¿Manzhu yachanguichi, Dios mandana pachara mana apinaungachu manalira rajguna?</s>
      <s id="b.1CO.6.9.2">Ama pandanguichichu: shujhua tacarijgunas, runa rashca diosta adorajgunas, huarmihua tacarijgunas, irusta rajgunas, caripura tacarijgunas,</s>
     </seg>
     <seg type="verse" id="b.1CO.6.10">
      <s id="b.1CO.6.10.1">shuhuajgunas, munaisiquiunas, machajgunas, camijgunas, umachisha quichujgunas, Dios mandana pachara mana apinaungachu.</s>
     </seg>
     <seg type="verse" id="b.1CO.6.11">
      <s id="b.1CO.6.11.1">Casna samira rajgunas acanguichi huaquinguna.</s>
      <s id="b.1CO.6.11.2">Randi armachishca acanguichi, chicanyachishca acanguichi, alichi tucushcanguichi Señor Jesucristo shutii, ñucanchi Diospa Espiritumandas.</s>
     </seg>
     <seg type="verse" id="b.1CO.6.12">
      <s id="b.1CO.6.12.1">Tucui imaras ranallami ñucahua, astaun mana tucui valinzhu; shinajllaira lugarda mana cunichu ima ranas ñucara vencingaj.</s>
     </seg>
     <seg type="verse" id="b.1CO.6.13">
      <s id="b.1CO.6.13.1">Micunaga icsajmi, icsas micunajmi.</s>
      <s id="b.1CO.6.13.2">Ishquindira Dios huasha tucuchinga.</s>
      <s id="b.1CO.6.13.3">Runa aichaga mana rashcachu aca shujhua tacarisha causangaj.</s>
      <s id="b.1CO.6.13.4">Runa aicha Señorbajmi, Señorbas runajmi.</s>
     </seg>
     <seg type="verse" id="b.1CO.6.14">
      <s id="b.1CO.6.14.1">Señorda atarichij Diosga shinallara ñucanchira atarichingami paihua ushaihua.</s>
     </seg>
     <seg type="verse" id="b.1CO.6.15">
      <s id="b.1CO.6.15.1">¿Manzhu yachanguichi imasna canguna aicha quiquin Cristo aicha partimi?</s>
      <s id="b.1CO.6.15.2">¿Shinajpi Cristo aicha partira quichusha, shujhua tacarij huarmima cushachu?</s>
      <s id="b.1CO.6.15.3">¡Mana pacha!</s>
     </seg>
     <seg type="verse" id="b.1CO.6.16">
      <s id="b.1CO.6.16.1">¿Manzhu yachanguichi imasna shu cari shu shujhua tacarij huarmihua tacarisha paigunapura shu aichalla tucun?</s>
      <s id="b.1CO.6.16.2">Quillcashca tian: Chi ishquiga shu aicha tucunaunga.</s>
     </seg>
     <seg type="verse" id="b.1CO.6.17">
      <s id="b.1CO.6.17.1">Randi maicambas Señorhua llutarisha paihua shu espiritulla tucun.</s>
     </seg>
     <seg type="verse" id="b.1CO.6.18">
      <s id="b.1CO.6.18.1">Shujhua tacarinamanda miticuichi.</s>
      <s id="b.1CO.6.18.2">Shu tono uchaunaga aichamanda canzhaimi, randi shujhua tacarisha, dueño paihua quiquin aichara huajlichin.</s>
     </seg>
     <seg type="verse" id="b.1CO.6.19">
      <s id="b.1CO.6.19.1">¿Manzhu yachanguichi imasna canguna aicha Santo Espíritu causana huasi ashcara, paiga canguna shungüi tian, Diosmanda paita charinguichi?</s>
      <s id="b.1CO.6.19.2">Mana canguna quiquimbajchu anguichi.</s>
     </seg>
     <seg type="verse" id="b.1CO.6.20">
      <s id="b.1CO.6.20.1">Randishca mari acanguichi.</s>
      <s id="b.1CO.6.20.2">Shina asha, Diosta ahuayachinguichi canguna aichai, canguna espirituis.</s>
      <s id="b.1CO.6.20.3">Diospajmi anaun.</s>
     </seg>
    </div>
    <div type="chapter" id="b.1CO.7">
     <seg type="verse" id="b.1CO.7.1">
      <s id="b.1CO.7.1.1">Canguna quillcai tapushcamanda rimasha nini.</s>
      <s id="b.1CO.7.1.2">Alimi cari huarmira ama llangachu.</s>
     </seg>
     <seg type="verse" id="b.1CO.7.2">
      <s id="b.1CO.7.2.1">Astaun tacarisha tentarinamanda caran dueño paihua quiquin huarmira charichu, huarmis quiquin carira charichu.</s>
     </seg>
     <seg type="verse" id="b.1CO.7.3">
      <s id="b.1CO.7.3.1">Cariga huarmihua casarashcai ranaunara pactachichu, shinallara huarmis carihua.</s>
     </seg>
     <seg type="verse" id="b.1CO.7.4">
      <s id="b.1CO.7.4.1">Huarmi aichaga mana paihuajchu astaun paihua carijmi.</s>
     </seg>
     <seg type="verse" id="b.1CO.7.5">
      <s id="b.1CO.7.5.1">Ama mitsanuichichu.</s>
      <s id="b.1CO.7.5.2">Huaquin horasllai ishquindimanda munashaga saquinauchu, cungaillai Diosta mañangaj.</s>
      <s id="b.1CO.7.5.3">Chi huashaga cutillara llutarinauchu, ama supai cangunara tentangaj ahuantanara mana ushashcamanda.</s>
     </seg>
     <seg type="verse" id="b.1CO.7.6">
      <s id="b.1CO.7.6.1">Ñuca casna rimani mana mandasha, astaun lugarda cusha.</s>
     </seg>
     <seg type="verse" id="b.1CO.7.7">
      <s id="b.1CO.7.7.1">Ñuca munani astaun, tucui runauna ñuca cuenta anauchu.</s>
      <s id="b.1CO.7.7.2">Randi caran dueño Diosmanda paihua quiquin cuyashcara charin, shuj shu tonora, shujpas shu tonora.</s>
     </seg>
     <seg type="verse" id="b.1CO.7.8">
      <s id="b.1CO.7.8.1">Maltaunaras, huaccha huarmiunaras nini: Alimi anma ñuca cuenta shinallara saquirinauchu.</s>
     </seg>
     <seg type="verse" id="b.1CO.7.9">
      <s id="b.1CO.7.9.1">Randi ahuantanara mana ushashaga casaranauchu; casaranaipi huañuushaga, astaun alimi anma casarangaj.</s>
     </seg>
     <seg type="verse" id="b.1CO.7.10">
      <s id="b.1CO.7.10.1">Casarashcaunaraga mandani, huarmi carimanda ama llushpirichu.</s>
      <s id="b.1CO.7.10.2">Caitaga mana ñuca mandashca astaun Señor mandashcami.</s>
     </seg>
     <seg type="verse" id="b.1CO.7.11">
      <s id="b.1CO.7.11.1">Llushpiríshaga, ama shujta apichu; mana casna rashaga cutillara llutarichu paihua quiquin carihua.</s>
      <s id="b.1CO.7.11.2">Shinallara cariga ama ichuchu paihua huarmira.</s>
     </seg>
     <seg type="verse" id="b.1CO.7.12">
      <s id="b.1CO.7.12.1">Shujgunama casna nini ñuca, mana Dios rimanzhu: Maican uqui shu mana quirij huarmira charisha, huarmi paihua pariju causasha nijpi, cari paita ama ichuchu.</s>
     </seg>
     <seg type="verse" id="b.1CO.7.13">
      <s id="b.1CO.7.13.1">Shinallara huarmi mana quirij carira charisha, cari paihua pariju causasha nijpi, huarmi paita ama ichuchu.</s>
     </seg>
     <seg type="verse" id="b.1CO.7.14">
      <s id="b.1CO.7.14.1">Mana quirij cari Diosma chicanyachishca tucun paihua huarmi raigumanda; shinallara mana quirij huarmi paihua cari raigumanda Diosma chicanyachishca tucun.</s>
      <s id="b.1CO.7.14.2">Mana shina ajpi canguna churiuna yanga huahuaunami anaunma, astaun cuna chicanyachishca huahuaunami.</s>
     </seg>
     <seg type="verse" id="b.1CO.7.15">
      <s id="b.1CO.7.15.1">Mana quirijga llushpirisha nijpi llushpirichu.</s>
      <s id="b.1CO.7.15.2">Shina llushpirijpi, quirij uqui quirij pañi lugaryanmi.</s>
      <s id="b.1CO.7.15.3">Dios ñucanchira cayahuaca cushihua causangaj.</s>
     </seg>
     <seg type="verse" id="b.1CO.7.16">
      <s id="b.1CO.7.16.1">Huarmiga, ¿imara yachangui, camba carira quishpichingui chari?</s>
      <s id="b.1CO.7.16.2">Cariga, ¿uñara yachangui, camba huarmira quishpichingui chari?</s>
     </seg>
     <seg type="verse" id="b.1CO.7.17">
      <s id="b.1CO.7.17.1">Caran dueñoga Señor cushcallai causachu, Dios cayashcallais.</s>
      <s id="b.1CO.7.17.2">Casnami mandani tucui iglesiaunai.</s>
     </seg>
     <seg type="verse" id="b.1CO.7.18">
      <s id="b.1CO.7.18.1">¿Shu runa pai cayashcai circuncisionda rashcachu acai?</s>
      <s id="b.1CO.7.18.2">Shina asha saquirichu.</s>
      <s id="b.1CO.7.18.3">¿Shujga mana circuncisionda rashcai cayai tucucai?</s>
      <s id="b.1CO.7.18.4">Ama rachu circuncisionda.</s>
     </seg>
     <seg type="verse" id="b.1CO.7.19">
      <s id="b.1CO.7.19.1">Circuncisionda ranas mana ranas mana imaschu, randi Dios mandashca shimira pactachina yapa valinmi.</s>
     </seg>
     <seg type="verse" id="b.1CO.7.20">
      <s id="b.1CO.7.20.1">Caran dueño Dios cayashca horaspi tiashcasna tiachu.</s>
     </seg>
     <seg type="verse" id="b.1CO.7.21">
      <s id="b.1CO.7.21.1">¿Can cayashca horaspi, sirvijchu acangui?</s>
      <s id="b.1CO.7.21.2">Ama llaquirichu.</s>
      <s id="b.1CO.7.21.3">Randi cacharinaupi llushpiringuilla.</s>
     </seg>
     <seg type="verse" id="b.1CO.7.22">
      <s id="b.1CO.7.22.1">Maican runa sirvij ashcai cayashca tucujpi, Señorbi cacharishca runa cuenta tucun.</s>
      <s id="b.1CO.7.22.2">Shinallara pihuas liuri ashcai cayashca tucujpi, Cristora sirvij runami tucun.</s>
     </seg>
     <seg type="verse" id="b.1CO.7.23">
      <s id="b.1CO.7.23.1">Paganahua randishca acanguichi.</s>
      <s id="b.1CO.7.23.2">Shinasha runaunara sirvijguna ama tucunguichichu.</s>
     </seg>
     <seg type="verse" id="b.1CO.7.24">
      <s id="b.1CO.7.24.1">Shinajpi, uquiuna, imasna shu runa pai cayai tucushcasna, shinallara tiachu Diospa ñaupajpi.</s>
     </seg>
     <seg type="verse" id="b.1CO.7.25">
      <s id="b.1CO.7.25.1">Huanra huarmiunamanda ima mandashca shimiras mana charinichu Señormanda, randi ñuca iyaimandalla rimani.</s>
      <s id="b.1CO.7.25.2">Shina ajllaira, Señor ñucara llaquishcamanda, ñuca shimi quirinallami.</s>
     </seg>
     <seg type="verse" id="b.1CO.7.26">
      <s id="b.1CO.7.26.1">Ñuca ricujpi, casna tormendarina horaspi alimi shu runa pai tiashcasnalla tiangaj.</s>
     </seg>
     <seg type="verse" id="b.1CO.7.27">
      <s id="b.1CO.7.27.1">¿Canga, huarmiyujchu angui?</s>
      <s id="b.1CO.7.27.2">Ama mascaichu llushpiringaj.</s>
      <s id="b.1CO.7.27.3">¿Huarmi illajchu angui?</s>
      <s id="b.1CO.7.27.4">Casarangaj ama mascaichu.</s>
     </seg>
     <seg type="verse" id="b.1CO.7.28">
      <s id="b.1CO.7.28.1">Randi can huarmira apishaga mana uchara raungui.</s>
      <s id="b.1CO.7.28.2">Huanra huarmis casarasha mana uchara raun.</s>
      <s id="b.1CO.7.28.3">Shina ajllaira casarajguna tormendarinaungami cai causaibi.</s>
      <s id="b.1CO.7.28.4">Cai tormendarinamanda cangunara quishpichisha nicani.</s>
     </seg>
     <seg type="verse" id="b.1CO.7.29">
      <s id="b.1CO.7.29.1">Shina ajllaira uquiuna, cangunara nini, tiempouna tucurinaun.</s>
      <s id="b.1CO.7.29.2">Cunamanda huarmiyujguna mana huarmiyujgunasna causanauchu.</s>
     </seg>
     <seg type="verse" id="b.1CO.7.30">
      <s id="b.1CO.7.30.1">Huacajguna mana huacajgunasna anauchu.</s>
      <s id="b.1CO.7.30.2">Cushiyajguna mana cushiyajgunasna anauchu.</s>
      <s id="b.1CO.7.30.3">Randijgunas mana imaras charijgunasna anauchu.</s>
     </seg>
     <seg type="verse" id="b.1CO.7.31">
      <s id="b.1CO.7.31.1">Cai mundura gustajguna mana gustajgunasna anauchu.</s>
      <s id="b.1CO.7.31.2">Cai mundu ricurina tono ña pasariunmi.</s>
     </seg>
     <seg type="verse" id="b.1CO.7.32">
      <s id="b.1CO.7.32.1">Ñuca munani canguna ama llaquirisha tianauchu.</s>
      <s id="b.1CO.7.32.2">Malta runa Señorbajta iyarin imasna Señorda cushiyachingaj.</s>
     </seg>
     <seg type="verse" id="b.1CO.7.33">
      <s id="b.1CO.7.33.1">Huarmiyuj cariga mundura ricun paihua huarmira cushiyachingaj.</s>
     </seg>
     <seg type="verse" id="b.1CO.7.34">
      <s id="b.1CO.7.34.1">Cariyuj mana cariyujpas shinallara caran samira iyarinaun.</s>
      <s id="b.1CO.7.34.2">Huanra huarmi Señorbajta ricun chicanyachishca tucungaj, aichais espirituis.</s>
      <s id="b.1CO.7.34.3">Randi cariyuj huarmiga cai mundumandara iyarin imasna rashara carira cushiyachingaj.</s>
     </seg>
     <seg type="verse" id="b.1CO.7.35">
      <s id="b.1CO.7.35.1">Ñuca caita nini cangunara yanapangaj; mana shu tugllai cuenta urmachingaj, astaun ima aliras ima ali ricurijtas rai tucuchu, shinallara mana imas arcarichu canguna Señorbajma mayanllayamungaj.</s>
     </seg>
     <seg type="verse" id="b.1CO.7.36">
      <s id="b.1CO.7.36.1">Shu runa paihua huanra ushushira mana ali rasha iyajpi, pai ña rucuyaupi casarangaj, shinallara yapa ministirijpi huarmi casar achu, shina rasha mana uchara ran.</s>
     </seg>
     <seg type="verse" id="b.1CO.7.37">
      <s id="b.1CO.7.37.1">Astaun, pai shinzhi runa asha, ushushi casarangaj mana ministijpi, paihua munaira shinzhi huacachij asha, paihua ushushira mana casarachisha iyasha, paita huanralla huacachisha nisha, alimi raun.</s>
     </seg>
     <seg type="verse" id="b.1CO.7.38">
      <s id="b.1CO.7.38.1">Shinajpi casarachij yaya alirami raun, mana casarachij yayaga astaun alirami raun.</s>
     </seg>
     <seg type="verse" id="b.1CO.7.39">
      <s id="b.1CO.7.39.1">Casarashca huarmi paihua carihua huatashcami cari causaushcai.</s>
      <s id="b.1CO.7.39.2">Randi cari huañujpiga, huarmi ña lugaryashcami, maicandas casarasha nijpi ushanllami, pai Señorbi quirij ajpi.</s>
     </seg>
     <seg type="verse" id="b.1CO.7.40">
      <s id="b.1CO.7.40.1">Randi ñuca ricujpi huarmi shinalla tiasha mas cushi tucunma.</s>
      <s id="b.1CO.7.40.2">Casna nisha Diospa Espíritu munaira charinimi nisha iyauni.</s>
     </seg>
    </div>
    <div type="chapter" id="b.1CO.8">
     <seg type="verse" id="b.1CO.8.1">
      <s id="b.1CO.8.1.1">Runa rashca diosgunama ricuchishca micunamanda rimasha, ricsinchimi imasna tucui ñucanchi yachanimi nisha iyaunchi.</s>
      <s id="b.1CO.8.1.2">Yachanaga runara yanga atunyachin, randi llaquinaga iñachin.</s>
     </seg>
     <seg type="verse" id="b.1CO.8.2">
      <s id="b.1CO.8.2.1">Maicambas ñuca yachanimi nisha, chara mana imaras yachanzhu imasna rasha yachana anga.</s>
     </seg>
     <seg type="verse" id="b.1CO.8.3">
      <s id="b.1CO.8.3.1">Maicambas Diosta llaquijpiga, Dios paita ricsin.</s>
     </seg>
     <seg type="verse" id="b.1CO.8.4">
      <s id="b.1CO.8.4.1">Shinajpi runa rashca diosgunama ricuchishca micunamanda rimashaga, ñucanchi yachanchi imasna shu runa rashca dios mana imaschu cai mundui.</s>
      <s id="b.1CO.8.4.2">Shu sapalla Diosmi tian.</s>
     </seg>
     <seg type="verse" id="b.1CO.8.5">
      <s id="b.1CO.8.5.1">Huaquin dios nlshcauna tiashas cielois cai pachais, imasna ashca diosguna, ashca señorguna tianaun,</s>
     </seg>
     <seg type="verse" id="b.1CO.8.6">
      <s id="b.1CO.8.6.1">shinajllaira ñucanchihua shu sapalla Dios tian, Dios Yayami.</s>
      <s id="b.1CO.8.6.2">Paimandalla tucui rashcauna llucshinaun, ñucanchis paihuajta causaunchi.</s>
      <s id="b.1CO.8.6.3">Shinallara shu Señor Jesucristollami tiaun.</s>
      <s id="b.1CO.8.6.4">Paimandalla tucui imaras rashca aca, ñucanchis paimanda manchi.</s>
     </seg>
     <seg type="verse" id="b.1CO.8.7">
      <s id="b.1CO.8.7.1">Randi mana tucui runauna caita intindinaunzhu.</s>
      <s id="b.1CO.8.7.2">Huaquinguna ñaupa horasmanda runa rashca diosgunara adorajguna asha, cunagamas chi micunara micunaun chi diosgunama ricuchishcasna iyasha; shina rajpi, paiguna ali rana iyai samba asha huajlirin.</s>
     </seg>
     <seg type="verse" id="b.1CO.8.8">
      <s id="b.1CO.8.8.1">Micunamanda mana mas chasquihuaj tucunchi Diospa ñaupajpi.</s>
      <s id="b.1CO.8.8.2">Micusbas mana mas valij tucunchi, mana micushas mana pishi valij tucunchi.</s>
     </seg>
     <seg type="verse" id="b.1CO.8.9">
      <s id="b.1CO.8.9.1">Ricuichi canguna liuri ashcara sambaunara ama urmachingaj.</s>
     </seg>
     <seg type="verse" id="b.1CO.8.10">
      <s id="b.1CO.8.10.1">Shu runa canda runa rashca diospa huasi mesai tiajta ricusha, can Diosta ricsij runa asha, paiga samba runa asha, ¿manzhu runa rashca diosma ricuchishca micunara mas mas micungairi?</s>
     </seg>
     <seg type="verse" id="b.1CO.8.11">
      <s id="b.1CO.8.11.1">Shina rasha, can yachashcamanda chi samba uqui urmasha chingarin.</s>
      <s id="b.1CO.8.11.2">Chi uqui raigumandaga Cristo huañuca.</s>
     </seg>
     <seg type="verse" id="b.1CO.8.12">
      <s id="b.1CO.8.12.1">Shina rasha, can uquiuna ñaupajpi uchara rasha, paiguna samba shungura chugrichisha, Cristo ñaupajpi uchara raungui.</s>
     </seg>
     <seg type="verse" id="b.1CO.8.13">
      <s id="b.1CO.8.13.1">Chi raigumanda, micuna ñuca uquira urmachijpi, ñucaga imahoraspas mana micushachu aichara, ñuca uquira ama urmachingaj.</s>
     </seg>
    </div>
    <div type="chapter" id="b.1CO.9">
     <seg type="verse" id="b.1CO.9.1">
      <s id="b.1CO.9.1.1">¿Manzhu Dios cachashca runa ani?</s>
      <s id="b.1CO.9.1.2">¿Manzhu liuri runa ani?</s>
      <s id="b.1CO.9.1.3">¿Manzhu ricushcani ñucanchi Señor Jesucristora?</s>
      <s id="b.1CO.9.1.4">¿Manzhu Señorbi canguna ñuca tarabana anguichi?</s>
     </seg>
     <seg type="verse" id="b.1CO.9.2">
      <s id="b.1CO.9.2.1">Shujguna ñucara mana cachashca runachu ninaupis, cierto pacha canguna ricujpi cachashcami ani.</s>
      <s id="b.1CO.9.2.2">Canguna ñuca cachashca ajta ricuchinami anguichi Señorbi.</s>
     </seg>
     <seg type="verse" id="b.1CO.9.3">
      <s id="b.1CO.9.3.1">Ñucara causayachijgunama casna nisha cutipani:</s>
     </seg>
     <seg type="verse" id="b.1CO.9.4">
      <s id="b.1CO.9.4.1">¿Manzhu dirichura charinchi micungajpas upingajpas?</s>
     </seg>
     <seg type="verse" id="b.1CO.9.5">
      <s id="b.1CO.9.5.1">¿Manzhu dirichura charinchi quiquin casarashca quirij huarmira pushangaj, chishu cachashca runaunasna, Señorba uquiunasna, Cefasnas?</s>
     </seg>
     <seg type="verse" id="b.1CO.9.6">
      <s id="b.1CO.9.6.1">Ñucas, Bernabés, ¿ñucanchillas tarabanara saquingaj mana ushanchichu?</s>
     </seg>
     <seg type="verse" id="b.1CO.9.7">
      <s id="b.1CO.9.7.1">¿Pi soldaros paihua quiquin cullquihuachu guerrara rarcai?</s>
      <s id="b.1CO.9.7.2">¿Pi runas uvillas yurara tarpusha, paihua muyumanda manzhu upingai?</s>
      <s id="b.1CO.9.7.3">Pi runas chivounara cuirasha, paigunamanda lechera manzhu upingai?</s>
     </seg>
     <seg type="verse" id="b.1CO.9.8">
      <s id="b.1CO.9.8.1">¿Caita, yanga runasna rimasha ninichu?</s>
      <s id="b.1CO.9.8.2">¿Manzhu shinallara nin ley mandashca shimi?</s>
     </seg>
     <seg type="verse" id="b.1CO.9.9">
      <s id="b.1CO.9.9.1">Moisés cushca ley shimii casna nin: Muyura aitasha llushtiu huagra shimira ama huataichu.</s>
      <s id="b.1CO.9.9.2">¿Dios huagrallarachu casna rimasha cuiran?</s>
     </seg>
     <seg type="verse" id="b.1CO.9.10">
      <s id="b.1CO.9.10.1">¿Manzhu ñucanchimandas iyarin?</s>
      <s id="b.1CO.9.10.2">Ari, ñucanchira yachachingaj quillcashcami.</s>
      <s id="b.1CO.9.10.3">Huachuj runa cushihua chapasha huachuchu.</s>
      <s id="b.1CO.9.10.4">Muyura llushtij runas cushihua chapasha llushtichu, huasha micunara iyarisha.</s>
     </seg>
     <seg type="verse" id="b.1CO.9.11">
      <s id="b.1CO.9.11.1">Ñucanchi canguna espiritui imaras tarpusha, ¿manzhu pallana anchi canguna charishcaunamanda?</s>
     </seg>
     <seg type="verse" id="b.1CO.9.12">
      <s id="b.1CO.9.12.1">¿Shujguna cangunajmanda pallanaupiga, manzhu ñucanchi maspas dirichura charinchi pallangaj?</s>
      <s id="b.1CO.9.12.2">Casna rana dirichura mana apishcanchichu.</s>
      <s id="b.1CO.9.12.3">Astaun imaras ahuantashcanchi Cristo aü evangelio shimira ama arcangaj.</s>
     </seg>
     <seg type="verse" id="b.1CO.9.13">
      <s id="b.1CO.9.13.1">¿Manzhu yachanguichi imasna Diospa huasii chicanyachishcaunai tarabajguna Diospa huasimanda micunaun, shinallara altarbi sirvijguna altarmanda micunaun?</s>
     </seg>
     <seg type="verse" id="b.1CO.9.14">
      <s id="b.1CO.9.14.1">Shinallara Señor mandashcaga casnami: evangelio shimira camachijgunaga evangelio shimimanda causanauchu.</s>
     </seg>
     <seg type="verse" id="b.1CO.9.15">
      <s id="b.1CO.9.15.1">Randi ñucaga cai apinaunara imaras mana apishcanichu.</s>
      <s id="b.1CO.9.15.2">Shinallara cai quillcashcai, chi apinaunaras mana apisha nishachu quillcashcani.</s>
      <s id="b.1CO.9.15.3">Pihuas cai ñuca cushira quichusha nijpi, astaun ali huañunara munaima.</s>
     </seg>
     <seg type="verse" id="b.1CO.9.16">
      <s id="b.1CO.9.16.1">Ñuca evangelio shimira camachishaga, ahuayanara mana ushanichu.</s>
      <s id="b.1CO.9.16.2">Ursamanda camachinami ani.</s>
      <s id="b.1CO.9.16.3">¿Imara tucushairi Diospa shimira mana camachishaga?</s>
     </seg>
     <seg type="verse" id="b.1CO.9.17">
      <s id="b.1CO.9.17.1">Caita ñuca munaimanda rashaga, paganara charishami.</s>
      <s id="b.1CO.9.17.2">Randi mana ali munaihua rashaga, ñucara mandashca shimira pactachiuni.</s>
     </seg>
     <seg type="verse" id="b.1CO.9.18">
      <s id="b.1CO.9.18.1">Shina rashaga, ¿ima cuyashcara apishairi?</s>
      <s id="b.1CO.9.18.2">Caimi ñucara pagana: Cristo evangelio shimira camachisha, mana imaras apisha, yangamanda camachiuni, shimira camachishcamanda apiñara ushashas, mana apinichu.</s>
     </seg>
     <seg type="verse" id="b.1CO.9.19">
      <s id="b.1CO.9.19.1">Mana pihuas ñucara mandajllaira, ñuca tucui runaunara sirvij tucushcani mas runaunara ganangaj.</s>
     </seg>
     <seg type="verse" id="b.1CO.9.20">
      <s id="b.1CO.9.20.1">Judiogunama, judio cuenta tucucani, judiogunara ganangaj.</s>
      <s id="b.1CO.9.20.2">Ley mandashca shimira uyajgunama, ley shimira uyajsna tucucani, uyajgunara ganangaj, ñuca mana uyaj ashallara.</s>
     </seg>
     <seg type="verse" id="b.1CO.9.21">
      <s id="b.1CO.9.21.1">Ley shimira mana charijgunama, ley shimira mana charij cuenta tucucani, paigunara ganangaj, ñuca mana Dios mandashca shimi illaj asha, astaun Cristo mandashca shimira uyaj ani.</s>
     </seg>
     <seg type="verse" id="b.1CO.9.22">
      <s id="b.1CO.9.22.1">Samba ajgunama samba sami tucucani, sambaunara ganangaj.</s>
      <s id="b.1CO.9.22.2">Tucui runaunama ima tonos tucucani, ima tonoras rasha huaquingunara quishpichingaj.</s>
     </seg>
     <seg type="verse" id="b.1CO.9.23">
      <s id="b.1CO.9.23.1">Cai tucuira rauni evangelio shimira llaquishcaraigumanda, paihua bendicionmanda imaras apingaj.</s>
     </seg>
     <seg type="verse" id="b.1CO.9.24">
      <s id="b.1CO.9.24.1">¿Manzhu yachanguichi imasna pulazai callpajguna tucui callpanaun, astaun shujlla cuyashcara ganan?</s>
      <s id="b.1CO.9.24.2">Shina callpanguichi ganangaj.</s>
     </seg>
     <seg type="verse" id="b.1CO.9.25">
      <s id="b.1CO.9.25.1">Maicambas callpasha nisha, paihua aicha munaira arcan; paiguna callpanaun ismuihuaj panga llaitura ganangaj, astaun ñucanchiga mana ismuihuaj llaitura ganangaj callpaunchi.</s>
     </seg>
     <seg type="verse" id="b.1CO.9.26">
      <s id="b.1CO.9.26.1">Ñuca casna callpauni, mana yanga callpasha.</s>
      <s id="b.1CO.9.26.2">Nuca casna macanauni, mana huairallara macasha.</s>
     </seg>
     <seg type="verse" id="b.1CO.9.27">
      <s id="b.1CO.9.27.1">Astaun ñuca quiquin aichallara macauni, ñuca quiquin aichara sirvichinimi, ñuca shujgunara camachij tucushca huasha ama ichui tucungaj.</s>
     </seg>
    </div>
    <div type="chapter" id="b.1CO.10">
     <seg type="verse" id="b.1CO.10.1">
      <s id="b.1CO.10.1.1">Uquiuna, mana munanichu canguna cungaringaj imasna ñucanchi yayauna tucui puyu ucui tianauca, tucui Puca Lamarda pasanauca.</s>
     </seg>
     <seg type="verse" id="b.1CO.10.2">
      <s id="b.1CO.10.2.1">Moisesma tucui bautisarinauca puyuis lamarbis.</s>
     </seg>
     <seg type="verse" id="b.1CO.10.3">
      <s id="b.1CO.10.3.1">Dios cushca micunara tucui chi tonollara micunauca.</s>
     </seg>
     <seg type="verse" id="b.1CO.10.4">
      <s id="b.1CO.10.4.1">Dios cushca upinara tucui chi tonollara upinauca, Dios cushca rumimanda llucshij ta, paigunara catij rumimanda.</s>
      <s id="b.1CO.10.4.2">Cai rumiga Cristomi aca.</s>
     </seg>
     <seg type="verse" id="b.1CO.10.5">
      <s id="b.1CO.10.5.1">Shinajllaira paigunamanda ashcaunahua Dios mana cushiyacachu.</s>
      <s id="b.1CO.10.5.2">Chimanda tiyu pambai ichurinauca.</s>
     </seg>
     <seg type="verse" id="b.1CO.10.6">
      <s id="b.1CO.10.6.1">Casna tucuca ñucanchira yachachingaj, ama paiguna cuenta irusta munangaj paiguna munashcasna.</s>
     </seg>
     <seg type="verse" id="b.1CO.10.7">
      <s id="b.1CO.10.7.1">Ama runa rashca diosgunara adoranguichichu paigunamanda huaquinguna rashca cuenta, imasna quillcashcasna: Runauna tiarinauca micungaj upingaj, chihuasha atarinauca pujllangaj, nisha.</s>
     </seg>
     <seg type="verse" id="b.1CO.10.8">
      <s id="b.1CO.10.8.1">Ama shujhua tacarishunchi paigunamanda huaquinguna rashca cuenta, imasna paiguna shina rashcamanda ishqui chunga quinsa huaranga tupu huañunauca shu punzhallai.</s>
     </seg>
     <seg type="verse" id="b.1CO.10.9">
      <s id="b.1CO.10.9.1">Ama tentashunchi Señorda paigunamanda huaquinguna rashca cuenta, imasna ashcauna shina rajpi machacuiguna huañuchinauca.</s>
     </seg>
     <seg type="verse" id="b.1CO.10.10">
      <s id="b.1CO.10.10.1">Ama piñashunchi Diosta, paiguna piñashca cuenta; huañuchij ángel paigunara huañuchica.</s>
     </seg>
     <seg type="verse" id="b.1CO.10.11">
      <s id="b.1CO.10.11.1">Cai tucui tucunauca shu ricuchina cuenta, ñucanchira yachachingaj quillcashca aca, ñucanchiga puchucai punzhaunai causajguna anchi.</s>
     </seg>
     <seg type="verse" id="b.1CO.10.12">
      <s id="b.1CO.10.12.1">Shinasha, maicambas ali shayaunimi nisha iyashaga, ali iyarichu ama urmangaj.</s>
     </seg>
     <seg type="verse" id="b.1CO.10.13">
      <s id="b.1CO.10.13.1">Runaunara apiña tentaciongunalla cangunara apishcami.</s>
      <s id="b.1CO.10.13.2">Diosga paihua shimira pactachijmi, mana lugarda cunga shu mana ahuantaihuaj tentación canda apingaj, astaun tentacionhua pariju shu quishpinara cachamunga canguna ahuantangaj.</s>
     </seg>
     <seg type="verse" id="b.1CO.10.14">
      <s id="b.1CO.10.14.1">Shinajpi llaquishcauna, runa rashca diosta adoranamanda miticuichi.</s>
     </seg>
     <seg type="verse" id="b.1CO.10.15">
      <s id="b.1CO.10.15.1">Iyaiyujgunara cuenta cangunara rimauni.</s>
      <s id="b.1CO.10.15.2">Nuca rimashcara camaichi.</s>
     </seg>
     <seg type="verse" id="b.1CO.10.16">
      <s id="b.1CO.10.16.1">Ñucanchi bendiciana vasora bendiciasha, ¿manzhu upiusha Cristo yahuarda pariju iyariunchi?</s>
      <s id="b.1CO.10.16.2">Ñucanchi paquina tandaraga, ¿manzhu micusha Cristo aichara pariju iyariunchi?</s>
     </seg>
     <seg type="verse" id="b.1CO.10.17">
      <s id="b.1CO.10.17.1">Imasna tanda shujlla ajpi, ñucanchi ashca ashas, shu aichallami anchi, tucui ñucanchi shu tandallara micushcamanda.</s>
     </seg>
     <seg type="verse" id="b.1CO.10.18">
      <s id="b.1CO.10.18.1">Israel runaunara iyarichi paiguna causana tonoi.</s>
      <s id="b.1CO.10.18.2">Sacrificio rashcaunara micujgunaga, ¿manzhu altarmanda micunaun?</s>
     </seg>
     <seg type="verse" id="b.1CO.10.19">
      <s id="b.1CO.10.19.1">¿Imasna ajpira shina nini?</s>
      <s id="b.1CO.10.19.2">¿Runa rashca dios cierto diosmi ninichuiri?</s>
      <s id="b.1CO.10.19.3">¿Runa rashca diosgunama sacrificioi ricuchishca micunaga valijmi ninichuiri?</s>
     </seg>
     <seg type="verse" id="b.1CO.10.20">
      <s id="b.1CO.10.20.1">Mana shina ninichu.</s>
      <s id="b.1CO.10.20.2">Astaun caita nini: Gentilguna sacrificiora rashaga, supaigunama ricuchinaun, mana Diosma.</s>
      <s id="b.1CO.10.20.3">Canguna supaigunahua pariju rangaj mana munanichu.</s>
     </seg>
     <seg type="verse" id="b.1CO.10.21">
      <s id="b.1CO.10.21.1">Señorba vasora upiusha, supaihua vasoras mana ushanguichichu upinara.</s>
      <s id="b.1CO.10.21.2">Señorba mesai tiarisha, supaiguna mesais mana ushanguichichu tiarínara.</s>
     </seg>
     <seg type="verse" id="b.1CO.10.22">
      <s id="b.1CO.10.22.1">¿Señorda piñachishunzhuiri?</s>
      <s id="b.1CO.10.22.2">¿Paimanda yali ushajchu anchi?</s>
     </seg>
     <seg type="verse" id="b.1CO.10.23">
      <s id="b.1CO.10.23.1">Tucuira rangaj lugarmi ani, shinajllaira mana tucuichu sirvin rangaj.</s>
      <s id="b.1CO.10.23.2">Tucuira rangaj lugar ani, shinajllaira mana tucuichu ñucara shinzhiyachin.</s>
     </seg>
     <seg type="verse" id="b.1CO.10.24">
      <s id="b.1CO.10.24.1">Pihuas paihua quiquin ali tucunara ama mascachu, astaun shujpa ali tucunara mascachu.</s>
     </seg>
     <seg type="verse" id="b.1CO.10.25">
      <s id="b.1CO.10.25.1">Imaras aicha catuna huasii catushcara micuichilla, ama imaras tapusha ali rana iyaimanda.</s>
     </seg>
     <seg type="verse" id="b.1CO.10.26">
      <s id="b.1CO.10.26.1">Cai pacha Señorbajmi, shinallara cai pachai tiajpas paihuajllami.</s>
     </seg>
     <seg type="verse" id="b.1CO.10.27">
      <s id="b.1CO.10.27.1">Shu mana quirij runa cangunara cayajpi micungaj, canguna rinara munashaga, imara carashcaras micuichilla, mana imaras tapusha ali rana iyaimanda.</s>
     </seg>
     <seg type="verse" id="b.1CO.10.28">
      <s id="b.1CO.10.28.1">Randi, shuj cangunama nijpi: Caiga runa rashca diosma sacrificioi ricuchishcami aca, ama micunguichichu, chi runa raigumanda, paihua ali rana iyaimanda.</s>
     </seg>
     <seg type="verse" id="b.1CO.10.29">
      <s id="b.1CO.10.29.1">Paihua ali rana iyaimanda, nini, mana cambajmandachu.</s>
      <s id="b.1CO.10.29.2">¿Imaraigu shujpa ali rana iyaimanda ñuca taripashca ashairi?</s>
     </seg>
     <seg type="verse" id="b.1CO.10.30">
      <s id="b.1CO.10.30.1">Ñuca, Pagarachu, nisha micushaga, ¿ima rasha cami tucushai chi ñuca agrasishca micunamanda?</s>
     </seg>
     <seg type="verse" id="b.1CO.10.31">
      <s id="b.1CO.10.31.1">Shinajpi, micushas upishas imara rashas, tucuira raichi Diosta ahuayachingaj.</s>
     </seg>
     <seg type="verse" id="b.1CO.10.32">
      <s id="b.1CO.10.32.1">Ama imaras ranguichichu shujgunara urmachingaj, judio ajpis, griego ajpis, Diospa iglesia ajpis.</s>
     </seg>
     <seg type="verse" id="b.1CO.10.33">
      <s id="b.1CO.10.33.1">Ñucas shinallara imaras rasha, tucui runaunara cushiyachisha nini, mana ñuca quiquin ali tucunara iyarisha, randi</s>
     </seg>
    </div>
    <div type="chapter" id="b.1CO.11">
     <seg type="verse" id="b.1CO.11.1">
      <s id="b.1CO.11.1.1">Ñucara catirichi imasna ñucas Cristora catirini.</s>
     </seg>
     <seg type="verse" id="b.1CO.11.2">
      <s id="b.1CO.11.2.1">Cangunara nini: Alimi rashcanguichi, uquiuna, ñucara iyarishcamanda, shinallara yachachishca shimiunara ñuca rimashcasna huacachishcanguichi.</s>
     </seg>
     <seg type="verse" id="b.1CO.11.3">
      <s id="b.1CO.11.3.1">Shinajllaira canguna yachangaj munani imasna caran cari umaga Cristomi; shinallara caran huarmi uma paihua carimi.</s>
      <s id="b.1CO.11.3.2">Cristo umaga Diosmi.</s>
     </seg>
     <seg type="verse" id="b.1CO.11.4">
      <s id="b.1CO.11.4.1">Maican cari paihua umara quillpashcahua Diosta mañasha, Diosmanda rimashas, paihua umara pingachin.</s>
     </seg>
     <seg type="verse" id="b.1CO.11.5">
      <s id="b.1CO.11.5.1">Randi huarmiga, Diosta mañasha, Diosmanda rimashas, mana umara quillpasha, paihua umara pingachin.</s>
      <s id="b.1CO.11.5.2">Paihua uma llambu rutushcasna tucun.</s>
     </seg>
     <seg type="verse" id="b.1CO.11.6">
      <s id="b.1CO.11.6.1">Shu huarmi umara mana quillpasha nisha, aechara pitichu.</s>
      <s id="b.1CO.11.6.2">Pinganaita tucuna ajpi aechara pitingaj rutungaj, umara quillpachu.</s>
     </seg>
     <seg type="verse" id="b.1CO.11.7">
      <s id="b.1CO.11.7.1">Cariga umara ama quillpanachu.</s>
      <s id="b.1CO.11.7.2">Pai Diospa ricurinami, Diospa sumajta ricuchin.</s>
      <s id="b.1CO.11.7.3">Astaun huarmi cari sumajta ricuchin.</s>
     </seg>
     <seg type="verse" id="b.1CO.11.8">
      <s id="b.1CO.11.8.1">Cari mana huarmimandachu, astaun huarmi carimanda rashcami aca.</s>
     </seg>
     <seg type="verse" id="b.1CO.11.9">
      <s id="b.1CO.11.9.1">Shinallara cari mana huarmi raigumandachu rashca, randi huarmi cari raigumanda rashcami aca.</s>
     </seg>
     <seg type="verse" id="b.1CO.11.10">
      <s id="b.1CO.11.10.1">Chimanda huarmi casuna señalda charinami anga umai, angelguna ricuushcamanda.</s>
     </seg>
     <seg type="verse" id="b.1CO.11.11">
      <s id="b.1CO.11.11.1">Astaun Señorbi cari huarmira ministin imasna huarmis carira ministin.</s>
     </seg>
     <seg type="verse" id="b.1CO.11.12">
      <s id="b.1CO.11.12.1">Imasna huarmi carimanda rashca aca, shinallara cuna cari huarmimanda pagarin.</s>
      <s id="b.1CO.11.12.2">Randi tucui Diosmanda shamun.</s>
     </seg>
     <seg type="verse" id="b.1CO.11.13">
      <s id="b.1CO.11.13.1">Canguna ricujpi, ¿shu huarmi umara mana quillpasha Diosta mañajpi alichu?</s>
     </seg>
     <seg type="verse" id="b.1CO.11.14">
      <s id="b.1CO.11.14.1">¿Manzhu canguna quiquin iyaibi pinganaitami shu cari suni aechara charingaj?</s>
     </seg>
     <seg type="verse" id="b.1CO.11.15">
      <s id="b.1CO.11.15.1">Astaun huarmiga suni acchayuj asha, caiga paihuajta valin.</s>
      <s id="b.1CO.11.15.2">Acchaga paima cushcami quillpangaj.</s>
     </seg>
     <seg type="verse" id="b.1CO.11.16">
      <s id="b.1CO.11.16.1">Shinajllaira huaquinguna cai shimira mana munajpis, ñucanchiga huarmi mana quillpana yachaira mana charinchichu, shinallarami tucun Diospa iglesiaunai.</s>
     </seg>
     <seg type="verse" id="b.1CO.11.17">
      <s id="b.1CO.11.17.1">Ñuca ña rimangaraushcai cangunara mana alabanichu.</s>
      <s id="b.1CO.11.17.2">Canguna tandarishaga, alira mana raunguichichu astaun manalira.</s>
     </seg>
     <seg type="verse" id="b.1CO.11.18">
      <s id="b.1CO.11.18.1">Ñaupa pundaga, casna nisha cuentahuanauca: canguna iglesiai tandarisha saa chicanyanguichi, caran monton tucusha.</s>
      <s id="b.1CO.11.18.2">Caita ñaca ñaca quirinimi.</s>
     </seg>
     <seg type="verse" id="b.1CO.11.19">
      <s id="b.1CO.11.19.1">Ministirinmi huaquin tono iyarijguna tiangaj cangunahua, ali valijguna ricsi tucungaj cangunahua.</s>
     </seg>
     <seg type="verse" id="b.1CO.11.20">
      <s id="b.1CO.11.20.1">Shinajpi canguna tandarisha, Señorba cenara micungaj mana shamunguichichu.</s>
     </seg>
     <seg type="verse" id="b.1CO.11.21">
      <s id="b.1CO.11.21.1">Astaun, caran dueño paihua quiquin micunara uctalla micusha nin.</s>
      <s id="b.1CO.11.21.2">Shina rajpi, shu runa yarcaihua tian, shujga machan.</s>
     </seg>
     <seg type="verse" id="b.1CO.11.22">
      <s id="b.1CO.11.22.1">¿Manzhu huasiunara charinguichi chihui micungaj upingaj?</s>
      <s id="b.1CO.11.22.2">¿Casna rasha, Diospa iglesiara pishiyachinguichichu?</s>
      <s id="b.1CO.11.22.3">¿Mana charijgunaras pingachinguichichu?</s>
      <s id="b.1CO.11.22.4">¿Imara nishai ñuca?</s>
      <s id="b.1CO.11.22.5">¿Cangunara aiabashachu?</s>
      <s id="b.1CO.11.22.6">Mana pacha.</s>
      <s id="b.1CO.11.22.7">Caimanda mana alabanichu cangunara.</s>
     </seg>
     <seg type="verse" id="b.1CO.11.23">
      <s id="b.1CO.11.23.1">Ñuca cangunara yachachishcara quiquin Señormandami apicani, imasna Señor Jesús paita entregana tutai tandara apica;</s>
     </seg>
     <seg type="verse" id="b.1CO.11.24">
      <s id="b.1CO.11.24.1">Diosta agrasishca huasha, tandara paquica.</s>
      <s id="b.1CO.11.24.2">Apichi, micuichi, nica; caiga ñuca aichami cangunajta paquishca.</s>
      <s id="b.1CO.11.24.3">Caita ranguichi ñucara iyaringaj.</s>
     </seg>
     <seg type="verse" id="b.1CO.11.25">
      <s id="b.1CO.11.25.1">Shinallara micui pasashca huasha vasora apica, casna nisha: Cai vasoga mushuj pactachina shimimi, ñuca yahuarbi cushcami.</s>
      <s id="b.1CO.11.25.2">Caran cuti upishaga, ñucara iyarisha ranguichi.</s>
     </seg>
     <seg type="verse" id="b.1CO.11.26">
      <s id="b.1CO.11.26.1">Shinajpi tucui cuti cai tandara micusha, vinora upishas, Señor huañushcara ricuchinguichi, pai shamunagama.</s>
     </seg>
     <seg type="verse" id="b.1CO.11.27">
      <s id="b.1CO.11.27.1">Maicambas cai tandara mana iyarishcahua micusha, Señorba vasora mana iyarishcahua upishas, Señorba aicharas yahuardas pishiyachishcamanda causayai tucungami.</s>
     </seg>
     <seg type="verse" id="b.1CO.11.28">
      <s id="b.1CO.11.28.1">Chimanda caran dueño paulara camachu, shina rashas tandara micuchu vasora upichu.</s>
     </seg>
     <seg type="verse" id="b.1CO.11.29">
      <s id="b.1CO.11.29.1">Maicans yangamanda micusha upisha, Señorba aichara mana iyarisha, taripanara micun, upin paihuajta.</s>
     </seg>
     <seg type="verse" id="b.1CO.11.30">
      <s id="b.1CO.11.30.1">Chimanda ashca sambauna, ashca ungushcauna tianaun cangunahua, ashcauna huañuibi puñunaun.</s>
     </seg>
     <seg type="verse" id="b.1CO.11.31">
      <s id="b.1CO.11.31.1">Ñucanchiga ñucanchillara camasha, mana taripai tucunchimachu.</s>
     </seg>
     <seg type="verse" id="b.1CO.11.32">
      <s id="b.1CO.11.32.1">Astaun taripai tucujpiga, Señorga ñucanchira livachin, ñucanchi ama munduhua pariju causayai tucungaj.</s>
     </seg>
     <seg type="verse" id="b.1CO.11.33">
      <s id="b.1CO.11.33.1">Shina ajpi, ñuca uquiuna, canguna micungaj tandarishaga, parijumanda chapaichi.</s>
     </seg>
     <seg type="verse" id="b.1CO.11.34">
      <s id="b.1CO.11.34.1">Maicambas yarcachishca ashaga, paihua quiquin huasii micuchu, canguna tandarishcai ama taripai tucungaj.</s>
      <s id="b.1CO.11.34.2">Ñuca shamushaga shujgunaras alichishami.</s>
     </seg>
    </div>
    <div type="chapter" id="b.1CO.12">
     <seg type="verse" id="b.1CO.12.1">
      <s id="b.1CO.12.1.1">Mana munanichu uquiuna, canguna yachai illaj tucunara Espíritu cuyashcaunamanda.</s>
     </seg>
     <seg type="verse" id="b.1CO.12.2">
      <s id="b.1CO.12.2.1">Canguna yachanguichi imasna mana quirishca horaspi runa rashca upa diosgunara caticanguichi maimas pushai tucusha.</s>
     </seg>
     <seg type="verse" id="b.1CO.12.3">
      <s id="b.1CO.12.3.1">Chimanda intindipaichi mana pihuas Diospa Espirituhua: Jesús maldiciashca achu, nisha rimanzhu.</s>
      <s id="b.1CO.12.3.2">Shinallara mana pihuas rimanara ushanzhu, Jesús Señormi nisha, Santo Espíritu mana yanapajpi.</s>
     </seg>
     <seg type="verse" id="b.1CO.12.4">
      <s id="b.1CO.12.4.1">Ima tono cuyashcas tianmi, randi Espirituga chi tonollarami.</s>
     </seg>
     <seg type="verse" id="b.1CO.12.5">
      <s id="b.1CO.12.5.1">Ima tono sirvinas tianmi, randi Señorga chi tonollarami.</s>
     </seg>
     <seg type="verse" id="b.1CO.12.6">
      <s id="b.1CO.12.6.1">Ima tono tarabanas tianmi, randi tucuira raj Dios chi tonollarami.</s>
     </seg>
     <seg type="verse" id="b.1CO.12.7">
      <s id="b.1CO.12.7.1">Caran dueñoma Espíritu ricurimunmi yanapangaj.</s>
     </seg>
     <seg type="verse" id="b.1CO.12.8">
      <s id="b.1CO.12.8.1">Shujma, Espíritu ali iyarina shimira cun; shujmaga ali yachana shimira chi quiquin Espíritu cun.</s>
     </seg>
     <seg type="verse" id="b.1CO.12.9">
      <s id="b.1CO.12.9.1">Shujma quirinara chi Espiritumanda cushcami; shujma ungüigunara alichinara chi Espiritumanda cushcami.</s>
     </seg>
     <seg type="verse" id="b.1CO.12.10">
      <s id="b.1CO.12.10.1">Shujmaga munanaita ranara rangaj cushcami; shujma Diosmanda shimira rimangaj; shujma espirituunara ricsinara, shujma shu tono shimiunara rimanara; shujma shu tono shimiunara chimbachinara cushcami.</s>
     </seg>
     <seg type="verse" id="b.1CO.12.11">
      <s id="b.1CO.12.11.1">Cai tucui ranauna shu Espiritumandallami, caran dueñoma cun pai munashcasna.</s>
     </seg>
     <seg type="verse" id="b.1CO.12.12">
      <s id="b.1CO.12.12.1">Imasna runa aicha shujllami, shinajllaira ashca partiunara charin, chi tucui partiuna ashcauna ajllaira shu aichallami tucun; shinallarami Cristo.</s>
     </seg>
     <seg type="verse" id="b.1CO.12.13">
      <s id="b.1CO.12.13.1">Shu Espiritullai tucui bautisashca anchi shu aichallai, judioguna ashas, griegouna ashas, sirvijguna ashas, liuríuna ashas.</s>
      <s id="b.1CO.12.13.2">Tucui ñucanchi chi Espirítumandalla upichishca acanchi.</s>
     </seg>
     <seg type="verse" id="b.1CO.12.14">
      <s id="b.1CO.12.14.1">Aichaga mana shu partiüachu, astaun ashca partiunara charin.</s>
     </seg>
     <seg type="verse" id="b.1CO.12.15">
      <s id="b.1CO.12.15.1">Chaqui nijpi: Ñuca mana maqui asha, mana aichamandachu ani, ¿shina nijpi mana aichamandachu tucun?</s>
     </seg>
     <seg type="verse" id="b.1CO.12.16">
      <s id="b.1CO.12.16.1">Rinri nijpi: Mana ñahui asha, mana aichamandachu ani, ¿shina nijpi, mana aichamandachu tucun?</s>
     </seg>
     <seg type="verse" id="b.1CO.12.17">
      <s id="b.1CO.12.17.1">Entero aicha ñahuilla ajpi, ¿maibirairi rinri?</s>
      <s id="b.1CO.12.17.2">Entero aicha rinrilla ajpiga, ¿maibirairi muctina?</s>
     </seg>
     <seg type="verse" id="b.1CO.12.18">
      <s id="b.1CO.12.18.1">Cunaga Dios caran partira aichai churashcami, pai munashcasna.</s>
     </seg>
     <seg type="verse" id="b.1CO.12.19">
      <s id="b.1CO.12.19.1">Tucui parti shu aichalla ajpi, ¿maibira angairi entero aichaga?</s>
     </seg>
     <seg type="verse" id="b.1CO.12.20">
      <s id="b.1CO.12.20.1">Cuna randi, ashca partiuna tiashallara, shu aichallami tian.</s>
     </seg>
     <seg type="verse" id="b.1CO.12.21">
      <s id="b.1CO.12.21.1">Ñahui maquira rimanara mana ushanzhu, canda mana ministinichu, nisha.</s>
      <s id="b.1CO.12.21.2">Shinallara umas chaquira rimanara mana ushanzhu, canda mana ministinichu, nisha.</s>
     </seg>
     <seg type="verse" id="b.1CO.12.22">
      <s id="b.1CO.12.22.1">Astaun aichamanda pishilla yachij partiuna maspas ministirinaun.</s>
     </seg>
     <seg type="verse" id="b.1CO.12.23">
      <s id="b.1CO.12.23.1">Aicha partiuna pishi valijguna yachijpi, mas sumajlla churachinchi, mana ali ricurij partiunara mas alira cuiranchi.</s>
     </seg>
     <seg type="verse" id="b.1CO.12.24">
      <s id="b.1CO.12.24.1">Ali ricurij partiunaga mana ministinaun yanapanara.</s>
      <s id="b.1CO.12.24.2">Astaun Dios tucui aicha partiunara ali churashcami, mana ali ricurij partiunara mas valichisha,</s>
     </seg>
     <seg type="verse" id="b.1CO.12.25">
      <s id="b.1CO.12.25.1">tucui aicha partiuna pariju valishca anauchu, tucui partiuna parijumanda cuirangaj.</s>
     </seg>
     <seg type="verse" id="b.1CO.12.26">
      <s id="b.1CO.12.26.1">Shina ajpi shu parti tormendarijpi, tucui partiuna tormendarinaun.</s>
      <s id="b.1CO.12.26.2">Shu parti ahuayachishca ajpi, tucui partiuna pariju cushiyanaun.</s>
     </seg>
     <seg type="verse" id="b.1CO.12.27">
      <s id="b.1CO.12.27.1">Canguna Cristo aichami anguichi, caran dueño paihua aichamanda shu partillami.</s>
     </seg>
     <seg type="verse" id="b.1CO.12.28">
      <s id="b.1CO.12.28.1">Dios paihua iglesiai caran tono cuyashcaunara churashcami; ñaupa punda pai cachashca runauna, chi huasha Diosmanda rimajguna, chi huasha yachachijguna, chi huasha munanaita rajguna, chi huasha ungüigunara alichijguna, shujgunara yanapajguna, mandajguna, shu tono shimiunara rimajguna.</s>
     </seg>
     <seg type="verse" id="b.1CO.12.29">
      <s id="b.1CO.12.29.1">¿Tucuichu cachashcauna anaun?</s>
      <s id="b.1CO.12.29.2">¿Tucuichu Diosmanda rimajguna?</s>
      <s id="b.1CO.12.29.3">¿Tucuichu yachachijguna?</s>
      <s id="b.1CO.12.29.4">¿Tucuichu munanaita rajguna?</s>
     </seg>
     <seg type="verse" id="b.1CO.12.30">
      <s id="b.1CO.12.30.1">¿Tucuichu ungushcaunara alichinara ushanaun?</s>
      <s id="b.1CO.12.30.2">¿Tucuichu shu tono shimiunara rimanaun?</s>
      <s id="b.1CO.12.30.3">¿Tucuichu shu tono shimiunara chimbachinaun?</s>
     </seg>
     <seg type="verse" id="b.1CO.12.31">
      <s id="b.1CO.12.31.1">Mas valij cuyashcaunara mascaichi.</s>
      <s id="b.1CO.12.31.2">Shinajllaira shu yali valij ñambiraga cangunara ricuchini.</s>
     </seg>
    </div>
    <div type="chapter" id="b.1CO.13">
     <seg type="verse" id="b.1CO.13.1">
      <s id="b.1CO.13.1.1">Ñuca runa shimiras, angelba shimiras mana llaquisha rimashaga, uyarij campana cuenta, tilin tilin nij yanga iru pulato cuenta ani.</s>
     </seg>
     <seg type="verse" id="b.1CO.13.2">
      <s id="b.1CO.13.2.1">Diosmanda shimira rimanara ushashas, tucui pacashcaras, tucui yachanaras intindiushas, urcura anzhuchina tupu quirinara charishas, astaun mana llaquishaga, mana imajpas vahnichu.</s>
     </seg>
     <seg type="verse" id="b.1CO.13.3">
      <s id="b.1CO.13.3.1">Ñuca tucui charishcaunara cuyashas mana charijgunara carangaj, ñuca quiquin aichara rupangaj cuyashas, astaun mana llaquishaga, mana ansas sirvihuanzhu.</s>
     </seg>
     <seg type="verse" id="b.1CO.13.4">
      <s id="b.1CO.13.4.1">Llaquinaga unaira chapanmi, ali shunguyujmi.</s>
      <s id="b.1CO.13.4.2">Llaquinaga mana chijninzhu; llaquinaga mana pimandas yali tucusha ninzhu; yapa valinimi nisha, mana ninzhu.</s>
     </seg>
     <seg type="verse" id="b.1CO.13.5">
      <s id="b.1CO.13.5.1">Ima mana ricuihuajtas mana ranzhu, paihua quiquimbajtas mana mascanzhu, mana dsaslla piñarinzhu, ima manali rashcaras mana iyarinzhu.</s>
     </seg>
     <seg type="verse" id="b.1CO.13.6">
      <s id="b.1CO.13.6.1">Llaquina manalira uyashaga mana cushiyanzhu, randi cierto shimira uyasha cushiyanmi.</s>
     </seg>
     <seg type="verse" id="b.1CO.13.7">
      <s id="b.1CO.13.7.1">Llaquina tucuira ahuantanmi, tucuira quirinmi, tucuira chapanmi, tucuira ahuantasha chasquinmi.</s>
     </seg>
     <seg type="verse" id="b.1CO.13.8">
      <s id="b.1CO.13.8.1">Llaquinaga mana imahoraspas tucurinzhu, astaun Diosmanda rimashcaunaga illanaungami, shu tono shimiunaga tucurinaungallami, shinallara yachanaga pasangami.</s>
     </seg>
     <seg type="verse" id="b.1CO.13.9">
      <s id="b.1CO.13.9.1">Ñucanchi yachana mana pactajtachu, Diosmanda rimanas mana pactajtachu.</s>
     </seg>
     <seg type="verse" id="b.1CO.13.10">
      <s id="b.1CO.13.10.1">Shina ajllaira ali pactajta shamujpiga, ima mana pactajtas pasangami.</s>
     </seg>
     <seg type="verse" id="b.1CO.13.11">
      <s id="b.1CO.13.11.1">Ñuca huahua ashcai, huahua cuenta rimacani, huahua cuenta iyaricani, huahua cuenta intindicani.</s>
      <s id="b.1CO.13.11.2">Astaun shunguyuj tucushaga huahua tono ranara saquicani.</s>
     </seg>
     <seg type="verse" id="b.1CO.13.12">
      <s id="b.1CO.13.12.1">Cuna espejoi ricusha cuenta, mana chiujlla ricunchichu, randi huasha horas ñahuipura ricushun.</s>
      <s id="b.1CO.13.12.2">Cuna ansallara yachani, huashaga tucuira ricsishami, imasna ñuca ali ricsishca acani.</s>
     </seg>
     <seg type="verse" id="b.1CO.13.13">
      <s id="b.1CO.13.13.1">Shinajpi quirinas, chapanas, llaquinas saquirinaunmi, cai quinsa.</s>
      <s id="b.1CO.13.13.2">Randi, caigunamanda yali valijga llaquinami.</s>
     </seg>
    </div>
    <div type="chapter" id="b.1CO.14">
     <seg type="verse" id="b.1CO.14.1">
      <s id="b.1CO.14.1.1">Llaquina nambira catichi.</s>
      <s id="b.1CO.14.1.2">Espiritui cuyashcaunara mascaichi, maspas Diosmanda shimira rimangaj.</s>
     </seg>
     <seg type="verse" id="b.1CO.14.2">
      <s id="b.1CO.14.2.1">Shu tono shimiunara rimajga Diosmalla riman, mana runaunama.</s>
      <s id="b.1CO.14.2.2">Mana pihuas intindinzhu pai rimashcara, Espiritumanda pacashca shimira rimajpi.</s>
     </seg>
     <seg type="verse" id="b.1CO.14.3">
      <s id="b.1CO.14.3.1">Astaun Diosmanda rimajga runaunama riman, paigunara iñachingaj, cariyachingaj, cushiyachingajpas.</s>
     </seg>
     <seg type="verse" id="b.1CO.14.4">
      <s id="b.1CO.14.4.1">Shu tono shimira rimajga pai quiquinllara shinzhiyachin, randi Diosmanda rimaj iglesiara iñachin.</s>
     </seg>
     <seg type="verse" id="b.1CO.14.5">
      <s id="b.1CO.14.5.1">Shinajllaira, ñuca munani tucui canguna shu tono shimiunara rimanauchu, chita munashallara mas munani canguna Diosmanda rimangaj.</s>
      <s id="b.1CO.14.5.2">Shu tono shimira rimajmanda, pai shimira mana chimbachijpiga iglesiara intindichingaj, yali valinmi Diosmanda rimaj.</s>
     </seg>
     <seg type="verse" id="b.1CO.14.6">
      <s id="b.1CO.14.6.1">Uquiuna, ñuca cangunajma shamujpiga, shu tono shimiunara rimajpi, ¿imajta valingai cangunara yanapangaj, ñuca mana</s>
     </seg>
     <seg type="verse" id="b.1CO.14.7">
      <s id="b.1CO.14.7.1">Mana causaj tucanauna uyaríjpi, llautasna, guitarrasna, mana intindinalla uyaríjpi, ¿imasna rashara llautahua guitarrahua tucashcara yachana angai?</s>
     </seg>
     <seg type="verse" id="b.1CO.14.8">
      <s id="b.1CO.14.8.1">Cormetara mana ali tucajpi, ¿pita yachangai guerrara ranara puruntungaj?</s>
     </seg>
     <seg type="verse" id="b.1CO.14.9">
      <s id="b.1CO.14.9.1">Shinallara canguna mana intindihuajta rimajpi, ¿pita intindingai canguna rimashcara?</s>
      <s id="b.1CO.14.9.2">Huairaí yanga rimashca cuenta tucunga.</s>
     </seg>
     <seg type="verse" id="b.1CO.14.10">
      <s id="b.1CO.14.10.1">Cai mundui ashca ima tono shimiunas tianmi.</s>
      <s id="b.1CO.14.10.2">Tucui shimi alimi uyarin.</s>
     </seg>
     <seg type="verse" id="b.1CO.14.11">
      <s id="b.1CO.14.11.1">Shina ajllaira ñuca mana chi shimira intindisha, chi shimira rimajhua ñuca shu carumanda shamuj cuenta tucusha, shinallara paihuas shu carumanda runa cuenta angami ñucahua.</s>
     </seg>
     <seg type="verse" id="b.1CO.14.12">
      <s id="b.1CO.14.12.1">Cangunahua shinallarami.</s>
      <s id="b.1CO.14.12.2">Espiritumanda cuyashcaunara munaichi; iglesiara shinzhiyachina tono cuyashcaunara ashcara mascaichi.</s>
     </seg>
     <seg type="verse" id="b.1CO.14.13">
      <s id="b.1CO.14.13.1">Chi raigumanda maicambas shu tono shimira rimasha, chimbachina ushaira Diosmanda mañachu.</s>
     </seg>
     <seg type="verse" id="b.1CO.14.14">
      <s id="b.1CO.14.14.1">Ñuca shu mana ricsishca shimii Diosta mañajpi, ñuca espíritu manan, shina ajllaira ñuca iyaibi mana imaras intindinichu.</s>
     </seg>
     <seg type="verse" id="b.1CO.14.15">
      <s id="b.1CO.14.15.1">¿Imara rashai?</s>
      <s id="b.1CO.14.15.2">Espirituhua rimasha, shinallara iyaihuas; espirituhua cantasha, shinallara iyaihuas.</s>
     </seg>
     <seg type="verse" id="b.1CO.14.16">
      <s id="b.1CO.14.16.1">Can espirítullai Diosta bendiciajpi, shu mana intindij runa can rimashcara uyashas mana intindishas, ¿ima rashara chi Amen nishcara ningairi can agrasishcai, can rimashcara mana intindisha?</s>
     </seg>
     <seg type="verse" id="b.1CO.14.17">
      <s id="b.1CO.14.17.1">Canga ali pacha agrasiungui, shina ajllaira chi runa mana intindisha, mana shinzhiyachi tucun.</s>
     </seg>
     <seg type="verse" id="b.1CO.14.18">
      <s id="b.1CO.14.18.1">Diosta agrasini imasna ñuca tucui cangunamanda yali shu tono shimiunahua rimauni.</s>
     </seg>
     <seg type="verse" id="b.1CO.14.19">
      <s id="b.1CO.14.19.1">Iglesiaiga mas munani pichca shimiunara rimangaj intindinahua, shujgunara yachachingaj; randi shu chunga huaranga shimira mana ricsishca shimii rimashca mana ansas valinzhu.</s>
     </seg>
     <seg type="verse" id="b.1CO.14.20">
      <s id="b.1CO.14.20.1">Uquiuna, ama huahuauna cuenta iyanguichichu, astaunga uchara ranaunai huahuauna cuenta aichi; randi iyarinaiga rucuuna cuenta tucuichi.</s>
     </seg>
     <seg type="verse" id="b.1CO.14.21">
      <s id="b.1CO.14.21.1">Ley mandashca shimii quillcashca tian: shu tono shimiunahuas, shu tono rimaj shimi caramandas cai runaunama urimashami, shina ajpis mana uyahuanaungachu, Señor nin.</s>
     </seg>
     <seg type="verse" id="b.1CO.14.22">
      <s id="b.1CO.14.22.1">Shinajpi, shu tono shimiuna shu ricuchina cuenta tucun mana quirijgunama, astaun Diosmanda cushca shimiuna quirijgunama shu ricuchina cuenta tucunaun.</s>
     </seg>
     <seg type="verse" id="b.1CO.14.23">
      <s id="b.1CO.14.23.1">Entero iglesiaga shujpi tandarijpi, tucui runauna mana ricsishca shimiunahua rimanaupi, mana intindij runauna, mana quirij runaunas icusha, ¿manzhu iyai illaj locounami, nisha rimanaungai?</s>
     </seg>
     <seg type="verse" id="b.1CO.14.24">
      <s id="b.1CO.14.24.1">Randi tucui quirijguna Diosmanda rimanaupi, shu mana quirij, shu mana intindij runa icusha, uyasha, tucui runauna rimashcamanda paihua uchara riparanga, taripai tucunga.</s>
     </seg>
     <seg type="verse" id="b.1CO.14.25">
      <s id="b.1CO.14.25.1">Paihua shungüi pacashcaga ricuringami.</s>
      <s id="b.1CO.14.25.2">Shina tucujpi tuama urmasha, Diosta adorangami, cierto Dios caibi tiaunmi cangunahua, nisha.</s>
     </seg>
     <seg type="verse" id="b.1CO.14.26">
      <s id="b.1CO.14.26.1">Shinajpi, ¿imarai, uquiuna?</s>
      <s id="b.1CO.14.26.2">Canguna tandarijpi, caran dueño shu cantanara, shu yachachina shimira, shu Diosmanda shimira, shu mana ricsishca shimira, shu shimira chimbachishcara charin.</s>
      <s id="b.1CO.14.26.3">Tucuira raichi shujgunara shinzhiyachingaj.</s>
     </seg>
     <seg type="verse" id="b.1CO.14.27">
      <s id="b.1CO.14.27.1">Mana ricsishca shimiunara rimanaupi, ishquilla quinsalla rimanauchu, shuj shujlla rimasha; shujga chimbachichu rimashca shimiunara.</s>
     </seg>
     <seg type="verse" id="b.1CO.14.28">
      <s id="b.1CO.14.28.1">Shu chimbachij runa illajpiga, chunlla saquirichu iglesiai.</s>
      <s id="b.1CO.14.28.2">Shungu ucullai paularas Diostas rimachu.</s>
     </seg>
     <seg type="verse" id="b.1CO.14.29">
      <s id="b.1CO.14.29.1">Shinallara Diosmanda rimajguna, ishquilla quinsalla rimanauchu, shujguna paiguna rimashcara camanauchu.</s>
     </seg>
     <seg type="verse" id="b.1CO.14.30">
      <s id="b.1CO.14.30.1">Camba rayai tiau runama shu shimira cushcara charijpi, ñaupa rimaj randi saquichu.</s>
     </seg>
     <seg type="verse" id="b.1CO.14.31">
      <s id="b.1CO.14.31.1">Tucuiga Diosmanda rimanara ushanguichimi, shuj shujlla rimasha, tucui yachanauchu, tucui cariyashca anauchu.</s>
     </seg>
     <seg type="verse" id="b.1CO.14.32">
      <s id="b.1CO.14.32.1">Diosmanda rimajguna espirituuna Diosmanda rimajgunara uyanaun.</s>
     </seg>
     <seg type="verse" id="b.1CO.14.33">
      <s id="b.1CO.14.33.1">Dios mana mulujta rajchu, randi sumajta raj Diosmi.</s>
     </seg>
     <seg type="verse" id="b.1CO.14.34">
      <s id="b.1CO.14.34.1">Imasna tucui iglesiaunai, canguna huarmiuna chunlla tianauchu tandarishcaunai.</s>
      <s id="b.1CO.14.34.2">Paigunara lugarda mana cushcachu rimangaj, astaun mandashcara uyanauchu, ley mandashca shimi mandashcasna.</s>
     </seg>
     <seg type="verse" id="b.1CO.14.35">
      <s id="b.1CO.14.35.1">Huarmiuna imaras yachasha nisha, cariunara tapunauchu huasii.</s>
      <s id="b.1CO.14.35.2">Shu huarmi tandarishcai rimajpi pinganaitami.</s>
     </seg>
     <seg type="verse" id="b.1CO.14.36">
      <s id="b.1CO.14.36.1">¿Imarairi?</s>
      <s id="b.1CO.14.36.2">¿Cangunamandachu llucshica Diospa shimi?</s>
      <s id="b.1CO.14.36.3">¿Cangunamallachu pactamuca?</s>
     </seg>
     <seg type="verse" id="b.1CO.14.37">
      <s id="b.1CO.14.37.1">Maicambas, Diosmanda rimajmi ani, Espirituyujmi ani nisha, paiga ñuca quillcashcara Señor mandashcauna ajta ricsichu.</s>
     </seg>
     <seg type="verse" id="b.1CO.14.38">
      <s id="b.1CO.14.38.1">Maicans caita mana ricsijpi, paihuas ama ricsi tucuchu.</s>
     </seg>
     <seg type="verse" id="b.1CO.14.39">
      <s id="b.1CO.14.39.1">Shinajpi, uquiuna, Diosmanda rimangaj mascaichi; shinallara runauna shu tono shimiunara rimangaj ama arcaichichu.</s>
     </seg>
     <seg type="verse" id="b.1CO.14.40">
      <s id="b.1CO.14.40.1">Tucui ranaunara ali ricuihuajlla raichi, caran shuj paihua tornoi.</s>
     </seg>
    </div>
    <div type="chapter" id="b.1CO.15">
     <seg type="verse" id="b.1CO.15.1">
      <s id="b.1CO.15.1.1">Uquiuna, cangunara cuentasha nini ñuca cangunara camachishca evangelio ali shimira.</s>
      <s id="b.1CO.15.1.2">Cai shimira uyacanguichi, shinallara catiunguichi.</s>
     </seg>
     <seg type="verse" id="b.1CO.15.2">
      <s id="b.1CO.15.2.1">Cai shimi cangunara quishpichinmi, canguna ñuca camachishca shimira ali huacachijpi, mana yanga quirishca ajpi.</s>
     </seg>
     <seg type="verse" id="b.1CO.15.3">
      <s id="b.1CO.15.3.1">Ñaupa punda ñuca quiquin uyashcara cangunara yachachicani: Imasna Cristo ñucanchi uchamanda huañuca, Quillcai quillcashcasna.</s>
     </seg>
     <seg type="verse" id="b.1CO.15.4">
      <s id="b.1CO.15.4.1">Pambashca aca, quinsa punzhai causarímuca, Quillcai quillcashcasna.</s>
     </seg>
     <seg type="verse" id="b.1CO.15.5">
      <s id="b.1CO.15.5.1">Cefasma ricurimuca, huasha chunga ishqui yachachishca runaunamas.</s>
     </seg>
     <seg type="verse" id="b.1CO.15.6">
      <s id="b.1CO.15.6.1">Chimanda huasha, pichca patsac yali runaunama ricurimuca.</s>
      <s id="b.1CO.15.6.2">Chigunamanda ashcauna cunagama causanaunmi, huaquingunalla ña huañusha puñunaun.</s>
     </seg>
     <seg type="verse" id="b.1CO.15.7">
      <s id="b.1CO.15.7.1">Chimanda huasha, Jacoboma ricurimuca, huashaga tucui cachashca runaunama.</s>
     </seg>
     <seg type="verse" id="b.1CO.15.8">
      <s id="b.1CO.15.8.1">Tucuimanda puchucaibi, ñucamas ricurimuca, shu cungaimanda llucshij huahuama cuenta.</s>
     </seg>
     <seg type="verse" id="b.1CO.15.9">
      <s id="b.1CO.15.9.1">Ñucaga cachashca runaunamanda pishi mani, mana valinichu cachashca runa ni tucungaj, ñuca Diospa iglesiara tormendachij ashcamanda.</s>
     </seg>
     <seg type="verse" id="b.1CO.15.10">
      <s id="b.1CO.15.10.1">Shinajllaira Diospa gracia nishcamanda ñuca casna tucushcani.</s>
      <s id="b.1CO.15.10.2">Paihua gracia ñucama mana yangachu ricuchishca aca.</s>
      <s id="b.1CO.15.10.3">Astaun ñuca tucui chishu cachashca runaunamanda yali shinzhira tarabacani.</s>
      <s id="b.1CO.15.10.4">Shinajllaira mana ñucachu acani astaun ñucajpi tiaj Diospa gracia nishca.</s>
     </seg>
     <seg type="verse" id="b.1CO.15.11">
      <s id="b.1CO.15.11.1">Shina ajpi, ñuca ashas, paiguna ashas, shinami camachicanchi, shinallara quiricanguichi.</s>
     </seg>
     <seg type="verse" id="b.1CO.15.12">
      <s id="b.1CO.15.12.1">Shina ajpi Cristo huañushcaunamanda causarishcami nisha camachijpi, ¿imasna ajpira cangunamanda huaquinguna ninaun, huañuimanda ima causarinas illanmi?</s>
     </seg>
     <seg type="verse" id="b.1CO.15.13">
      <s id="b.1CO.15.13.1">Huañuimanda causarina illajpiga, Cristos mana causarinmachu aca.</s>
     </seg>
     <seg type="verse" id="b.1CO.15.14">
      <s id="b.1CO.15.14.1">Cristo mana causarishca ajpiga, yangami anmaca ñucanchi camachishca shimi, yangamanda quirishcanguichí.</s>
     </seg>
     <seg type="verse" id="b.1CO.15.15">
      <s id="b.1CO.15.15.1">Ñucanchi Diosmanda yanga llullasha rimajguna anchi.</s>
      <s id="b.1CO.15.15.2">Ñucanchi Dios Cristora causachica nicanchi, astaun mana shinachu aca, huañushcauna cierto pacha mana causarijpi.</s>
     </seg>
     <seg type="verse" id="b.1CO.15.16">
      <s id="b.1CO.15.16.1">Huañushcauna mana causarijpi, Cristos mana causarishcachu.</s>
     </seg>
     <seg type="verse" id="b.1CO.15.17">
      <s id="b.1CO.15.17.1">Cristo mana causarishca ajpi, yangamanda quirishcanguichi, chara canguna uchallai causaunguichi.</s>
     </seg>
     <seg type="verse" id="b.1CO.15.18">
      <s id="b.1CO.15.18.1">Shinallara Cristoi huañusha puñujgunas chingarinaushcami.</s>
     </seg>
     <seg type="verse" id="b.1CO.15.19">
      <s id="b.1CO.15.19.1">Cai causaillai ñucanchi Cristoi quirisha chapaushaga, tucuigunamanda yali llaquinaitauna manchi.</s>
     </seg>
     <seg type="verse" id="b.1CO.15.20">
      <s id="b.1CO.15.20.1">Randi, cierto pacha Cristo huañuimanda causarishcami, puñushcaunamanda ñaupa punda causarij tucushca.</s>
     </seg>
     <seg type="verse" id="b.1CO.15.21">
      <s id="b.1CO.15.21.1">Imasna shu runamanda huañui shamuca, shinallara shu runamanda huañuimanda causarinas shamucami.</s>
     </seg>
     <seg type="verse" id="b.1CO.15.22">
      <s id="b.1CO.15.22.1">Imasna Adanmanda tucui huañunaun, shinallara Cristomanda tucui causarinaungami.</s>
     </seg>
     <seg type="verse" id="b.1CO.15.23">
      <s id="b.1CO.15.23.1">Caran dueñoga paihua horaspi causaringa, Cristo ñaupa punda causarij, chimanda huasha Cristoi ajguna pai shamushcai.</s>
     </seg>
     <seg type="verse" id="b.1CO.15.24">
      <s id="b.1CO.15.24.1">Chimanda huasha, tucurina horas pactamunga.</s>
      <s id="b.1CO.15.24.2">Cristo pai mandana pachara entregangami Yaya Diosma, tucui mandanaras, tucui gobiernoras, tucui ushanaras tulashca huasha.</s>
     </seg>
     <seg type="verse" id="b.1CO.15.25">
      <s id="b.1CO.15.25.1">Mmistirinmi Churi mandangaj tucui paita chijnijgunara paihua chaqui ucui churangagama.</s>
     </seg>
     <seg type="verse" id="b.1CO.15.26">
      <s id="b.1CO.15.26.1">Puchucai chijnij tulai tucungaj huañuimi anga.</s>
     </seg>
     <seg type="verse" id="b.1CO.15.27">
      <s id="b.1CO.15.27.1">Dios tucuira paihua chaqui ucui mandasha churaca.</s>
      <s id="b.1CO.15.27.2">Randi shina nijpis, tucuimi pai mandashcallai churashcami nisha, intindinchi imasna mandaj dueño paihua chaqui ucui mana churashcachu aca.</s>
     </seg>
     <seg type="verse" id="b.1CO.15.28">
      <s id="b.1CO.15.28.1">Shinajpi, tucuira Churi mandashcallai churashca huasha, quiquin Churiga shinallarami tucuira mandaj Diosmanda mandashcami anga.</s>
      <s id="b.1CO.15.28.2">Casna tucujpi, Dios tucuira mandaj sapalla Dios tucungami.</s>
     </seg>
     <seg type="verse" id="b.1CO.15.29">
      <s id="b.1CO.15.29.1">Causarina illajpi, ¿ima rasha huañushcauna randimanda bautisarinaun huaquinguna, huañushcauna mana cierto causarijpi?</s>
      <s id="b.1CO.15.29.2">¿Ima rashara huañushcaunamanda bautisarinaunri?</s>
     </seg>
     <seg type="verse" id="b.1CO.15.30">
      <s id="b.1CO.15.30.1">¿Imara rasha caran horas ñaca huañunallai causaunchi?</s>
     </seg>
     <seg type="verse" id="b.1CO.15.31">
      <s id="b.1CO.15.31.1">Ciertomi nini, uquiuna, imasna cangunamanda ahuayauni ñucanchi Señor Jesucristoi, caran punzha huañuchingaraushca cuenta causauni.</s>
     </seg>
     <seg type="verse" id="b.1CO.15.32">
      <s id="b.1CO.15.32.1">Ñucaga runaunasna rimasha, Efeso llactai milli animalgunahua macanaushca ajpi, ¿imajta valinmairi ñucara?</s>
      <s id="b.1CO.15.32.2">Huañushcauna mana causarinaujpiga micushunchi, upishunchi, cayandi punzha huañushunmi.</s>
     </seg>
     <seg type="verse" id="b.1CO.15.33">
      <s id="b.1CO.15.33.1">Ama pandaichichu.</s>
      <s id="b.1CO.15.33.2">Manali runaunahua compañausha, ali causanara huajlichin.</s>
     </seg>
     <seg type="verse" id="b.1CO.15.34">
      <s id="b.1CO.15.34.1">Ripararos purisha ama uchara raichichu.</s>
      <s id="b.1CO.15.34.2">Huaquinguna Diosta mana ricsinaunzhu.</s>
      <s id="b.1CO.15.34.3">Caita nini cangunara pingachingaj.</s>
     </seg>
     <seg type="verse" id="b.1CO.15.35">
      <s id="b.1CO.15.35.1">Maicambas tapunga: ¿Imasna rashara huañushcauna causarinaungai? nisha, ¿Ima sami aichayujta shamunaungai?</s>
     </seg>
     <seg type="verse" id="b.1CO.15.36">
      <s id="b.1CO.15.36.1">Iyai illaj mangui.</s>
      <s id="b.1CO.15.36.2">Can tarpushca muyu mana ñaupa huañushaga, mana iñanzhu.</s>
     </seg>
     <seg type="verse" id="b.1CO.15.37">
      <s id="b.1CO.15.37.1">Mana tarpunguichu llucshina tonora.</s>
      <s id="b.1CO.15.37.2">Astaun llushti muyura tarpungui, trigo muyu ajpis, shu muyu ajpis.</s>
     </seg>
     <seg type="verse" id="b.1CO.15.38">
      <s id="b.1CO.15.38.1">Diosga pai quiquin ajllashca tonora cunmi, caran tono muyuma paihua quiquin tono aparijta cun.</s>
     </seg>
     <seg type="verse" id="b.1CO.15.39">
      <s id="b.1CO.15.39.1">Tucui aichaga mana shu tonollachu.</s>
      <s id="b.1CO.15.39.2">Runauna shu tono, sacha aicha shu tono, yacu aichahua shu tono, pishcuuna shu tono aichayujgunami.</s>
     </seg>
     <seg type="verse" id="b.1CO.15.40">
      <s id="b.1CO.15.40.1">Cieloi tiajgunas shu tono ricurij, allpai tiajgunas shu tono ricurij.</s>
      <s id="b.1CO.15.40.2">Randi cieloi tiajguna sumaj ricurina shujmi, allpai tiajguna sumaj ricurinaga shujmi.</s>
     </seg>
     <seg type="verse" id="b.1CO.15.41">
      <s id="b.1CO.15.41.1">Indi sumaj ricurina shujmi, quilla sumaj ricurina shujmi, estrellas sumaj ricurina shujmi.</s>
      <s id="b.1CO.15.41.2">Shu estrellas shu estrellasmanda chican tono ricurijmi.</s>
     </seg>
     <seg type="verse" id="b.1CO.15.42">
      <s id="b.1CO.15.42.1">Shinallarami huañushcauna causarina.</s>
      <s id="b.1CO.15.42.2">Ismushca aichara tarpushcami, causarishaga mana ismuihuajchu.</s>
     </seg>
     <seg type="verse" id="b.1CO.15.43">
      <s id="b.1CO.15.43.1">Pinganai tarpushcami, randi sumajlla causarin.</s>
      <s id="b.1CO.15.43.2">Sambayanai tarpushcaga, ushaihua causarin.</s>
     </seg>
     <seg type="verse" id="b.1CO.15.44">
      <s id="b.1CO.15.44.1">Tarpushcami runa aicha, causarinmi espíritu sami aicha.</s>
      <s id="b.1CO.15.44.2">Tianmi runa aicha; tiami espíritu sami aicha.</s>
     </seg>
     <seg type="verse" id="b.1CO.15.45">
      <s id="b.1CO.15.45.1">Quillcashca tian: Adán nishca ñaupa punda runa causaj alma tucuca, puchucai Adanga causaira cuj Espíritu tucuca.</s>
     </seg>
     <seg type="verse" id="b.1CO.15.46">
      <s id="b.1CO.15.46.1">Espirituga mana ñaupachu, astaun aicha ñaupa shamuj aca¿ chimanda huasha espiritumi.</s>
     </seg>
     <seg type="verse" id="b.1CO.15.47">
      <s id="b.1CO.15.47.1">Ñaupa punda runa allpamandami, allpa polvomanda rashca, huasha tucuj runaga Señor asha, cielomandami.</s>
     </seg>
     <seg type="verse" id="b.1CO.15.48">
      <s id="b.1CO.15.48.1">Imasna allpa polvomanda runa, shinallarami allpamanda runauna.</s>
      <s id="b.1CO.15.48.2">Imasna cielomanda ajga, shinallarami cielomanda ajguna.</s>
     </seg>
     <seg type="verse" id="b.1CO.15.49">
      <s id="b.1CO.15.49.1">Imasna ñucanchi allpamanda runa tonoi ricurij ashcanchi, shinallara cielomanda aj tonoi ricurij tucushun.</s>
     </seg>
     <seg type="verse" id="b.1CO.15.50">
      <s id="b.1CO.15.50.1">Caitaga cangunara nini, uquiuna: aichas yahuarbas Dios mandana pachara apiñara mana ushanaunzhu.</s>
      <s id="b.1CO.15.50.2">Shinallara ismuihuaj mana ismuihuajtas apiñara mana ushanzhu.</s>
     </seg>
     <seg type="verse" id="b.1CO.15.51">
      <s id="b.1CO.15.51.1">Shu pacashca shimira cangunara cuentauni: Mana tucui puñushunzhu, astaun tucui turcai tucushun,</s>
     </seg>
     <seg type="verse" id="b.1CO.15.52">
      <s id="b.1CO.15.52.1">shu ratollai, shu ñahui pin rashcallai, puchucai cormetara cormetaushcai.</s>
      <s id="b.1CO.15.52.2">Cormetara cormetashca anga, huañushcauna mana ismuihuajlla causarinaunga, ñucanchisga turcai tucushun.</s>
     </seg>
     <seg type="verse" id="b.1CO.15.53">
      <s id="b.1CO.15.53.1">Ministirinmi cai ismuihuaj mana ismuihuajta churaringaj, ministirinmi cai huañuihuaj mana huañuihuajta churaringaj.</s>
     </seg>
     <seg type="verse" id="b.1CO.15.54">
      <s id="b.1CO.15.54.1">Cai ismuihuaj mana ismuihuajta churarijpi, huañuihuaj mana huañuihuajtas churarijpis, chi horaspi quillcashca shimi pactaringa: Vencina ña, huañuira ganashcami, nisha.</s>
     </seg>
     <seg type="verse" id="b.1CO.15.55">
      <s id="b.1CO.15.55.1">Huañui, ¿maitiri can tucsina?</s>
      <s id="b.1CO.15.55.2">Ucu pacha, ¿maitiri can vencina?</s>
     </seg>
     <seg type="verse" id="b.1CO.15.56">
      <s id="b.1CO.15.56.1">Huañuihua tucsina uchami, ucha ushaiga ley mandashca shimimi.</s>
     </seg>
     <seg type="verse" id="b.1CO.15.57">
      <s id="b.1CO.15.57.1">Pagarachu nisha, Diosta agrasinchi; pai ñucanchira vencichinmi, ñucanchi Señor Jesucristomanda.</s>
     </seg>
     <seg type="verse" id="b.1CO.15.58">
      <s id="b.1CO.15.58.1">Shina ajpi, ñuca llaquishca uquiuna, shinzhi shayarichi, ama cuyunguichichu, tucui horas Diospa tarabanai yaparisha ringuichi, caita yachasha, canguna Señorbi tarabashcauna mana yangachu.</s>
     </seg>
    </div>
    <div type="chapter" id="b.1CO.16">
     <seg type="verse" id="b.1CO.16.1">
      <s id="b.1CO.16.1.1">Quirijgunama cuyana cullquira tandachinamanda rimasha nini.</s>
      <s id="b.1CO.16.1.2">Ñuca Galacia llactai tiaj iglesiaunara mandashcasnallara ranami anguichi cangunas.</s>
     </seg>
     <seg type="verse" id="b.1CO.16.2">
      <s id="b.1CO.16.2.1">Caran semana ñaupa punda punzhai, caran dueño pai munashca tupu cullquira chicanyachisha huacachinami, pai ushashca tupura.</s>
      <s id="b.1CO.16.2.2">Shina rasha mana ñuca shamushcaira tandachina anga cuyashca cullquira.</s>
     </seg>
     <seg type="verse" id="b.1CO.16.3">
      <s id="b.1CO.16.3.1">Ñuca pactamushaga, canguna quillcai rimaushca runaunara Jerusalenma cachasha canguna cuyashcara apangaj.</s>
     </seg>
     <seg type="verse" id="b.1CO.16.4">
      <s id="b.1CO.16.4.1">Ñucas ringaj ministirijpi, paigunas ñucahua compañasha rinaunga.</s>
     </seg>
     <seg type="verse" id="b.1CO.16.5">
      <s id="b.1CO.16.5.1">Macedonia partima pasanami ani, Macedonia llactara pasashca huasha cangunajma shamusha.</s>
     </seg>
     <seg type="verse" id="b.1CO.16.6">
      <s id="b.1CO.16.6.1">Cangunahua saquirisha chari, tamia horaspas pasasha chari, ñuca chihuasha maima rijpis canguna ñucara pushahuanguichi.</s>
     </seg>
     <seg type="verse" id="b.1CO.16.7">
      <s id="b.1CO.16.7.1">Ñuca cuna dsas pasaushcai cangunara ricungaj mana munanichu.</s>
      <s id="b.1CO.16.7.2">Astaun unaira saquirinara munani cangunahua, Dios munajpi.</s>
     </seg>
     <seg type="verse" id="b.1CO.16.8">
      <s id="b.1CO.16.8.1">Efeso llactai saquirishami Pentecostés istagama.</s>
     </seg>
     <seg type="verse" id="b.1CO.16.9">
      <s id="b.1CO.16.9.1">Shu atun pungu cuenta pascarishcami ñucaj, ñuca tarabangaj.</s>
      <s id="b.1CO.16.9.2">Shinajllaira ashca arcajguna tianaun.</s>
     </seg>
     <seg type="verse" id="b.1CO.16.10">
      <s id="b.1CO.16.10.1">Timoteo shamujpiga, paita ali chasquipanguichi, pai cungailla cangunahua tiangaj.</s>
      <s id="b.1CO.16.10.2">Pai Diospa tarabanara alimi raun, ñuca cuenta.</s>
     </seg>
     <seg type="verse" id="b.1CO.16.11">
      <s id="b.1CO.16.11.1">Chimanda ama pihuas paita pishiyachichu, astaun paita sumajlla pushanguichi paihua ñambii, uctalla ñucajma pacta mungaj.</s>
      <s id="b.1CO.16.11.2">Paita chapaunimi chishu uquiunahua.</s>
     </seg>
     <seg type="verse" id="b.1CO.16.12">
      <s id="b.1CO.16.12.1">Ñucanchi uqui Apolosta mañacani chishu uquiunahua pariju cangunajma shamungaj.</s>
      <s id="b.1CO.16.12.2">Astaun mana ansas muna cachu ringaj cuna.</s>
      <s id="b.1CO.16.12.3">Huasha risha, nicami, ñuca ushashca horaspi.</s>
     </seg>
     <seg type="verse" id="b.1CO.16.13">
      <s id="b.1CO.16.13.1">Ripararos tiaichi.</s>
      <s id="b.1CO.16.13.2">Shinzhi shayarichi canguna quirinai.</s>
      <s id="b.1CO.16.13.3">Shinzhi runauna cuenta raichi.</s>
      <s id="b.1CO.16.13.4">Shinzhiyaichi.</s>
     </seg>
     <seg type="verse" id="b.1CO.16.14">
      <s id="b.1CO.16.14.1">Tucui imaras rashaga, llaquinahua raichi.</s>
     </seg>
     <seg type="verse" id="b.1CO.16.15">
      <s id="b.1CO.16.15.1">Ña yachanguichi, uquiuna, imasna Estéfanasguna ñaupa punda quirijguna anauca Acaya partii.</s>
      <s id="b.1CO.16.15.2">Paigunallara cunauca quirijgunara yanapangaj.</s>
     </seg>
     <seg type="verse" id="b.1CO.16.16">
      <s id="b.1CO.16.16.1">Cangunara nini, cai samiunara uyaichi, shinallara tucui pariju yanapajgunaras, tarabajgunaras.</s>
     </seg>
     <seg type="verse" id="b.1CO.16.17">
      <s id="b.1CO.16.17.1">Estéfanas, Fortunatos, Acaicos nishcauna shamushcamanda yapa cushiyani.</s>
      <s id="b.1CO.16.17.2">Canguna illashcai ñucara cushiyachihuanauca.</s>
     </seg>
     <seg type="verse" id="b.1CO.16.18">
      <s id="b.1CO.16.18.1">Paiguna ñuca espiritura cangunajtas cushiyachinauca.</s>
      <s id="b.1CO.16.18.2">Shina rajgunara llaquina anguichi.</s>
     </seg>
     <seg type="verse" id="b.1CO.16.19">
      <s id="b.1CO.16.19.1">Asia partii tiaj iglesiauna cangunara saluranaun.</s>
      <s id="b.1CO.16.19.2">Aquila Priscilandi, paiguna huasii tandarij iglesiandi cangunara saluranaun ashcara, Señorba shutii.</s>
     </seg>
     <seg type="verse" id="b.1CO.16.20">
      <s id="b.1CO.16.20.1">Tucui uquiuna saluranaun cangunara.</s>
      <s id="b.1CO.16.20.2">Cangunapura parijumanda chuyaj muchanahua saluraichi.</s>
     </seg>
     <seg type="verse" id="b.1CO.16.21">
      <s id="b.1CO.16.21.1">Ñuca Pablo, ñuca quiquin maquihua cai saluranara cangunama quillcauni.</s>
     </seg>
     <seg type="verse" id="b.1CO.16.22">
      <s id="b.1CO.16.22.1">Maicambas Señorda mana llaquisha maldiciashca achu.</s>
      <s id="b.1CO.16.22.2">Ñucanchi Señor shamunmi.</s>
     </seg>
     <seg type="verse" id="b.1CO.16.23">
      <s id="b.1CO.16.23.1">Ñucanchi Señor Jesucristo gracia nishca ali iyai cangunahua tiachu.</s>
     </seg>
     <seg type="verse" id="b.1CO.16.24">
      <s id="b.1CO.16.24.1">Ñuca Cristo Jesuspi llaquishcahua tucui cangunara dispirini Amen.</s>
     </seg>
    </div>
   </div>
   <div type="book" id="b.2CO">
    <div type="chapter" id="b.2CO.1">
     <seg type="verse" id="b.2CO.1.1">
      <s id="b.2CO.1.1.1">Pablo, Jesucristo cachashca runa, Dios munashcamanda, ñucanchi uqui Timoteondi, Corinto llactai tiaj Diospa iglesiama quillcauni, shinallara tucui Acaya partii tiaj chicanyachishca runaunamas.</s>
     </seg>
     <seg type="verse" id="b.2CO.1.2">
      <s id="b.2CO.1.2.1">Gracia nishca ali iyairas cushi shunguras charichi ñucanchi Yaya Diosmanda Señor Jesucristomandas.</s>
     </seg>
     <seg type="verse" id="b.2CO.1.3">
      <s id="b.2CO.1.3.1">Bendiciashca achu Dios, ñucanchi Señor Jesucristo Yaya.</s>
      <s id="b.2CO.1.3.2">Paiga llaquij Yaya, cushiyachij Diosmi.</s>
     </seg>
     <seg type="verse" id="b.2CO.1.4">
      <s id="b.2CO.1.4.1">Paiga tucui tormendariushcai ñucanchira cushiyachin.</s>
      <s id="b.2CO.1.4.2">Chimanda shinallara imais tormendarijgunaras cushiyachinara ushanchi, Dios ñucanchira cushiyachishcahua.</s>
     </seg>
     <seg type="verse" id="b.2CO.1.5">
      <s id="b.2CO.1.5.1">Imasnara Cristo tormendarinaunara ashcara apiunchi, shinallarami quiquin Cristomanda ashca cushiyuj tucunchi.</s>
     </seg>
     <seg type="verse" id="b.2CO.1.6">
      <s id="b.2CO.1.6.1">Ñucanchi tormendari tucujpi, ñucanchi cushiyachishca tucujpis, shinami tucun cangunara cushiyachingaj quishpichingajpas; casna tucun canguna ñucanchi tormendarina samira shinallara tormendari tucujpi.</s>
     </seg>
     <seg type="verse" id="b.2CO.1.7">
      <s id="b.2CO.1.7.1">Alimi iyaunchi cangunamanda.</s>
      <s id="b.2CO.1.7.2">Yachanchi imasna ñucanchihua tormendarishcanguichi, shinallara ñucanchihua cushi tucunguichimi.</s>
     </seg>
     <seg type="verse" id="b.2CO.1.8">
      <s id="b.2CO.1.8.1">Uquiuna, canguna yachangaj munanchi ñucanchi tormendarishcara Asia partii.</s>
      <s id="b.2CO.1.8.2">Chihui huañunalla tormendaricanchi, ñucanchi ahuantanara yali, chimanda huañushun nisha iyaricanchi.</s>
     </seg>
     <seg type="verse" id="b.2CO.1.9">
      <s id="b.2CO.1.9.1">Ñucanchi quiquin shungu ucui huañungaraunchi nisha iyaricanchi, ama quiringaj ñucanchi quiquinllai, astaun huañushcaunara causachij Diosllai quiringaj.</s>
     </seg>
     <seg type="verse" id="b.2CO.1.10">
      <s id="b.2CO.1.10.1">Paiga ñucanchira llushpichica, cunas llushpichin, shinallara chapaunchi pai chara ñucanchira llushpichingami casna atun huañuimanda.</s>
     </seg>
     <seg type="verse" id="b.2CO.1.11">
      <s id="b.2CO.1.11.1">Canguna Diosta mañasha ñucanchira yanapaichi, ashca runauna Diosta agrasinauchu ñucanchira yanapashcamanda, ashca runauna mañashcamanda cuyashcara agrasisha.</s>
     </seg>
     <seg type="verse" id="b.2CO.1.12">
      <s id="b.2CO.1.12.1">Caimanda Diosta agrasinchi, shinallara ñucanchi iyai shina riman, imasnara mundu ñaupajpi maspas canguna ñaupajpis, chuya shunguhua ali iyaihuas causashcanchi, mana mundu yachaihua astaun Diospa gracia nishca ali iyaihua.</s>
     </seg>
     <seg type="verse" id="b.2CO.1.13">
      <s id="b.2CO.1.13.1">Ricunalla intindinalla ajgunara cangunama quillcaunchi.</s>
      <s id="b.2CO.1.13.2">Canguna puchucaigama ali intindingaj munani.</s>
     </seg>
     <seg type="verse" id="b.2CO.1.14">
      <s id="b.2CO.1.14.1">Canguna ña ansalla intindinguichi imasna Señor Jesuspa punzhai canguna ñucanchimanda ahuayanguichi; ñucanchi shinallara ahuayashun cangunamanda.</s>
     </seg>
     <seg type="verse" id="b.2CO.1.15">
      <s id="b.2CO.1.15.1">Casna iyasha, ñuca munacani cangunajma ñaupa punda shamungaj, canguna ishqui cuti bendiciai tucungaj, ñuca tigrajpi cuti cangunajpi pasiangaj.</s>
     </seg>
     <seg type="verse" id="b.2CO.1.16">
      <s id="b.2CO.1.16.1">Shina rasha cangunara ricusha nicani, ñuca Macedonia partima pasaushcai, shinallara chimanda tigramushcais cuti cangunajma shamungaj, canguna ñucara Judea partima cachangaj.</s>
     </seg>
     <seg type="verse" id="b.2CO.1.17">
      <s id="b.2CO.1.17.1">Ñucaga casnajrasha nijpiga, ¿yangamanda ishqui shimiyujchu tucucani?</s>
      <s id="b.2CO.1.17.2">Ñuca rasha nishcara, ¿yanga aicha munaibi rimacani, ñuca yangamanda: Ari, Mana, nisha, umachingaj?</s>
     </seg>
     <seg type="verse" id="b.2CO.1.18">
      <s id="b.2CO.1.18.1">Mana pacha.</s>
      <s id="b.2CO.1.18.2">Imasna Dios ali quirihuajmi, ñucanchi cangunara mana rimanchichu, Ari, nisha, Mana, nisha.</s>
     </seg>
     <seg type="verse" id="b.2CO.1.19">
      <s id="b.2CO.1.19.1">Astaun ñucanchi cangunama rimashca Diospa Churi Jesucristo — ñucas, Silvanos, Timoteos rimashca — pai mana Ari nishca, Mana nishca acachu, astaun Diospi rimasha, Ari nishcami aca.</s>
     </seg>
     <seg type="verse" id="b.2CO.1.20">
      <s id="b.2CO.1.20.1">Tucui Dios cusha nishca shimiuna quiquin Diospi, Ari, ciertomi, nishcami anaun, astaun ñucanchimanda, Amen nishcami Diosta ahuayachingaj.</s>
     </seg>
     <seg type="verse" id="b.2CO.1.21">
      <s id="b.2CO.1.21.1">Diosga ñucanchiras cangunaras Cristoi shinzhiyachin, shinallara ñucanchira chicanyachica.</s>
     </seg>
     <seg type="verse" id="b.2CO.1.22">
      <s id="b.2CO.1.22.1">Pai shinallara Espiritura ñucanchima cuca, shu sello nishca cuenta, huasha shamuj bendiciongunara ricuchina cuenta.</s>
     </seg>
     <seg type="verse" id="b.2CO.1.23">
      <s id="b.2CO.1.23.1">Ñucaga Diosta cayauni ñuca almara ricuj tucungaj, imasna cangunara llaquishcamanda mana ñaupa shamucanichu Corinto llactama.</s>
     </seg>
     <seg type="verse" id="b.2CO.1.24">
      <s id="b.2CO.1.24.1">Ñucanchiga canguna quirinara mana mandanchichu, astaun yanapaunchimi canguna cushi yaparingaj.</s>
      <s id="b.2CO.1.24.2">Canguna quirinai ali shayaringuichi.</s>
     </seg>
    </div>
    <div type="chapter" id="b.2CO.2">
     <seg type="verse" id="b.2CO.2.1">
      <s id="b.2CO.2.1.1">Ñuca iyacani ama cuti shamungaj cangunajma llaquirishcahua.</s>
     </seg>
     <seg type="verse" id="b.2CO.2.2">
      <s id="b.2CO.2.2.1">Ñuca cangunara llaquichishaga, ¿pita ñucara cushiyachinga?</s>
      <s id="b.2CO.2.2.2">Ñuca llaquichishca runami anga.</s>
     </seg>
     <seg type="verse" id="b.2CO.2.3">
      <s id="b.2CO.2.3.1">Caita cangunama quillcashcani, ñuca cangunajma shamusha nisha ama llaquiringaj cangunamanda, imahoras cushi tucuna macani, caita iyasha imasna ñuca cushiyauni, cangunas shinallara cushiyanguichi.</s>
     </seg>
     <seg type="verse" id="b.2CO.2.4">
      <s id="b.2CO.2.4.1">Ashca tormendarishcahua, ashca shungu nanashcahuas, shinallara ashca huacashcahuas, ñaupa punda quillcacani cangunama.</s>
      <s id="b.2CO.2.4.2">Shina quillcashaga, mana munacanichu cangunara llaquichingaj, astaun canguna ñuca ashca llaquishcara yachangaj.</s>
     </seg>
     <seg type="verse" id="b.2CO.2.5">
      <s id="b.2CO.2.5.1">Pi runas ñucara llaquichishca ajpi, mana ñucallara astaun tucui cangunaras llaquichishcami.</s>
     </seg>
     <seg type="verse" id="b.2CO.2.6">
      <s id="b.2CO.2.6.1">Ña basta chi runama paita piñashca, ashca runauna rashca ajpi.</s>
     </seg>
     <seg type="verse" id="b.2CO.2.7">
      <s id="b.2CO.2.7.1">Shinashas, cuna canguna paita perdonana anguichi, shinallara paita cushiyachina, pai yapa ashca llaquirishcahua ama vencí tucungaj.</s>
     </seg>
     <seg type="verse" id="b.2CO.2.8">
      <s id="b.2CO.2.8.1">Chimanda cangunara rugauni paita ña llaquishcara ali ricuchicbi.</s>
     </seg>
     <seg type="verse" id="b.2CO.2.9">
      <s id="b.2CO.2.9.1">Shinallara cangunara quillcacani canguna tucuibi ñucara casujguna ashcara camangaj.</s>
     </seg>
     <seg type="verse" id="b.2CO.2.10">
      <s id="b.2CO.2.10.1">Shinajpi canguna perdonashca runara ñucas shinallara perdonauni.</s>
      <s id="b.2CO.2.10.2">Ñuca imaras charishaga perdonangaj cangunara llaquishcamanda ña perdonashcani Cristo ñaupajpi.</s>
     </seg>
     <seg type="verse" id="b.2CO.2.11">
      <s id="b.2CO.2.11.1">Casna nini Satanás supai apu imaras ama ganangaj ñucanchimanda.</s>
      <s id="b.2CO.2.11.2">Pai ima rana tonoras ña yachanchi.</s>
     </seg>
     <seg type="verse" id="b.2CO.2.12">
      <s id="b.2CO.2.12.1">Ñuca Troas llactama pactamusha Cristo evangelio ali shimira rimangaj, pajlla pambai ushacani, Señorbi.</s>
     </seg>
     <seg type="verse" id="b.2CO.2.13">
      <s id="b.2CO.2.13.1">Shina ajllaira cungailla samangaj mana ushacanichu espiritui, ñuca uqui Titora mana tupashcamanda.</s>
      <s id="b.2CO.2.13.2">Shinajpi dispirisha, Macedonia partima ringaj llucshicani.</s>
     </seg>
     <seg type="verse" id="b.2CO.2.14">
      <s id="b.2CO.2.14.1">Diosta agrasini imasna maita rishas pai ñucanchira vencijguna cuenta pushan Cristo Jesuspi, ñucanchimanda tucui partiunai Cristora ricuchingaj, shu gusto mishqui asnaj cuenta.</s>
     </seg>
     <seg type="verse" id="b.2CO.2.15">
      <s id="b.2CO.2.15.1">Cierto pacha Diospa ñaupajpi ñucanchi shu Cristomanda ali gusto mishqui asnaj cuenta manchi quishpiugunai, chingariugunais.</s>
     </seg>
     <seg type="verse" id="b.2CO.2.16">
      <s id="b.2CO.2.16.1">Chingariugunai, huañuna asnaj cuenta anchi paiguna huañungaj.</s>
      <s id="b.2CO.2.16.2">Randi quishpiugunai causana asnaj cuenta anchi causangaj.</s>
      <s id="b.2CO.2.16.3">¿Pita pactajta angai caihua?</s>
     </seg>
     <seg type="verse" id="b.2CO.2.17">
      <s id="b.2CO.2.17.1">Ñucanchi mana ashca runauna cuentachu anchi Diospa shimira huajlichisha catusha, astaun ñucanchi ali shungumanda, quiquin Diosmanda, quiquin Diospa ñaupajpis rimaunchi, Cristo shutii.</s>
     </seg>
    </div>
    <div type="chapter" id="b.2CO.3">
     <seg type="verse" id="b.2CO.3.1">
      <s id="b.2CO.3.1.1">¿Cutillara callarinchichu ñucanchimanda ali rimangaj canguna ñaupajpi?</s>
      <s id="b.2CO.3.1.2">¿Cuti ministinchichu ali rimana quillcaunara cangunahua, shujguna cuenta?</s>
      <s id="b.2CO.3.1.3">¿Cangunamanda ali rimashcara ministinchichu?</s>
     </seg>
     <seg type="verse" id="b.2CO.3.2">
      <s id="b.2CO.3.2.1">Cangunaga ñucanchi quillcauna cuenta anguichi, ñucanchi shungüi quillcashca, tucui runauna ricsishca, tucui runauna ricushca.</s>
     </seg>
     <seg type="verse" id="b.2CO.3.3">
      <s id="b.2CO.3.3.1">Ricurin imasna canguna shu Cristomanda quiilca cuenta anguichi, ñucanchi maquihua quillcashca, mana tintahua astaun causaj Diospa Espirituhua; mana rumi palaunai quillcashcachu aca, astaun runa shungu palaunai.</s>
     </seg>
     <seg type="verse" id="b.2CO.3.4">
      <s id="b.2CO.3.4.1">Casna quirinara charinchi Diospa ñaupajpi Cristoraigumanda.</s>
     </seg>
     <seg type="verse" id="b.2CO.3.5">
      <s id="b.2CO.3.5.1">Ñucanchimandalla mana valinchichu imaras iyaringaj, astaun ñucanchi valishcaga Diosmandami shamun.</s>
     </seg>
     <seg type="verse" id="b.2CO.3.6">
      <s id="b.2CO.3.6.1">Dios shinallara ñucanchira valichica shu mushuj pactachina shimira camachijguna tucungaj.</s>
      <s id="b.2CO.3.6.2">Cai shimi mana quillcamandallachu aca, astaun Diospa Espiritumandami.</s>
      <s id="b.2CO.3.6.3">Quillca huañuchin.</s>
      <s id="b.2CO.3.6.4">Espirituga causaira cun.</s>
     </seg>
     <seg type="verse" id="b.2CO.3.7">
      <s id="b.2CO.3.7.1">Chi huañunami nij shimi, rumi palai quillcashca asha, sumajhua shamuca, imasna Israel churiuna ricunara mana ushanaucachu Moisespa ñahuira, paihua ñahui chiujlla punzhashcamanda.</s>
      <s id="b.2CO.3.7.2">Cai sumajga pasarij aca.</s>
     </seg>
     <seg type="verse" id="b.2CO.3.8">
      <s id="b.2CO.3.8.1">¿Manzhu Espíritu camachishca shimi mas ali sumajhua angai?</s>
     </seg>
     <seg type="verse" id="b.2CO.3.9">
      <s id="b.2CO.3.9.1">Causayachina shimiga sumajhua shamujpi, astaun mas ali sumajhua almara alichina shimi shamungami.</s>
     </seg>
     <seg type="verse" id="b.2CO.3.10">
      <s id="b.2CO.3.10.1">Cai mas ali sumajta ricurijpiga, ñaupa horas sumaj ña pishimi ricurin.</s>
     </seg>
     <seg type="verse" id="b.2CO.3.11">
      <s id="b.2CO.3.11.1">Ima huañunalla asha sumajhua ricurijpi, unaira durajga astaun mas ali sumajhua ricuringa.</s>
     </seg>
     <seg type="verse" id="b.2CO.3.12">
      <s id="b.2CO.3.12.1">Casna chapanara charisha, pajlla pambai rimauni,</s>
     </seg>
     <seg type="verse" id="b.2CO.3.13">
      <s id="b.2CO.3.13.1">mana Moisés cuenta, pai shu llachapahua paihua ñahuira quillpaca, Israel churiuna paihua sumaj pasaushcara ama riparangaj.</s>
     </seg>
     <seg type="verse" id="b.2CO.3.14">
      <s id="b.2CO.3.14.1">Astaumbas paiguna shungura shinzhiyachinauca.</s>
      <s id="b.2CO.3.14.2">Cuna punzhagama pacha, imahoras rucu pactachina shimira uyajpi, chi quillpana llachapa cuenta paiguna shungüi sirin.</s>
      <s id="b.2CO.3.14.3">Cristoi chi quillpana llachapa cuenta anzhurin.</s>
     </seg>
     <seg type="verse" id="b.2CO.3.15">
      <s id="b.2CO.3.15.1">Cuna punzhagama pacha, Moisés quillcashcara ricushca ajpi, chi quillpana llachapa cuenta paiguna shungüi churashcami tian.</s>
     </seg>
     <seg type="verse" id="b.2CO.3.16">
      <s id="b.2CO.3.16.1">Astaun paiguna Señorbi quirisha, chi quillpana llachapa cuenta anzhuchishcami.</s>
     </seg>
     <seg type="verse" id="b.2CO.3.17">
      <s id="b.2CO.3.17.1">Señorga Espiritumi.</s>
      <s id="b.2CO.3.17.2">Maibi Señorba Espíritu tiajpi, chihuimi lugar tucim.</s>
     </seg>
     <seg type="verse" id="b.2CO.3.18">
      <s id="b.2CO.3.18.1">Tucui ñucanchiga pascashca ñahuihua espejoi cuenta Señorba sumajta ricunchi.</s>
      <s id="b.2CO.3.18.2">Chimanda paihua quiquin ricuri ñama turcarinchi, shu tono sumajmanda shu tono sumajgama.</s>
      <s id="b.2CO.3.18.3">Caiga Señorba Espiritumandami.</s>
     </seg>
    </div>
    <div type="chapter" id="b.2CO.4">
     <seg type="verse" id="b.2CO.4.1">
      <s id="b.2CO.4.1.1">Dios llaquishcamanda, ñucanchi cai camachishcai paita sirvisha, mana desmayarinchi.</s>
     </seg>
     <seg type="verse" id="b.2CO.4.2">
      <s id="b.2CO.4.2.1">Randi tucui pacashcaras, tucui pinganaitas saquishcanchi, mana sabiro cuenta tucusha, mana Diospa shimira istuyachisha.</s>
      <s id="b.2CO.4.2.2">Astaun cierto shimira pajlla pambai rimasha, tucui runauna iyaima ñucanchira ricuchishun Diospa ñaupajpi.</s>
     </seg>
     <seg type="verse" id="b.2CO.4.3">
      <s id="b.2CO.4.3.1">Ñucanchi rimaushca evangelio ali shimira pacashca ajpi, chingariugunahua pacashcami.</s>
     </seg>
     <seg type="verse" id="b.2CO.4.4">
      <s id="b.2CO.4.4.1">Caigunahua, cai mundu diosga mana quirijguna iyaira ñausayachishcami, sumajyachishca Cristo evangelio ali shimi paiguna shungura ama punzhayachingaj.</s>
      <s id="b.2CO.4.4.2">Cai Cristoga Diospa quiquin ricurinami.</s>
     </seg>
     <seg type="verse" id="b.2CO.4.5">
      <s id="b.2CO.4.5.1">Mana ñucanchi quiquin shutira rimaunchichu astaun Jesucristo shutira, pai Señor ajpi.</s>
      <s id="b.2CO.4.5.2">Ñucanchiga cangunara sirvijguna anchi Jesusta llaquishcamanda.</s>
     </seg>
     <seg type="verse" id="b.2CO.4.6">
      <s id="b.2CO.4.6.1">Punzha llandumanda punzhayachi nisha mandaj Dios ñucanchi shungüi punzhayachica, ñucanchi iyaira punzhayachingaj Diospa sumajta yachashcahua, Jesucristo ñahuii ricurij.</s>
     </seg>
     <seg type="verse" id="b.2CO.4.7">
      <s id="b.2CO.4.7.1">Cai valij punzhayashcara allpa mangaunai charinchi, paihua ali valij ushai Diosmandalla achu, mana ñucanchimanda.</s>
     </seg>
     <seg type="verse" id="b.2CO.4.8">
      <s id="b.2CO.4.8.1">Tucuibi tormendarinchi, shina ajllaira mana huacanchichu; molestarinchi astaun mana turbarinchichu.</s>
     </seg>
     <seg type="verse" id="b.2CO.4.9">
      <s id="b.2CO.4.9.1">Tormendachishcami anchi, astaun Dios mana saquinzhu ñucanchira.</s>
      <s id="b.2CO.4.9.2">Urmachishca manchi shina ajllaira mana tucurinchichu.</s>
     </seg>
     <seg type="verse" id="b.2CO.4.10">
      <s id="b.2CO.4.10.1">Maima rishas ñucanchi aichai Jesús huañushcara apaunchi, Jesuspa causai shinallara ricurichu ñucanchi aichai.</s>
     </seg>
     <seg type="verse" id="b.2CO.4.11">
      <s id="b.2CO.4.11.1">Ñucanchi causaujguna ashas, tucui horas huañuima entregashca manchi Jesusta llaquishcamanda.</s>
      <s id="b.2CO.4.11.2">Jesuspa causai ricurichu ñucanchi huañunalla aichai.</s>
     </seg>
     <seg type="verse" id="b.2CO.4.12">
      <s id="b.2CO.4.12.1">Shinajllaira ñucanchi aichai huañuna tarabaun, astaun cangunajpiga causai tarabaun.</s>
     </seg>
     <seg type="verse" id="b.2CO.4.13">
      <s id="b.2CO.4.13.1">Chi quirina espiritura charisha, imasna quillcashca aca: Quiricani, chimanda rimacani, nisha, ñucanchi shinallara quirinchi, chimanda rimanchi.</s>
     </seg>
     <seg type="verse" id="b.2CO.4.14">
      <s id="b.2CO.4.14.1">Caita yachanchi imasna Señor Jesusta sicachij Dios shinallara ñucanchira sicachingami Jesushua pariju, ñucanchira cangunahua pariju ricuchingami paihua ñaupajpi.</s>
     </seg>
     <seg type="verse" id="b.2CO.4.15">
      <s id="b.2CO.4.15.1">Cai tucuira tormendarinchi cangunara llaquishcamanda, Diospa gracia nishca ashca runamanda yaparisha, paiguna agrasishcauna ashcara yaparinauchu Diosta ahuayachingaj.</s>
     </seg>
     <seg type="verse" id="b.2CO.4.16">
      <s id="b.2CO.4.16.1">Casna ajpi mana desmayarinchi.</s>
      <s id="b.2CO.4.16.2">Astaun ñucanchi ricurij aicha gastarisha rishallara, ñucanchi ucui tiaj runa caran punzha mushujyasha rin.</s>
     </seg>
     <seg type="verse" id="b.2CO.4.17">
      <s id="b.2CO.4.17.1">Cai uctalla pasaj ichilla tormendarinaga ñucanchijpi shu yali valij huiñai duraj sumajta iñachinmi.</s>
     </seg>
     <seg type="verse" id="b.2CO.4.18">
      <s id="b.2CO.4.18.1">Ricurijgunara mana ricunchichu, astaun mana ricurijgunara.</s>
      <s id="b.2CO.4.18.2">Ricurijguna mana duranaunzhu, randi mana ricurijguna huiñaigama duranaunmi.</s>
     </seg>
    </div>
    <div type="chapter" id="b.2CO.5">
     <seg type="verse" id="b.2CO.5.1">
      <s id="b.2CO.5.1.1">Ñucanchi cai pachai causasha tiana huasi tularijpi, Diosmanda shu huasira charinchi, mana maquihua rashcara, shu huiñaigama duraj huasira, ahua pachai.</s>
     </seg>
     <seg type="verse" id="b.2CO.5.2">
      <s id="b.2CO.5.2.1">Ñucanchi tiaushca huasii huacaunchi, ñucanchi ahua pachamanda huasira churarisha nijpi.</s>
     </seg>
     <seg type="verse" id="b.2CO.5.3">
      <s id="b.2CO.5.3.1">Shina rasha churarishca asha mana llatanlla tucushun.</s>
     </seg>
     <seg type="verse" id="b.2CO.5.4">
      <s id="b.2CO.5.4.1">Ñucanchi cai huasii tiajguna, iyaibi nanajpi tormendarinchi.</s>
      <s id="b.2CO.5.4.2">Mana munanchichu llatanlla tucungaj, astaun churarishca, ñucanchi huañunalla aicha causaibi chingaringaj.</s>
     </seg>
     <seg type="verse" id="b.2CO.5.5">
      <s id="b.2CO.5.5.1">Cai quiquimbajta Dios ñucanchira rarcami.</s>
      <s id="b.2CO.5.5.2">Paiga Espiritura cuca huasha shamuj bendiciongunara ricuchina cuenta.</s>
     </seg>
     <seg type="verse" id="b.2CO.5.6">
      <s id="b.2CO.5.6.1">Shinajpi quirisha causaunchi tucui horas, caita ricsisha imasna ñucanchi cai aicha huasii causausha, Señorbajmanda illaunchi.</s>
     </seg>
     <seg type="verse" id="b.2CO.5.7">
      <s id="b.2CO.5.7.1">Quirisha purinchi, mana ñahuihua ricushalla.</s>
     </seg>
     <seg type="verse" id="b.2CO.5.8">
      <s id="b.2CO.5.8.1">Quiríshaga cushi tucunchi.</s>
      <s id="b.2CO.5.8.2">Yali munanchi aichamanda llucshingaj Señorhua pariju tiangaj paihua huasii.</s>
     </seg>
     <seg type="verse" id="b.2CO.5.9">
      <s id="b.2CO.5.9.1">Shinajllaira huasii tíaushas mana tiaushas, mascanchi paita cushiyachingaj.</s>
     </seg>
     <seg type="verse" id="b.2CO.5.10">
      <s id="b.2CO.5.10.1">Ministirinmi tucui ñucanchi Cristo taripana ñaupajpi shayaringaj.</s>
      <s id="b.2CO.5.10.2">Caran dueño paihua aichai rashca tupura cui tucungami ali ashas manali ashas.</s>
     </seg>
     <seg type="verse" id="b.2CO.5.11">
      <s id="b.2CO.5.11.1">Diosta manzhashaga runaunara rimaunchi.</s>
      <s id="b.2CO.5.11.2">Diospa ñaupajpiga ricui tucunchi ima sami ashas, shinallara canguna iyaibi ricsi tucunara munanchi.</s>
     </seg>
     <seg type="verse" id="b.2CO.5.12">
      <s id="b.2CO.5.12.1">Mana cuti ñucanchira ahuayachinchi canguna ñaupajpi, astaun cangunama lugarda cunchi ali rimangaj ñucanchimanda, canguna runaunama imaras cutipanara charingaj ima horas paiguna canzhai ricurij tonollara ali rimausha, shungu ucui tiaj tonora mana ricunaun.</s>
     </seg>
     <seg type="verse" id="b.2CO.5.13">
      <s id="b.2CO.5.13.1">Ñucanchi loco sami tucusha, shina tucunchi Dioshua; ñucanchi iyaiyuj tucusha, shina tucunchi cangunahua.</s>
     </seg>
     <seg type="verse" id="b.2CO.5.14">
      <s id="b.2CO.5.14.1">Cristo llaquinaga ñucanchira mandan, casna iyasha: Shu runa tucui randimanda huañushca ajpi, shinajpi tucui huañunauca.</s>
     </seg>
     <seg type="verse" id="b.2CO.5.15">
      <s id="b.2CO.5.15.1">Maspas, pai tucui randimanda huañuca, causajguna ama mas paiguna quiquimbajta causangaj, astaun paiguna randimanda huañujtas causarij tas causanauchu.</s>
     </seg>
     <seg type="verse" id="b.2CO.5.16">
      <s id="b.2CO.5.16.1">Shina ajpis, cuna horasmanda pacha, mana pitas ricsinchichu aichai.</s>
      <s id="b.2CO.5.16.2">Ñucanchi quiquin Cristora ricsishca ashaga paihua aichri, ña mana shina tonollaira ricsinchichu paita.</s>
     </seg>
     <seg type="verse" id="b.2CO.5.17">
      <s id="b.2CO.5.17.1">Shinajllaira maican runas Cristoi tiajpi ña mushuj runa tucushcami.</s>
      <s id="b.2CO.5.17.2">Rucu causana tono ña pasashcami.</s>
      <s id="b.2CO.5.17.3">Tucui mushujlla rashcami.</s>
     </seg>
     <seg type="verse" id="b.2CO.5.18">
      <s id="b.2CO.5.18.1">Cai tucui Diosmandami shamun.</s>
      <s id="b.2CO.5.18.2">Paiga Cristomanda ñucanchira alichica amigouna tucungaj paihua, maspas cai alichina shimira ñucanchima cuca camachingaj.</s>
     </seg>
     <seg type="verse" id="b.2CO.5.19">
      <s id="b.2CO.5.19.1">Cai shimi casna nin: Dios Cristoi tiauca mundura alichisha amigo tucungaj paihua, runauna ucharashcara mana iyarisha runaunahua.</s>
      <s id="b.2CO.5.19.2">Ñucanchimas cai amigo tucuna shimira cuca camachingaj.</s>
     </seg>
     <seg type="verse" id="b.2CO.5.20">
      <s id="b.2CO.5.20.1">Shinajllaira Cristo partimanda cachashcauna manchi.</s>
      <s id="b.2CO.5.20.2">Diosga ñucanchimanda mañasha cayaun.</s>
      <s id="b.2CO.5.20.3">Cristo shutii cangunara rugaunchi: Dioshua alichichi amigo tucungaj, nisha.</s>
     </seg>
     <seg type="verse" id="b.2CO.5.21">
      <s id="b.2CO.5.21.1">Cristo uchara mana rarcachu.</s>
      <s id="b.2CO.5.21.2">Randi Dios paima cuca ucha tucungaj ñucanchi raigumanda, ñucanchi paimanda Diospa ali tono tucungaj.</s>
     </seg>
    </div>
    <div type="chapter" id="b.2CO.6">
     <seg type="verse" id="b.2CO.6.1">
      <s id="b.2CO.6.1.1">Shinajpi, ñucanchi cangunahua yanapajpura cuenta asha, cangunara ruganchi Diospa gracia nishca ali iyaira ama yangamanda apingaj.</s>
     </seg>
     <seg type="verse" id="b.2CO.6.2">
      <s id="b.2CO.6.2.1">Dios casnami nin: Chasquina horaspi canda uyashcani.</s>
      <s id="b.2CO.6.2.2">Quishpina punzhai canda yanapashcani.</s>
      <s id="b.2CO.6.2.3">Shinajpi, cunallarami chasquina horas, cunallarami quishpina punzha.</s>
     </seg>
     <seg type="verse" id="b.2CO.6.3">
      <s id="b.2CO.6.3.1">Mana pitas mana imais urmachishunchi, ñucanchi Diosta sirvina ama cami tucungaj.</s>
     </seg>
     <seg type="verse" id="b.2CO.6.4">
      <s id="b.2CO.6.4.1">Astaun tucuibi ñucanchi Diosta sirvijguna ajta ricuchinchi ashca chapanahua, tormendarinaunais, ministishcaunais, 11aquirishcaunais,</s>
     </seg>
     <seg type="verse" id="b.2CO.6.5">
      <s id="b.2CO.6.5.1">azutishcaunais, chonda culargunais, runauna caparishcaunais, tarabashcaunais, chapaushcaunais, yarcaigunais,</s>
     </seg>
     <seg type="verse" id="b.2CO.6.6">
      <s id="b.2CO.6.6.1">chuyaj shungüis, yachanais, ahuantanais, ali shungüis, Santo Espirituis, ali llaquinais,</s>
     </seg>
     <seg type="verse" id="b.2CO.6.7">
      <s id="b.2CO.6.7.1">cierto shimiis, Diospa ushanais, ali causana yanapashcahuas ali maqui partiis lluqui partiis;</s>
     </seg>
     <seg type="verse" id="b.2CO.6.8">
      <s id="b.2CO.6.8.1">ahuayachishcamanda mana ahuayachishcamandas; manali rimashcamanda ali rimashcamandas; umachijguna cuenta shinajllaira ali ciertouna ajpis;</s>
     </seg>
     <seg type="verse" id="b.2CO.6.9">
      <s id="b.2CO.6.9.1">mana ricushcauna cuenta shinajllaira ali ricushcauna ajpi; huañujguna cuenta astaun causajguna ajpi; livachishcauna cuenta astaun mana huañushcauna ajpis;</s>
     </seg>
     <seg type="verse" id="b.2CO.6.10">
      <s id="b.2CO.6.10.1">llaquirijguna cuenta shinajllaira cushiuna; tsuntsuuna cuenta shinajllaira ashca runaunara charíjyachijguna; mana imaras charíjguna cuenta shinajllaira tucuira charijpi.</s>
     </seg>
     <seg type="verse" id="b.2CO.6.11">
      <s id="b.2CO.6.11.1">Cangunahua pajlla pambai rimashcanchi, Corintiosguna; ñucanchi shungu atun tucushcami.</s>
     </seg>
     <seg type="verse" id="b.2CO.6.12">
      <s id="b.2CO.6.12.1">Ñucanchi shungu mana quishqui tucushcachu cangunahua, astaun canguna quiquin shungu quishqui tucushcami.</s>
     </seg>
     <seg type="verse" id="b.2CO.6.13">
      <s id="b.2CO.6.13.1">Cangunaga, shinallara rangaj shungura pascaichi, nini; churiunahua cuenta rimauni.</s>
     </seg>
     <seg type="verse" id="b.2CO.6.14">
      <s id="b.2CO.6.14.1">Mana quirijgunahua ama llutarichichu.</s>
      <s id="b.2CO.6.14.2">¿Imasna ali causana manali causanahua pariju puringairi?</s>
      <s id="b.2CO.6.14.3">¿Punzhaga imasna puringairi tutahua?</s>
     </seg>
     <seg type="verse" id="b.2CO.6.15">
      <s id="b.2CO.6.15.1">¿Imasna Cristo Satanashua pariju puringairi?</s>
      <s id="b.2CO.6.15.2">¿Imasna shu quirij runa shu mana quirij runahua llutaringairi?</s>
     </seg>
     <seg type="verse" id="b.2CO.6.16">
      <s id="b.2CO.6.16.1">¿Ima rashara runa rashca yanga diosguna quiquin Diospa alabana huasii tianaungai?</s>
      <s id="b.2CO.6.16.2">Cangunaga causaj Diospa tiana huasi anguichi; imasna Dios nica: Paigunahua causasha, purishas; ñucaga paiguna Dios tucusha, paigunas ñuca runauna tucunaunga.</s>
     </seg>
     <seg type="verse" id="b.2CO.6.17">
      <s id="b.2CO.6.17.1">Chiraigumanda, llucshichi paiguna chaupi shungumanda, paigunamanda anzhurichi, Señor nin.</s>
      <s id="b.2CO.6.17.2">Irusta ama llangaichichu, ñucaga cangunara chasquishami, Señor nin.</s>
     </seg>
     <seg type="verse" id="b.2CO.6.18">
      <s id="b.2CO.6.18.1">Ñucaga Yaya tucusha cangunahua, cangunaga churiuna ushushiuna tucunguichimi ñucahua, tucuira Ushaj Señor nin.</s>
     </seg>
    </div>
    <div type="chapter" id="b.2CO.7">
     <seg type="verse" id="b.2CO.7.1">
      <s id="b.2CO.7.1.1">Shinajpi, llaquishcauna, ñucanchi casna ali valij cushca shimiunara charisha, pichashunchi ñucanchira ima aicha ismunamandas, ima alma ismunamandas, ñucanchi chuyaj causanara alichisha Diosta manzhashcahua.</s>
     </seg>
     <seg type="verse" id="b.2CO.7.2">
      <s id="b.2CO.7.2.1">Chasquihuapai ñucanchira.</s>
      <s id="b.2CO.7.2.2">Mana pitas llaquichishcanchichu, mana pitas huajlichishcanchichu, mana pitas umachishcanchichu.</s>
     </seg>
     <seg type="verse" id="b.2CO.7.3">
      <s id="b.2CO.7.3.1">Caita mana ninichu cangunara causayachingaj.</s>
      <s id="b.2CO.7.3.2">Ña nicani cangunara, canguna ñucanchi shungüi tiaunguichimi parijulla huañungaj, parijulla causangaj.</s>
     </seg>
     <seg type="verse" id="b.2CO.7.4">
      <s id="b.2CO.7.4.1">Pajlla pambai cangunahua rimauni.</s>
      <s id="b.2CO.7.4.2">Ashcara ahuayauni cangunamanda; cushihua undariuni; ñucanchi tucui tormendariushcai yapajta cushiyauni.</s>
     </seg>
     <seg type="verse" id="b.2CO.7.5">
      <s id="b.2CO.7.5.1">Ñucanchi Macedonia partima shamushca horas pacha, mana ansas samacanchi aichai.</s>
      <s id="b.2CO.7.5.2">Astaun tucuibi tormendariucanchi, canzhai macanaunara charisha, ucui manzhashcaunaras.</s>
     </seg>
     <seg type="verse" id="b.2CO.7.6">
      <s id="b.2CO.7.6.1">Astaunga mansounara cushiyachij Dios ñucanchira cushiyachihuaca Tito shamushcamanda;</s>
     </seg>
     <seg type="verse" id="b.2CO.7.7">
      <s id="b.2CO.7.7.1">mana pai shamushcamandalla, astaun pai quiquin cushiyashcamanda cushiyacani cangunamanda.</s>
      <s id="b.2CO.7.7.2">Cuentahuaca canguna ali llaquihuashcara, canguna huacashcara, canguna ñucamanda cuirangaj iyashcara; shinajpi ñuca astaun mas cushiyacani.</s>
     </seg>
     <seg type="verse" id="b.2CO.7.8">
      <s id="b.2CO.7.8.1">Ñuca quillca cangunara llaquichishca ajpi, chimanda mana sintinichu, shina ajllaira quillcana horasllaira ansa llaquiricani.</s>
      <s id="b.2CO.7.8.2">Ñuca ricuni imasna chi quillca shu ratogamalla cangunara llaquichicami.</s>
     </seg>
     <seg type="verse" id="b.2CO.7.9">
      <s id="b.2CO.7.9.1">Cunaga cushiyauni, mana canguna llaquimanda, astaun canguna arrepentirinagama llaquirishcamanda.</s>
      <s id="b.2CO.7.9.2">Diospa ñaupajpi llaquiricanguichi, shinajpi mana imaras pirdishcanguichi ñucanchi rashcamanda.</s>
     </seg>
     <seg type="verse" id="b.2CO.7.10">
      <s id="b.2CO.7.10.1">Diospa ñaupajpi llaquirínaga arrepentirinara cun, almara quishpichingaj.</s>
      <s id="b.2CO.7.10.2">Cai arrepentirinaga mana llaquirinallachu.</s>
      <s id="b.2CO.7.10.3">Mundu llaquirina tonoga huañunara cun.</s>
     </seg>
     <seg type="verse" id="b.2CO.7.11">
      <s id="b.2CO.7.11.1">Cangunaga Diospa ñaupajpi llaquiricanguichi.</s>
      <s id="b.2CO.7.11.2">Shina rasha cuiraisiqui tucucanguichi; alichingaj munacanguichi; piñaricanguichi uchamanda; manzharicanguichi.</s>
      <s id="b.2CO.7.11.3">Canguna shinzhira llaquihuacanguichi, shinzhira munacanguichi uchara raj runara livachingaj.</s>
      <s id="b.2CO.7.11.4">Tucuibi cangunara alichishcanguichi cai uchamanda.</s>
     </seg>
     <seg type="verse" id="b.2CO.7.12">
      <s id="b.2CO.7.12.1">Shinajpi uchara raj runamandas uchara apijmandas mana quillcacanichu, astaun canguna ñucanchi cangunara llaquishcara yachangaj Diospa ñaupajpi.</s>
     </seg>
     <seg type="verse" id="b.2CO.7.13">
      <s id="b.2CO.7.13.1">Caimandaga ñucanchi cangunahua pariju cushiyashcancbi.</s>
      <s id="b.2CO.7.13.2">Maspas cushiyanchi Tito cushiyashcamanda, paihua espíritu tucui cangunamanda cariyashcaraigu.</s>
     </seg>
     <seg type="verse" id="b.2CO.7.14">
      <s id="b.2CO.7.14.1">Ima ali shimira ñuca Titora cuentashcara cangunamanda mana pingarícanichu; astaun imasna tucui ñucanchi cangunama rimashca shimi cierto aca, shinallara ñucanchi Titoma cangunamanda ali cuentashca ali cierto tucucami.</s>
     </seg>
     <seg type="verse" id="b.2CO.7.15">
      <s id="b.2CO.7.15.1">Paiga cangunara astaun mas llaquinmi, pai tucui canguna uyashcara iyarisha imasna canguna paita manzhashcahua chasquicanguichi.</s>
     </seg>
     <seg type="verse" id="b.2CO.7.16">
      <s id="b.2CO.7.16.1">Canguna tucuibi ali ranara rajguna ajta yachasha, ñuca yapa cushiyani.</s>
     </seg>
    </div>
    <div type="chapter" id="b.2CO.8">
     <seg type="verse" id="b.2CO.8.1">
      <s id="b.2CO.8.1.1">Shinallara, uquiuna, cangunara cuentaunchi imasna Dios paihua gracia nishca ali iyaira cushcami Macedonia iglesiaunama.</s>
     </seg>
     <seg type="verse" id="b.2CO.8.2">
      <s id="b.2CO.8.2.1">Paiguna atun tormendarinaunahua ashcara camai tucusha, paiguna ashca cushimanda, yapa tsuntsu ashallara, yaparinauca cuyaisiqui shungumanda ashcara cungaj.</s>
     </seg>
     <seg type="verse" id="b.2CO.8.3">
      <s id="b.2CO.8.3.1">Ñuca nini: Cushihua paiguna ushashcagama yalijta cuyanaushcami.</s>
     </seg>
     <seg type="verse" id="b.2CO.8.4">
      <s id="b.2CO.8.4.1">Lugarda cuhuai, nisha, ashcara mañahuanauca cai sirvinara rangaj, quirijgunara yanapangaj.</s>
     </seg>
     <seg type="verse" id="b.2CO.8.5">
      <s id="b.2CO.8.5.1">Mana ñucanchi iyashcasna cuyanauca, astaun ñaupa punda paigunallarara Señorma cuyanauca, chihuasha ñucanchimas, Dios munashcasna.</s>
     </seg>
     <seg type="verse" id="b.2CO.8.6">
      <s id="b.2CO.8.6.1">Shinajllaira, Titora rimaunchi imasna pai caita rangaj callarica, shinallara cangunahua cai llaquishcamanda ali ranara tucuchichu.</s>
     </seg>
     <seg type="verse" id="b.2CO.8.7">
      <s id="b.2CO.8.7.1">Shinajpi imasna tucuibi canguna yaparinguichi quirinais, rimanais, yachanais, tucui cuiranais, ñucanchira llaquiushcais, shinallara cai llaquishcamanda ali ranais yaparinguichi.</s>
     </seg>
     <seg type="verse" id="b.2CO.8.8">
      <s id="b.2CO.8.8.1">Ñuca casna nisha, mana mandanichu, astaun canguna llaquina tupu cierto ashcara camasha nini, canguna shujguna yanapashcara yachasha.</s>
     </seg>
     <seg type="verse" id="b.2CO.8.9">
      <s id="b.2CO.8.9.1">Ñucanchi Señor Jesucristo gracia nishca llaquishcara ña yachanguichi, imasna pai charij ashallara, cangunara llaquishcamanda pogri tucucami, pai pogri ashcamanda canguna charij tucungaj.</s>
     </seg>
     <seg type="verse" id="b.2CO.8.10">
      <s id="b.2CO.8.10.1">Casna nini ñuca: Caita ali valin canguna rangaj.</s>
      <s id="b.2CO.8.10.2">Alimi callaricanguichi ñaupa huatai, canguna rashcara ali munaihua rasha.</s>
     </seg>
     <seg type="verse" id="b.2CO.8.11">
      <s id="b.2CO.8.11.1">Cunaga pactachichi cai ali ranara.</s>
      <s id="b.2CO.8.11.2">Imasna ali munaihua callaricanguichi, shinallara cai ranara ali munaihua tucuchichi canguna charishca tupugama.</s>
     </seg>
     <seg type="verse" id="b.2CO.8.12">
      <s id="b.2CO.8.12.1">Ali munaira charisha cuyangaj, Dios caran dueño charishca tupura chasquin, mana pai mana charishca tupura.</s>
     </seg>
     <seg type="verse" id="b.2CO.8.13">
      <s id="b.2CO.8.13.1">Caita mana rimaunichu shujguna yapajta; charingaj imahoras canguna illaj tucusha,</s>
     </seg>
     <seg type="verse" id="b.2CO.8.14">
      <s id="b.2CO.8.14.1">astaun cuna horas ministishca ali tupura charingaj.</s>
      <s id="b.2CO.8.14.2">Cuna canguna yalijta charishca tupu paiguna ministishcara y anapanga.</s>
      <s id="b.2CO.8.14.3">Huasha horasga paiguna yalijta charishca tupu canguna ministishcara yanapangami, tucui chi tupullara charingaj,</s>
     </seg>
     <seg type="verse" id="b.2CO.8.15">
      <s id="b.2CO.8.15.1">imasna quillcashcasna: Ashca micunara tandachij runa mana yalijta charicachu, shinallara ansahuallara tandachij runa mana pishicachu.</s>
     </seg>
     <seg type="verse" id="b.2CO.8.16">
      <s id="b.2CO.8.16.1">Diosta agrasini imasna pai Tito shungüi churaca cangunara cuirangaj ñucanchi rashcasna.</s>
     </seg>
     <seg type="verse" id="b.2CO.8.17">
      <s id="b.2CO.8.17.1">Titoga ali shunguhua ñucanchi mañashcara uyaca, maspas paihua quiquin munaihua llucshica cangunajma ringaj.</s>
     </seg>
     <seg type="verse" id="b.2CO.8.18">
      <s id="b.2CO.8.18.1">Paihua pariju shu uquira cachacani, cai uqui evangelio ali shimira camachishcamanda tucui iglesiaunai yapa alabai tucun.</s>
     </seg>
     <seg type="verse" id="b.2CO.8.19">
      <s id="b.2CO.8.19.1">Maspas, cai uquira tucui iglesiauna ajllashcami ñucanchira compañangaj ñucanchi purishcaunai, quirijguna cuyashcara apangaj.</s>
      <s id="b.2CO.8.19.2">Cai cuyashcara tandachiunchi quiquin Señorda ahuayachingaj, shinallara ñucanchi ali munaira ricuchingaj.</s>
     </seg>
     <seg type="verse" id="b.2CO.8.20">
      <s id="b.2CO.8.20.1">Casna rasha raunchi, ama pihuas culpayachihuanauchu cai ñucanchi apishca atun cuyashcamanda.</s>
     </seg>
     <seg type="verse" id="b.2CO.8.21">
      <s id="b.2CO.8.21.1">Tucuira ali tonoi rasha ninchi, mana Señorba ñaupajllai, astaun shinallara runauna ñaupajpis.</s>
     </seg>
     <seg type="verse" id="b.2CO.8.22">
      <s id="b.2CO.8.22.1">Paigunahua shu uquira cachaunchi.</s>
      <s id="b.2CO.8.22.2">Cai uqui ali rana iyaira ashca cuti, ashca ranaunais ricushcanchi.</s>
      <s id="b.2CO.8.22.3">Cunas pai astaun mas yanapasha nin, cangunara llaquishcamanda.</s>
     </seg>
     <seg type="verse" id="b.2CO.8.23">
      <s id="b.2CO.8.23.1">Titoga ñucahua compañajmi, ñucara yanapajmi cangunamanda.</s>
      <s id="b.2CO.8.23.2">Chishu uquiunaga iglesiaunamanda rimajgunami, Cristora ahuayachijgunas.</s>
     </seg>
     <seg type="verse" id="b.2CO.8.24">
      <s id="b.2CO.8.24.1">Iglesiauna ñaupajpi canguna paigunara llaquishcara ricuchichi, shinallara ñucanchi cangunamanda ali rimashcaunara valij ajtas ricuchichi.</s>
     </seg>
    </div>
    <div type="chapter" id="b.2CO.9">
     <seg type="verse" id="b.2CO.9.1">
      <s id="b.2CO.9.1.1">Quirijgunama cuyashcamanda mana ministinichu cangunara quillcangaj.</s>
      <s id="b.2CO.9.1.2">2 Canguna ali munaira yachani, caimandas ali rimauni Macedonia partii tiajgunama, Acayauna ña puruntushcami nisha ñaupa huatamanda pacha.</s>
      <s id="b.2CO.9.1.3">Canguna llaquinaga shujgunara yanapashcami shina rangaj.</s>
     </seg>
     <seg type="verse" id="b.2CO.9.3">
      <s id="b.2CO.9.3.1">Shinajllaira, cal uquiunara cachashcani ñucanchi cangunamanda rimashca ali shimiuna ama yanga tucungaj, canguna ñuca cuentashcasna ali puruntushca angaj.</s>
     </seg>
     <seg type="verse" id="b.2CO.9.4">
      <s id="b.2CO.9.4.1">Mana shina tucujpi, huaquin Macedonia runauna ñucahua pariju shamusha, cangunara mana puruntushcara tupashas, ñucanchi pingarinchimaca, cangunas shinallara, ñucanchi shimi mana cierto ajta tupasha.</s>
     </seg>
     <seg type="verse" id="b.2CO.9.5">
      <s id="b.2CO.9.5.1">Chiraigumanda ministirinmi nisha iyacani, cai uquiuna ñucamanda ñaupara cangunajma cachangaj.</s>
      <s id="b.2CO.9.5.2">Paiguna canguna ñaupa cusha nishca cuyashcara alichinaunga, puruntu tucungaj, canguna cuyashca ali munaimanda cuenta ricuringaj, mana shu ñucanchi mandashcamanda cuenta.</s>
     </seg>
     <seg type="verse" id="b.2CO.9.6">
      <s id="b.2CO.9.6.1">Caita nini: Tarpuj runa ansalla muyura tarpusha, ansallara pallangami; ashca muyura tarpushaga, ashcara pallangami.</s>
     </seg>
     <seg type="verse" id="b.2CO.9.7">
      <s id="b.2CO.9.7.1">Caran dueño paihua shungumanda munashcasna cuyachu, mana llaquirisha, mana mandashcasnas.</s>
      <s id="b.2CO.9.7.2">Dios cushihua cujta llaquinmi.</s>
     </seg>
     <seg type="verse" id="b.2CO.9.8">
      <s id="b.2CO.9.8.1">Diosga ushajmi tucui gracia ali iyaira yapachingaj cangunajpi, tucuibi pactajta charisha yaparinguichi ima ali ranaras rangaj.</s>
     </seg>
     <seg type="verse" id="b.2CO.9.9">
      <s id="b.2CO.9.9.1">Imasna quillcashcasna nin: Dios chaupichisha, tsuntsuunama cuca.</s>
      <s id="b.2CO.9.9.2">Paihua ali shungu huiñaigama duranga.</s>
     </seg>
     <seg type="verse" id="b.2CO.9.10">
      <s id="b.2CO.9.10.1">Muyura tarpujma cuj Dios, tandara micujma cuj Dios carangami, mirachingami canguna tarpushcara, shinallara canguna ali rashcamanda aparishcaunara mirachingami.</s>
     </seg>
     <seg type="verse" id="b.2CO.9.11">
      <s id="b.2CO.9.11.1">Shina tucusha, tucuibi charij tucunguichi shujgunama cuyangaj.</s>
      <s id="b.2CO.9.11.2">Casna rajpi ñucanchimanda Dios agrasishca angami.</s>
     </seg>
     <seg type="verse" id="b.2CO.9.12">
      <s id="b.2CO.9.12.1">Casna rashaga, quirijguna ministishcaunara cuyai tucunaungami, shinallara ashcauna Diosta agrasinaungami.</s>
     </seg>
     <seg type="verse" id="b.2CO.9.13">
      <s id="b.2CO.9.13.1">Casna yanapashcamanda Diosta ahuayachinaun canguna quirmchimi nishca Cristo evangelio ali shimira uyashcamanda, shinallara canguna atun cuyashcamanda paigunajpas tucuihuajpas.</s>
     </seg>
     <seg type="verse" id="b.2CO.9.14">
      <s id="b.2CO.9.14.1">Shinallara paiguna Diosta mañasha cangunamanda, paiguna cangunara llaquinaungami Diospa gracia ali iyai yaparishcamanda canguna shungüi.</s>
     </seg>
     <seg type="verse" id="b.2CO.9.15">
      <s id="b.2CO.9.15.1">Diosta agrasinchi paihua mana rimaihuaj atun cuyashcamanda.</s>
     </seg>
    </div>
    <div type="chapter" id="b.2CO.10">
     <seg type="verse" id="b.2CO.10.1">
      <s id="b.2CO.10.1.1">Ñuca, Pablo, cangunara rugauni, Cristo manso shungumandas, paihua llaquij shungumandas, ñuca manso shunguyuj asha canguna ñaupajpi, astaun shinzhi shunguyuj asha carui tiaushas,</s>
     </seg>
     <seg type="verse" id="b.2CO.10.2">
      <s id="b.2CO.10.2.1">cangunara rugauni ñuca cangunahua tiajpi ama ministirichu ñuca shinzhi tucungaj.</s>
      <s id="b.2CO.10.2.2">Huaquinguna ninaun: Pablo aicha munaibi purisha causaun.</s>
      <s id="b.2CO.10.2.3">Caigunahua shinzhi tucuna mani.</s>
     </seg>
     <seg type="verse" id="b.2CO.10.3">
      <s id="b.2CO.10.3.1">Ñucanchi aichallai purisha, mana aichai tiashcasna macanaunchichu.</s>
     </seg>
     <seg type="verse" id="b.2CO.10.4">
      <s id="b.2CO.10.4.1">Ñucanchi macanaunaga mana aichamandachu, astaun Dios yanapashcahua ushaiyujmi ima shinzhiunaras tulangaj.</s>
     </seg>
     <seg type="verse" id="b.2CO.10.5">
      <s id="b.2CO.10.5.1">Yanga iyaigunaras, tucui ahuayashca shunguunaras tulanchi, Diosta yachanara arcajguna asha.</s>
      <s id="b.2CO.10.5.2">Tucui iyaira mandanchi Cristora uyaj tucungaj.</s>
     </seg>
     <seg type="verse" id="b.2CO.10.6">
      <s id="b.2CO.10.6.1">Canguna ali casujguna tucujpi, puruntu manchi mana casujgunara livachingaj.</s>
     </seg>
     <seg type="verse" id="b.2CO.10.7">
      <s id="b.2CO.10.7.1">Tucuira ricunguichi pai cierto ricurishcasna.</s>
      <s id="b.2CO.10.7.2">Pi runas, Cristojmi ani, nisha iyasha, pai shinallara iyachu imasna pai cierto Cristoj ajpi, ñucanchis shinallara Cristojgunami anchi.</s>
     </seg>
     <seg type="verse" id="b.2CO.10.8">
      <s id="b.2CO.10.8.1">Ñucaga ñucanchi ushaira ansa yapajta rimaushallara, mana pingarishachu chimanda.</s>
      <s id="b.2CO.10.8.2">Cai ushaira Dios cuhuacami, cangunara shayachingaj, mana cangunara tulangaj.</s>
     </seg>
     <seg type="verse" id="b.2CO.10.9">
      <s id="b.2CO.10.9.1">Quillcaunahua cangunara manzhachisha ricuringaj mana munanichu.</s>
     </seg>
     <seg type="verse" id="b.2CO.10.10">
      <s id="b.2CO.10.10.1">Runauna ninaun: Cierto pacha paihua quillcauna shinzhimi; astaun ñucanchi ñaupajpi tiausha cai runa irqui sami ricurin, paihua shimi yanga mana uyaihuaj.</s>
     </seg>
     <seg type="verse" id="b.2CO.10.11">
      <s id="b.2CO.10.11.1">Casna rimaj runa riparachu imasna ñucanchi quillcashcai ricurij sami, ñucanchi illaushcai, chi tonollarami tucushun cangunahua pariju tiaushcais.</s>
     </seg>
     <seg type="verse" id="b.2CO.10.12">
      <s id="b.2CO.10.12.1">Huaquingunaga paigunallara alabajguna asha, mana muñanchichu casnaunahua pariju shayarisha camangaj.</s>
      <s id="b.2CO.10.12.2">Paigunapura tupunaun, paigunapuralla shayarinaun camangaj.</s>
      <s id="b.2CO.10.12.3">Casna rana mana valinzhu.</s>
     </seg>
     <seg type="verse" id="b.2CO.10.13">
      <s id="b.2CO.10.13.1">Ñucanchiga ñucanchi quiquinllara mana yapajta ahuayashun, astaun Dios cushca tupunahua tupusha, imasna pai lugarda cuhuaca, ñucanchi cangunajma pactangaj.</s>
     </seg>
     <seg type="verse" id="b.2CO.10.14">
      <s id="b.2CO.10.14.1">Dios cushca tupura mana pasacanchichu cangunajma shamusha.</s>
      <s id="b.2CO.10.14.2">Ñucanchiga ñaupa punda pactajguna acanchi, Cristo evangelio ali shimira cangunajma apamusha.</s>
     </seg>
     <seg type="verse" id="b.2CO.10.15">
      <s id="b.2CO.10.15.1">Ñucanchillara mana yapajta ahuayanchichu shujguna rashcaunamanda, astaun imasna canguna quirina yaparisha rin, chapaunchi ñucanchi tarabana cangunajpi talirijta atunyachishca achu, ñucanchi ushashcagama.</s>
     </seg>
     <seg type="verse" id="b.2CO.10.16">
      <s id="b.2CO.10.16.1">Munanchi canguna huashai tiaj partiunama evangelio shimira rimangaj.</s>
      <s id="b.2CO.10.16.2">Shina rashallara shuj runa tarabashcai mana icushun ahuayangaj pai ñaupa horas rashcaunamanda.</s>
     </seg>
     <seg type="verse" id="b.2CO.10.17">
      <s id="b.2CO.10.17.1">Pi runas ahuayasha, Señorbi ahuayachu.</s>
     </seg>
     <seg type="verse" id="b.2CO.10.18">
      <s id="b.2CO.10.18.1">Mana ali rimashcachu shu runa pai quiquinllara alabarisha, astaunga Dios alabashca runa valinmi.</s>
     </seg>
    </div>
    <div type="chapter" id="b.2CO.11">
     <seg type="verse" id="b.2CO.11.1">
      <s id="b.2CO.11.1.1">Uyahuai shu ratolla ñuca yanga rimashcara.</s>
      <s id="b.2CO.11.1.2">Ahuantapaichi ñucara.</s>
     </seg>
     <seg type="verse" id="b.2CO.11.2">
      <s id="b.2CO.11.2.1">Ñucaga cangunara llaquishcani Dios llaquishcahua.</s>
      <s id="b.2CO.11.2.2">Cangunara casarachishcani Cristohua, shu sapalla carihua, cangunara shu chuyaj huanra huarmira cuenta Cristoma cungaj.</s>
     </seg>
     <seg type="verse" id="b.2CO.11.3">
      <s id="b.2CO.11.3.1">Astaun, manzhani imasna machacui sabiro asha Evara umachica, shinallara canguna iyai Cristoi ali quirishcamanda anzhuchi tucungaj.</s>
     </seg>
     <seg type="verse" id="b.2CO.11.4">
      <s id="b.2CO.11.4.1">Shu runa shamujpi, shu tono Jesusta camachijpi, mana ñucanchi camachishcasna, ali ahuantanguichimi.</s>
      <s id="b.2CO.11.4.2">Shinallara canguna shu tono espiritura chasquisha, mana canguna ñaupa apishca Espíritu ajpi, shu tono evangelio shimira uyasha, mana canguna ñaupa uyashca evangelio shimi ajpi, ali ahuantanguichimi.</s>
     </seg>
     <seg type="verse" id="b.2CO.11.5">
      <s id="b.2CO.11.5.1">Iyauni mana imais pishiyashcani chishu atun cachashca runaunamanda.</s>
     </seg>
     <seg type="verse" id="b.2CO.11.6">
      <s id="b.2CO.11.6.1">Ñuca rimana mana valij ajpis, mana shinachu ñuca yachana.</s>
      <s id="b.2CO.11.6.2">Tucuibis tucuimandas caita cangunara ricuchishcanchi.</s>
     </seg>
     <seg type="verse" id="b.2CO.11.7">
      <s id="b.2CO.11.7.1">¿Ñucaga ñucallara pishiyachisha cangunara ahuayachingaj, ucharachu rarcani, ñuca Diospa evangelio ali shimira yangamanda camachijpi?</s>
     </seg>
     <seg type="verse" id="b.2CO.11.8">
      <s id="b.2CO.11.8.1">Shu iglesiaunamanda cullquira apicani, paganara chasquisha cangunara sirvingaj.</s>
     </seg>
     <seg type="verse" id="b.2CO.11.9">
      <s id="b.2CO.11.9.1">Ñuca cangunahua tiaushcai ministiucani, shinajllaira pimandas mana mañacanichu, cullquira cuyahuai, nisha.</s>
      <s id="b.2CO.11.9.2">Ñuca ima ministishcaras Macedoniamanda shamuj uquiuna cuyahuanauca.</s>
      <s id="b.2CO.11.9.3">Tucuibi ricucani, shinallara ricusha, mana imais canguna cullquira gastangaj ñucaraigumanda.</s>
     </seg>
     <seg type="verse" id="b.2CO.11.10">
      <s id="b.2CO.11.10.1">Imasna Cristo cierto shimi ñucahua tiashcasna, ama pihuas ñuca ahuayachishcara arcachu Acaya partiunai.</s>
     </seg>
     <seg type="verse" id="b.2CO.11.11">
      <s id="b.2CO.11.11.1">¿Imaraigu? nini.</s>
      <s id="b.2CO.11.11.2">¿Cangunara mana llaquishcamandachu?</s>
      <s id="b.2CO.11.11.3">Dios alimi yachan.</s>
     </seg>
     <seg type="verse" id="b.2CO.11.12">
      <s id="b.2CO.11.12.1">Ñucaga imasna cuna horas rashcasna rashallami, lugarda ama cungaj yanga camachijgunama, paiguna ama rimangaj: Quiquin Pablo cuenta raunchi, nisha.</s>
     </seg>
     <seg type="verse" id="b.2CO.11.13">
      <s id="b.2CO.11.13.1">Cai runauna, llulla cachashca runauna, llulla tarabajguna anaun, Cristo cierto cachashca runauna cuenta ricurisha nisha.</s>
     </seg>
     <seg type="verse" id="b.2CO.11.14">
      <s id="b.2CO.11.14.1">Caitaga mana manzharihuajchu.</s>
      <s id="b.2CO.11.14.2">Quiquin Satanasllara punzhajlla ricurij ángel cuenta tucusha ricurimun.</s>
     </seg>
     <seg type="verse" id="b.2CO.11.15">
      <s id="b.2CO.11.15.1">Shinajllaira, mana manzharihuajchu paita sirvijguna shinallara alira raj sirvijguna cuenta ricurimunaun.</s>
      <s id="b.2CO.11.15.2">Puchucaibi paiguna rashca tupui pagai tucunaungami.</s>
     </seg>
     <seg type="verse" id="b.2CO.11.16">
      <s id="b.2CO.11.16.1">Cutillara nini: Pis ñuca loco ajta ama iyapaichu.</s>
      <s id="b.2CO.11.16.2">Shina iyajpi, shu loco runara cuenta lugarda cuhuapai ñucara ansallara ahuayachingaj.</s>
     </seg>
     <seg type="verse" id="b.2CO.11.17">
      <s id="b.2CO.11.17.1">Ñuca rimangaraushcaraga, mana Señormandachu rímani, astaun ansalla loco cuenta ñucallara ahuayachisha.</s>
     </seg>
     <seg type="verse" id="b.2CO.11.18">
      <s id="b.2CO.11.18.1">Ashca runauna paiguna aichai rashcaunamanda ahuayachinaun.</s>
      <s id="b.2CO.11.18.2">Ñucas shinallara rasha.</s>
     </seg>
     <seg type="verse" id="b.2CO.11.19">
      <s id="b.2CO.11.19.1">Cangunaga cushihua upa runaunara ahuantanguichi, canguna umayujguna ashallara.</s>
     </seg>
     <seg type="verse" id="b.2CO.11.20">
      <s id="b.2CO.11.20.1">Ahuantanguichi shu runa cangunara sirvichijpi, shu runa cangunara micujpi, shu runa canguna charíshcara shuhuajpi, shu runa paulara ahuayachijpi, shu runa cangunara sajmajpi, paita ahuantanguichi.</s>
     </seg>
     <seg type="verse" id="b.2CO.11.21">
      <s id="b.2CO.11.21.1">Ñucanchiga chi tupullara rangaj irqui macanchi.</s>
      <s id="b.2CO.11.21.2">Casna nisha pingarini.</s>
      <s id="b.2CO.11.21.3">Shujgunaga imais ahuayachisha — loco cuenta rimauni — ñuca shina rashcaunais ñucallara ahuayachiuni.</s>
     </seg>
     <seg type="verse" id="b.2CO.11.22">
      <s id="b.2CO.11.22.1">Paigunaga, ¿hebreos anaunzhui?</s>
      <s id="b.2CO.11.22.2">Ñucas shinallara.</s>
      <s id="b.2CO.11.22.3">¿Israel runauna anaunzhui?</s>
      <s id="b.2CO.11.22.4">Ñucas shinallara.</s>
      <s id="b.2CO.11.22.5">¿Abrahanmanda miraiguna anaunzhui?</s>
      <s id="b.2CO.11.22.6">Ñucas shinallara.</s>
     </seg>
     <seg type="verse" id="b.2CO.11.23">
      <s id="b.2CO.11.23.1">¿Cristora sirvijguna anaunzhui?</s>
      <s id="b.2CO.11.23.2">Loco cuenta rimauni.</s>
      <s id="b.2CO.11.23.3">Ñuca astaun mas paita sirvij ani.</s>
      <s id="b.2CO.11.23.4">Tarabashcaunai, ñuca yali ani; azutishcaunai, mana yupaihuaj; chonda cularbi íshcashcaunai, ñuca astaun mas; huañunallaunai, ñuca ashca cuti.</s>
     </seg>
     <seg type="verse" id="b.2CO.11.24">
      <s id="b.2CO.11.24.1">Judiogunamanda, pichca cuti azutishca ashcani, quinsa chunga iscun azutira apisha.</s>
     </seg>
     <seg type="verse" id="b.2CO.11.25">
      <s id="b.2CO.11.25.1">Quinsa cuti caspihua huactashca acani, shu cuti rumihua shitashca, quinsa cuti ñuca barco pambarishca lamarbi, shu punzha shu tuta pagarijta atun lamarbi tiaushcani.</s>
     </seg>
     <seg type="verse" id="b.2CO.11.26">
      <s id="b.2CO.11.26.1">Ñambiunai ashca cuti, yacuunamanda huañunalla ashcai, shuhuajgunamanda huañunalla ashcai, ñuca llactamanda ajgunamanda huañunalla ashcai, gentilgunamanda huañunalla ashcai, atun llactai huañunalla ashcai, tiu pambai huañunalla ashcai, lamarbi huañunalla ashcai, llulla uquiunamanda huañunalla ashcai tiashcani.</s>
     </seg>
     <seg type="verse" id="b.2CO.11.27">
      <s id="b.2CO.11.27.1">Tarabashcai, sambayashcai, ashca tutaunai mana puñushcai, yarcaibi, upinaibis, ashca cuti mana micushcais, chiri ashcai, llatan ashcai tiashcani.</s>
     </seg>
     <seg type="verse" id="b.2CO.11.28">
      <s id="b.2CO.11.28.1">Maspas, tucui chigunamanda yali, caran punzha tormendarishcani, tucui iglesiaunamanda iyarisha turbarisha.</s>
     </seg>
     <seg type="verse" id="b.2CO.11.29">
      <s id="b.2CO.11.29.1">¿Pita ungun? ñucas shinallara unguni pamua.</s>
      <s id="b.2CO.11.29.2">¿Pita urmachishca? ñucas paihua llaquirini.</s>
     </seg>
     <seg type="verse" id="b.2CO.11.30">
      <s id="b.2CO.11.30.1">Ministirijpi ñuca ahuayachingaj, ñuca samba ashcamanda ahuayachisha.</s>
     </seg>
     <seg type="verse" id="b.2CO.11.31">
      <s id="b.2CO.11.31.1">Diosga, ñucanchi Señor Jesucristo Yaya huiñaigama bendiciashca achu.</s>
      <s id="b.2CO.11.31.2">Paiga ali pacha yachan imasna ñuca mana llullanichu.</s>
     </seg>
     <seg type="verse" id="b.2CO.11.32">
      <s id="b.2CO.11.32.1">Damasco llactai, Aretas nishca rey apu llactai gobernador, paiguna llactara ishcaca ñucara apingaj.</s>
     </seg>
     <seg type="verse" id="b.2CO.11.33">
      <s id="b.2CO.11.33.1">Shinajllaira, rumi quinzhai aj ventanamanda atun tasai huarcusha irguchihuanauca, shina rasha paihua maquimanda quishpicani.</s>
     </seg>
    </div>
    <div type="chapter" id="b.2CO.12">
     <seg type="verse" id="b.2CO.12.1">
      <s id="b.2CO.12.1.1">Cierto pacha mana valinzhu ñucara ahuayachingaj.</s>
      <s id="b.2CO.12.1.2">Astaun nuspashcai cuenta ricushcaunara, Señormanda ricuchishcaunaras cuentasha nini.</s>
     </seg>
     <seg type="verse" id="b.2CO.12.2">
      <s id="b.2CO.12.2.1">Shu Cristoi quirij runara ricsinimi, aichai tiashca mana aichai tiashca ima chari, mana yachanichu, Dioslla yachan; chunga chuscu huata pasashca tupura, ahua pachama apai tucuca.</s>
     </seg>
     <seg type="verse" id="b.2CO.12.3">
      <s id="b.2CO.12.3.1">Chi runara ricsinimi, aichai tiaj mana tiaj mana yachanichu, Dioslla yachan.</s>
     </seg>
     <seg type="verse" id="b.2CO.12.4">
      <s id="b.2CO.12.4.1">Paiga Paraíso nishca Dios tiashcama apai tucuca.</s>
      <s id="b.2CO.12.4.2">Chihui mana rimaihuaj gusto shimiunara uyacami, mana lugarda cushcachu aca casna shimiunara rimangaj.</s>
     </seg>
     <seg type="verse" id="b.2CO.12.5">
      <s id="b.2CO.12.5.1">Casna runamanda, ñuca ari ahuayachishami, randi ñuca quiquinmandaga mana imais ahuayachishachu, astaun ñuca samba sami tucushcai ahuayachishami.</s>
     </seg>
     <seg type="verse" id="b.2CO.12.6">
      <s id="b.2CO.12.6.1">Ñucaga ñucara ahuayachisha nishallara, mana upa sami tucuimacani, cierto shimira rimaimacani.</s>
      <s id="b.2CO.12.6.2">Shina ajllaira mana rimanichu, pi runas ñucamanda pai ricushca yali pai uyashca yali ama yapajta iyarichu ñucamanda.</s>
     </seg>
     <seg type="verse" id="b.2CO.12.7">
      <s id="b.2CO.12.7.1">Ñuca ricushcauna yapa ali sumaj ashcamanda, ñuca ama mas tucuisiqui tucungaj, shu casha cuenta tormendarinara cushca acani aichai, shu Satanasmanda rimaj ñucara tormendachingaj, ñuca ama yapajta ahuayangaj.</s>
     </seg>
     <seg type="verse" id="b.2CO.12.8">
      <s id="b.2CO.12.8.1">Caimandaga quinsa cuti Diosta mañacani: Llushpichihuapai, nisha.</s>
     </seg>
     <seg type="verse" id="b.2CO.12.9">
      <s id="b.2CO.12.9.1">Paiga ñucara nica: Basta ñuca gracia ali iyai cambaj.</s>
      <s id="b.2CO.12.9.2">Ñuca ushai pactarinmi samba ashcai.</s>
      <s id="b.2CO.12.9.3">Shina ajllaira munaihua cushi tucuni ñuca samba ashcai, Cristo ushai ñucajpi tiangaj.</s>
     </seg>
     <seg type="verse" id="b.2CO.12.10">
      <s id="b.2CO.12.10.1">Chimanda, Cristora llaquishcaraigumanda samba ashcaunai cushiyauni, camishcaunais, jninistishcaunais, tormendachishcaunais, llaquirishcaunais.</s>
      <s id="b.2CO.12.10.2">Ñuca samba ashcai, chi horasllaira shinzhi mani.</s>
     </seg>
     <seg type="verse" id="b.2CO.12.11">
      <s id="b.2CO.12.11.1">Upa macani, ñucallara ahuayachisha.</s>
      <s id="b.2CO.12.11.2">Canguna rimashcamanda chita rarcani, randi canguna ñucara alabanami acanguichi.</s>
      <s id="b.2CO.12.11.3">Mana imais pishi ashcanichu chi atun cachashca runaunamanda.</s>
      <s id="b.2CO.12.11.4">Shina ajllaira mana imaschu ani.</s>
     </seg>
     <seg type="verse" id="b.2CO.12.12">
      <s id="b.2CO.12.12.1">Cachashca runa ricuchinauna ricurimunauca canguna chaupi shungüi ñuca rashcaunai, ashca chapanahua ashca munanaita ricurinaunahuas rashcaunahuas.</s>
     </seg>
     <seg type="verse" id="b.2CO.12.13">
      <s id="b.2CO.12.13.1">Cangunaga, ¿imai shu iglesiaunamanda pishiyashcanguichichu?</s>
      <s id="b.2CO.12.13.2">¿Manzhu caibi, ñuca mana carga cuenta cangunahua tucucanichu?</s>
      <s id="b.2CO.12.13.3">Perdonahuapaichi caita.</s>
     </seg>
     <seg type="verse" id="b.2CO.12.14">
      <s id="b.2CO.12.14.1">Ña quinsa cuti puruntushca ani cangunajma shamungaj.</s>
      <s id="b.2CO.12.14.2">Cunas, mana carga cuenta tucushachu cangunahua.</s>
      <s id="b.2CO.12.14.3">Cangunajta mana mascaunichu astaun canguna quiquingunallara.</s>
      <s id="b.2CO.12.14.4">Churiuna mana tandachinachu yayaunara yanapangaj, astaun yayauna huahuaunara yanapangaj tandachina anaun.</s>
     </seg>
     <seg type="verse" id="b.2CO.12.15">
      <s id="b.2CO.12.15.1">Ali munaihua ñucajta gastachisha, maspas ñucallara illajta gastai tucusha canguna almara yanapangaj, ñuca cangunara astaun mas llaquisha, cangunaga ñucara pishi llaquishas.</s>
     </seg>
     <seg type="verse" id="b.2CO.12.16">
      <s id="b.2CO.12.16.1">Caita ricsishaga, ñuca mana carga cuenta acani cangunahua, shinajllaira umayuj asha, cangunara apicani ñuca umayuj ashcamanda.</s>
     </seg>
     <seg type="verse" id="b.2CO.12.17">
      <s id="b.2CO.12.17.1">¿Shu ñuca cangunama cachashca runahua cangunara umachishcani chari?</s>
     </seg>
     <seg type="verse" id="b.2CO.12.18">
      <s id="b.2CO.12.18.1">Titora rugacani ringaj, shu uquira cachacani paihua pariju.</s>
      <s id="b.2CO.12.18.2">¿Tito cangunara umachica chari?</s>
      <s id="b.2CO.12.18.3">¿Manzhu paihuas ñucas shina espirituhua shina aitaushcai purishcanchichu?</s>
     </seg>
     <seg type="verse" id="b.2CO.12.19">
      <s id="b.2CO.12.19.1">¿Charajchu iyaunguichi ñucanchi canguna ñaupajpi perdonahuai nisha rimaunchi?</s>
      <s id="b.2CO.12.19.2">Mana.</s>
      <s id="b.2CO.12.19.3">Diospa ñaupajpi rimashcanchi Cristoi.</s>
      <s id="b.2CO.12.19.4">Tucuira rimashcanchi, llaquishca uquiuna, cangunara shinzhiyachingaj.</s>
     </seg>
     <seg type="verse" id="b.2CO.12.20">
      <s id="b.2CO.12.20.1">Ñucaga manzhauni, cangunajma pactamujpi, cangunara mana ñuca munashcasna tupasha chari, ñucas mana canguna iyashcasnas.</s>
      <s id="b.2CO.12.20.2">Tupasha chari caigunara: macanaunara, chijninaunara, piñanaunara, partiunara, manali shimiunara, mas tucuisiqui shunguunara, tormendosgunara.</s>
     </seg>
     <seg type="verse" id="b.2CO.12.21">
      <s id="b.2CO.12.21.1">Manzhauni imasna ñuca tigrajpi cangunajma, Dios ñucara pishiyachichu canguna ñaupajpi, huacasha chari ñaupa horas ucharajgunamanda, ashcauna mana arrepentirishcaraigu pai</s>
     </seg>
    </div>
    <div type="chapter" id="b.2CO.13">
     <seg type="verse" id="b.2CO.13.1">
      <s id="b.2CO.13.1.1">Ña quinsa cuti cangunajma shamunimi.</s>
      <s id="b.2CO.13.1.2">Tucuira ishqui quinsapura ricujgunamanda rimashca anga, alichishca anga.</s>
     </seg>
     <seg type="verse" id="b.2CO.13.2">
      <s id="b.2CO.13.2.1">Ñaupa rimacani, cuna cutillara nini, cangunahua tiashcasna, cuna cuti illausha, ñaupa ucha rajgunama tucui chishujgunamas quillcauni, ñuca cuti shamushaga mana yangamanda perdonashachu.</s>
     </seg>
     <seg type="verse" id="b.2CO.13.3">
      <s id="b.2CO.13.3.1">Yachasha ninguichi: ¿Cristo ñucajpi rimanzhu manzhu riman? nisha.</s>
      <s id="b.2CO.13.3.2">Paiga mana samba sami cangunahua, astaun ushaj tucun cangunajpi.</s>
     </seg>
     <seg type="verse" id="b.2CO.13.4">
      <s id="b.2CO.13.4.1">Cristo cierto pacha pai samba ashcai chacatashca aca, cunaga pai causaun Diospa ushaimanda.</s>
      <s id="b.2CO.13.4.2">Shinallara ñucanchi paihua pariju samba sami anchi, shina ajllaira paihua pariju causashunmi Diospa ushaimanda, cangunara sirvingaj.</s>
     </seg>
     <seg type="verse" id="b.2CO.13.5">
      <s id="b.2CO.13.5.1">Cangunallara ricuichi, quirij ashas mana quirij ashas, cangunallara camaichí.</s>
      <s id="b.2CO.13.5.2">¿Manzhu ricsinguichi imasna Jesucristo cangunajpi tiaun?</s>
      <s id="b.2CO.13.5.3">Mana shina asha, ichushcauna anguichi.</s>
     </seg>
     <seg type="verse" id="b.2CO.13.6">
      <s id="b.2CO.13.6.1">Canguna yachangaj munanchi imasna ñucanchi mana ichushcaunachu anchi.</s>
     </seg>
     <seg type="verse" id="b.2CO.13.7">
      <s id="b.2CO.13.7.1">Diosta mañanchi cangunamanda, canguna ama ima manaliras ranauchu; mana ñucanchi ali tucungaj astaun canguna alira rangaj, ñucanchi ichushcaunalla cuenta ricurisha.</s>
     </seg>
     <seg type="verse" id="b.2CO.13.8">
      <s id="b.2CO.13.8.1">Quiquin cierto shimira arcangaj mana ima ranaras ushanchichu, randi paita yanapangaj.</s>
     </seg>
     <seg type="verse" id="b.2CO.13.9">
      <s id="b.2CO.13.9.1">Chiraigumanda cushi tucunchi ñucanchi samba sami asha, canguna shinzhi ashas.</s>
      <s id="b.2CO.13.9.2">Maspas mañanchi cangunamanda canguna aliyashca tucungaj.</s>
     </seg>
     <seg type="verse" id="b.2CO.13.10">
      <s id="b.2CO.13.10.1">Chiraigumanda quillcauni manara shamujllaira, ama piñasha rimangaj ñuca shamushcai.</s>
      <s id="b.2CO.13.10.2">Casna rimana ushaira Señor cuhuaca, cangunara shayachingaj, mana cangunara tulangaj.</s>
     </seg>
     <seg type="verse" id="b.2CO.13.11">
      <s id="b.2CO.13.11.1">Uquiuna cushiyaichi, ali tucuichi, cariyaichi.</s>
      <s id="b.2CO.13.11.2">Chi tupullara iyaichi.</s>
      <s id="b.2CO.13.11.3">Cushi shunguhua tiaichi.</s>
      <s id="b.2CO.13.11.4">Cushi shungura cuj Dios, llaquij Dios asha, cangunahua tiangami.</s>
     </seg>
     <seg type="verse" id="b.2CO.13.12">
      <s id="b.2CO.13.12.1">Cangunapura parijumanda saluraichi chuyaj muchashcahua.</s>
     </seg>
     <seg type="verse" id="b.2CO.13.13">
      <s id="b.2CO.13.13.1">Tucui quirijguna cangunara saluranaun.</s>
     </seg>
     <seg type="verse" id="b.2CO.13.14">
      <s id="b.2CO.13.14.1">Señor Jesucristo gracia ali iyai, Dios llaquishca, Santo Espíritu compañanas tucui cangunahua tiachu.</s>
      <s id="b.2CO.13.14.2">Amen.</s>
     </seg>
    </div>
   </div>
   <div type="book" id="b.GAL">
    <div type="chapter" id="b.GAL.1">
     <seg type="verse" id="b.GAL.1.1">
      <s id="b.GAL.1.1.1">Pablo, apóstol nishca Dios cachashca runa, mana runaunamandachu, mana runa cachashca, astaun Jesucristo cachashca, shinallara Dios Yaya cachashca, Jesucristora huañushcaunamanda causachij,</s>
     </seg>
     <seg type="verse" id="b.GAL.1.2">
      <s id="b.GAL.1.2.1">tucui ñucahua tiaj uquiunandi, Galacia nishca partii tiaj iglesiaunara saluranchi.</s>
     </seg>
     <seg type="verse" id="b.GAL.1.3">
      <s id="b.GAL.1.3.1">Gracia nishca ali iyaira, cushi shunguras charichi Dios Yayamanda, Señor Jesucristomandas.</s>
     </seg>
     <seg type="verse" id="b.GAL.1.4">
      <s id="b.GAL.1.4.1">Paiga pai quiquinllarara cuca ñucanchi uchamanda, ñucanchira cai manali tiempomanda cacharingaj, ñucanchi Dios Yaya munashcasna.</s>
     </seg>
     <seg type="verse" id="b.GAL.1.5">
      <s id="b.GAL.1.5.1">Paiga sumacyachishca achu huiñai huiñaigama.</s>
      <s id="b.GAL.1.5.2">Amen.</s>
     </seg>
     <seg type="verse" id="b.GAL.1.6">
      <s id="b.GAL.1.6.1">Manzharisha tiauni imasnara canguna uctalla anzhurishcanguichi canguna cayaj runamanda.</s>
      <s id="b.GAL.1.6.2">Pai cangunara cayaca Cristo gracia nishca yangamanda llaquishcaraigumanda, astaumbas shu tono evangelio shimira catishcanguichi.</s>
     </seg>
     <seg type="verse" id="b.GAL.1.7">
      <s id="b.GAL.1.7.1">Shinashas, shu evangelio shimis illan, astaumbas huaquinguna cangunara turbachinaun, Cristo evangeliora turcasha nisha.</s>
     </seg>
     <seg type="verse" id="b.GAL.1.8">
      <s id="b.GAL.1.8.1">Maspas ñucanchis, shu ahuapachamanda angelbas, shu tono evangeliora rimajpi, mana ñucanchi rimashca samira, pai maldiciashca achu.</s>
     </seg>
     <seg type="verse" id="b.GAL.1.9">
      <s id="b.GAL.1.9.1">Imasnara ñaupa rimacanchi, shinallara cuti nini: Maican runas shu tono evangeliora cangunara rimajpi, mana canguna ñaupa apishca sami ajpi, pai maldiciashca achu.</s>
     </seg>
     <seg type="verse" id="b.GAL.1.10">
      <s id="b.GAL.1.10.1">¿Cunaga runauna llaquishcarachu mascauni?</s>
      <s id="b.GAL.1.10.2">¿Manzhu Dios llaquishcara mascauni?</s>
      <s id="b.GAL.1.10.3">¿Runaunara cushiyachingaj mascaunichu?</s>
      <s id="b.GAL.1.10.4">Ñuca chara runaunara cushiyachisha, mana Cristora sirvijchu aima.</s>
     </seg>
     <seg type="verse" id="b.GAL.1.11">
      <s id="b.GAL.1.11.1">Shinasha canguna yachangaj munani, uquiuna, ñuca rimaushca evangelio shimi mana runamandachu.</s>
     </seg>
     <seg type="verse" id="b.GAL.1.12">
      <s id="b.GAL.1.12.1">Ñuca cai shimira mana apicanichu, mana yachacanichu runaunamanda, astaun Jesucristo ñucama ricuchihuaca.</s>
     </seg>
     <seg type="verse" id="b.GAL.1.13">
      <s id="b.GAL.1.13.1">Ñuca ñaupa horas causashca tupura ña uyashcanguichi, ñuca judio yachaira catishca horas, imasna Diospa iglesiara ashcara tormendachicani, tulacani.</s>
     </seg>
     <seg type="verse" id="b.GAL.1.14">
      <s id="b.GAL.1.14.1">Ñucaga judioguna yachaibi ashca ñuca tiempoi causajgunara yalicani ñuca llactai.</s>
      <s id="b.GAL.1.14.2">Ashca munaihua ñuca yayauna yachaigunara llaquicani.</s>
     </seg>
     <seg type="verse" id="b.GAL.1.15">
      <s id="b.GAL.1.15.1">Randi, Dios munashca horaspi, ñuca mama icsamanda pacha ñucara chicanyachisha, cayahuacami pai llaquishcamanda,</s>
     </seg>
     <seg type="verse" id="b.GAL.1.16">
      <s id="b.GAL.1.16.1">paihua Churira ñucajpi ricuchingaj, ñuca paihua shutira yachachingaj gentilgunama, aichahuas yahuarhuas mana chi ratollai rimacanichu.</s>
     </seg>
     <seg type="verse" id="b.GAL.1.17">
      <s id="b.GAL.1.17.1">Shinallara Jerusalenma mana ricanichu ñucamanda ñaupa aj cachashca runaunajma, astaun Arabia partima ricaní, chi huasha cuti tigracani Damasco llactama.</s>
     </seg>
     <seg type="verse" id="b.GAL.1.18">
      <s id="b.GAL.1.18.1">Shinajpi, quinsa huata huasha, Jerusalenma ricani Pedrohua rimangaj, paihua pariju chunga pichca punzhara tiaucani.</s>
     </seg>
     <seg type="verse" id="b.GAL.1.19">
      <s id="b.GAL.1.19.1">Jacobo, Señorba uquiras, ricucani, maspas shu cachashca runaunara mana ricucanichu.</s>
     </seg>
     <seg type="verse" id="b.GAL.1.20">
      <s id="b.GAL.1.20.1">Cai ñuca cangunama quiilcashcai, Diospa ñaupajpi mana ansas llullanichu.</s>
     </seg>
     <seg type="verse" id="b.GAL.1.21">
      <s id="b.GAL.1.21.1">Chimanda huasha, Siria Cilicia partiunama ricani.</s>
     </seg>
     <seg type="verse" id="b.GAL.1.22">
      <s id="b.GAL.1.22.1">Cristoi tiaj iglesiauna, Judea partii tiajguna, ñucara chara mana ricsihuanaucachu ñahuipura.</s>
     </seg>
     <seg type="verse" id="b.GAL.1.23">
      <s id="b.GAL.1.23.1">Chi rimashcallara uyanauca: Ñucanchira ñaupa horas tormendachij runaga, pai ñaupa horas chijnishca quirinara cuna camachiun.</s>
     </seg>
     <seg type="verse" id="b.GAL.1.24">
      <s id="b.GAL.1.24.1">Ñucamanda Diosta ahuayachinauca.</s>
     </seg>
    </div>
    <div type="chapter" id="b.GAL.2">
     <seg type="verse" id="b.GAL.2.1">
      <s id="b.GAL.2.1.1">Chunga chuscu huata huasha, cutillara Jerusalenma ricani Bernabehua, Titoras ñucahua pariju pushasha.</s>
     </seg>
     <seg type="verse" id="b.GAL.2.2">
      <s id="b.GAL.2.2.1">Dios ñucara ricuchishcaraigu chima sicacani.</s>
      <s id="b.GAL.2.2.2">Sapallai atun ricurijgunahua ñuca gentilgunama rimashca evangelio shimira cuentacani, alichu manzhu ali nisha tapungaj.</s>
     </seg>
     <seg type="verse" id="b.GAL.2.3">
      <s id="b.GAL.2.3.1">Astaun, ñucahua pariju tiaj Tito, griego ashallara, circuncisionda rangaj mana mandai tucucachu.</s>
     </seg>
     <seg type="verse" id="b.GAL.2.4">
      <s id="b.GAL.2.4.1">Huaquin llulla uquiuna pacalla pacalla icunauca, ñucanchi Jesucristoi charishca liuri causanara ricungaj, ñucanchira cutillara sirvijta rangaj.</s>
     </seg>
     <seg type="verse" id="b.GAL.2.5">
      <s id="b.GAL.2.5.1">Caigunara mana shu horashuallas uyacanchichu casungaj, evangelio cierto shimi cangunahua saquiringaj.</s>
     </seg>
     <seg type="verse" id="b.GAL.2.6">
      <s id="b.GAL.2.6.1">Randi atun ricurijguna, (paiguna ñaupa horas imasna asnearas mana imas tucuhuanzhu, Dios runaunara mana chicanyachisha ricunzhu), cai atunguna ñucama mana ima mushuj shimiras cuentahuanaucachu.</s>
     </seg>
     <seg type="verse" id="b.GAL.2.7">
      <s id="b.GAL.2.7.1">Randiga, paiguna ricunauca imasna ñucama cushca aca evangeliora rimangaj circuncisión nishcara mana rajgunama, shinallara Pedrora circuncisión nishcara rajgunama cushca aca rimangaj.</s>
     </seg>
     <seg type="verse" id="b.GAL.2.8">
      <s id="b.GAL.2.8.1">Ushaira cuj Dios Pedrora cachaca circuncisionda apijgunama, shinallara ñucamas ushaira cuca gentilgunama yachachisha ringaj.</s>
     </seg>
     <seg type="verse" id="b.GAL.2.9">
      <s id="b.GAL.2.9.1">Shinajpi Jacobo, Cefas, Juandi, iglesia istandi cuenta iyashcauna, ñucama cushca gracia nishcara ricusha, ali maquira cuhuanauca yanapangaj ñucamas Bernabemas, ñucanchi gentilgunama ringaj, paigunaga circuncisionda apijgunama ringaj.</s>
     </seg>
     <seg type="verse" id="b.GAL.2.10">
      <s id="b.GAL.2.10.1">Ñucanchi tsuntsuunara iyaringaj, caillarara rugahuanauca.</s>
      <s id="b.GAL.2.10.2">Shinallara caita munaihua rangaj camacani.</s>
     </seg>
     <seg type="verse" id="b.GAL.2.11">
      <s id="b.GAL.2.11.1">Pedroga Antioquía llactama shamujpi, paita ñahui pambai piñacani, pai causayuj ajpi.</s>
     </seg>
     <seg type="verse" id="b.GAL.2.12">
      <s id="b.GAL.2.12.1">Jacobomanda huaquinguna manara shamujllaira, Pedro gentilgunahua micuj aca; astaumbas paiguna shamushca huasha, chican micuj aca, circuncisionda catijgunara manzhashcamanda.</s>
     </seg>
     <seg type="verse" id="b.GAL.2.13">
      <s id="b.GAL.2.13.1">Chishu judiogunas paihua pariju shina ranauca, shinallara Bernabé paiguna manali raushcai catica.</s>
     </seg>
     <seg type="verse" id="b.GAL.2.14">
      <s id="b.GAL.2.14.1">Ñuca imasna paiguna evangelio shimii mana dirichu purishcara ricusha, Pedrora rimacani tucui runa ñaupajpi: Can, judio ashallara, gentilguna cuenta causausha, mana judio cuenta, ¿imaraigu gentilgunara camachingui judioguna yachaira catingaj?</s>
     </seg>
     <seg type="verse" id="b.GAL.2.15">
      <s id="b.GAL.2.15.1">Ñucanchi judioguna miraimanda anchi mana uchasapa gentilgunamanda.</s>
     </seg>
     <seg type="verse" id="b.GAL.2.16">
      <s id="b.GAL.2.16.1">Yachanchi imasnara shu runa Dioshua ali tucun, mana ley shimira rashcaunamanda, astaun Jesucristoi quirishcamanda.</s>
      <s id="b.GAL.2.16.2">Ñucanchis shinallara Jesucristoi quirishcanchi ali tucungaj Cristoi quirishcamanda, mana ley shimi rashcaunamanda, imasna ley shimi rashcaunamanda mana pihuas ali tucungachu.</s>
     </seg>
     <seg type="verse" id="b.GAL.2.17">
      <s id="b.GAL.2.17.1">Shinallara, ñucanchi Dioshua alichishcauna tucusha nijpi Cristoi, shina ashallara chara uchara raunchi, ¿caimandachu Cristo uchara rachij tucun?</s>
      <s id="b.GAL.2.17.2">Mana pacha.</s>
     </seg>
     <seg type="verse" id="b.GAL.2.18">
      <s id="b.GAL.2.18.1">Ñuca ñaupa horas tulashcaunara cutillara sicachishaga, uchara raj tucuni.</s>
     </seg>
     <seg type="verse" id="b.GAL.2.19">
      <s id="b.GAL.2.19.1">Shinajpi ley raigumanda ñuca chi leyhuajta huañushcani, Diospa ñaupajllai causangaj.</s>
     </seg>
     <seg type="verse" id="b.GAL.2.20">
      <s id="b.GAL.2.20.1">Cristohua pariju chacatashca mani, ña mana causaunichu ñuca, astaumbas Cristo ñucajpi causaun.</s>
      <s id="b.GAL.2.20.2">Ñuca cai aichai cuna causaushca causaiga Diospa Churu quirishcai causauni.</s>
      <s id="b.GAL.2.20.3">Pai ñucara llaquica, pai quiquinllarara cuca ñuca randimanda.</s>
     </seg>
     <seg type="verse" id="b.GAL.2.21">
      <s id="b.GAL.2.21.1">Diospa gracia nishca yangamanda llaquishcara mana ichunichu.</s>
      <s id="b.GAL.2.21.2">Ali causanaga ley shimimanda shamujpi, Cristo yangamanda huañuca.</s>
     </seg>
    </div>
    <div type="chapter" id="b.GAL.3">
     <seg type="verse" id="b.GAL.3.1">
      <s id="b.GAL.3.1.1">¡Upa Gálatasguna!</s>
      <s id="b.GAL.3.1.2">¿Pita cangunara umachicachu cierto shimira ama uyangaj?</s>
      <s id="b.GAL.3.1.3">Canguna ñahui pambai, canguna chaupi shungüi Jesucristo chacatashcara pajlla pambai ricuchishca aca.</s>
     </seg>
     <seg type="verse" id="b.GAL.3.2">
      <s id="b.GAL.3.2.1">Caillara cangunamanda yachasha nini: ¿Ley shimi ranaunamandachu Espiritura chasquicanguichi?</s>
      <s id="b.GAL.3.2.2">¿Manzhu uyasha quirishcamanda chasquicanguichi?</s>
     </seg>
     <seg type="verse" id="b.GAL.3.3">
      <s id="b.GAL.3.3.1">¿Casna upauna anguichi?</s>
      <s id="b.GAL.3.3.2">¿Espirituhua callarishallara, cunaga aichamandachu ali tucushun nisha iyanguichi?</s>
     </seg>
     <seg type="verse" id="b.GAL.3.4">
      <s id="b.GAL.3.4.1">¿Yangamandachu chi tucuira tormendarishcanguichi?</s>
      <s id="b.GAL.3.4.2">Yangamanda chari aca.</s>
     </seg>
     <seg type="verse" id="b.GAL.3.5">
      <s id="b.GAL.3.5.1">Espiritura cangunama cuj Diosga, canguna chaupi shungüi munanaita Rajga, ¿pai cai tucuira rarca ley shimi ranaunamandachu?</s>
      <s id="b.GAL.3.5.2">¿Manzhu uyasha quirishcamanda aca?</s>
     </seg>
     <seg type="verse" id="b.GAL.3.6">
      <s id="b.GAL.3.6.1">Shinallarami Abraham Diosta quirica, Dioshua alichishcami nishca aca.</s>
     </seg>
     <seg type="verse" id="b.GAL.3.7">
      <s id="b.GAL.3.7.1">Caita yachaichi, quirijgunaga Abrahamba churiunami.</s>
     </seg>
     <seg type="verse" id="b.GAL.3.8">
      <s id="b.GAL.3.8.1">Quillcashcaunai ñaupa ricurica imasnara Dios gentilgunara alichinma paiguna quirishcamanda.</s>
      <s id="b.GAL.3.8.2">Ñaupa horasmanda caita rimasha, ali shimira Abrahamda cuentaca, shina nisha: Canmanda tucui ailluuna bendiciai tucunaungami.</s>
     </seg>
     <seg type="verse" id="b.GAL.3.9">
      <s id="b.GAL.3.9.1">Shinajpi, quirijguna quirij Abrahamhua pariju bendiciai tucunaushcami.</s>
     </seg>
     <seg type="verse" id="b.GAL.3.10">
      <s id="b.GAL.3.10.1">Tucui ley shimii rashcaunai quimirijguna maldiciashcaunami.</s>
      <s id="b.GAL.3.10.2">Quillcashcami tian: Maican runas tucui ley shimü quillcashca ranaunaras mana rasha causausha maldiciashcami.</s>
     </seg>
     <seg type="verse" id="b.GAL.3.11">
      <s id="b.GAL.3.11.1">Imasnara ley shimiunamanda mana pihuas Diospa ñaupajpi ali tucun casnami quillcashca tian: Ali runa pai quirishcamandami causanga.</s>
     </seg>
     <seg type="verse" id="b.GAL.3.12">
      <s id="b.GAL.3.12.1">Ley shimiga mana quirinamandachu, astaumbas: Chita raj runa chimandami causanga, nin.</s>
     </seg>
     <seg type="verse" id="b.GAL.3.13">
      <s id="b.GAL.3.13.1">Cristoga ñucanchira randica ley shimi maldiciashcamanda, ñucanchimanda pai maldiciai tucuca.</s>
      <s id="b.GAL.3.13.2">Quillcashca tian: Maldiciashcami tucui runa yurai huarcushca huañuj.</s>
     </seg>
     <seg type="verse" id="b.GAL.3.14">
      <s id="b.GAL.3.14.1">Cristo Jesús maldiciai tucuca Abrahamba bendición gentilgunama pactachu, ñucanchi quirishcamanda cusha nishca Espiritura apingaj.</s>
     </seg>
     <seg type="verse" id="b.GAL.3.15">
      <s id="b.GAL.3.15.1">Uquiuna, runa tonoi rimauni.</s>
      <s id="b.GAL.3.15.2">Shu pactachina shimi, runamanda ashas, ña ali nishca ashas, pi runas mana tucuchin, pi runas mana yapan.</s>
     </seg>
     <seg type="verse" id="b.GAL.3.16">
      <s id="b.GAL.3.16.1">Dios cushca shimiunara Abrahanma cushcaca, paihua miraimas.</s>
      <s id="b.GAL.3.16.2">Mana ninzhu paihua miraigunama, ashcaunama cushca cuenta, astaumbas shujmalla: Camba miraima, nisha.</s>
      <s id="b.GAL.3.16.3">Cai miraiga Cristomi.</s>
     </seg>
     <seg type="verse" id="b.GAL.3.17">
      <s id="b.GAL.3.17.1">Caitami nini: Chi ñaupa cushca pactachina shimira ñaupa horas Dios alimi nica.</s>
      <s id="b.GAL.3.17.2">Shinajpi ley shimiga, chusca patsac quinsa chunga huata huasha shamujpi, ñaupa shamuj cushca shimira mana tucuchinzhu chi shimira huajlichingaj.</s>
     </seg>
     <seg type="verse" id="b.GAL.3.18">
      <s id="b.GAL.3.18.1">Herencia nishca yayamanda saquishcaga ley shimimanda shamujpi, ña mana cushca shimimandachu.</s>
      <s id="b.GAL.3.18.2">Astaumbas Dios Abrahanma cusha saquica, shimira cushcamanda.</s>
     </seg>
     <seg type="verse" id="b.GAL.3.19">
      <s id="b.GAL.3.19.1">Shinajpi, ¿Imajta sirvin cai ley shimi?</s>
      <s id="b.GAL.3.19.2">Manali rashcaunamanda cushca aca, ñaupa horas cushca shimi rimashca mirai shamunagama, paihuajma shimi cushcaraigu.</s>
      <s id="b.GAL.3.19.3">Chi shimiga angelgunamanda cushca aca, shu alichij runahua.</s>
     </seg>
     <seg type="verse" id="b.GAL.3.20">
      <s id="b.GAL.3.20.1">Alichij runaga mana ministirinzhu shu runallahua; Diosga shujllami.</s>
     </seg>
     <seg type="verse" id="b.GAL.3.21">
      <s id="b.GAL.3.21.1">Shinajpi, ¿ley shimihua Dios cushca shimiunahua contrachu?</s>
      <s id="b.GAL.3.21.2">Mana pacha.</s>
      <s id="b.GAL.3.21.3">Ley shimi causachina ushajpi, cierto pacha ali causana ley shimimanda shamunmaca.</s>
     </seg>
     <seg type="verse" id="b.GAL.3.22">
      <s id="b.GAL.3.22.1">Quillcashca shimiga tucuira ucha ucui ishcaca, Jesucristoi quirishcamanda cushca shimira quirijgunama cushca achu.</s>
     </seg>
     <seg type="verse" id="b.GAL.3.23">
      <s id="b.GAL.3.23.1">Quirina horas manara pactamujllaira, huacachishca acanchi ley shimi ucui, ishcashca cuenta acanchi quirinara ricuchinagama.</s>
     </seg>
     <seg type="verse" id="b.GAL.3.24">
      <s id="b.GAL.3.24.1">Shinasha, ley shimi ñucanchira cuiraj maca, ñucanchira Cristoma pushangaj, ñucanchi Cristo Jesuspi quirishalla ali tucungaj.</s>
     </seg>
     <seg type="verse" id="b.GAL.3.25">
      <s id="b.GAL.3.25.1">Quirina horas pactamujpiga, cuirajta ña mana ministinchichu.</s>
     </seg>
     <seg type="verse" id="b.GAL.3.26">
      <s id="b.GAL.3.26.1">Canguna tucui Diospa churiuna anguichi Cristo Jesuspi quirishcamanda.</s>
     </seg>
     <seg type="verse" id="b.GAL.3.27">
      <s id="b.GAL.3.27.1">Tucui canguna Cristoi bautisashcauna Cristora churarishcanguichi.</s>
     </seg>
     <seg type="verse" id="b.GAL.3.28">
      <s id="b.GAL.3.28.1">Ña judio illan, griego illan; shinallara sirvijpas liuri runas illan; shinallara caris huarmis illan.</s>
      <s id="b.GAL.3.28.2">Tucui canguna shujlla anguichi Cristo Jesuspi.</s>
     </seg>
     <seg type="verse" id="b.GAL.3.29">
      <s id="b.GAL.3.29.1">Shinallara, canguna Cristojguna asha, cierto pacha Abrahamba miraiguna anguichi, maspas shimi cushcamanda herencia nishcara apijguna anguichi.</s>
     </seg>
    </div>
    <div type="chapter" id="b.GAL.4">
     <seg type="verse" id="b.GAL.4.1">
      <s id="b.GAL.4.1.1">Caitami nini: Herencia nishca yayamanda cushcara apij huahua asha, mana imais sirvij runamanda shu tono ricurinzhu, pai tucuimanda dueño ashallara.</s>
     </seg>
     <seg type="verse" id="b.GAL.4.2">
      <s id="b.GAL.4.2.1">Paiga cuirajguna yachachijguna maquiunai causaun, yaya rimashca horas pactamunagama.</s>
     </seg>
     <seg type="verse" id="b.GAL.4.3">
      <s id="b.GAL.4.3.1">Shinallarami ñucanchis huahua horaspi cai mundu yachaira sirvijguna macanchi.</s>
     </seg>
     <seg type="verse" id="b.GAL.4.4">
      <s id="b.GAL.4.4.1">Astaumbas tiempouna pactaríjpi, Dios paihua Churira cachamuca, huarmimanda pagarishca, ley shimi ucui pagarishca,</s>
     </seg>
     <seg type="verse" id="b.GAL.4.5">
      <s id="b.GAL.4.5.1">ñucanchira, ley shimi ucui tiajgunara randingaj, ñucanchi churiuna tucungaj.</s>
     </seg>
     <seg type="verse" id="b.GAL.4.6">
      <s id="b.GAL.4.6.1">Cangunaga, churiuna asha, Dios paihua Churi Espiritura cachamuca canguna shüngui: Abba, Yaya, nisha caparin.</s>
     </seg>
     <seg type="verse" id="b.GAL.4.7">
      <s id="b.GAL.4.7.1">Shinasha, ña mana sirvijchu angui, astaumbas churi tucushcangui.</s>
      <s id="b.GAL.4.7.2">Maspas, churi asha Diosmanda herencia nishca Yayamanda cushcara apij tucungui Cristoi.</s>
     </seg>
     <seg type="verse" id="b.GAL.4.8">
      <s id="b.GAL.4.8.1">Cierto pacha ñaupa horas, Diosta mana ricsisha, yanga llulla disogunara sirvicanguichi.</s>
     </seg>
     <seg type="verse" id="b.GAL.4.9">
      <s id="b.GAL.4.9.1">Cunaga Diosta ña ricsisha, astaun ali, Diosmanda ricsishca asha, ¿imarasha cutillara cai mana valij mundu yachaima tigrasha ninguichi chita cutillara sirvingaj.</s>
     </seg>
     <seg type="verse" id="b.GAL.4.10">
      <s id="b.GAL.4.10.1">Huaquin punzhaunara, quillaunaras, tiempounaras, huataunaras huacachinguichi.</s>
     </seg>
     <seg type="verse" id="b.GAL.4.11">
      <s id="b.GAL.4.11.1">Cangunamanda manzhauni, cangunara yangamanda chari yachachishcani.</s>
     </seg>
     <seg type="verse" id="b.GAL.4.12">
      <s id="b.GAL.4.12.1">Uquiuna, cangunara rugauni, ñucasna aichi, imasna ñuca cangunasna tucucani.</s>
      <s id="b.GAL.4.12.2">Ñucajta ima manaliras mana rashcanguichichu.</s>
     </seg>
     <seg type="verse" id="b.GAL.4.13">
      <s id="b.GAL.4.13.1">Canguna iyaringuichimi imasna ñuca aichai tiaj ungüimanda, ñaupa punda cangunama evangelio shimira rimacani.</s>
     </seg>
     <seg type="verse" id="b.GAL.4.14">
      <s id="b.GAL.4.14.1">Ñuca ungüimanda, aichai ricurimushcamanda, ñucara mana piñahuacanguichichu, mana ichuhuacanguichichu.</s>
      <s id="b.GAL.4.14.2">Astaumbas ñucara chasquihuacanguichimi shu Diospa angelda cuenta, quiquin Cristo Jesusta cuenta.</s>
     </seg>
     <seg type="verse" id="b.GAL.4.15">
      <s id="b.GAL.4.15.1">Canguna chi horas charishca ali shunguga, ¿cuna maibirai?</s>
      <s id="b.GAL.4.15.2">Cangunara nini, usharijpi canguna quiquin ñahui muyura llucchinguichimaca ñucama cungaj.</s>
     </seg>
     <seg type="verse" id="b.GAL.4.16">
      <s id="b.GAL.4.16.1">Cierto shimira cangunara rimashcamanda, ¿ñucaraga chijninguichichu?</s>
     </seg>
     <seg type="verse" id="b.GAL.4.17">
      <s id="b.GAL.4.17.1">Chi runaunaga cangunara mascanaun, mana ali shungumanda, astaumbas cangunara ñucanchimanda anzhuchingaj, canguna paigunajma llutaringaj.</s>
     </seg>
     <seg type="verse" id="b.GAL.4.18">
      <s id="b.GAL.4.18.1">Alimi valin alira mascangaj tucui horaspi, mana ñuca cangunahua tiaushca horasllai.</s>
     </seg>
     <seg type="verse" id="b.GAL.4.19">
      <s id="b.GAL.4.19.1">Ñuca churihuauna, cangunamanda cutillara nanahuanmi huahuara pagarichina nanaigunahua cuenta, Cristo canguna ucui iñangagama.</s>
     </seg>
     <seg type="verse" id="b.GAL.4.20">
      <s id="b.GAL.4.20.1">Cunallara cangunahua tiangaj munaimacani, ñuca rimanara turcangaj.</s>
      <s id="b.GAL.4.20.2">Cangunamanda turbariuni.</s>
     </seg>
     <seg type="verse" id="b.GAL.4.21">
      <s id="b.GAL.4.21.1">Canguna, ley camachishca shimira catisha nijguna, rimahuaichi: ¿Manzhu uyashcanguichi chi ley shimi rimashcara?</s>
     </seg>
     <seg type="verse" id="b.GAL.4.22">
      <s id="b.GAL.4.22.1">Quillcashca tian imasna Abraham ishqui churiyuj maca, shujga sirvij huarmimanda, chishujga liuri huarmimanda.</s>
     </seg>
     <seg type="verse" id="b.GAL.4.23">
      <s id="b.GAL.4.23.1">Sirvij huarmimanda huahua aichamandami pagarimuca, astaumbas liuri huarmimanda huahuaga Dios shimira cushcamanda pagarimuca.</s>
     </seg>
     <seg type="verse" id="b.GAL.4.24">
      <s id="b.GAL.4.24.1">Caiga shu pacashca shimimi.</s>
      <s id="b.GAL.4.24.2">Cai ishqui huarmi ishqui pactachina shimiunara iyarichin.</s>
      <s id="b.GAL.4.24.3">Shujga cierto pacha Sinai urcumanda cushca aca, huahuaunara sirvingajlla pagarichij, caimi Agar nishca huarmi aca.</s>
     </seg>
     <seg type="verse" id="b.GAL.4.25">
      <s id="b.GAL.4.25.1">Cai Agar Sinai nishca urcura iyarichin, Arabia nishca partii; shinallara cuna tiaj Jerusalenda ricuchin.</s>
      <s id="b.GAL.4.25.2">Paiga paihua huahuaunandi sirvijguna tucunaushcami.</s>
     </seg>
     <seg type="verse" id="b.GAL.4.26">
      <s id="b.GAL.4.26.1">Astaumbas, ahuamanda Jerusalén liurimi, paimi tucui ñucanchi mama cuenta.</s>
     </seg>
     <seg type="verse" id="b.GAL.4.27">
      <s id="b.GAL.4.27.1">Quillcashca tian: Cushiyai, huahuara mana ricuj, mana pagar ichij.</s>
      <s id="b.GAL.4.27.2">Cushihua capari huahuamanda nanai illaj huarmi.</s>
      <s id="b.GAL.4.27.3">Ichushca huarmi mas huahuaunara charin cariyujmanda yali.</s>
     </seg>
     <seg type="verse" id="b.GAL.4.28">
      <s id="b.GAL.4.28.1">Cunaga, uquiuna, ñucanchi Isac cuenta, shimi cushcamanda churiuna manchi.</s>
     </seg>
     <seg type="verse" id="b.GAL.4.29">
      <s id="b.GAL.4.29.1">Shinashas, imasna ñaupa horaspi aichamanda pagarishca runa Espiritumanda pagarishca runara tormendachica, shinallarami tucun cuna horaspas.</s>
     </seg>
     <seg type="verse" id="b.GAL.4.30">
      <s id="b.GAL.4.30.1">¿Quillcashcaga imara ninzhu?</s>
      <s id="b.GAL.4.30.2">Shinami nin: Sirvij huarmira paihua churindi ichui, sirvij huarmimanda churi ama herencia nishcara apingaj liuri huarmimanda churihua pariju.</s>
     </seg>
     <seg type="verse" id="b.GAL.4.31">
      <s id="b.GAL.4.31.1">Shinasha, uquiuna, ñucanchi mana sirvij huarmimanda churiunachu anchi, astaun liuri huarmimanda anchi.</s>
     </seg>
    </div>
    <div type="chapter" id="b.GAL.5">
     <seg type="verse" id="b.GAL.5.1">
      <s id="b.GAL.5.1.1">Shinzhi tucuichi canguna liuri tucushcai, imasnara Cristo ñucanchira liuriyachihuaca.</s>
      <s id="b.GAL.5.1.2">Ama voltiarichichu cutillara sirvijguna tucungaj.</s>
     </seg>
     <seg type="verse" id="b.GAL.5.2">
      <s id="b.GAL.5.2.1">Caita, ñuca, Pablo, cangunara nini: canguna circuncisión nishcara rajpi, Cristo cangunajma imajpas mana valinzhu.</s>
     </seg>
     <seg type="verse" id="b.GAL.5.3">
      <s id="b.GAL.5.3.1">Cutillara nini: Maican runas circuncisión ranara rausha, ña entero ley shimira pactachina anga.</s>
     </seg>
     <seg type="verse" id="b.GAL.5.4">
      <s id="b.GAL.5.4.1">Cristomanda anzhurishcanguichi, canguna ley ranaunamanda ali tucusha nijguna.</s>
      <s id="b.GAL.5.4.2">Gracia nishca ali iyaimanda urmashcanguichi.</s>
     </seg>
     <seg type="verse" id="b.GAL.5.5">
      <s id="b.GAL.5.5.1">Ñucanchiga Diospa Espiritumanda pai cushca ali tucunara chapaunchimi, ñucanchi quirishcamanda.</s>
     </seg>
     <seg type="verse" id="b.GAL.5.6">
      <s id="b.GAL.5.6.1">Cristo Jesuspi quirijpi, circuncisionda ranas mana ranas imajpas mana valinzhu, astaumbas valinmi ñucanchi llaquij shungumanda quirina.</s>
     </seg>
     <seg type="verse" id="b.GAL.5.7">
      <s id="b.GAL.5.7.1">Ñaupa horas alimi purijguna acanguichi, ¿pita cangunara turbachica cierto shimira mana pactachingaj?</s>
     </seg>
     <seg type="verse" id="b.GAL.5.8">
      <s id="b.GAL.5.8.1">Casna iyaiga mana cangunara cayaj Diosmandachu shamun.</s>
     </seg>
     <seg type="verse" id="b.GAL.5.9">
      <s id="b.GAL.5.9.1">Ansalla punguichina polvo entero masashcara punguichin.</s>
     </seg>
     <seg type="verse" id="b.GAL.5.10">
      <s id="b.GAL.5.10.1">Cangunamanda chapauni Señorbi, canguna shu tonoi ama iyaringaj.</s>
      <s id="b.GAL.5.10.2">Astaun, cangunara turbachij runa taripai tucungami, maican ashas.</s>
     </seg>
     <seg type="verse" id="b.GAL.5.11">
      <s id="b.GAL.5.11.1">Ñucaga, uquiuna, circuncisionda rana shimira chara camachijllaira, ¿imaraigu chara ñucara tormendachihuanaun?</s>
      <s id="b.GAL.5.11.2">Casna ajpi cruzmanda tormendarina ña tucurishca.</s>
     </seg>
     <seg type="verse" id="b.GAL.5.12">
      <s id="b.GAL.5.12.1">Cangunara turbachijguna paigunallara pitinauchu.</s>
     </seg>
     <seg type="verse" id="b.GAL.5.13">
      <s id="b.GAL.5.13.1">Cangunaga, uquiuna, liuriuna tucungaj cayashca anguichi.</s>
      <s id="b.GAL.5.13.2">Shinashas, liuriuna ajpi, canguna liuri tucushcara ama huajlichinguichichu ucha aicha munaira sirvingaj, astaumbas cangunapura parijumanda sirvinguichimi llaquinaushcamanda.</s>
     </seg>
     <seg type="verse" id="b.GAL.5.14">
      <s id="b.GAL.5.14.1">Entero ley camachishca shimi cai shimii pactachishca tian: Camba mayambi tiajta can cuentallara llaquina mangui.</s>
     </seg>
     <seg type="verse" id="b.GAL.5.15">
      <s id="b.GAL.5.15.1">Cangunapura parijumanda caninaushas micunaushas, ricupaichi cangunapura ama tucuringuichichu.</s>
     </seg>
     <seg type="verse" id="b.GAL.5.16">
      <s id="b.GAL.5.16.1">Shinajpi nini: Espiritui purichi, ucha aicha munashcara ama ranguichichu.</s>
     </seg>
     <seg type="verse" id="b.GAL.5.17">
      <s id="b.GAL.5.17.1">Aichaga Espirituhua, Espíritu aichahua macananaun.</s>
      <s id="b.GAL.5.17.2">Caiguna chijnijpura tucunaun, can munashcara ama rangaj.</s>
     </seg>
     <seg type="verse" id="b.GAL.5.18">
      <s id="b.GAL.5.18.1">Cangunaga Espíritu pushashca asha, ley shimira mana uyanachu.</s>
     </seg>
     <seg type="verse" id="b.GAL.5.19">
      <s id="b.GAL.5.19.1">Aicha rashcaunaga pajllai ricurimunaun, caigunami: shujpa huarmira apiña, shujhua tacarina, irus iyai, aicha munashcara rana,</s>
     </seg>
     <seg type="verse" id="b.GAL.5.20">
      <s id="b.GAL.5.20.1">runa rashca diosta alabana, sagranauna, chijninauna, pinanausha causana, tumbanauna, piñarinauna, macanauna, piñanauna, llulla quirinauna,</s>
     </seg>
     <seg type="verse" id="b.GAL.5.21">
      <s id="b.GAL.5.21.1">shujguna charishcamanda chijninauna, huañuchinauna, machanauna, yali micuna upina istauna, casna ranaunandi.</s>
      <s id="b.GAL.5.21.2">Cangunara nini: casnara rajguna Dios mandana pachara mana apinaungachu.</s>
     </seg>
     <seg type="verse" id="b.GAL.5.22">
      <s id="b.GAL.5.22.1">Astaumbas, Espíritu iñachishcaunaga caigunami: Llaquina, cushiyana, ganaslla causana, ali chapana iyai, alirana iyai, ali shungu, quirina,</s>
     </seg>
     <seg type="verse" id="b.GAL.5.23">
      <s id="b.GAL.5.23.1">Manso shungu, aicha munaira arcanas.</s>
      <s id="b.GAL.5.23.2">Caigunahua ima ley shimis mana tianzhu.</s>
     </seg>
     <seg type="verse" id="b.GAL.5.24">
      <s id="b.GAL.5.24.1">Cristojgunaga aichara chacatanaushcami, pai llaquishcaunandi, pai munashcaunandis.</s>
     </seg>
     <seg type="verse" id="b.GAL.5.25">
      <s id="b.GAL.5.25.1">Ñucanchi Espiritui causausha, shinallara Espiritui purishunchi.</s>
     </seg>
     <seg type="verse" id="b.GAL.5.26">
      <s id="b.GAL.5.26.1">Ama alabarishunchi, parijumanda ama piñanausha, parijumanda ama chijninausha.</s>
     </seg>
    </div>
    <div type="chapter" id="b.GAL.6">
     <seg type="verse" id="b.GAL.6.1">
      <s id="b.GAL.6.1.1">Uquiuna, shu runa uchai urmajpi, canguna Espirituhua undachishcauna cai runara alichichi manso shunguhua, canllara iyarisha cambas ama shinallara tentai tucungaj.</s>
     </seg>
     <seg type="verse" id="b.GAL.6.2">
      <s id="b.GAL.6.2.1">Cangunaga shujguna cargara aparichi, shina rasha Cristo camachishcara pactachichi.</s>
     </seg>
     <seg type="verse" id="b.GAL.6.3">
      <s id="b.GAL.6.3.1">Maican runas valij mani nisha iyasha, mana imas ashallara, pai quiquinllara umachin.</s>
     </seg>
     <seg type="verse" id="b.GAL.6.4">
      <s id="b.GAL.6.4.1">Shinasha, caran dueño pai quiquin rashcara ricuchu, pai quiquin rashcamanda alabai tucungaj, astaun mana shujpajmanda.</s>
     </seg>
     <seg type="verse" id="b.GAL.6.5">
      <s id="b.GAL.6.5.1">Caran dueño paihua quiquin aparinara aparichu.</s>
     </seg>
     <seg type="verse" id="b.GAL.6.6">
      <s id="b.GAL.6.6.1">Diospa shimira yachachishca runa ima aliras cuyachu paita yachachij runama.</s>
     </seg>
     <seg type="verse" id="b.GAL.6.7">
      <s id="b.GAL.6.7.1">Cangunallara ama umachichichu, Dios mana burlaihuajchu.</s>
      <s id="b.GAL.6.7.2">Imaras shu runa tarpusha, chi samillarara pallangami.</s>
     </seg>
     <seg type="verse" id="b.GAL.6.8">
      <s id="b.GAL.6.8.1">Pi runas paihua quiquin aicha munashcara tarpusha, aichamanda ismura pallangami.</s>
      <s id="b.GAL.6.8.2">Astaumbas maicambas Espíritu munashcara tarpusha, paiga Espiritumanda huiñai causaira pallangami.</s>
     </seg>
     <seg type="verse" id="b.GAL.6.9">
      <s id="b.GAL.6.9.1">Ama sambayashunchi alira rangaj.</s>
      <s id="b.GAL.6.9.2">Ñucanchi mana sambayasha, pactarishca punzhai pallashunmi.</s>
     </seg>
     <seg type="verse" id="b.GAL.6.10">
      <s id="b.GAL.6.10.1">Shinajpi, lugar tiajpi, alira rashunchi tucuiunahua, maspas quirijgunahuas.</s>
     </seg>
     <seg type="verse" id="b.GAL.6.11">
      <s id="b.GAL.6.11.1">Ricupaichi ima atun letrahua cangunama quillcauni ñuca quiquin maquihua.</s>
     </seg>
     <seg type="verse" id="b.GAL.6.12">
      <s id="b.GAL.6.12.1">Aichai ali ricurishun nijguna cangunara circuncisionda rangaj mandanaun, paigunalla ama tormendari tucungaj Jesuspa cruz raigumanda.</s>
     </seg>
     <seg type="verse" id="b.GAL.6.13">
      <s id="b.GAL.6.13.1">Circuncisionda rangaj nijgunallara ley camachishca shimira mana pactachinaun.</s>
      <s id="b.GAL.6.13.2">Astaumbas cangunara circuncisionda rangaj munanaun canguna aichamanda alabai tucungaj.</s>
     </seg>
     <seg type="verse" id="b.GAL.6.14">
      <s id="b.GAL.6.14.1">Ñucajpi ama lugar tiachu ñucallara alabaringaj, astaumbas ñucanchi Señor Jesucristo cruzpi cushiyasha, paimanda mundu ñucajma chacatashca aca, ñucas munduma.</s>
     </seg>
     <seg type="verse" id="b.GAL.6.15">
      <s id="b.GAL.6.15.1">Cristo Jesuspiga, circuncisionda ranas mana ranas imajpas mana valinzhu, astaumbas mushuj causanami valin.</s>
     </seg>
     <seg type="verse" id="b.GAL.6.16">
      <s id="b.GAL.6.16.1">Tucui cai camachishcai purijguna cushiras llaquinaras charinauchu, shinallara Diospa Israel.</s>
     </seg>
     <seg type="verse" id="b.GAL.6.17">
      <s id="b.GAL.6.17.1">Cunamanda ñaupajma pihuas ama molestahuachu.</s>
      <s id="b.GAL.6.17.2">Ñuca aichai Señor Jesuspa sefíalgunara charini.</s>
     </seg>
     <seg type="verse" id="b.GAL.6.18">
      <s id="b.GAL.6.18.1">Uquiuna, ñucanchi Señor Jesucristo gracia nishca ali iyai canguna espirituhua tiachu.</s>
      <s id="b.GAL.6.18.2">Amen.</s>
     </seg>
    </div>
   </div>
   <div type="book" id="b.EPH">
    <div type="chapter" id="b.EPH.1">
     <seg type="verse" id="b.EPH.1.1">
      <s id="b.EPH.1.1.1">Pablo, Jesucristo cachashca runa Dios munashcamanda, Efesoi tiaj quirijgunama quillcashca, Cristo Jesuspi ali cierto quirijgunama:</s>
     </seg>
     <seg type="verse" id="b.EPH.1.2">
      <s id="b.EPH.1.2.1">ñucanchi Yaya Diosmanda, Señor Jesucristomandas, gracia nishca ali iyaira, cushi shunguras charichi.</s>
     </seg>
     <seg type="verse" id="b.EPH.1.3">
      <s id="b.EPH.1.3.1">Dios, Señor Jesucristo Yaya, alabashca achu.</s>
      <s id="b.EPH.1.3.2">Pai tucui almai bendiciongunahua ñucanchira bendiciashcami Cristoi ahua pacha partiunai.</s>
     </seg>
     <seg type="verse" id="b.EPH.1.4">
      <s id="b.EPH.1.4.1">Cai pachara manara rashca horasllaira, Dios ñucanchira ajllaca Cristoi, ñucanchi paihua ñaupajpi chuyajlla ima iruspas illaj tucungaj.</s>
     </seg>
     <seg type="verse" id="b.EPH.1.5">
      <s id="b.EPH.1.5.1">Dios ñucanchira llaquisha, ñaupa horasmanda pacha ñucanchira chicanyachica paihua quiquin churiuna tucungaj Jesucristomanda, pai ali munashcasna,</s>
     </seg>
     <seg type="verse" id="b.EPH.1.6">
      <s id="b.EPH.1.6.1">paihua sumaj gracia nishca ali iyai alabai tucungaj, pai llaquishca Churu ñucanchira chasquingaj.</s>
     </seg>
     <seg type="verse" id="b.EPH.1.7">
      <s id="b.EPH.1.7.1">Jesucristoi randishcauna manchi paihua yahuar talishcamanda, ñucanchi ucharashcauna perdonashca ajpi, paihua yapa valij gracia nishca ali iyai tupura.</s>
     </seg>
     <seg type="verse" id="b.EPH.1.8">
      <s id="b.EPH.1.8.1">Dios cai gracia nishcara yapajta cuhuaca tucui yachanais, tucui intindinais.</s>
     </seg>
     <seg type="verse" id="b.EPH.1.9">
      <s id="b.EPH.1.9.1">Paihua ñaupa horas pacashca munaira cuna yachachihuashcami, paihua ali munaimanda, pai quiquinllara casna munasha,</s>
     </seg>
     <seg type="verse" id="b.EPH.1.10">
      <s id="b.EPH.1.10.1">tiempouna pactarijpi tucuira Cristoi tandachingaj, ahua pachai tiajgunandis, cai pachai tiajgunandis.</s>
     </seg>
     <seg type="verse" id="b.EPH.1.11">
      <s id="b.EPH.1.11.1">Paihuajilai, shinallara, herencia nishca apiñara charicanchi, ñaupa horasmanda pai ajllashcauna ashcaraigu, pai iyarishcasna.</s>
     </seg>
     <seg type="verse" id="b.EPH.1.12">
      <s id="b.EPH.1.12.1">Dios casna rarca, ñucanchimanda Diospa sumajta alabai tucungaj, ñucanchi ñaupa punda Cristoi chapajguna asha.</s>
     </seg>
     <seg type="verse" id="b.EPH.1.13">
      <s id="b.EPH.1.13.1">Canguna shinallara Diospa cierto shimira, canguna almara quishpichina evangelio shimira uyajpi, Cristoi quirishca ajpi, Dios cusha nishca Santo Espirituhua shu sellohua cuenta, cangunara paihuaj ajta ricuchishcami.</s>
     </seg>
     <seg type="verse" id="b.EPH.1.14">
      <s id="b.EPH.1.14.1">Caí Espirítuga ñucanchima ñaupamanda cushcami, ñucanchi huasha bendiciai tucungaraushcara cierto ajta ricuchingaj, Dios ñucanchira randishca pactaringagama, Diospa sumajta alabai tucungaj.</s>
     </seg>
     <seg type="verse" id="b.EPH.1.15">
      <s id="b.EPH.1.15.1">Chiraigumanda ñucas, canguna Señor Jesuspi quirishcara uyasha, canguna tucui quirijgunara llaquishcaras uyasha,</s>
     </seg>
     <seg type="verse" id="b.EPH.1.16">
      <s id="b.EPH.1.16.1">ñuca cangunamanda Diosta agrasingaj mana saquinichu, cangunara iyarisha ñuca mañashcaunai.</s>
     </seg>
     <seg type="verse" id="b.EPH.1.17">
      <s id="b.EPH.1.17.1">Ñuca mañani, ñucanchi Señor Jesucristoj Dios, atun sumaj Yaya, cangunara shu ali intindinara, ali yachana iyairas cuchu, paita ricsinai,</s>
     </seg>
     <seg type="verse" id="b.EPH.1.18">
      <s id="b.EPH.1.18.1">canguna iyaimanda ñahuiuna punzhayachishca anauchu, canguna yachangaj imara chapaunguichi pai cayashcai, shinallara ima gusto sumaj herencia nishca apiñara Cristo charin quirijgunai.</s>
     </seg>
     <seg type="verse" id="b.EPH.1.19">
      <s id="b.EPH.1.19.1">Mañauni canguna Diospa atun ushaira yachangaj ñucanchira yanapangaj, imasna paihua shinzhi ushaihua rashcasna.</s>
     </seg>
     <seg type="verse" id="b.EPH.1.20">
      <s id="b.EPH.1.20.1">Dios cai atun ushaira ricuchica imahoras pai Cristora huañushcaunamanda causachica, paita paihua ali maqui partima tiáchica ahua pachai.</s>
     </seg>
     <seg type="verse" id="b.EPH.1.21">
      <s id="b.EPH.1.21.1">Chihui, tucui gobierno ahuais, tucui apu, tucui ushana, tucui mandana ahuais, tucui rimashca shuti ahuais ahuayachishca aca cuna horaspis, huasha shamuna horaspis.</s>
     </seg>
     <seg type="verse" id="b.EPH.1.22">
      <s id="b.EPH.1.22.1">Shinasha, Dios tucuira Cristo chaqui ucui churashcami.</s>
      <s id="b.EPH.1.22.2">Shinallara paita uma cuenta churashcami tucui ahuai, iglesiama.</s>
     </seg>
     <seg type="verse" id="b.EPH.1.23">
      <s id="b.EPH.1.23.1">Iglesiaga paihua aichami.</s>
      <s id="b.EPH.1.23.2">Cristo tucuira tucuibi undachin shinallara paihua aichai undajta causaun.</s>
     </seg>
    </div>
    <div type="chapter" id="b.EPH.2">
     <seg type="verse" id="b.EPH.2.1">
      <s id="b.EPH.2.1.1">Canguna ucharanais manali rashcaunais huañushca horaspi, Dios cangunara causaira cucami.</s>
     </seg>
     <seg type="verse" id="b.EPH.2.2">
      <s id="b.EPH.2.2.1">Ñaupa horas canguna chi ucha raushcai causacanguichi, cai mundu causashcasna, huairai mandaj supai apu causana tupui.</s>
      <s id="b.EPH.2.2.2">Cai supai cunallara tarabaun mana casuj runauna shungüi.</s>
     </seg>
     <seg type="verse" id="b.EPH.2.3">
      <s id="b.EPH.2.3.1">Shinallara ñaupa horas tucui ñucanchi caigunahua causacanchi ñucanchi aicha munashcaunai, aicha munairas iyai munairas rasha.</s>
      <s id="b.EPH.2.3.2">Ñucanchi quiquin rashcaunamanda Dios piñarishcai tiaucanchi tucui chishu runauna cuenta.</s>
     </seg>
     <seg type="verse" id="b.EPH.2.4">
      <s id="b.EPH.2.4.1">Shinasha, Dios yapa llaquij asha, pai ñucanchira ashcara llaquishcamanda,</s>
     </seg>
     <seg type="verse" id="b.EPH.2.5">
      <s id="b.EPH.2.5.1">ñucanchi chara ucharanai huañushca ajpi, pai ñucanchira causaira cuca Cristohua pariju.</s>
      <s id="b.EPH.2.5.2">Paihua gracia nishca llaquishcamanda quishpichishca anguichi.</s>
     </seg>
     <seg type="verse" id="b.EPH.2.6">
      <s id="b.EPH.2.6.1">Cristohua pariju pai ñucanchira causachica, shinallara ñucanchira ahuai tiachica Cristo Jesushua pariju,</s>
     </seg>
     <seg type="verse" id="b.EPH.2.7">
      <s id="b.EPH.2.7.1">huasha tiempounai paihua gracia nishca ashca valishcara ricuchingaj, pai ñucanchira llaquishcamanda Cristo Jesuspi.</s>
     </seg>
     <seg type="verse" id="b.EPH.2.8">
      <s id="b.EPH.2.8.1">Gracia nishca yanga llaquishcamanda quishpichishca anguichi, canguna quirishcamanda.</s>
      <s id="b.EPH.2.8.2">Caiga mana cangunamandachu, astaumbas Dios cushcami.</s>
     </seg>
     <seg type="verse" id="b.EPH.2.9">
      <s id="b.EPH.2.9.1">Cai quishpinaga mana ranaunamandachu, pihuas pai quiquinllara ama alabarichu.</s>
     </seg>
     <seg type="verse" id="b.EPH.2.10">
      <s id="b.EPH.2.10.1">Ñucanchiga Dios rashcauna manchi, Cristo Jesuspi iñachishcauna, alira rangaj.</s>
      <s id="b.EPH.2.10.2">Cai ali ranaunara Dios ñaupamanda alichica ñucanchi caigunara rasha causangaj.</s>
     </seg>
     <seg type="verse" id="b.EPH.2.11">
      <s id="b.EPH.2.11.1">Chimanda iyarichi imasna ñaupa horas canguna gentilguna ajpi aichai, circuncisionda mana rajguna nishca acanguichi circuncisionda rajgunamanda, paiguna aichai maquihua rajgunamanda.</s>
     </seg>
     <seg type="verse" id="b.EPH.2.12">
      <s id="b.EPH.2.12.1">Chi horasgunai, Cristo illaj macanguichi, Israel aillumanda chicanyachishca, Dios cushca pactachina shimiuna illaj, ima chapanas illaj, Diospas illaj cai pachai.</s>
     </seg>
     <seg type="verse" id="b.EPH.2.13">
      <s id="b.EPH.2.13.1">Astaumbas Cristo Jesuspi, canguna ñaupa horas carui tiajguna, cuna horasga mayanllayachishca acanguichi, Cristo yahuar raigumanda.</s>
     </seg>
     <seg type="verse" id="b.EPH.2.14">
      <s id="b.EPH.2.14.1">Paiga ñucanchi cushimi.</s>
      <s id="b.EPH.2.14.2">Ishqui runa montonmanda, shujllara rarca, chicanyana quinzhara cuenta tulasha.</s>
     </seg>
     <seg type="verse" id="b.EPH.2.15">
      <s id="b.EPH.2.15.1">Cristo Jesús, paihua aichai chi piñanaunara tucuchicami, ley camachishca shimii rimashcaunandi paihua ranaunandi.</s>
      <s id="b.EPH.2.15.2">Pai quiquimbi ishqui montonmanda shuj mushuj runallara rarca, cushira rasha.</s>
     </seg>
     <seg type="verse" id="b.EPH.2.16">
      <s id="b.EPH.2.16.1">Cruzpa raigumanda Cristo ishqui runa montonguna Dioshua amigopura rarca shu aichallai, paihua cruzpi piñanaunara huañuchisha.</s>
     </seg>
     <seg type="verse" id="b.EPH.2.17">
      <s id="b.EPH.2.17.1">Pai shamuca cushi shimira rimangaj canguna carui tiajgunama, chishu mayanllai tiajgunamas.</s>
     </seg>
     <seg type="verse" id="b.EPH.2.18">
      <s id="b.EPH.2.18.1">Jesucristomanda ñucanchi ishquindi monton shu Espiritumandalla Yaya ñaupajpi icunchi.</s>
     </seg>
     <seg type="verse" id="b.EPH.2.19">
      <s id="b.EPH.2.19.1">Shinasha cuna canguna mana carumandaunachu anguichi, mana pasiajgunas, astaun quirijgunahua pariju causajguna anguichi, Diospa aillui tiajguna.</s>
     </seg>
     <seg type="verse" id="b.EPH.2.20">
      <s id="b.EPH.2.20.1">Dios cachashca runauna ahuai, Diosmanda rimajguna ahuais shayachishca acanguichi, rumi istandi siquiga quiquin Jesucristomi.</s>
     </seg>
     <seg type="verse" id="b.EPH.2.21">
      <s id="b.EPH.2.21.1">Entero huasi Jesuspi ali rashca asha, iñasha rin shu chuyaj templo huasi cuenta tucungaj Señorbi.</s>
     </seg>
     <seg type="verse" id="b.EPH.2.22">
      <s id="b.EPH.2.22.1">Paihuajpi canguna shinallara pariju shayachishca anguichi shu huasira rangaj, Dios chihui causangaj Espiritui.</s>
     </seg>
    </div>
    <div type="chapter" id="b.EPH.3">
     <seg type="verse" id="b.EPH.3.1">
      <s id="b.EPH.3.1.1">Chiraigumanda, ñuca, Pablo, canguna gentilgunamanda chonda cularbi Cristo Jesuspa ishcashca runa mani.</s>
     </seg>
     <seg type="verse" id="b.EPH.3.2">
      <s id="b.EPH.3.2.1">Canguna uyashcanguichi chari imasna Dios ñucara ajllacami paihua gracia nishca llaquishcara cangunara yachachingaj.</s>
     </seg>
     <seg type="verse" id="b.EPH.3.3">
      <s id="b.EPH.3.3.1">Pai ricuchishcamanda cai pacashca shimira ñucama rimashca aca, imasna ñaupa ansallara quillcacani.</s>
     </seg>
     <seg type="verse" id="b.EPH.3.4">
      <s id="b.EPH.3.4.1">Chi quillcara ricusha, ricsinara ushanguichi imasna Cristo pacashca shimira intindiuni.</s>
     </seg>
     <seg type="verse" id="b.EPH.3.5">
      <s id="b.EPH.3.5.1">Cai pacashca shimi, ñaupa horasgunai runa churiunama mana ricuchishcachu aca, astaumbas cuna horas Espiritumanda chuyaj cachashca runaunama Diosmanda rimajgunamas ricuchishcami,</s>
     </seg>
     <seg type="verse" id="b.EPH.3.6">
      <s id="b.EPH.3.6.1">imasna gentilguna judiogunahua pariju Dios cushca shimira chasquijgunami, shinallara Cristo aichamanda partiunami, maspas Dios cushca shimira apijgunami Cristo Jesuspi, evangelio shimimanda.</s>
     </seg>
     <seg type="verse" id="b.EPH.3.7">
      <s id="b.EPH.3.7.1">Cai shimira yachachij tucucani, Diospa gracia nishcara ñucama cushcamanda, paihua ushai rashcasna.</s>
     </seg>
     <seg type="verse" id="b.EPH.3.8">
      <s id="b.EPH.3.8.1">Ñuca tucui quirijgunamanda pishi ajllaira, cai gracia nishca valijta ñucama cushca aca gentilgunama evangelio shimira rimangaj, Cristoi tiaj mana tupuihuaj valijgunara.</s>
     </seg>
     <seg type="verse" id="b.EPH.3.9">
      <s id="b.EPH.3.9.1">Shinallara ñucama cushca aca tucui runaunara ricuchingaj imasna Dios pacashca shimi pactarinmaca.</s>
      <s id="b.EPH.3.9.2">Unai tiempounamanda tucuira raj Diospi pacashcami aca.</s>
     </seg>
     <seg type="verse" id="b.EPH.3.10">
      <s id="b.EPH.3.10.1">Dios casnami rarca, paihua atun yachashcara iglesiamanda cuna yachachingaj ahua pachai tiaj mandajgunamas, ushajgunamas,</s>
     </seg>
     <seg type="verse" id="b.EPH.3.11">
      <s id="b.EPH.3.11.1">imasna pai huiñaimanda iyashcasna ñucanchi Señor Jesucristoi rangaj.</s>
     </seg>
     <seg type="verse" id="b.EPH.3.12">
      <s id="b.EPH.3.12.1">Paihuajpi huacachishca manchi, maspas Diospa ñaupajpi icumunara charinchi mana manzhasha, Cristoi quirishca raigumanda.</s>
     </seg>
     <seg type="verse" id="b.EPH.3.13">
      <s id="b.EPH.3.13.1">Chiraigumanda cangunara rugauni ama llaquiringaj ñuca tormendarinaunamanda cangunaraigu.</s>
      <s id="b.EPH.3.13.2">Randi, caiguna canguna ahuayachinami.</s>
     </seg>
     <seg type="verse" id="b.EPH.3.14">
      <s id="b.EPH.3.14.1">Caimandami Señor Jesucristo Yaya ñaupajpi cungurini.</s>
     </seg>
     <seg type="verse" id="b.EPH.3.15">
      <s id="b.EPH.3.15.1">Paimanda tucui aillu ahua pachais cai pachais shutichishcami.</s>
     </seg>
     <seg type="verse" id="b.EPH.3.16">
      <s id="b.EPH.3.16.1">Diosta mañauni imasna pai ali sumacyachishcasna, paihua ushanahua cangunara shmzhiyachingaj canguna shungu ucui, paihua Espiritumanda.</s>
     </seg>
     <seg type="verse" id="b.EPH.3.17">
      <s id="b.EPH.3.17.1">Shinallara mañauni Cristo canguna shungu ucui causachu canguna quirishcamanda, canguna ali shinzhi shayachishca asha llaquishcai,</s>
     </seg>
     <seg type="verse" id="b.EPH.3.18">
      <s id="b.EPH.3.18.1">tucui quirijgunahua ali intindingaj imasna Cristo llaquishca anzhu ashcara, suni ashcaras, ucu ashcaras, ahua ashcaras,</s>
     </seg>
     <seg type="verse" id="b.EPH.3.19">
      <s id="b.EPH.3.19.1">maspas Cristo llaquishcara yachangaj, tucui yachanaras pasajta, shinallara canguna shungu quiquin Dioshua tali tali undajta angaj.</s>
     </seg>
     <seg type="verse" id="b.EPH.3.20">
      <s id="b.EPH.3.20.1">Dios ushajmi tucuira ñucanchi mañashcamanda intindishcamandas yalijta rangaj, imasna ñucanchi ucui paihua ushai taraban.</s>
     </seg>
     <seg type="verse" id="b.EPH.3.21">
      <s id="b.EPH.3.21.1">Paiga sumacyachishca achu iglesiai Cristo Jesuspi tucui tiempounai huiñai huiñaigama.</s>
      <s id="b.EPH.3.21.2">Amen.</s>
     </seg>
    </div>
    <div type="chapter" id="b.EPH.4">
     <seg type="verse" id="b.EPH.4.1">
      <s id="b.EPH.4.1.1">Ñucaga, Señorda sirvishcamanda chonda cularbi ishcashca runa, cangunara rugauni canguna cayashcasna alira puringaj.</s>
     </seg>
     <seg type="verse" id="b.EPH.4.2">
      <s id="b.EPH.4.2.1">Manso shunguhua, ali shunguhuas, ali chapanahuas, parijumanda ahuantanuichi llaquishcahua.</s>
     </seg>
     <seg type="verse" id="b.EPH.4.3">
      <s id="b.EPH.4.3.1">Ali ricuichi shujlla tucungaj Espiritui, cushi shunguhua parijupura asha.</s>
     </seg>
     <seg type="verse" id="b.EPH.4.4">
      <s id="b.EPH.4.4.1">Shu aicha tian, shu Espíritu, imasna shu chapanallahua cayai tucucanguichi.</s>
     </seg>
     <seg type="verse" id="b.EPH.4.5">
      <s id="b.EPH.4.5.1">Shu Señor tian, shu quirina, shu bautisana.</s>
     </seg>
     <seg type="verse" id="b.EPH.4.6">
      <s id="b.EPH.4.6.1">Shu Dios tian, tucuihua Yaya.</s>
      <s id="b.EPH.4.6.2">Paiga tucui ahuai tucuihuajtas, tucuibis.</s>
     </seg>
     <seg type="verse" id="b.EPH.4.7">
      <s id="b.EPH.4.7.1">Shinashas caran dueño ñucanchima gracia nishcara cushca aca, imasna Cristo cushcasna.</s>
     </seg>
     <seg type="verse" id="b.EPH.4.8">
      <s id="b.EPH.4.8.1">Chiraigumanda rimashca tian: Ahuama sicasha, ishcashca runaunara paihua pariju pushaca; runaunama cushcaunara cucami.</s>
     </seg>
     <seg type="verse" id="b.EPH.4.9">
      <s id="b.EPH.4.9.1">Cai sicashca nishcaga, ¿manzhu nin pai caí pacha ucumanda mas huashama ñaupa irguca?</s>
     </seg>
     <seg type="verse" id="b.EPH.4.10">
      <s id="b.EPH.4.10.1">Cai irgujga shinallarami ahuama sicaca tucui ahua pachauna ahuai, tucuira undachingaj.</s>
     </seg>
     <seg type="verse" id="b.EPH.4.11">
      <s id="b.EPH.4.11.1">Paillara cuca: Huaquingunara apóstoles nishca Dios cachashca runauna tucungaj, shujgunara Diosmanda rimajguna, shujgunara evangelio ali shimira rimajguna, shujgunaraga ricujgunas yachachijgunas,</s>
     </seg>
     <seg type="verse" id="b.EPH.4.12">
      <s id="b.EPH.4.12.1">quirijgunara alichingaj Diosta sirvinauchu, shinallara Cristo cuerpo nishca aichara shinzhiyachingaj;</s>
     </seg>
     <seg type="verse" id="b.EPH.4.13">
      <s id="b.EPH.4.13.1">tucui ñucanchi shujllai pactanagama, quirinais, Diospa Churira ricsinais, caran dueño ali shunguyuj runa pactanagama, pactajta runa tucungaj, Cristohua undachishca;</s>
     </seg>
     <seg type="verse" id="b.EPH.4.14">
      <s id="b.EPH.4.14.1">ñucanchi ama istu istu purij huahuaunasna angaj, ama manali yachachina huaira cuenta pai munashcama apai tucungaj, ama umachij runauna umachishcahua pandarina shimihuas umachi tucungaj.</s>
     </seg>
     <seg type="verse" id="b.EPH.4.15">
      <s id="b.EPH.4.15.1">Astaumbas, cierto shimira llaquinahua catisha, tucuibi Cristoi iñashunchi, paimi ñucanchi uma.</s>
     </seg>
     <seg type="verse" id="b.EPH.4.16">
      <s id="b.EPH.4.16.1">Paimanda, entero aicha ali tandachishca, ali pigarishca asha, tucui paihua mucuuna parijumanda yanapanaun, caran parti paihua tonoi rasha, iñasha ringaj llaquinai.</s>
     </seg>
     <seg type="verse" id="b.EPH.4.17">
      <s id="b.EPH.4.17.1">Shinajpi caitami nini, Señorbi rimauni shinallara munani, canguna cunallara ama purínguichi shu gentilguna cuenta, paiguna manali iyashcaunai.</s>
     </seg>
     <seg type="verse" id="b.EPH.4.18">
      <s id="b.EPH.4.18.1">Paiguna intindinai llanduyashca anaun, Diospa causanamanda anzhurishca, paiguna yachai illaj ashcamanda, paiguna shungu shinzhiyashcamanda.</s>
     </seg>
     <seg type="verse" id="b.EPH.4.19">
      <s id="b.EPH.4.19.1">Paigunara sintina illajguna asha, pingai illajlla causangaj entreganauca, ima irus ranaras munaihua rangaj.</s>
     </seg>
     <seg type="verse" id="b.EPH.4.20">
      <s id="b.EPH.4.20.1">Astaumbas canguna caí samira rangaj mana yachacanguichichu Cristomanda,</s>
     </seg>
     <seg type="verse" id="b.EPH.4.21">
      <s id="b.EPH.4.21.1">ciertora pacha paita uyashca asha, paimanda yachachishca asha, imasna cierto shimi Jesuspi tian.</s>
     </seg>
     <seg type="verse" id="b.EPH.4.22">
      <s id="b.EPH.4.22.1">Rucu runa ñaupa causana samira saquichi, umachina munashcaunahua huajlichishcami.</s>
     </seg>
     <seg type="verse" id="b.EPH.4.23">
      <s id="b.EPH.4.23.1">Shinallara mushujyachishca aichi canguna alma iyaibi.</s>
     </seg>
     <seg type="verse" id="b.EPH.4.24">
      <s id="b.EPH.4.24.1">Dios samiilai rashca mushuj runara churachichi ali shunguhua, ciertora rimaj chuyaj shunguhuas.</s>
     </seg>
     <seg type="verse" id="b.EPH.4.25">
      <s id="b.EPH.4.25.1">Chi raigumanda, llulla shimira saquisha, caran dueño paihua mayambi causajhua cierto shimira rimachu.</s>
      <s id="b.EPH.4.25.2">Parijumanda shu aichamanda partiuna manchi.</s>
     </seg>
     <seg type="verse" id="b.EPH.4.26">
      <s id="b.EPH.4.26.1">Canguna piñarishca horas uchara ama raichichu.</s>
      <s id="b.EPH.4.26.2">Canguna piñaríshcara alichichi indi manara icujllaira.</s>
     </seg>
     <seg type="verse" id="b.EPH.4.27">
      <s id="b.EPH.4.27.1">Supai apura lugarda ama cuichichu cangunara tentangaj.</s>
     </seg>
     <seg type="verse" id="b.EPH.4.28">
      <s id="b.EPH.4.28.1">Ñaupa horas shuhuajga ama mas shuhuachu, astaumbas alira tarabasha, paihua quiquin maquihua tarabachu, chimanda charingaj ministijgunama cungaj.</s>
     </seg>
     <seg type="verse" id="b.EPH.4.29">
      <s id="b.EPH.4.29.1">Canguna shimimanda ama ima manali shimis llucshichu astaumbas ali yanapana shimiuna, uyajgunara cariyachingaj.</s>
     </seg>
     <seg type="verse" id="b.EPH.4.30">
      <s id="b.EPH.4.30.1">Diospa Santo Espiritura ama llaquichichichu.</s>
      <s id="b.EPH.4.30.2">Paimanda canguna Diospaj ajta ricuchishca acanguichi randina punzhagama.</s>
     </seg>
     <seg type="verse" id="b.EPH.4.31">
      <s id="b.EPH.4.31.1">Cangunamanda tucui ayaj iyaira, piñarinara, piñanara, caparinaunara, milli shimiunara anzhuchichi, shinallara tucui manaliras.</s>
     </seg>
     <seg type="verse" id="b.EPH.4.32">
      <s id="b.EPH.4.32.1">Randi cangunapura, parijumanda ali shungupura tucuichi, llaquisiquiuna, parijumanda perdonanausha, imasna Dios cangunara perdonaca Cristoi.</s>
     </seg>
    </div>
    <div type="chapter" id="b.EPH.5">
     <seg type="verse" id="b.EPH.5.1">
      <s id="b.EPH.5.1.1">Diosta catirijguna aichi, llaquishca huahuaunasna.</s>
     </seg>
     <seg type="verse" id="b.EPH.5.2">
      <s id="b.EPH.5.2.1">Llaquinai purichi, imasna Cristo ñucanchira llaquica, shinallara ñucanchimanda pai quiquinllara entregaca, cuyashca cuenta, Diospa ñaupajpi shu gusto asnaj sacrificiora cuenta.</s>
     </seg>
     <seg type="verse" id="b.EPH.5.3">
      <s id="b.EPH.5.3.1">Randiga, shujhua tacarina, tucui irusta rana, cullquira yapajta llaquina, ama rimashcallas uyarichu cangunapura, canguna chuyaj shunguuna asha.</s>
     </seg>
     <seg type="verse" id="b.EPH.5.4">
      <s id="b.EPH.5.4.1">Shinallara ima irus shimis, ima upa cuenta rimanas, ima yanga burlanas mana rimaihuajchu.</s>
      <s id="b.EPH.5.4.2">Mana valinaun.</s>
      <s id="b.EPH.5.4.3">Astaumbas Diosta agrasisha rimaichi.</s>
     </seg>
     <seg type="verse" id="b.EPH.5.5">
      <s id="b.EPH.5.5.1">Caita cierto pacha yachaichi: Mana ima shujhua tacarij runa, mana ima irus shungu runa, mana ima cullquira yapajta llaquij runa (caimi runa rashca diosta alabana cuenta) imaras charingachu Cristohua Dios mandana pachai.</s>
     </seg>
     <seg type="verse" id="b.EPH.5.6">
      <s id="b.EPH.5.6.1">Pihuas cangunara ama umachichu, yanga shimira rimasha.</s>
      <s id="b.EPH.5.6.2">Cai quiquin ucharashcaunamanda Dios mana casujgunahua piñarin.</s>
     </seg>
     <seg type="verse" id="b.EPH.5.7">
      <s id="b.EPH.5.7.1">Casna rajgunahua ama llutarichichu.</s>
     </seg>
     <seg type="verse" id="b.EPH.5.8">
      <s id="b.EPH.5.8.1">Ñaupa horas llandui tiaucanguichi, astaun cunaga punzhai tiaunguichimi Señorbi.</s>
      <s id="b.EPH.5.8.2">Punzhamanda churiunasna purichi.</s>
     </seg>
     <seg type="verse" id="b.EPH.5.9">
      <s id="b.EPH.5.9.1">Punzhai purishcamanda aparishcauna caigunami: llaquij shungu, ali shungu, ciertora rimaj shungu.</s>
     </seg>
     <seg type="verse" id="b.EPH.5.10">
      <s id="b.EPH.5.10.1">Imaras Dios munashcara yachangaj mascaichi.</s>
     </seg>
     <seg type="verse" id="b.EPH.5.11">
      <s id="b.EPH.5.11.1">Ucha llandui mana valij rashcaunara ama raichichu.</s>
      <s id="b.EPH.5.11.2">Astaumbas casna rajgunara piñaichi.</s>
     </seg>
     <seg type="verse" id="b.EPH.5.12">
      <s id="b.EPH.5.12.1">Paiguna pacallai rashcaunara pinganaitami rimangaj.</s>
     </seg>
     <seg type="verse" id="b.EPH.5.13">
      <s id="b.EPH.5.13.1">Tucui rashcauna punzhai churashca ricurinaun.</s>
      <s id="b.EPH.5.13.2">Punzha tucuira ricuchin.</s>
     </seg>
     <seg type="verse" id="b.EPH.5.14">
      <s id="b.EPH.5.14.1">Chiraigumanda rimashca tian: Llicchari, puñuj runa.</s>
      <s id="b.EPH.5.14.2">Huañushcaunamanda atari.</s>
      <s id="b.EPH.5.14.3">Cristo canda punzhayachingami.</s>
     </seg>
     <seg type="verse" id="b.EPH.5.15">
      <s id="b.EPH.5.15.1">Shinasha, ricuichi imasna purishcaras, ricushallara puringaj, ama upauna cuenta astaun iyaiyuj cuenta,</s>
     </seg>
     <seg type="verse" id="b.EPH.5.16">
      <s id="b.EPH.5.16.1">tiempora mana pirdisha, punzhauna manali ashcamanda.</s>
     </seg>
     <seg type="verse" id="b.EPH.5.17">
      <s id="b.EPH.5.17.1">Chimanda ama upa cuenta tucuichichu, astaumbas imaras Dios munashcaras intindinguichi.</s>
     </seg>
     <seg type="verse" id="b.EPH.5.18">
      <s id="b.EPH.5.18.1">Vinohua ama machaichichu, paihuajpi nusparína tian; astaun Espirituhua undashca aichi,</s>
     </seg>
     <seg type="verse" id="b.EPH.5.19">
      <s id="b.EPH.5.19.1">cangunapura rimanausha salmos nishca cantanaunahua, alma cantanaunahua shungumanda cantasha, Diosta alabasha canguna shungüi.</s>
     </seg>
     <seg type="verse" id="b.EPH.5.20">
      <s id="b.EPH.5.20.1">Tucui horas Yaya Diosta agrasichi tucuimanda, ñucanchi Señor Jesucristo shutii.</s>
     </seg>
     <seg type="verse" id="b.EPH.5.21">
      <s id="b.EPH.5.21.1">Parijumanda casuichi, Diosta manzhashcai.</s>
     </seg>
     <seg type="verse" id="b.EPH.5.22">
      <s id="b.EPH.5.22.1">Huarmiuna paiguna quiquin cariunara uyanauchu, Señorda uyashca cuenta.</s>
     </seg>
     <seg type="verse" id="b.EPH.5.23">
      <s id="b.EPH.5.23.1">Cariga paihua huarmi umami, imasna Cristo iglesia umami; iglesia paihua aichami, Cristoga iglesiara Quishpichijmi.</s>
     </seg>
     <seg type="verse" id="b.EPH.5.24">
      <s id="b.EPH.5.24.1">Imasna iglesia Cristora uyan, shinallara huarmiuna tucuibi paiguna cariunara uyanauchu.</s>
     </seg>
     <seg type="verse" id="b.EPH.5.25">
      <s id="b.EPH.5.25.1">Cariuna, canguna huarmiunara llaquichi, imasna Cristo iglesiara llaquica, iglesia randimanda paulara cuca,</s>
     </seg>
     <seg type="verse" id="b.EPH.5.26">
      <s id="b.EPH.5.26.1">iglesiara chuyayachingaj, pai Quillcashca Shimihua paita maillaca, chuya yacuhua maillashca cuenta,</s>
     </seg>
     <seg type="verse" id="b.EPH.5.27">
      <s id="b.EPH.5.27.1">iglesiara sumajlla pai quiquinmallara cungaj, ima iruspas illaj, ima sipus illaj, ima manali illajpas, chuya achu, ima tinirishcas illaj.</s>
     </seg>
     <seg type="verse" id="b.EPH.5.28">
      <s id="b.EPH.5.28.1">Shinallara cariuna paiguna huarmiunara llaquinami, paiguna quiquin aicharasna.</s>
      <s id="b.EPH.5.28.2">Maican runa paihua huarmira llaquisha, pai quiquinllarara llaquinmi.</s>
     </seg>
     <seg type="verse" id="b.EPH.5.29">
      <s id="b.EPH.5.29.1">Mana imahoraspas pi runas paihua quiquin aichara chijnicachu, astaumbas carán, cuiran, imasna Cristo iglesiara cuiranmi.</s>
     </seg>
     <seg type="verse" id="b.EPH.5.30">
      <s id="b.EPH.5.30.1">Ñucanchi paihua aichamanda partiuna manchi, paihua aichamanda, paihua tulluunamandas.</s>
     </seg>
     <seg type="verse" id="b.EPH.5.31">
      <s id="b.EPH.5.31.1">Caimanda, shu runa paihua yayaras paihua mamaras saquinga, paihua huarmihua llutaringami.</s>
      <s id="b.EPH.5.31.2">Paiguna ishqui shu aichalla tucunaungami.</s>
     </seg>
     <seg type="verse" id="b.EPH.5.32">
      <s id="b.EPH.5.32.1">Cai pacashca shimi valijmi.</s>
      <s id="b.EPH.5.32.2">Caita rimauni Cristoras iglesiaras iyasha.</s>
     </seg>
     <seg type="verse" id="b.EPH.5.33">
      <s id="b.EPH.5.33.1">Maspas, cangunamanda caran dueño paihua quiquin huarmira llaquichu, pai quiquinllara llaquishcasna.</s>
      <s id="b.EPH.5.33.2">Huarmiga paihua carira uyachu.</s>
     </seg>
    </div>
    <div type="chapter" id="b.EPH.6">
     <seg type="verse" id="b.EPH.6.1">
      <s id="b.EPH.6.1.1">Huahuauna, yayaunara uyaichi, Señorda llaquij huahuaunasna.</s>
      <s id="b.EPH.6.1.2">Caimi ali.</s>
     </seg>
     <seg type="verse" id="b.EPH.6.2">
      <s id="b.EPH.6.2.1">Yayaras mamaras llaquina mangui.</s>
      <s id="b.EPH.6.2.2">Caimi ñaupa camachishca shimi shu cusha nishca shimihua rimashca, casna nisha:</s>
     </seg>
     <seg type="verse" id="b.EPH.6.3">
      <s id="b.EPH.6.3.1">Can caita rasha ali tucungui, unaira causaunguimi cai pachai.</s>
     </seg>
     <seg type="verse" id="b.EPH.6.4">
      <s id="b.EPH.6.4.1">Yayauna, canguna huahuaunara ama piñachichichu, astaumbas paigunara ali iñachichi cangunara casungaj, Señorba shimira yachachisha.</s>
     </seg>
     <seg type="verse" id="b.EPH.6.5">
      <s id="b.EPH.6.5.1">Sirvijguna, canguna cai pachai tiaj patrongunara uyaichi, manzhashcahua, ali shunguhua, Cristora sirvina cuenta,</s>
     </seg>
     <seg type="verse" id="b.EPH.6.6">
      <s id="b.EPH.6.6.1">mana ricushcallai tarabasha, runaunara cushiyachingaj munajgunasna, astaun Cristora sirvijguna cuenta, shungumanda Diospa munaira rasha;</s>
     </seg>
     <seg type="verse" id="b.EPH.6.7">
      <s id="b.EPH.6.7.1">ali munaihua sirvisha, Señorda sirvina cuenta, mana runaunara,</s>
     </seg>
     <seg type="verse" id="b.EPH.6.8">
      <s id="b.EPH.6.8.1">caita yachasha, runa ima alira rashas caillara cuti chasquinga Diosmanda, sirvij ashas, liuri ashas.</s>
     </seg>
     <seg type="verse" id="b.EPH.6.9">
      <s id="b.EPH.6.9.1">Canguna, patronguna, shinallara raichi paigunahua, piñanara saquisha.</s>
      <s id="b.EPH.6.9.2">Caita ricsichi, paiguna Señor canguna Señorbas ahua pachai tian.</s>
      <s id="b.EPH.6.9.3">Paiga sirvijgunamanda patrongunamanda mana chicanyachinzhu.</s>
     </seg>
     <seg type="verse" id="b.EPH.6.10">
      <s id="b.EPH.6.10.1">Cuna, ñuca uquiuna, Señorbi shinzhiyaichi, paihua ushana ursahua.</s>
     </seg>
     <seg type="verse" id="b.EPH.6.11">
      <s id="b.EPH.6.11.1">Tucui Diospa iru churanaunara cuenta churarichi, canguna shinzhi tucungaj, supai apumanda tucui alma apiña tictitara vencingaj</s>
     </seg>
     <seg type="verse" id="b.EPH.6.12">
      <s id="b.EPH.6.12.1">Ñucanchi macanaunaga mana aichahuachu mana yahuarhuachu, astaumbas atungunahua, shinzhiunahuas, llandu tuta mundu apuunahuas, ahua huairai tiau milli supaigunahuas.</s>
     </seg>
     <seg type="verse" id="b.EPH.6.13">
      <s id="b.EPH.6.13.1">Chiraigumanda Diospa iru churana cuenta enterora apichi, manali punzhai canguna shayarinara ushangaj, tucui chigunara vencishca huasha canguna shinzhira shayaringaj.</s>
     </seg>
     <seg type="verse" id="b.EPH.6.14">
      <s id="b.EPH.6.14.1">Shinasha shinzhira shayarichi, cierto shimihua chumbillishca, ali causanahua churarishca, pichura quillpana palahua cuenta.</s>
     </seg>
     <seg type="verse" id="b.EPH.6.15">
      <s id="b.EPH.6.15.1">Canguna chaquii, zapatos cuenta, evangelio cushi shimira churarichi.</s>
     </seg>
     <seg type="verse" id="b.EPH.6.16">
      <s id="b.EPH.6.16.1">Maspas, Diosta quirina, lorerara cuenta apaichi, manali supai shitashca tucui nina balistaunara cuenta arcangaj.</s>
     </seg>
     <seg type="verse" id="b.EPH.6.17">
      <s id="b.EPH.6.17.1">Shinallara, alma quishpichina, iru gorrara cuenta apaichi, shinallara Espíritu espararas, caimi Diospa shimi.</s>
     </seg>
     <seg type="verse" id="b.EPH.6.18">
      <s id="b.EPH.6.18.1">Tucui horas mañaichi tucui mañanahuas tucui ruganahuas Espiritui, canguna mañashcara chapausha mana sambayasha, tucui quirijgunamanda rugasha.</s>
     </seg>
     <seg type="verse" id="b.EPH.6.19">
      <s id="b.EPH.6.19.1">Shinallara ñucamandas mañaichi, ñuca shimira pascanai, rimanara ñucama cui tucungaj evangelio pacashca shimira manzhai illaj yachachingaj.</s>
     </seg>
     <seg type="verse" id="b.EPH.6.20">
      <s id="b.EPH.6.20.1">Ñuca Dios cachashca rimaj ani; cadena huascahua huatashca ani evangelio shimimanda.</s>
      <s id="b.EPH.6.20.2">Mañaichi ñucamanda, ñuca mana manzhasha, imasna rimana ashcaras Cristomanda rimangaj.</s>
     </seg>
     <seg type="verse" id="b.EPH.6.21">
      <s id="b.EPH.6.21.1">Canguna ñucamanda yachangaj, ñuca rashcaunaras, llaquishca uqui Tíquico, tucuira cangunara cuentanga.</s>
      <s id="b.EPH.6.21.2">Pai Diosta ali sirvijmi.</s>
     </seg>
     <seg type="verse" id="b.EPH.6.22">
      <s id="b.EPH.6.22.1">Paita cangunama cachashcani, canguna imasna ñucanchihua tucushcara yachangaj, pai canguna shungura cariyachingaj.</s>
     </seg>
     <seg type="verse" id="b.EPH.6.23">
      <s id="b.EPH.6.23.1">Uquiuna cushi shungura charinauchu, quirij shungura, llaquij shunguras, Dios Yayamanda, Señor Jesucristomandas.</s>
     </seg>
     <seg type="verse" id="b.EPH.6.24">
      <s id="b.EPH.6.24.1">Tucui cierto shungumanda Señor Jesucristora llaquijguna gracia nishca ali iyaira charinauchu.</s>
      <s id="b.EPH.6.24.2">Amen.</s>
     </seg>
    </div>
   </div>
   <div type="book" id="b.PHI">
    <div type="chapter" id="b.PHI.1">
     <seg type="verse" id="b.PHI.1.1">
      <s id="b.PHI.1.1.1">Pablo, Timoteo, Jesucristora sirvijguna, tucui Filipospi tiaj Cristo Jesuspi quirijgunama, ricujgunandi yanapajgunandi, quillcaunchi.</s>
     </seg>
     <seg type="verse" id="b.PHI.1.2">
      <s id="b.PHI.1.2.1">Dios Yayamanda, Señor Jesucristomandas, gracia nishca ali iyaira cushi shunguras charichi.</s>
     </seg>
     <seg type="verse" id="b.PHI.1.3">
      <s id="b.PHI.1.3.1">Tucui horas cangunara iyarisha, Diosta agrasini, 4 caran cuti cushihua Diosta mañasha cangunamanda,</s>
     </seg>
     <seg type="verse" id="b.PHI.1.5">
      <s id="b.PHI.1.5.1">imasna ñaupa punzhamanda cuna horasgama parijumanda ñucara yanapashcanguichi evangelio shimira rimaushcai.</s>
     </seg>
     <seg type="verse" id="b.PHI.1.6">
      <s id="b.PHI.1.6.1">Caita ali yachani: Canguna shungüi ali rangaj callarij Dios, tucui pai rashcara pactachingami Jesucristo shamuna punzhagama.</s>
     </seg>
     <seg type="verse" id="b.PHI.1.7">
      <s id="b.PHI.1.7.1">Ñuca cangunamanda cai samira iyarisha, alira rauni.</s>
      <s id="b.PHI.1.7.2">Ñuca shungüi tucui cangunara llaquisha charini.</s>
      <s id="b.PHI.1.7.3">Ñuca chonda cularbi ishcarishcaunai, ñuca evangelio shimira rimashcaunais, tucui canguna ñucahua pariju compañahuashcanguichi Diospa gracia nishca ali iyaibi.</s>
     </seg>
     <seg type="verse" id="b.PHI.1.8">
      <s id="b.PHI.1.8.1">Yaya Dios yachan imasna ñuca cangunara munasha llaquiuni, Jesucristo llaquina tupui.</s>
     </seg>
     <seg type="verse" id="b.PHI.1.9">
      <s id="b.PHI.1.9.1">Diosta rugauni canguna llaquina mas mas yaparichu, ali yachanahuas, ali intidinahuas.</s>
     </seg>
     <seg type="verse" id="b.PHI.1.10">
      <s id="b.PHI.1.10.1">Canguna tucui ima ali ashcaras munangaj, canguna ali shunguyuj, causa illaj tucunauchu, Cristo shamuna punzhagama.</s>
     </seg>
     <seg type="verse" id="b.PHI.1.11">
      <s id="b.PHI.1.11.1">Shinallara rugauni canguna ali ranahua talirijta aparisha tianauchu Jesucristomanda, Diosta alabangaj, paita ahuayachingaj.</s>
     </seg>
     <seg type="verse" id="b.PHI.1.12">
      <s id="b.PHI.1.12.1">Uquiuna, munani canguna yachangaj imasna ñucahua pasashcauna ali tucunaushcami evangelio ali shimira yanapangaj.</s>
     </seg>
     <seg type="verse" id="b.PHI.1.13">
      <s id="b.PHI.1.13.1">Shinallara ñuca Cristomanda ishcarishcauna yachashca tucunaushcami tucui gobernadorhua huasii, tucui chishujgunamas.</s>
     </seg>
     <seg type="verse" id="b.PHI.1.14">
      <s id="b.PHI.1.14.1">Astaun, ñaca tucui uquiuna ñuca ishcarishcara yachasha cariyanaushcami, chimanda shinzhi tucunaun mana manzhasha, Diospa shimira mas mas rimangaj.</s>
     </seg>
     <seg type="verse" id="b.PHI.1.15">
      <s id="b.PHI.1.15.1">Huaquingunaga chijnisha, ñucara tormendachingaj Cristo shutira rimanaun, shujgunaga ali munaimanda.</s>
     </seg>
     <seg type="verse" id="b.PHI.1.16">
      <s id="b.PHI.1.16.1">Huaquinguna Cristo shimira rimanaun piñashcamanda, mana ali shungumanda, ñuca tormendariushcara mas yapashun nisha;</s>
     </seg>
     <seg type="verse" id="b.PHI.1.17">
      <s id="b.PHI.1.17.1">shujgunaga llaquishcamanda, ñuca evangelio shimira rimashcamanda ishcai tucushcara yachasha.</s>
     </seg>
     <seg type="verse" id="b.PHI.1.18">
      <s id="b.PHI.1.18.1">Shinajpi ¿imarai?</s>
      <s id="b.PHI.1.18.2">Shinajllaira tucuibi, umachisha nijpis cierto ajpis, Cristo shutira rimashcami.</s>
      <s id="b.PHI.1.18.3">Caimanda cushiyauni, maspas cushiyashami.</s>
     </seg>
     <seg type="verse" id="b.PHI.1.19">
      <s id="b.PHI.1.19.1">Ñuca yachani, canguna mañashcamanda, Jesucristo Espíritu yanapashcamandas, cachari tucusha.</s>
     </seg>
     <seg type="verse" id="b.PHI.1.20">
      <s id="b.PHI.1.20.1">Ñuca munani, shinallara chapauni mana imais pingari tucungaj, astaumbas ñuca ali cariyasha, cunallara tucui horas cuenta, ñuca causashas huañushas, yapa ashcara munani Cristo ahuayachishca achu ñuca aichai.</s>
     </seg>
     <seg type="verse" id="b.PHI.1.21">
      <s id="b.PHI.1.21.1">Ñuca causanaga Cristomi, huañunaga gananami.</s>
     </seg>
     <seg type="verse" id="b.PHI.1.22">
      <s id="b.PHI.1.22.1">Ñuca cai aichai causangaj valijpi Diosta sirvingaj, mana yachanichu maicanda ajllangaj.</s>
     </seg>
     <seg type="verse" id="b.PHI.1.23">
      <s id="b.PHI.1.23.1">Cai ishquimanda maicanda chari munani.</s>
      <s id="b.PHI.1.23.2">Riña munani Cristohua pariju tiangaj.</s>
      <s id="b.PHI.1.23.3">Caimi imamandas yali valin.</s>
     </seg>
     <seg type="verse" id="b.PHI.1.24">
      <s id="b.PHI.1.24.1">Randi, ñuca aichai saquirina mas ministirinmi canguna raigumanda.</s>
     </seg>
     <seg type="verse" id="b.PHI.1.25">
      <s id="b.PHI.1.25.1">Yachani cangunahua saquirishami, tucui cangunahua chara tiasha, canguna ñaupasha ringaj, canguna quirishcai cushiyangaj,</s>
     </seg>
     <seg type="verse" id="b.PHI.1.26">
      <s id="b.PHI.1.26.1">canguna Cristo Jesusta mas alabangaj ñucaraigumanda, ñuca cangunahua cuti tiashcamanda.</s>
     </seg>
     <seg type="verse" id="b.PHI.1.27">
      <s id="b.PHI.1.27.1">Cristo evangelio valishca tonora causaichi, ñuca cangunara ricungaj shamushas, ñuca illashas, cangunamanda uyasha nini imasna canguna shinzhira shayaunguichi shu almallahua shu iyaillahuas, evangelio quirinamanda pariju macanausha.</s>
     </seg>
     <seg type="verse" id="b.PHI.1.28">
      <s id="b.PHI.1.28.1">Cangunara arcajgunara ama imais manzhaichichu.</s>
      <s id="b.PHI.1.28.2">Caita paigunama paiguna tularingaraushcara rimanga, astaun cangunama canguna quishpichingaraushcara rimangami.</s>
      <s id="b.PHI.1.28.3">Caiga Diosmandami.</s>
     </seg>
     <seg type="verse" id="b.PHI.1.29">
      <s id="b.PHI.1.29.1">Cangunara cushcami, Cristora llaquishcamanda mana paihuajpi quiringajlla, astaumbas shinallara tormendaringajpas.</s>
     </seg>
     <seg type="verse" id="b.PHI.1.30">
      <s id="b.PHI.1.30.1">Shina tormendarinara charinguichi, imasna ñucajpi ricucanguichi, maspas cuna ñucajpi tiashcara uyanguichi.</s>
     </seg>
    </div>
    <div type="chapter" id="b.PHI.2">
     <seg type="verse" id="b.PHI.2.1">
      <s id="b.PHI.2.1.1">Ima cariyanas tiajpi Cristoi, ima cushiyanas tiajpi llaquina shungüi, ima compañanas Espirituhua, ima llaquinas, ima llaquishacahua ricunas,</s>
     </seg>
     <seg type="verse" id="b.PHI.2.2">
      <s id="b.PHI.2.2.1">ñuca cushira undachichi, cangunapura chi tonollara iyarisha, chi tonollara llaquinausha, shu iyaillahua, parijulla chi tonollara iyarisha.</s>
     </seg>
     <seg type="verse" id="b.PHI.2.3">
      <s id="b.PHI.2.3.1">Piñanaunamandas, ima mas tucunamandas imaras ama raichichu, astaun manso shungumanda; caran dueño shujgunara paimanda yali ajta iyaichi.</s>
     </seg>
     <seg type="verse" id="b.PHI.2.4">
      <s id="b.PHI.2.4.1">Caran dueño ama paihua quiquimbajllara ricuchu, astaumbas shinallara shujgunajtas ricuchu.</s>
     </seg>
     <seg type="verse" id="b.PHI.2.5">
      <s id="b.PHI.2.5.1">Cangunajpis tiachu cai Cristo Jesús iyashca sami.</s>
     </seg>
     <seg type="verse" id="b.PHI.2.6">
      <s id="b.PHI.2.6.1">Paiga Dios sami ashallara, Diospa quiquin tupui tucungaj mana yapajta munacachu,</s>
     </seg>
     <seg type="verse" id="b.PHI.2.7">
      <s id="b.PHI.2.7.1">astaun, pai imas illaj tucuca, sirvij cuenta tucusha, runa samillai rashca aca.</s>
     </seg>
     <seg type="verse" id="b.PHI.2.8">
      <s id="b.PHI.2.8.1">Runa tonoi ricurimusha, pai quiquinllara mas mas mansoyarica huañunagama casusha, cruzpi huañuca.</s>
     </seg>
     <seg type="verse" id="b.PHI.2.9">
      <s id="b.PHI.2.9.1">Chiraigumanda, Dios paita yalijta ahuayachica.</s>
      <s id="b.PHI.2.9.2">Tucui shutimanda yali atun shutira paita cuca.</s>
     </seg>
     <seg type="verse" id="b.PHI.2.10">
      <s id="b.PHI.2.10.1">Jesuspa shutii tucui cungurinauchu, ahua pachais, cai pachais, cai pacha ucuis.</s>
     </seg>
     <seg type="verse" id="b.PHI.2.11">
      <s id="b.PHI.2.11.1">Shinallara, tucui shimi rimachu, Jesucristo atun Señormi nisha, Yaya Diosta alabangaj.</s>
     </seg>
     <seg type="verse" id="b.PHI.2.12">
      <s id="b.PHI.2.12.1">Shinasha, llaquishcauna, canguna tucui horas ñucara casusha, mana ñuca cangunahua tiaushcallai, astaun cuna mas mas ñuca illaushcais, canguna alma quishpinamanda manzhasha tarabaichi.</s>
     </seg>
     <seg type="verse" id="b.PHI.2.13">
      <s id="b.PHI.2.13.1">Dios canguna shungüi munaira cun, ranaras cun, paihua munaira pactachingaj.</s>
     </seg>
     <seg type="verse" id="b.PHI.2.14">
      <s id="b.PHI.2.14.1">Tucuira raichi, mana rimarisha, mana piñarisha.</s>
     </seg>
     <seg type="verse" id="b.PHI.2.15">
      <s id="b.PHI.2.15.1">Canguna causa illajguna aichai, ali shunguuna, Diospa churiuna, iruspas illajguna, manali istu miraiguna chaupi shungüi; paiguna chaupii velaunasna punzhayachinguichi cai pachai.</s>
     </seg>
     <seg type="verse" id="b.PHI.2.16">
      <s id="b.PHI.2.16.1">Causana shimira ricuchichi, ñuca cangunamanda cushiyangaj Cristo shamuna punzhai, ñuca ama yangamanda causashca achu, ama yangamanda tarabashca achu.</s>
     </seg>
     <seg type="verse" id="b.PHI.2.17">
      <s id="b.PHI.2.17.1">Ñucaga talishca ashas, imasna aceite yacu shu sacrificio ahuai talishcasna, canguna Jesusta quirina sacrificio ahuais, canguna sirvishca ahuais, cushi mani; ñuca cushiyauni tucui cangunahua.</s>
     </seg>
     <seg type="verse" id="b.PHI.2.18">
      <s id="b.PHI.2.18.1">Shinallara canguna cushiyaichi ñucahua pariju.</s>
     </seg>
     <seg type="verse" id="b.PHI.2.19">
      <s id="b.PHI.2.19.1">Shinasha, Señor Jesús yanapajpi, Timoteroa uctalla cangunama cachasha nini, ñuca canguna ali ashcara uyasha cariyangaj.</s>
     </seg>
     <seg type="verse" id="b.PHI.2.20">
      <s id="b.PHI.2.20.1">Shu paisna iyaiyujta mana charinichu, shungumanda cangunara llaquijta.</s>
     </seg>
     <seg type="verse" id="b.PHI.2.21">
      <s id="b.PHI.2.21.1">Tucui runauna paiguna quiquimbajllara mascanaun, astaumbas Cristo Jesuspajta mana mascanaunzhu.</s>
     </seg>
     <seg type="verse" id="b.PHI.2.22">
      <s id="b.PHI.2.22.1">Canguna Timoteo rashcaunara yachanguichimi imasna pai, quiquin churi cuenta paihua yayara sirvisha, ñucara sirvishcami evangelio shimira rimaushcai.</s>
     </seg>
     <seg type="verse" id="b.PHI.2.23">
      <s id="b.PHI.2.23.1">Chiraigumanda, imahoras ñucahua imasna tucungaraushcara ricusha, paita cangunama cachasha nini.</s>
     </seg>
     <seg type="verse" id="b.PHI.2.24">
      <s id="b.PHI.2.24.1">Shinallara Diospi quirini imasna ñucas uctalla cangunajma shamusha.</s>
     </seg>
     <seg type="verse" id="b.PHI.2.25">
      <s id="b.PHI.2.25.1">Epafrodito nishcara cangunama cachañara ministicani.</s>
      <s id="b.PHI.2.25.2">Paimi ñuca uqui, ñucara yanapaj, ñucahua compañaj, soldaropura cuenta.</s>
      <s id="b.PHI.2.25.3">Paimi cangunamanda rimaj, canguna cachamushca ñucara yanapaj ñuca ministishcaunai.</s>
     </seg>
     <seg type="verse" id="b.PHI.2.26">
      <s id="b.PHI.2.26.1">Paiga tucui cangunara ashcara ricusha nica.</s>
      <s id="b.PHI.2.26.2">Maspas ashcara turbarica canguna pai ungushcara uyashcaraigu.</s>
     </seg>
     <seg type="verse" id="b.PHI.2.27">
      <s id="b.PHI.2.27.1">Cierto pacha pai huañunalla unguca, astaumbas Dios paita llaquisha ricuca, mana paulara astaun ñucaras, ñuca ama yapajta llaquiringaj.</s>
     </seg>
     <seg type="verse" id="b.PHI.2.28">
      <s id="b.PHI.2.28.1">Chimanda paita mas uctalla cangunama cachauni, canguna paita cuti ricusha cushiyangaj, ñucas pishi llaquiyuj tucungaj.</s>
     </seg>
     <seg type="verse" id="b.PHI.2.29">
      <s id="b.PHI.2.29.1">Paita Señorbi cushihua chasquichi.</s>
      <s id="b.PHI.2.29.2">Cai samiunara ashcara llaquisha apinguichi.</s>
     </seg>
     <seg type="verse" id="b.PHI.2.30">
      <s id="b.PHI.2.30.1">Paimi Cristora sirvinamanda ñaca ñaca huañuca, paihua causaira cusha, canguna ñucara yanapahuashcara ñucajma pactachingaj.</s>
     </seg>
    </div>
    <div type="chapter" id="b.PHI.3">
     <seg type="verse" id="b.PHI.3.1">
      <s id="b.PHI.3.1.1">Puchucaibi uquiuna, Señorbi cushiyaichi.</s>
      <s id="b.PHI.3.1.2">Caita cangunama cuti quillcangaj mana amirinichu.</s>
      <s id="b.PHI.3.1.3">Cangunaj valinmi.</s>
     </seg>
     <seg type="verse" id="b.PHI.3.2">
      <s id="b.PHI.3.2.1">Allcu nishcaunamanda huacachichi.</s>
      <s id="b.PHI.3.2.2">Manali rajgunamanda huacachichi.</s>
      <s id="b.PHI.3.2.3">Aichara pitijgunamanda huacachichi.</s>
     </seg>
     <seg type="verse" id="b.PHI.3.3">
      <s id="b.PHI.3.3.1">Ñucanchiga, espirituhua Diosta sirvijguna, cierto circuncisión nishcauna manchi, ñucanchi Cristo Jesuspi cushiyajguna, aicha rashcaunai mana ansas iyarijguna.</s>
     </seg>
     <seg type="verse" id="b.PHI.3.4">
      <s id="b.PHI.3.4.1">Shinashas, ñuca aichai rashcaunamanda cushiyangaj charinimi.</s>
      <s id="b.PHI.3.4.2">Shu runa aichamanda cushiyangaj iyarijpi, ñucas masta charini:</s>
     </seg>
     <seg type="verse" id="b.PHI.3.5">
      <s id="b.PHI.3.5.1">Ñucaga, pusac punzhai circuncisionda rai tucucani, Israel atun aillumanda, Benjamín montonmanda, quiquin hebreo runa, camachishca shimii fariseo nishca macani.</s>
     </seg>
     <seg type="verse" id="b.PHI.3.6">
      <s id="b.PHI.3.6.1">Ñuca ñaupa quirishca tonoi shinzhi acani, iglesiara tormendachij acani.</s>
      <s id="b.PHI.3.6.2">Ñuca ali rana tupui, ley camachishca shimi ñaupajpi causa illaj acani.</s>
     </seg>
     <seg type="verse" id="b.PHI.3.7">
      <s id="b.PHI.3.7.1">Astaun, ñuca ñaupa horas valishcaunara chingarishcauna cuenta iyashcani Cristora llaquishcamanda.</s>
     </seg>
     <seg type="verse" id="b.PHI.3.8">
      <s id="b.PHI.3.8.1">Cierto pacha tucuira chingarishcauna cuenta iyauni, Cristo Jesús ñuca Señorda yachangaj tucuira yalijta valishcamanda.</s>
      <s id="b.PHI.3.8.2">Paita llaquishcamanda tucuira pirdishcani, basurara cuenta iyauni, Cristora ganangaj.</s>
     </seg>
     <seg type="verse" id="b.PHI.3.9">
      <s id="b.PHI.3.9.1">Cristo Jesuspi tarishca tucunai, mana ñuca quiquin ali causanara charijpi, ley camachishca shimira pactachishcamanda, astaumbas Cristoi quirishcamanda, Dios cushca ali causanara charisha.</s>
     </seg>
     <seg type="verse" id="b.PHI.3.10">
      <s id="b.PHI.3.10.1">Ñuca paita yachasha nini, pai causarimuna ushairas.</s>
      <s id="b.PHI.3.10.2">Pai tormendarishcaunai paihua pariju tiasha nini, pai huañunai paisna tucungaj,</s>
     </seg>
     <seg type="verse" id="b.PHI.3.11">
      <s id="b.PHI.3.11.1">imais usharijpi ñuca huañushcaunamanda causarinama pactangaj.</s>
     </seg>
     <seg type="verse" id="b.PHI.3.12">
      <s id="b.PHI.3.12.1">Caigama chara mana pactashcanichu, chara mana ali tupu tucushcanichu nisha iyauni.</s>
      <s id="b.PHI.3.12.2">Astaumbas ñaupajmallara riuni, imamandas Cristo Jesús ñucara pactaca, ñucas chigamallara pactangaj.</s>
     </seg>
     <seg type="verse" id="b.PHI.3.13">
      <s id="b.PHI.3.13.1">Uquiuna, ñucallara chigama pactangaj chara mani, nisha iyauni.</s>
      <s id="b.PHI.3.13.2">Astaumbas shujllara rauni: ñaupa horas rashcaunara cierto pacha cungarisha, ñaupajpi tiajgunara pactangaj riunimi.</s>
     </seg>
     <seg type="verse" id="b.PHI.3.14">
      <s id="b.PHI.3.14.1">Ganashcamanda paganara apingaj ñaupasha riunimi.</s>
      <s id="b.PHI.3.14.2">Cai pagana Dios ahua pachama cayanami Cristo Jesuspi.</s>
     </seg>
     <seg type="verse" id="b.PHI.3.15">
      <s id="b.PHI.3.15.1">Shinasha tucui ñucanchi shunguyujguna shuj iyaiyujlla tucushunchi.</s>
      <s id="b.PHI.3.15.2">Huaquinguna shu samillara iyajpi, Dios caitas cangunara ricuchingami.</s>
     </seg>
     <seg type="verse" id="b.PHI.3.16">
      <s id="b.PHI.3.16.1">Tucuibi, maigamas intindisha pactamushcanchi, shinallara catishunchi, shuj iyaillahua iyarisha.</s>
     </seg>
     <seg type="verse" id="b.PHI.3.17">
      <s id="b.PHI.3.17.1">Uquiuna, ñucara catirichi.</s>
      <s id="b.PHI.3.17.2">Shinallara tucui cai samira causajgunara ricuichi, ñucanchi rashca samii catijgunara.</s>
     </seg>
     <seg type="verse" id="b.PHI.3.18">
      <s id="b.PHI.3.18.1">Ashca runaunamandaga ñuca cangunara ashca cuti cuentashcani, cutillara huacasha cuentauni, paiguna Cristo cruzta chijnijguna tucunaushcami.</s>
     </seg>
     <seg type="verse" id="b.PHI.3.19">
      <s id="b.PHI.3.19.1">Puchucaibi casnauna llambura tulashca anaunga ucu pachai, paiguna dios paiguna quiquin icsa, paiguna pingarishcai cushiyanaun, paiguna iyaibi cai pachamandaunallara iyarinaun.</s>
     </seg>
     <seg type="verse" id="b.PHI.3.20">
      <s id="b.PHI.3.20.1">Ñucanchiga ahua pacha runauna manchi.</s>
      <s id="b.PHI.3.20.2">Chimanda ñucanchi Quishpichij Señor Jesucristora chapaunchi.</s>
     </seg>
     <seg type="verse" id="b.PHI.3.21">
      <s id="b.PHI.3.21.1">Pai ñucanchi mana valij aichara turcangami, paihua sumaj aicha cuenta tucungaj, paihua ushaihua rasha, imasna pai tucuira vencinara ushanmi.</s>
     </seg>
    </div>
    <div type="chapter" id="b.PHI.4">
     <seg type="verse" id="b.PHI.4.1">
      <s id="b.PHI.4.1.1">Shinasha, ñuca uquiuna, llaquishcauna, munashcauna, ñuca cushi, ñuca llaitu, Señorbi ali shayarichi, llaquishcauna.</s>
     </seg>
     <seg type="verse" id="b.PHI.4.2">
      <s id="b.PHI.4.2.1">Evodia Sintiqui nishcaunaras mañauni shina iyaillahua tucunauchu Señorbi.</s>
     </seg>
     <seg type="verse" id="b.PHI.4.3">
      <s id="b.PHI.4.3.1">Shinallara canda rugauni, ñucara ali compañaj uqui, yanapai cai huarmiunara.</s>
      <s id="b.PHI.4.3.2">Paiguna ñucahua pariju tarabanauca evangelio shimira rimangaj, Clemente nishcahuas, shujgunahuas, paiguna tucui ñucara yanapajguna anauca.</s>
      <s id="b.PHI.4.3.3">Paiguna shutiuna causana quillcai quillcashca tianaun.</s>
     </seg>
     <seg type="verse" id="b.PHI.4.4">
      <s id="b.PHI.4.4.1">Señorbi cushiyaichi tucui horas.</s>
      <s id="b.PHI.4.4.2">Cutillara cangunara nini: Cushiyaichi.</s>
     </seg>
     <seg type="verse" id="b.PHI.4.5">
      <s id="b.PHI.4.5.1">Canguna ali shungura tucui runauna yachanauchu.</s>
      <s id="b.PHI.4.5.2">Señorga mayanllaimi.</s>
     </seg>
     <seg type="verse" id="b.PHI.4.6">
      <s id="b.PHI.4.6.1">Imais ama turbarichichu, astaun tucuibi mañashcahuas rugashcahuas agrasishcahuas Diosta mañaichi.</s>
     </seg>
     <seg type="verse" id="b.PHI.4.7">
      <s id="b.PHI.4.7.1">Shinasha, Diospa cushi, tucui intíndinara pasaj, canguna shunguras canguna iyairas huacachingami Cristo Jesuspi.</s>
     </seg>
     <seg type="verse" id="b.PHI.4.8">
      <s id="b.PHI.4.8.1">Puchucaibi, uquiuna, tucui cierto ajta, tucui ali ajta, tucui ali gusto ajta, tucui chuyaj ajta, tucui llaquinallara tucui ali rimashcara, ima ali sumaj ajtas, ima alabanalla ajtas, cai samiunai iyaichi.</s>
     </seg>
     <seg type="verse" id="b.PHI.4.9">
      <s id="b.PHI.4.9.1">Imara ñucamanda yachashcanguichi, apishcanguichi, uyashcanguichi, ricushcanguichi, caigunara raichi.</s>
      <s id="b.PHI.4.9.2">Cushira cuj Dios cangunahua tiangami.</s>
     </seg>
     <seg type="verse" id="b.PHI.4.10">
      <s id="b.PHI.4.10.1">Diospi ashcara cushiyacani imasna puchucaibi canguna ñucara cuti cuirahuashcanguichi.</s>
      <s id="b.PHI.4.10.2">Cierto pacha ñucamanda iyarishcanguichi, astaun imasna ranaras mana yachacanguichi ñucara yanapangaj.</s>
     </seg>
     <seg type="verse" id="b.PHI.4.11">
      <s id="b.PHI.4.11.1">Caita mana ninichu ñuca ministishcamanda.</s>
      <s id="b.PHI.4.11.2">Ñucaga ña yachashcani ima charishcahuas cushi tucungaj.</s>
     </seg>
     <seg type="verse" id="b.PHI.4.12">
      <s id="b.PHI.4.12.1">Cullqui illaj causanara yachani, shinallara charinara yachani.</s>
      <s id="b.PHI.4.12.2">Tucuibis tucuimandas ña yachani, sajsana, yarcana, ashcara charina, imaras ministinas, ña yachashcani.</s>
     </seg>
     <seg type="verse" id="b.PHI.4.13">
      <s id="b.PHI.4.13.1">Tucuira ushani ñucara shinzhiyachij Cristoi.</s>
     </seg>
     <seg type="verse" id="b.PHI.4.14">
      <s id="b.PHI.4.14.1">Shinajllaira alimi rashcanguichi ñucama cachamusha ñucara yanapangaj ñuca tormendariushcai.</s>
     </seg>
     <seg type="verse" id="b.PHI.4.15">
      <s id="b.PHI.4.15.1">Cangunas shinallara yachanguichi, Filipos runauna, evangelio shimira camachingaj callariushcai, ñuca Macedonia llactamanda riushcai, mana maican iglesias ñucara yanapacachu cuyanais chasquinais, astaun cangunalla shina rarcanguichi.</s>
     </seg>
     <seg type="verse" id="b.PHI.4.16">
      <s id="b.PHI.4.16.1">Tesalónica nishca llactais, ñuca ministishcaunai huaquin cuti cachacanguichi.</s>
     </seg>
     <seg type="verse" id="b.PHI.4.17">
      <s id="b.PHI.4.17.1">Ñucaga cuyanara mana mascanichu, astaumbas canguna rashcauna canguna cuentai yaparingaj munani.</s>
     </seg>
     <seg type="verse" id="b.PHI.4.18">
      <s id="b.PHI.4.18.1">Shinashas, tucuira charini, taliríjta.</s>
      <s id="b.PHI.4.18.2">Epafroditomanda canguna cuyashcara pactajta apishcani, gusto asnajta, chasquinalla sacrificiora, Dios munashcasna.</s>
     </seg>
     <seg type="verse" id="b.PHI.4.19">
      <s id="b.PHI.4.19.1">Ñuca Dios canguna tucui ministishcara cungami, pai sumaj tiashcai charishca ashca vaUj tupura Cristo Jesuspi.</s>
     </seg>
     <seg type="verse" id="b.PHI.4.20">
      <s id="b.PHI.4.20.1">Dios, ñucanchi Yaya, ahuayachishca achu huiñai huiñaigama.</s>
      <s id="b.PHI.4.20.2">Amen.</s>
     </seg>
     <seg type="verse" id="b.PHI.4.21">
      <s id="b.PHI.4.21.1">Tucui Cristo Jesuspi quirijgunara saluraichi.</s>
      <s id="b.PHI.4.21.2">Ñucahua pariju tiaj uquiuna cangunara saluranaun.</s>
     </seg>
     <seg type="verse" id="b.PHI.4.22">
      <s id="b.PHI.4.22.1">Tucui quirijguna cangunara saluranaun, maspas Cesarba huasimanda ajguna.</s>
     </seg>
     <seg type="verse" id="b.PHI.4.23">
      <s id="b.PHI.4.23.1">Ñucanchi Señor Jesucristo gracia nishca ali iyai tucui cangunahua tiachu.</s>
      <s id="b.PHI.4.23.2">Amen.</s>
     </seg>
    </div>
   </div>
   <div type="book" id="b.COL">
    <div type="chapter" id="b.COL.1">
     <seg type="verse" id="b.COL.1.1">
      <s id="b.COL.1.1.1">Pablo, Jesucristo apóstol nishca cachashca runa, Dios munashcamanda, Timoteo nishca uquindi,</s>
     </seg>
     <seg type="verse" id="b.COL.1.2">
      <s id="b.COL.1.2.1">chuyaj shinzhi quirij uquíunama quilícanchi, Cristoi quirijguna, Colosas llactai tiajguna: Gracia nishca ali iyaira cushi shunguras charíchi, ñucanchi Dios Yayamanda, Señor Jesucristomandas.</s>
     </seg>
     <seg type="verse" id="b.COL.1.3">
      <s id="b.COL.1.3.1">Diosta, ñucanchi Señor Jesucristo Yayara, agrasinchi, tucui horas cangunamanda Diosta mañasha.</s>
     </seg>
     <seg type="verse" id="b.COL.1.4">
      <s id="b.COL.1.4.1">Canguna Cristo Jesuspi quirishcara uyashcanchi, shinallara canguna tucui quirijgunara llaquishcaras,</s>
     </seg>
     <seg type="verse" id="b.COL.1.5">
      <s id="b.COL.1.5.1">cangunajta ahua pachai huacachishca ali chapanaraigumanda.</s>
      <s id="b.COL.1.5.2">Caimanda uyashcanguichi evangelio cierto shimii.</s>
     </seg>
     <seg type="verse" id="b.COL.1.6">
      <s id="b.COL.1.6.1">Cai evangelio shimi cangunajma pactamuca imasna tucui mundui shamushcami.</s>
      <s id="b.COL.1.6.2">Aparisha rin, iñasha rin cangunajpi, canguna uyashca punzhamanda, imahoras cierto pacha uyacanguichi, shinallara yachacanguichi Diospa gracia nishca ali iyaira.</s>
     </seg>
     <seg type="verse" id="b.COL.1.7">
      <s id="b.COL.1.7.1">Caita Epafras nishca runamanda uyacanguichi.</s>
      <s id="b.COL.1.7.2">Paiga ñucanchi llaquishca ñucahua pariju sirvij runa, Cristora ali sirvij cangunara yanapangaj.</s>
     </seg>
     <seg type="verse" id="b.COL.1.8">
      <s id="b.COL.1.8.1">Paiga cangunajpi tiaj Espíritu cushca llaquinara cuentahuashcami.</s>
     </seg>
     <seg type="verse" id="b.COL.1.9">
      <s id="b.COL.1.9.1">Chiraigumanda, ñucanchi uyashca punzhamanda, cangunamanda Diosta mañanara mana saquinchichu.</s>
      <s id="b.COL.1.9.2">Canguna Dios munashcara pactajta yachangaj mañanchi, tucui yachanahua, tucui almai intindinahuas.</s>
     </seg>
     <seg type="verse" id="b.COL.1.10">
      <s id="b.COL.1.10.1">Shinallara mañanchi canguna Señor valishca tupui puringaj, paita tucuibi cushiyachisha, tucui ali ranaunara aparisha, Diosta ricsiushcai iñasha.</s>
     </seg>
     <seg type="verse" id="b.COL.1.11">
      <s id="b.COL.1.11.1">Canguna tucui ursahua shinzhiyachishca tucungaj mañanchi, paihua gusto sumaj ushana tupui, ahuantaisiqui shungura, chapaisiqui iyairas charingaj.</s>
     </seg>
     <seg type="verse" id="b.COL.1.12">
      <s id="b.COL.1.12.1">Cushihua Yayara agrasinchi imasna pai ñucanchira alichica quirijguna Yayamanda apiñara ahua pacha punzhai apingaj.</s>
     </seg>
     <seg type="verse" id="b.COL.1.13">
      <s id="b.COL.1.13.1">Paiga ñucanchira llandu ushaimanda liushpichica.</s>
      <s id="b.COL.1.13.2">Ñucanchira paihua llaquishca Churi mandana pachama pasachicami.</s>
     </seg>
     <seg type="verse" id="b.COL.1.14">
      <s id="b.COL.1.14.1">Churu randishca manchi, paihua yahuarda pagashcamanda, ucharashcaras ña perdonashcami.</s>
     </seg>
     <seg type="verse" id="b.COL.1.15">
      <s id="b.COL.1.15.1">Paiga mana ricuihuaj Dios ricurinami, tucui causajgunamanda ñaupa pagarij.</s>
     </seg>
     <seg type="verse" id="b.COL.1.16">
      <s id="b.COL.1.16.1">Tucui paihuajllai rashca aca, ahua pachai tiajguna cai pachai tiajgunas, ricurijguna mana ricurijgunas; rey apu tiarinauna asha, mandajguna asha, atun apuuna asha, ushajguna ashas.</s>
      <s id="b.COL.1.16.2">Tucui paimanda paihuajta rashca aca.</s>
     </seg>
     <seg type="verse" id="b.COL.1.17">
      <s id="b.COL.1.17.1">Pai tucui imamandas ñaupami, tucuiguna paimandami anaun.</s>
     </seg>
     <seg type="verse" id="b.COL.1.18">
      <s id="b.COL.1.18.1">Iglesiaga paihua aichami, paiga aichamanda umami.</s>
      <s id="b.COL.1.18.2">Paiga tucuimanda callarinami, huañushcaunamanda ñaupa pagarij, pailla tucuimanda ñaupa punda aj tucungaj;</s>
     </seg>
     <seg type="verse" id="b.COL.1.19">
      <s id="b.COL.1.19.1">imasna Yayara cushiyachica Cristoi entero Dios causasha tiangaj;</s>
     </seg>
     <seg type="verse" id="b.COL.1.20">
      <s id="b.COL.1.20.1">shinallara paimanda tucui Dioshua amigopura tucungaj, cai pachais ahua pachais tiajgunandi, cushira rasha paihua cruzpi talishca yahuarmanda.</s>
     </seg>
     <seg type="verse" id="b.COL.1.21">
      <s id="b.COL.1.21.1">Shinallara cangunas ñaupa horas manali rashcaunamanda carui tiajguna ajpi, chijnijguna ajpis canguna iyaibi, cuna Dios cangunara amigora rashcami</s>
     </seg>
     <seg type="verse" id="b.COL.1.22">
      <s id="b.COL.1.22.1">Cristo aichai, pai huañushcamanda, canguna chuyajguna, ima tinishca illajgunas, mana causayujgunas tucungaj paihua ñaupajpi.</s>
     </seg>
     <seg type="verse" id="b.COL.1.23">
      <s id="b.COL.1.23.1">Caita rangami canguna ali shayaríjpi, ali shinzhiyajguna tucujpi canguna quiriushcai, canguna uyashca evangelio shimimanda mana anzhurijpi.</s>
      <s id="b.COL.1.23.2">Cai shimira camachishcami tucui ahua pacha urai causajgunama.</s>
      <s id="b.COL.1.23.3">Cai shimira rimangaj ñuca, Pablo, sirvij runa tucucani.</s>
     </seg>
     <seg type="verse" id="b.COL.1.24">
      <s id="b.COL.1.24.1">Cuna horasga ñuca canguna raigumanda tormendariushcai cushiyani.</s>
      <s id="b.COL.1.24.2">Shinajpi Cristo tormendarishcaunamanda paihua aicha nishca iglesiaraigu, ñuca quiquin aichai pishishcara ña pactachiuni.</s>
     </seg>
     <seg type="verse" id="b.COL.1.25">
      <s id="b.COL.1.25.1">Caimanda sirvij tucushcani, Dios ñucara cushcasna cangunahua, ñuca Diospa shimira pactajta rimangaj.</s>
     </seg>
     <seg type="verse" id="b.COL.1.26">
      <s id="b.COL.1.26.1">Cai pacashca shimi callarimanda tucui tiempounamandas pacashca aca; cuna horasga pascarishcami paita quirijgunama.</s>
     </seg>
     <seg type="verse" id="b.COL.1.27">
      <s id="b.COL.1.27.1">Cai pacashca shimi valishca tupuras, paihua sumaj tupuras gentilgunama Dios quirijgunara ricuchisha nica.</s>
      <s id="b.COL.1.27.2">Cai pacashca shimi nin: Cristo cangunajpimi tian, canguna sumaj tucungaj chapanami.</s>
     </seg>
     <seg type="verse" id="b.COL.1.28">
      <s id="b.COL.1.28.1">Cai Cristo shutira rimanchi, tucui runara camachisha, tucui yachaihua yachachisha, tucui runara Cristo Jesuspi sumajlla alichishcara ricuchingaj.</s>
     </seg>
     <seg type="verse" id="b.COL.1.29">
      <s id="b.COL.1.29.1">Caimanda shinallara tarabauni, Cristo cushca ushaihua macanausha, cai ushai ñuca shungüi shinzhira tarabaun.</s>
     </seg>
    </div>
    <div type="chapter" id="b.COL.2">
     <seg type="verse" id="b.COL.2.1">
      <s id="b.COL.2.1.1">Ñuca munani canguna yachangaj imasna cangunamanda mañasha ashcara tormendarishcani, shinallara Laodicea nishca llactai tiajgunamandas, shinallara tucui ñucara mana ricujgunamandas.</s>
     </seg>
     <seg type="verse" id="b.COL.2.2">
      <s id="b.COL.2.2.1">Paiguna shunguuna cariyashca anauchu, parijumanda llaquinausha, ali intindina valishca tupura pactanagama, Dios Yaya pacashca shimira yachangaj, caimi Cristo.</s>
     </seg>
     <seg type="verse" id="b.COL.2.3">
      <s id="b.COL.2.3.1">Cristojpiga tucui intindina, tucui yachana valishcauna pacashcami tianaun.</s>
     </seg>
     <seg type="verse" id="b.COL.2.4">
      <s id="b.COL.2.4.1">Caita cangunara nini, pi runas cangunara ama umachingaj uyanalla shimiunahua.</s>
     </seg>
     <seg type="verse" id="b.COL.2.5">
      <s id="b.COL.2.5.1">Ñuca aichai cangunahua mana tiaupis, shinashas espiritui cangunahua pariju tiaunimi.</s>
      <s id="b.COL.2.5.2">Canguna ali tucushcara cushihua ricuni, shinallara canguna Cristoi shinzhi quirishcaras.</s>
     </seg>
     <seg type="verse" id="b.COL.2.6">
      <s id="b.COL.2.6.1">Shinashas, imasna canguna Señor Jesucristora chasquishcanguichi, shinallara paihuajpi puríchi.</s>
     </seg>
     <seg type="verse" id="b.COL.2.7">
      <s id="b.COL.2.7.1">Canguna sapiuna cuenta paihuajpi tianauchu, canguna pai ahuai shayachishca anauchu, canguna quiriushcai shinzhi yachishca, imasna cangunara yachachishcasna, Diosta talirijta agrasisha.</s>
     </seg>
     <seg type="verse" id="b.COL.2.8">
      <s id="b.COL.2.8.1">Ricuichi pihuas cangunara ama umachichu yachana shimiunahua, yanga umana shimiunahuas, runa yachaimanda, mundu iyarina samillai, mana Cristo rimashca samillai.</s>
     </seg>
     <seg type="verse" id="b.COL.2.9">
      <s id="b.COL.2.9.1">Cristoi entero Dios runa aichai causan.</s>
     </seg>
     <seg type="verse" id="b.COL.2.10">
      <s id="b.COL.2.10.1">Cangunas Cristoi pactajta anguichi.</s>
      <s id="b.COL.2.10.2">Paiga tucui atun apu, tucui ushajguna umami.</s>
     </seg>
     <seg type="verse" id="b.COL.2.11">
      <s id="b.COL.2.11.1">Shinallara canguna Cristoi circuncisionda rai tucushcanguichi, mana maquihua rashcara, astaun canguna ucha raisiqui aichara ichusha Cristo circuncisionda raushcai.</s>
     </seg>
     <seg type="verse" id="b.COL.2.12">
      <s id="b.COL.2.12.1">Paihua pariju pambashca acanguichi canguna bautisarishcai, shinallara chihui paihua pariju causarimucanguichi, Diospa ushaibi quirisha, imasna pai Cristora huañushcaunamanda atarichica.</s>
     </seg>
     <seg type="verse" id="b.COL.2.13">
      <s id="b.COL.2.13.1">Cangunaga, huañushcauna ajpi, canguna ucharashcamanda, aichai circuncisionda mana apishcamandas, Dios cangunama causaira cuca Cristohua pariju, tucui canguna ucharashcaunara perdonasha.</s>
     </seg>
     <seg type="verse" id="b.COL.2.14">
      <s id="b.COL.2.14.1">Ley shimimanda ñucanchira causayachij quillcara, ñucanchira culpayachijta, borracami, ñucanchi chaupimanda quichusha, cruzpi clavacami.</s>
     </seg>
     <seg type="verse" id="b.COL.2.15">
      <s id="b.COL.2.15.1">Casna rasha supai atun apuunaras ushajgunaras vencica, paigunara pajlla pambai pingachica, pai quiquimbi paigunara vencica cruzpi.</s>
     </seg>
     <seg type="verse" id="b.COL.2.16">
      <s id="b.COL.2.16.1">Chi raigumanda pihuas cangunara ama taripachu micunamandas, upinamandas, ista punzhaunamandas, mushuj quillamandas, sahuaro punzhaunamandas.</s>
     </seg>
     <seg type="verse" id="b.COL.2.17">
      <s id="b.COL.2.17.1">Cai tucuigunaga huasha shamujguna almami.</s>
      <s id="b.COL.2.17.2">Astaumbas almara llucchijga Cristomi.</s>
     </seg>
     <seg type="verse" id="b.COL.2.18">
      <s id="b.COL.2.18.1">Ama lugarda cuichichu pihuas cangunamanda canguna ganashcara quichungaj, manso shungura charini nisha, angelgunara alabasha, paiguna mana ricushcai satirisha, yangamanda umai punguirisha paiguna ucha aicha iyaibi.</s>
     </seg>
     <seg type="verse" id="b.COL.2.19">
      <s id="b.COL.2.19.1">Casnauna Cristora mana charinaun Uma cuenta.</s>
      <s id="b.COL.2.19.2">Paimandaga entero aicha carashca asha, tucui tullu mucuuna anguhua pigarishca asha, iñasha rin Dios cushca iñanahua.</s>
     </seg>
     <seg type="verse" id="b.COL.2.20">
      <s id="b.COL.2.20.1">Canguna Cristohua pariju huañushca ashaga mundu yachanamanda, ¿imarashara mundui causajguna cuenta mundu camachishcaunara uyanguichichui:</s>
     </seg>
     <seg type="verse" id="b.COL.2.21">
      <s id="b.COL.2.21.1">casna samiunara: ama apichu, ama gustaichu, ama liangaichu?</s>
     </seg>
     <seg type="verse" id="b.COL.2.22">
      <s id="b.COL.2.22.1">Caigunami runauna camachishcauna, yachachishcaunas.</s>
      <s id="b.COL.2.22.2">Tucui caiguna paiguna raushcallai pasanaun.</s>
     </seg>
     <seg type="verse" id="b.COL.2.23">
      <s id="b.COL.2.23.1">Casna ranauna cierto pacha sabiro cuenta yachin, runa yanga alabanai, yanga manso shungüi, aichara livachinai.</s>
      <s id="b.COL.2.23.2">Astaumbas, casna ranauna imajpas mana sirvinaun ucha aicha munaira vencingaj.</s>
     </seg>
    </div>
    <div type="chapter" id="b.COL.3">
     <seg type="verse" id="b.COL.3.1">
      <s id="b.COL.3.1.1">Cangunaga, Cristohua pariju causarishca asha, ahuai tiajgunara mascaichi, maibi Cristo Diospa ali maqui partii tiarishcami.</s>
     </seg>
     <seg type="verse" id="b.COL.3.2">
      <s id="b.COL.3.2.1">Ahuai tiajgunara ricuichi, mana cai pachai tiajgunara.</s>
     </seg>
     <seg type="verse" id="b.COL.3.3">
      <s id="b.COL.3.3.1">Huañushcanguichi, canguna causaiga Cristohua pariju Diospajpi pac ashcami.</s>
     </seg>
     <seg type="verse" id="b.COL.3.4">
      <s id="b.COL.3.4.1">Imahoras Cristo, canguna causai, ricurimujpi, chi horasllaira cangunas paihua pariju ricuringuichimi paihua sumajpi.</s>
     </seg>
     <seg type="verse" id="b.COL.3.5">
      <s id="b.COL.3.5.1">Shinajpi, cangunajpi tiaj mundu munaira huañuchichi: shujhua tacarinara, irus iyaira, ucha aicha munaira, manalirana munaira, cullquira yapajta munanaras, caimi runa rashca diosta alabana cuenta.</s>
     </seg>
     <seg type="verse" id="b.COL.3.6">
      <s id="b.COL.3.6.1">Casna ranaunamanda, Diospa piñarina shamun mana casujgunama.</s>
     </seg>
     <seg type="verse" id="b.COL.3.7">
      <s id="b.COL.3.7.1">Canguna casna rashcaunai ñaupa horas puricanguichi, imasna chigunai causacanguichi.</s>
     </seg>
     <seg type="verse" id="b.COL.3.8">
      <s id="b.COL.3.8.1">Cuna horasga, canguna tucui casna ranaunara saquichi: piñarina, piñana, manali shungu, Diosta camina, irus shimiuna canguna shimimanda.</s>
     </seg>
     <seg type="verse" id="b.COL.3.9">
      <s id="b.COL.3.9.1">Ama llullanuichi cangunapura, canguna rucu causaira ichushca raigumanda pai rashcaunahua.</s>
     </seg>
     <seg type="verse" id="b.COL.3.10">
      <s id="b.COL.3.10.1">Astaumbas mushuj causaira churarichi.</s>
      <s id="b.COL.3.10.2">Caimi mushuj yasha rin, canguna pactajta yachanagama, paita iñachij Cristo tonoi.</s>
     </seg>
     <seg type="verse" id="b.COL.3.11">
      <s id="b.COL.3.11.1">Cai mushuj causaibi, illan ima griegos ima judíos, ima circuncisionda ranas mana ranas, ima aucas ima carumanda shamujpas, ima sirvijpas ima liuri runas.</s>
      <s id="b.COL.3.11.2">Astaumbas, Cristo tucuimi tucuigunais.</s>
     </seg>
     <seg type="verse" id="b.COL.3.12">
      <s id="b.COL.3.12.1">Shinajpi, canguna Dios ajllashcauna asha, chuyajguna, llaquishcauna, llullu shungura churarichi, shinallara ali shunguras, manso shunguras, ahuantaísiqui shunguras.</s>
     </seg>
     <seg type="verse" id="b.COL.3.13">
      <s id="b.COL.3.13.1">Parijumanda ahuantanuichL Parijumanda perdonanuichi maican runa shujta piñajpi.</s>
      <s id="b.COL.3.13.2">Imasnara Cristo cangunara perdonashcasna, shinallara perdonanuichi cangunapura.</s>
     </seg>
     <seg type="verse" id="b.COL.3.14">
      <s id="b.COL.3.14.1">Cai tucui ahuai, llaquij shungura churarichi, tucui alira pactachingaj.</s>
     </seg>
     <seg type="verse" id="b.COL.3.15">
      <s id="b.COL.3.15.1">Diospa cushi mandachu canguna shungu ucui.</s>
      <s id="b.COL.3.15.2">Chi cushimallara cayashca acanguichi shu aichallai.</s>
      <s id="b.COL.3.15.3">Shinallara Diosta agrasichi.</s>
     </seg>
     <seg type="verse" id="b.COL.3.16">
      <s id="b.COL.3.16.1">Cristo shimi canguna shungüi undajta tiachu.</s>
      <s id="b.COL.3.16.2">Cangunapura yachachichi, camachichi tucui yachanahua, salmos nishcaunahua, alma cantanaunahua, gracia nishca ali iyaihua Señorda cantasha canguna shungüi.</s>
     </seg>
     <seg type="verse" id="b.COL.3.17">
      <s id="b.COL.3.17.1">Imara rashas, rimana ajpi, rana ajpis, tucuira raichi Señor Jesuspa shutü, paimanda Dios Yayara agrasisha.</s>
     </seg>
     <seg type="verse" id="b.COL.3.18">
      <s id="b.COL.3.18.1">Huarmiuna, canguna cariunara casuichi, imasnara Señorbi quirijgunahua ali tucun.</s>
     </seg>
     <seg type="verse" id="b.COL.3.19">
      <s id="b.COL.3.19.1">Cariuna, canguna huarmiunara llaquichi.</s>
      <s id="b.COL.3.19.2">Paigunahua ama milli tucuichichu.</s>
     </seg>
     <seg type="verse" id="b.COL.3.20">
      <s id="b.COL.3.20.1">Churiuna, canguna yayaunara uyaichi tucuibi.</s>
      <s id="b.COL.3.20.2">Casna rasha Señorda cushiyachinguichi.</s>
     </seg>
     <seg type="verse" id="b.COL.3.21">
      <s id="b.COL.3.21.1">Yayauna, canguna churiunara ama yapajta piñachinguichichu, paigunara ama llaquichingaj.</s>
     </seg>
     <seg type="verse" id="b.COL.3.22">
      <s id="b.COL.3.22.1">Sirvijguna, canguna cai pachai aj patrongunara tucuibi uyaichi, mana paiguna ricushcallai tarabasha runaunara cushiyachingaj munajgunasna, astaumbas ali shungumanda, Diosta manzhasha.</s>
     </seg>
     <seg type="verse" id="b.COL.3.23">
      <s id="b.COL.3.23.1">Tucui imara rashas, shungumanda raichi, Diospajta cuenta mana runajta.</s>
     </seg>
     <seg type="verse" id="b.COL.3.24">
      <s id="b.COL.3.24.1">Caita yachaichi, Señormanda pagai tucunguichimi, herencia nishca Dios cushcahua, canguna Cristo Señorda sirvishcamanda.</s>
     </seg>
     <seg type="verse" id="b.COL.3.25">
      <s id="b.COL.3.25.1">Astaumbas, manali raj runa pai manali rashcallarara cuti apingami, Dios runaunara mana chicanyachinzhu.</s>
     </seg>
    </div>
    <div type="chapter" id="b.COL.4">
     <seg type="verse" id="b.COL.4.1">
      <s id="b.COL.4.1.1">Patronguna, ali tupura raichi canguna tarabaj runaunahua, caita ricsisha, cangunas ahua pachai Patronda charinguichimi.</s>
     </seg>
     <seg type="verse" id="b.COL.4.2">
      <s id="b.COL.4.2.1">Ama sambayasha mañaichi, canguna mañashcara chapausha, Diosta agrasishcahua.</s>
     </seg>
     <seg type="verse" id="b.COL.4.3">
      <s id="b.COL.4.3.1">Shinallara chi horasllai ñucanchimanda mañaichi, Señor ñucanchima lugarda cuchu Cristo pacashca shimira rimangaj.</s>
      <s id="b.COL.4.3.2">Caimanda chonda cularbi ishcai tucuni.</s>
     </seg>
     <seg type="verse" id="b.COL.4.4">
      <s id="b.COL.4.4.1">Shinallara ñucamanda mañaichi ñuca pajlla pambai rimangaj ñuca ministishcasna.</s>
     </seg>
     <seg type="verse" id="b.COL.4.5">
      <s id="b.COL.4.5.1">Yachanahua purichi mana quirijguna ñaupajpi, punzhaunara mana pirdisha.</s>
     </seg>
     <seg type="verse" id="b.COL.4.6">
      <s id="b.COL.4.6.1">Canguna rimashca shimiuna ali iyaihua rimashca achu tucui horas, cachihua mishquiyachishca cuenta, canguna caran dueñora imasna cutipana ashcaras yachangaj.</s>
     </seg>
     <seg type="verse" id="b.COL.4.7">
      <s id="b.COL.4.7.1">Ñuca tucui rashcaunara Tíquico cangunara cuentangami.</s>
      <s id="b.COL.4.7.2">Paiga llaquishca uquimi, ali sirvij, ñucahua pariju ali yanapaj Señorda sirvishcai.</s>
     </seg>
     <seg type="verse" id="b.COL.4.8">
      <s id="b.COL.4.8.1">Caimanda paita cangunajma cachacaní, canguna imasna ashcaras yachangaj, canguna shungura cariyachingaj.</s>
     </seg>
     <seg type="verse" id="b.COL.4.9">
      <s id="b.COL.4.9.1">Paihua pariju Onésimo nishcara cachacaní, paimi llaquishca ali uqui, cangunajmandallara.</s>
      <s id="b.COL.4.9.2">Tucui caibi ima tucushcaras cangunama rimanaunga.</s>
     </seg>
     <seg type="verse" id="b.COL.4.10">
      <s id="b.COL.4.10.1">Aristarco nishcaga, ñucahua pariju chonda cularbi ishcarij, cangunara saluraun.</s>
      <s id="b.COL.4.10.2">Shinallara Marcos, Bernabehua panimanda churi, cangunara saluraun.</s>
      <s id="b.COL.4.10.3">Paimanda camachishcara uyacanguichi.</s>
      <s id="b.COL.4.10.4">Pai cangunajma shamujpi paita chasquichi.</s>
     </seg>
     <seg type="verse" id="b.COL.4.11">
      <s id="b.COL.4.11.1">Shinallara Justo nishca Jesús cangunara saluraun.</s>
      <s id="b.COL.4.11.2">Caigunalla circuncisionda rana montonmanda ñucara yanapanaun Dios mandana pacha shimira rimangaj.</s>
      <s id="b.COL.4.11.3">Ñucara cushiyachihuanaushcami.</s>
     </seg>
     <seg type="verse" id="b.COL.4.12">
      <s id="b.COL.4.12.1">Cangunamanda aj Epafras, Cristora sirvij runa, cangunara saluraun.</s>
      <s id="b.COL.4.12.2">Tucui horas pai mañashcaunai cangunamanda rugaun, canguna shinzhiuna tucungaj, aliuna, Dios tucui munashcara ali pactachijguna.</s>
     </seg>
     <seg type="verse" id="b.COL.4.13">
      <s id="b.COL.4.13.1">Paimanda caita nini: Paimi cangunara ashcara llaquin, shinallara Laodícea, Hierápolis nishca llactaunai tiajgunaras.</s>
     </seg>
     <seg type="verse" id="b.COL.4.14">
      <s id="b.COL.4.14.1">Lucas, llaquishca doctor, cangunara saluraun, shinallara Demás nishca.</s>
     </seg>
     <seg type="verse" id="b.COL.4.15">
      <s id="b.COL.4.15.1">Laodiceai tiaj uquiunara saluraichi, shinallara Nimias nishcara, paihua huasü tiaj iglesiaras.</s>
     </seg>
     <seg type="verse" id="b.COL.4.16">
      <s id="b.COL.4.16.1">Cai quillcara cangunajpi ricushca huasha, ricuchinguichi Laodicea iglesiai.</s>
      <s id="b.COL.4.16.2">Shinallara Laodiceama cachashca quillcara ricuichi cangunas.</s>
     </seg>
     <seg type="verse" id="b.COL.4.17">
      <s id="b.COL.4.17.1">Arquipo nishcara rimaichi: Riqui, nisha, can Señormanda apishca sirvinara pactachi.</s>
     </seg>
     <seg type="verse" id="b.COL.4.18">
      <s id="b.COL.4.18.1">Ñuca, Pablo, quiquin maquihua quillcasha cangunara salurauni.</s>
      <s id="b.COL.4.18.2">Ñuca huatariashcara iyarichi.</s>
      <s id="b.COL.4.18.3">Gracia nishca ali iyai cangunahua tiachu.</s>
      <s id="b.COL.4.18.4">Amen.</s>
     </seg>
    </div>
   </div>
   <div type="book" id="b.1TH">
    <div type="chapter" id="b.1TH.1">
     <seg type="verse" id="b.1TH.1.1">
      <s id="b.1TH.1.1.1">Pablo, Silvano, Timoteo nishcaunandi, tesalónicauna iglesiama quilícanchi, Yaya Diospi Señor Jesucristoi tiaj iglesiama.</s>
      <s id="b.1TH.1.1.2">Gracia nishca ali iyairas cushi shunguras charichi, ñucanchi Dios Yayamanda, Señor Jesucristomandas.</s>
     </seg>
     <seg type="verse" id="b.1TH.1.2">
      <s id="b.1TH.1.2.1">Tucui cangunamanda, tucui horas, Diosta agrasinchi, ñucanchi Diosta mañashcaunai, cangunara iyarisha.</s>
     </seg>
     <seg type="verse" id="b.1TH.1.3">
      <s id="b.1TH.1.3.1">Mana saquisha, Dios Yaya ñaupajpi iyariunchi canguna quirishcamanda rashcara, canguna llaquishcamanda tarabashcaras, shinallara canguna chapaisiqui shunguras, ñucanchi Señor Jesucristoi.</s>
     </seg>
     <seg type="verse" id="b.1TH.1.4">
      <s id="b.1TH.1.4.1">Ricsinchi, Diosmanda llaquishca uquiuna, imasna Dios ajllashcaunami anguichi.</s>
     </seg>
     <seg type="verse" id="b.1TH.1.5">
      <s id="b.1TH.1.5.1">Ñucanchi rimaushca evangelio shimi mana shimi caramandallachu cangunama shamuca, astaumbas ushanahua, Santo Espirituhuas, cierto shimihuas.</s>
      <s id="b.1TH.1.5.2">Canguna ali yachanguichi ima samis acanchi canguna chaupi shungüi, cangunara llaquishcamanda.</s>
     </seg>
     <seg type="verse" id="b.1TH.1.6">
      <s id="b.1TH.1.6.1">Canguna ñucanchira catirijguna tucucanguichi, Señordas catirijguna; ashca tormendoshua Diospa shimira chasquicanguichi, Santo Espíritu cushca cushihua.</s>
     </seg>
     <seg type="verse" id="b.1TH.1.7">
      <s id="b.1TH.1.7.1">Shinajpi tucui Macedonia Acaya partiunai tiaj quirijgunama, casna ranami nisha ricucbijguna tucushcanguichi.</s>
     </seg>
     <seg type="verse" id="b.1TH.1.8">
      <s id="b.1TH.1.8.1">Cangunamanda Diospa shimi Macedonia Acaya partiunama pasashcami, maspas tucui llactaunai canguna Diosta quirishcara yachanaushcami.</s>
      <s id="b.1TH.1.8.2">Chi raigumanda ñucanchi rimangaj mana ansas ministirinzhu.</s>
     </seg>
     <seg type="verse" id="b.1TH.1.9">
      <s id="b.1TH.1.9.1">Paiguna ñucanchimanda cuentanaun imasna canguna ñucanchira apicanguichi, imasna canguna runa rashca diosgunamanda voltiaricanguichi, cierto causaj Diosta sirvingaj,</s>
     </seg>
     <seg type="verse" id="b.1TH.1.10">
      <s id="b.1TH.1.10.1">shinallara, paihua huañushcaunamanda causachishca Churi Jesusta ahuapachamanda chapangaj; paiga, huasha shamuj piñarinamanda llushpichijmi.</s>
     </seg>
    </div>
    <div type="chapter" id="b.1TH.2">
     <seg type="verse" id="b.1TH.2.1">
      <s id="b.1TH.2.1.1">Uquiuna, cangunallara yachanguichi imasna ñucanchi cangunajma shamushca mana yangachu aca.</s>
     </seg>
     <seg type="verse" id="b.1TH.2.2">
      <s id="b.1TH.2.2.1">Ñucanchi ñaupa horas tormendarishca asha, Filipos llactais camishca ashas, canguna yachanguichi, astaun Diospi shinzhi tucucanchi, paihua evangelio shimira cangunama rimangaj, ashca arcashcaunai.</s>
     </seg>
     <seg type="verse" id="b.1TH.2.3">
      <s id="b.1TH.2.3.1">Ñucanchi camachishca mana pandarishcahua, mana irus shimihuas, mana umachinahuas rimashcachu aca.</s>
     </seg>
     <seg type="verse" id="b.1TH.2.4">
      <s id="b.1TH.2.4.1">Astaun, imasna Dios ñucanchira: Ari nisha, ñucanchima cuca evangelio shimira rimangaj, shinallara rimaunchi; mana runara cushiyachijgunasna astaun Diosta cushiyachingaj.</s>
      <s id="b.1TH.2.4.2">Paiga ñucanchi corazonda camaun.</s>
     </seg>
     <seg type="verse" id="b.1TH.2.5">
      <s id="b.1TH.2.5.1">Imahoraspas runaunara mana yanga alabacanchichu, imasnara canguna ali yachanguichi; shinallara mana yapajta munaisiquiuna acanchi.</s>
      <s id="b.1TH.2.5.2">Dios caita ricujmi.</s>
     </seg>
     <seg type="verse" id="b.1TH.2.6">
      <s id="b.1TH.2.6.1">Runaunamandas, cangunamandas, shujgunamandas, alabashcara mana mascacanchichu.</s>
      <s id="b.1TH.2.6.2">Shinashas, munajpi cangunamanda yanapanara mascana ushacanchi, Cristomanda cachashca runauna asha.</s>
     </seg>
     <seg type="verse" id="b.1TH.2.7">
      <s id="b.1TH.2.7.1">Astaun, cangunahua ali shunguuna macanchi, iñachij mamasna, paihua quiquin churiunara llaquishcahua cuiraj cuenta.</s>
     </seg>
     <seg type="verse" id="b.1TH.2.8">
      <s id="b.1TH.2.8.1">Cangunara yapa llaquinchi.</s>
      <s id="b.1TH.2.8.2">Cangunama entreganara munanchimaca mana Diospa evangelio shimillara, astaumbas ñucanchi quiquin causairas.</s>
      <s id="b.1TH.2.8.3">Ashcara cangunara llaquishcanchi.</s>
     </seg>
     <seg type="verse" id="b.1TH.2.9">
      <s id="b.1TH.2.9.1">Canguna ña iyaringuichi, uquiuna, ñucanchi tarabashcara, ñucanchi sambayashcaras, imasna tutandi punzhandi tarabacanchi, ama tormendos tucungaj cangunahua.</s>
      <s id="b.1TH.2.9.2">Shina rasha Diospa evangeliora rimacanchi.</s>
     </seg>
     <seg type="verse" id="b.1TH.2.10">
      <s id="b.1TH.2.10.1">Canguna ricujguna anguichi, shinallara Dios ricun, imasna ñucanchi chuyaj shunguhua, ali shunguhuas, causa illajpas causacanchi cangunahua, quirijguna.</s>
     </seg>
     <seg type="verse" id="b.1TH.2.11">
      <s id="b.1TH.2.11.1">Shinallara yachanguichi imasnara cangunara camachicanchi cushiyachicanchi caran dueñora, shu yaya paihua churiunara cuenta.</s>
     </seg>
     <seg type="verse" id="b.1TH.2.12">
      <s id="b.1TH.2.12.1">Cangunara camachicanchi Dios munashca tupui puringaj.</s>
      <s id="b.1TH.2.12.2">Pai cangunara cayaca paihua sumaj mandana pachama.</s>
     </seg>
     <seg type="verse" id="b.1TH.2.13">
      <s id="b.1TH.2.13.1">Caimanda shinallara mana saquishallara Diosta agrasinchi, imasna canguna ñucanchimanda uyasha, Diospa shimira chasquicanguichi.</s>
      <s id="b.1TH.2.13.2">Mana runamanda shimisna astaumbas Diosmanda shimisna chasquicanguichi, imasna cierto ashcara.</s>
      <s id="b.1TH.2.13.3">Cai shimi tarabaun canguna quirijguna shungüi.</s>
     </seg>
     <seg type="verse" id="b.1TH.2.14">
      <s id="b.1TH.2.14.1">Uquiuna, canguna Judea partii tiaj Cristo Jesuspi tiaj Diospa iglesiaunara catirijguna ashcanguichi.</s>
      <s id="b.1TH.2.14.2">Cangunaga shina samii tormendarishcanguichi canguna quiquin llactai tiajgunamanda, imasna chiguna judiogunamanda.</s>
     </seg>
     <seg type="verse" id="b.1TH.2.15">
      <s id="b.1TH.2.15.1">Cai judioguna Señor Jesusta huañuchinauca, paiguna quiquin Diosmanda rimajgunandi.</s>
      <s id="b.1TH.2.15.2">Ñucanchiras ichunauca.</s>
      <s id="b.1TH.2.15.3">Diosta mana cushiyachinaun, tucui runaunaras molestanaun.</s>
     </seg>
     <seg type="verse" id="b.1TH.2.16">
      <s id="b.1TH.2.16.1">Chiguna ñucanchira mitsanauca gentilgunama rimangaj, paiguna ama quishpinauchu nisha.</s>
      <s id="b.1TH.2.16.2">Shina rasha paiguna ucharana tupura undachinaun.</s>
      <s id="b.1TH.2.16.3">Shinasha piñarina paigunajma yalijta shamuca.</s>
     </seg>
     <seg type="verse" id="b.1TH.2.17">
      <s id="b.1TH.2.17.1">Shinajpi, uquiuna, unaira canguna ñahuimanda anzhurishca asha astaumbas mana shungumanda, mas mas camashun ashca munaihua canguna ñahuira ricungaj.</s>
     </seg>
     <seg type="verse" id="b.1TH.2.18">
      <s id="b.1TH.2.18.1">Chi raigumanda cangunajma ringaj nicanchi, ñuca, Pablo cierto pacha huaquin cuti risha nicani, astaumbas Satanás arcahuacami.</s>
     </seg>
     <seg type="verse" id="b.1TH.2.19">
      <s id="b.1TH.2.19.1">¿Imarai ñucanchi chapana, ñucanchi cushi, ñucanchi llaitu, ñuca alabaringaj?</s>
      <s id="b.1TH.2.19.2">¿Manzhu canguna casna anguichi ñucanchi Señor Jesucristo ñaupajpi, pai shamushcai?</s>
     </seg>
     <seg type="verse" id="b.1TH.2.20">
      <s id="b.1TH.2.20.1">Canguna ñucanchi ahuayana, ñucanchi cushi manguichi.</s>
     </seg>
    </div>
    <div type="chapter" id="b.1TH.3">
     <seg type="verse" id="b.1TH.3.1">
      <s id="b.1TH.3.1.1">Chiraigumanda ñucanchi mas mas chapanara mana ushasha, Atenas llactai ñuca sapalla saquiringaj iyaricanchi.</s>
     </seg>
     <seg type="verse" id="b.1TH.3.2">
      <s id="b.1TH.3.2.1">Timoteora, ñucanchi uqui, Diosta sirvij, ñucanchihua yanapaj Cristo evangelio rimanai, paita cachacanchi cangunara shinzhiyachingaj, yachachingajpas canguna quiriushcai.</s>
     </seg>
     <seg type="verse" id="b.1TH.3.3">
      <s id="b.1TH.3.3.1">Pis ama turbarichu cai tormendarinaunamanda.</s>
      <s id="b.1TH.3.3.2">Imasna cangunallara yachanguichi, casnaunai ahuantangaj tiaunchi.</s>
     </seg>
     <seg type="verse" id="b.1TH.3.4">
      <s id="b.1TH.3.4.1">Chara cangunahua tiaushallara, ñaupamanda cangunara nicanchi imasna tormendarina macanchi, imasna cuna cangunahua pasashcasna ña yachanguichi.</s>
     </seg>
     <seg type="verse" id="b.1TH.3.5">
      <s id="b.1TH.3.5.1">Chi raigumanda mas chapanara mana ushasha, cachashcani canguna quirinara yachangaj, tentaj supaiga cangunara tentashca chari, ñucanchi tarabashca yanga tucushca chari.</s>
     </seg>
     <seg type="verse" id="b.1TH.3.6">
      <s id="b.1TH.3.6.1">Shinajpi Timoteo cangunamanda ñucanchima tigramusha, canguna quirinara canguna Maquinaras cuentaca.</s>
      <s id="b.1TH.3.6.2">Shinallara cuentaca imasna canguna tucui horas ñucanchira iyaringuichi, ñucanchira ricusha nisha imasna ñucanchi cangunara ricushun ninchi.</s>
     </seg>
     <seg type="verse" id="b.1TH.3.7">
      <s id="b.1TH.3.7.1">Caimanda, uquiuna, ñucanchi tucui ministishcai, ñucanchi tormendarishcais, cariyachishca acanchi cangunamanda, canguna quirishcamandas.</s>
     </seg>
     <seg type="verse" id="b.1TH.3.8">
      <s id="b.1TH.3.8.1">Cuna causaunchimi, canguna Señorbi shinzhi tianaupi.</s>
     </seg>
     <seg type="verse" id="b.1TH.3.9">
      <s id="b.1TH.3.9.1">Chi raigumanda ¿imasna rashara Diosta agrasishun cangunamanda, canguna ñucanchira cushiyachishcamandas ñucanchi Diospa ñaupajpi,</s>
     </seg>
     <seg type="verse" id="b.1TH.3.10">
      <s id="b.1TH.3.10.1">tutandi punzhandi ashcara Diosta mañanchi, ñucanchi canguna ñahuira ricungaj, canguna quirina pishishcara pactachingaj?</s>
     </seg>
     <seg type="verse" id="b.1TH.3.11">
      <s id="b.1TH.3.11.1">Shinashas, quiquin Dios ñucanchi Yaya, ñucanchi Señor Jesucristondi ñucanchi nambira pascachu cangunajma shamungaj.</s>
     </seg>
     <seg type="verse" id="b.1TH.3.12">
      <s id="b.1TH.3.12.1">Señor canguna llaquinara iñachichu, ashcara yapachichu, cangunapura shinallara tucuigunahua, imasna ñucanchi cangunaras llaquinchi,</s>
     </seg>
     <seg type="verse" id="b.1TH.3.13">
      <s id="b.1TH.3.13.1">canguna shungu shinzhiyachishca achu, chuyajlla, causa illajlla, ñucanchi Yaya Diospa ñaupajpi, ñucanchi Señor Jesucristo shamunai tucui paihua chuyaj ajgunahua.</s>
     </seg>
    </div>
    <div type="chapter" id="b.1TH.4">
     <seg type="verse" id="b.1TH.4.1">
      <s id="b.1TH.4.1.1">Cunaga, uquiuna, cangunara ruganchi, shinallara camachinchi Señor Jesuspi, imasna ñucanchimanda yachashcanguichi ima tonora purinara Diosta cushiyachingaj, casna rasha yaparisha richi.</s>
     </seg>
     <seg type="verse" id="b.1TH.4.2">
      <s id="b.1TH.4.2.1">Ña yachanguichi ima camachishcaunara cangunama rimacanchi Señor Jesusmanda.</s>
     </seg>
     <seg type="verse" id="b.1TH.4.3">
      <s id="b.1TH.4.3.1">Dios munashca casnami: canguna chuyaj shunguyuj tucunauchu, shujhua tacarinamanda anzhurinauchu.</s>
     </seg>
     <seg type="verse" id="b.1TH.4.4">
      <s id="b.1TH.4.4.1">Caran dueño paihua quiquin huarmira charichu, chuyaj causanahua, ali shunguhua;</s>
     </seg>
     <seg type="verse" id="b.1TH.4.5">
      <s id="b.1TH.4.5.1">mana ucha aicha munaihua, Diosta mana ricsij gentilguna cuenta.</s>
     </seg>
     <seg type="verse" id="b.1TH.4.6">
      <s id="b.1TH.4.6.1">Pihuas imais ama huajlichichu, ama umachichu paihua uquira.</s>
      <s id="b.1TH.4.6.2">Señorga tucui cai samiunara cutipajmi, ñucanchi cangunara ña rimashcasna, ña camachishcasna.</s>
     </seg>
     <seg type="verse" id="b.1TH.4.7">
      <s id="b.1TH.4.7.1">Dios ñucanchira mana cayacachu irusta rasha causangaj, astaumbas chuyajlla causangaj.</s>
     </seg>
     <seg type="verse" id="b.1TH.4.8">
      <s id="b.1TH.4.8.1">Shinajpi, maican runa cai shimira mana uyasha, mana runarachu mana uyan astaumbas Diosta mana uyanzhu.</s>
      <s id="b.1TH.4.8.2">Paiga paihua Santo Espiritura ñucanchima cuca.</s>
     </seg>
     <seg type="verse" id="b.1TH.4.9">
      <s id="b.1TH.4.9.1">Uquipura cuenta llaquinaunamanda mana mmistirinzhu ñuca cangunama quillcangaj.</s>
      <s id="b.1TH.4.9.2">Cangunallara Diosmanda yachashcanguichi parijumanda llaquinaungaj.</s>
     </seg>
     <seg type="verse" id="b.1TH.4.10">
      <s id="b.1TH.4.10.1">Shinallara ranguichi tucui uquiunahua, tucui Macedonia partii tiajgunahua.</s>
      <s id="b.1TH.4.10.2">Shinashas, uquiuna, cangunara rugaunchi caita mas ashcara yapachingaj.</s>
     </seg>
     <seg type="verse" id="b.1TH.4.11">
      <s id="b.1TH.4.11.1">Ganas tianara mascaichi, canguna tarabanaunara ali pacha raichi, maquihua tarabasha, imasnara cangunara mandashcanchi;</s>
     </seg>
     <seg type="verse" id="b.1TH.4.12">
      <s id="b.1TH.4.12.1">canguna ali sami puringaj canzhai tiajguna ñaupajpi, shinallara canguna mana imaras ministingaj.</s>
     </seg>
     <seg type="verse" id="b.1TH.4.13">
      <s id="b.1TH.4.13.1">Maspas, uquiuna, huañuibi puñujgunamanda canguna yachangaj munanchi, canguna ama llaquiringaj chapana illajguna cuenta.</s>
     </seg>
     <seg type="verse" id="b.1TH.4.14">
      <s id="b.1TH.4.14.1">Ñucanchi Jesús huañushcaras causarishcaras quirijpi, shinallara Dios tucui Jesuspi puñujgunara paihua pariju pushamungami.</s>
     </seg>
     <seg type="verse" id="b.1TH.4.15">
      <s id="b.1TH.4.15.1">Caita cangunara ninchi Dios rimashcamanda: Ñucanchi, causajguna, Señor shamuna horasgama tiajguna, puñujgunara mana ñaupashunzhu.</s>
     </seg>
     <seg type="verse" id="b.1TH.4.16">
      <s id="b.1TH.4.16.1">Quiquin Señor ahua pachamanda irgumungami, mandasha caparinahua, atun ángel shimihua, Diospa cormetahua.</s>
      <s id="b.1TH.4.16.2">Ñaupa punda Cristoi huañushcauna atarinaungami.</s>
     </seg>
     <seg type="verse" id="b.1TH.4.17">
      <s id="b.1TH.4.17.1">Chimanda huasha ñucanchi, causajguna, saquirijguna, paigunahua pariju apishca tucushun puyui, Señorda huairai tupangaj.</s>
      <s id="b.1TH.4.17.2">Casnami huiñai huiñaigama Señorhua pariju tiashun.</s>
     </seg>
     <seg type="verse" id="b.1TH.4.18">
      <s id="b.1TH.4.18.1">Chi raigumanda cai shimiunahua cangunapura cariyanuichi.</s>
     </seg>
    </div>
    <div type="chapter" id="b.1TH.5">
     <seg type="verse" id="b.1TH.5.1">
      <s id="b.1TH.5.1.1">Tiempounamanda horasgunamanda, uquiuna, mana ministinguichichu ñuca cangunama quillcangaj.</s>
     </seg>
     <seg type="verse" id="b.1TH.5.2">
      <s id="b.1TH.5.2.1">Alimi yachanguichi imasnara Señorba punzha shamunga tutai shuhuaj runa cuenta.</s>
     </seg>
     <seg type="verse" id="b.1TH.5.3">
      <s id="b.1TH.5.3.1">Imahoras runauna ninaunga: Cushi manchi, alimi causaunchi, nisha, chi horasllaira cungaimanda paiguna tulai tucunaunga, icsayuj huarmi nanachishcasna.</s>
      <s id="b.1TH.5.3.2">Mana ansas quishpinaungachu.</s>
     </seg>
     <seg type="verse" id="b.1TH.5.4">
      <s id="b.1TH.5.4.1">Cangunaga, uquiuna, mana llandu tutai tiaunguichichu, chi punzha shuhuaj cuenta canguna dsas api tucungaj.</s>
     </seg>
     <seg type="verse" id="b.1TH.5.5">
      <s id="b.1TH.5.5.1">Tucui canguna punzhamanda churiuna anguichi; mana tuta churiuna, mana llandumandachu anchi.</s>
     </seg>
     <seg type="verse" id="b.1TH.5.6">
      <s id="b.1TH.5.6.1">Chi raigumanda, ama puñushunchi shujguna cuenta, astaumbas chapashunchi, limpiuuna ashunchi.</s>
     </seg>
     <seg type="verse" id="b.1TH.5.7">
      <s id="b.1TH.5.7.1">Puñujguna tutai puñunaun.</s>
      <s id="b.1TH.5.7.2">Machajguna tutai machanaun.</s>
     </seg>
     <seg type="verse" id="b.1TH.5.8">
      <s id="b.1TH.5.8.1">Ñucanchiga, punzhamanda asha, limpiuuna ashunchi, quirinaras, llaquij shunguras churarisha pichura quillpana cuenta, shinallara quishpingaj chapanara churarisha shu iru gorrara cuenta.</s>
     </seg>
     <seg type="verse" id="b.1TH.5.9">
      <s id="b.1TH.5.9.1">Ñucanchi piñanara tupangaj Dios mana munacachu, astaumbas quishpinama pactangaj, ñucanchi Señor Jesucristomanda.</s>
     </seg>
     <seg type="verse" id="b.1TH.5.10">
      <s id="b.1TH.5.10.1">Paiga ñucanchi randimanda huañuca, ñucanchi ricuj ajpis puñuj ajpis paihua pariju causangaj.</s>
     </seg>
     <seg type="verse" id="b.1TH.5.11">
      <s id="b.1TH.5.11.1">Chi raigumanda, cangunapura cariyanuichi, shinzhiyaichi, imasna canguna rashcasna.</s>
     </seg>
     <seg type="verse" id="b.1TH.5.12">
      <s id="b.1TH.5.12.1">Shinallara cangunara ruganchi, uquiuna, canguna chaupi shungüi tarabajgunara ricsichi, cangunara Señorbi pushajgunaras, cangunara camachijgunaras.</s>
     </seg>
     <seg type="verse" id="b.1TH.5.13">
      <s id="b.1TH.5.13.1">Paigunara ashcara llaquina anguichi paiguna rashcamanda.</s>
      <s id="b.1TH.5.13.2">Cangunapura cushi shungura charichi.</s>
     </seg>
     <seg type="verse" id="b.1TH.5.14">
      <s id="b.1TH.5.14.1">Shinallara cangunara ruganchi, uquiuna, quillajgunara camachichi, huacaisiquiunara cushiyachichi, irquiunara shinzhiyachichi, tucuigunara ahuantaichi.</s>
     </seg>
     <seg type="verse" id="b.1TH.5.15">
      <s id="b.1TH.5.15.1">Ricuichi pihuas ama manalira manalihua cutipachu, astaun tucui horas ali ranara catichi shuj shujgunahuas, tucuigunahuas.</s>
     </seg>
     <seg type="verse" id="b.1TH.5.16">
      <s id="b.1TH.5.16.1">Tucui horas cushiyaichi.</s>
     </seg>
     <seg type="verse" id="b.1TH.5.17">
      <s id="b.1TH.5.17.1">Mana saquisha mañaichi.</s>
     </seg>
     <seg type="verse" id="b.1TH.5.18">
      <s id="b.1TH.5.18.1">Tucuimanda agrasichi, casnami Diospa munai tucui cangunahua Cristo Jesuspi.</s>
     </seg>
     <seg type="verse" id="b.1TH.5.19">
      <s id="b.1TH.5.19.1">Espiritura ama chunllayachichichu.</s>
     </seg>
     <seg type="verse" id="b.1TH.5.20">
      <s id="b.1TH.5.20.1">Diosmanda rimashcaunara ama pishiyachichichu.</s>
     </seg>
     <seg type="verse" id="b.1TH.5.21">
      <s id="b.1TH.5.21.1">Tucuira camasha ricuichi, aliraga huacachichi.</s>
     </seg>
     <seg type="verse" id="b.1TH.5.22">
      <s id="b.1TH.5.22.1">Tucui ima manali samimandas anzhurichi.</s>
     </seg>
     <seg type="verse" id="b.1TH.5.23">
      <s id="b.1TH.5.23.1">Cushira cuj Diosllara cangunara tucuibi chuyayachichu, camba espiritura, camba almara, camba aicharas causa illajlla huacachishca achu ñucanchi Señor Jesucristo shamunagama.</s>
     </seg>
     <seg type="verse" id="b.1TH.5.24">
      <s id="b.1TH.5.24.1">Cangunara cayajta quirihuajllami; shinallara cai tucuira pactachingami.</s>
     </seg>
     <seg type="verse" id="b.1TH.5.25">
      <s id="b.1TH.5.25.1">Uquiuna, ñucanchimanda mañaichi.</s>
     </seg>
     <seg type="verse" id="b.1TH.5.26">
      <s id="b.1TH.5.26.1">Tucui uquiunara chuyaj muchanahua saluraichi.</s>
     </seg>
     <seg type="verse" id="b.1TH.5.27">
      <s id="b.1TH.5.27.1">Señorba shutii cangunara mandani tucui chuyaj uquiuna caijmiUcara ricunauchu.</s>
     </seg>
     <seg type="verse" id="b.1TH.5.28">
      <s id="b.1TH.5.28.1">Ñucanchi Señor Jesucristo gracia nishca ali iyai cangunahua achu.</s>
      <s id="b.1TH.5.28.2">Amen.</s>
     </seg>
    </div>
   </div>
   <div type="book" id="b.2TH">
    <div type="chapter" id="b.2TH.1">
     <seg type="verse" id="b.2TH.1.1">
      <s id="b.2TH.1.1.1">Pablo, Silvano, Timoteo nishcaunandi, tesalónicauna iglesiama quilícanchi, ñucanchi Yaya Diospi Señor Jesucristoi tiaj iglesiama.</s>
     </seg>
     <seg type="verse" id="b.2TH.1.2">
      <s id="b.2TH.1.2.1">Gracia nishca ali iyairas cushi shunguras charichi, Dios ñucanchi Yayamanda, Señor Jesucristomandas.</s>
     </seg>
     <seg type="verse" id="b.2TH.1.3">
      <s id="b.2TH.1.3.1">Tucui horas Diosta agrasina manchi cangunamanda, uquiuna.</s>
      <s id="b.2TH.1.3.2">Casna rana valinmi, imasna canguna quirina iñasha rin, shinallara tucui canguna shujgunara llaquishca yaparisha rin.</s>
     </seg>
     <seg type="verse" id="b.2TH.1.4">
      <s id="b.2TH.1.4.1">Ñucanchillara alabarinchi Diospa iglesiaunai cangunamanda, canguna chapaisiqui shungumandas, canguna tormendarishcaunai quirishcamandas, canguna turbarishcaunai ahuantashcamandas.</s>
     </seg>
     <seg type="verse" id="b.2TH.1.5">
      <s id="b.2TH.1.5.1">Caimi Diospa ali taripanara ricuchin, canguna ali valijguna iyashca anauchu Dios mandana pachai icungaj.</s>
      <s id="b.2TH.1.5.2">Caimandami tormendachishca anguichi.</s>
     </seg>
     <seg type="verse" id="b.2TH.1.6">
      <s id="b.2TH.1.6.1">Dioshua alimi cangunara tormendachijgunara tormendachinahua pagangaj.</s>
     </seg>
     <seg type="verse" id="b.2TH.1.7">
      <s id="b.2TH.1.7.1">Canguna, tormendachishcauna ajpis, Dios cangunara samachinga ñucanchihua pariju, imahoras Señor Jesús ahua pachamanda ricurimunga paihua ushaj angelgunahua.</s>
     </seg>
     <seg type="verse" id="b.2TH.1.8">
      <s id="b.2TH.1.8.1">Nina sindishcahua shamunaunga, Diosta mana ricsijgunaras, shinallara ñucanchi Señor Jesucristo evangelio shimira mana casujgunaras pagangaj.</s>
     </seg>
     <seg type="verse" id="b.2TH.1.9">
      <s id="b.2TH.1.9.1">Caiguna livachishca anaunga, huiñai huiñaigama chingarishca anaunga, Señorba ñaupajmanda, paihua gusto sumaj ushanamandas,</s>
     </seg>
     <seg type="verse" id="b.2TH.1.10">
      <s id="b.2TH.1.10.1">pai shamuna horaspi paihua chuyajguna paita ahuayachingaj, tucui quirijguna paihua sumajta gustasha alabangaj chi punzhai, imasna canguna ñucanchi shimira quirijguna ashcanguichi.</s>
     </seg>
     <seg type="verse" id="b.2TH.1.11">
      <s id="b.2TH.1.11.1">Chiraigumanda, tucui horas cangunamanda mañanchi, ñucanchi Dios cangunara valijgunami iyachu pai cayashcamanda, shinallara Dios canguna tucui alirana munairas, tucui quirinamanda ranaras, paihua ushanahua pactachichu.</s>
     </seg>
     <seg type="verse" id="b.2TH.1.12">
      <s id="b.2TH.1.12.1">Mañanchi ñucanchi Señor Jesucristo shutira ahuayachishca achu cangunajpi, cangunas paihuajpis, ñucanchi Dios ñucanchi Señor Jesucristo gracia nishca ali iyai yanapashcamanda.</s>
     </seg>
    </div>
    <div type="chapter" id="b.2TH.2">
     <seg type="verse" id="b.2TH.2.1">
      <s id="b.2TH.2.1.1">Shinajpis, cangunara rugauni, uquiuna, ñucanchi Señor Jesucristo shamunamanda ñucanchi paihuajma tandarinamandas rimajpi,</s>
     </seg>
     <seg type="verse" id="b.2TH.2.2">
      <s id="b.2TH.2.2.1">ama uctalla anzhurichi canguna iyashca tonomanda.</s>
      <s id="b.2TH.2.2.2">Ama turbarichi ima espiritumandas, ima shimimandas, ima quillcamandas ñucanchimanda nishca ajpis, Señorba punzha ña caibimi tiaun, nisha.</s>
     </seg>
     <seg type="verse" id="b.2TH.2.3">
      <s id="b.2TH.2.3.1">Pihuas imais cangunara ama umachichu.</s>
      <s id="b.2TH.2.3.2">Cai punzha mana shamungachu manara shamujllaira Diosmanda voltiarina, manara ricurimujllaira Ucha Runa, Ucupachamanda Churi nishca.</s>
     </seg>
     <seg type="verse" id="b.2TH.2.4">
      <s id="b.2TH.2.4.1">Paiga tucui Diosmi nishcaras arcasha, tulasha ñinga; tucui alabashcara tulasha ñinga; pai templo nishca Diospa huasii tiaringami, Dios mani, nisha, paillara quiquin Dios cuenta ricuchisha.</s>
     </seg>
     <seg type="verse" id="b.2TH.2.5">
      <s id="b.2TH.2.5.1">¿Manzhu iyaringuichi imasna ñuca chara cangunahua tiaushallara caita cangunara cuentacani?</s>
     </seg>
     <seg type="verse" id="b.2TH.2.6">
      <s id="b.2TH.2.6.1">Cunaga paita arcajta yachanguichi, paihua quiquin horaspi ricurimungaj.</s>
     </seg>
     <seg type="verse" id="b.2TH.2.7">
      <s id="b.2TH.2.7.1">Cunallara manali rana ushai pacalla tarabaun.</s>
      <s id="b.2TH.2.7.2">Astaun cuna horas shu paita arcaj tian, arcaj chaupimanda anzhurinagama.</s>
     </seg>
     <seg type="verse" id="b.2TH.2.8">
      <s id="b.2TH.2.8.1">Chimanda huasha manali raj runa ricurimungami, paitaga Señor paihua shimimanda samaihua huañuchingami, paita tucuchingami pai shamuna limpiashcahua.</s>
     </seg>
     <seg type="verse" id="b.2TH.2.9">
      <s id="b.2TH.2.9.1">Cai manali raj runa Satanás rashcahua shamungami, shinzhi ushanahua, atun ricurinahua, munanaita llullasha rashcaunahuas.</s>
     </seg>
     <seg type="verse" id="b.2TH.2.10">
      <s id="b.2TH.2.10.1">Tucui umacbinahua manalira ranga chingarijgunahua, paiguna cierto shimira llaquinara mana munanauca quishpichi tucungaj.</s>
     </seg>
     <seg type="verse" id="b.2TH.2.11">
      <s id="b.2TH.2.11.1">Chi raigumanda, Dios paigunara shu umachij ushaira cachanga, llulla shimira quiringaj,</s>
     </seg>
     <seg type="verse" id="b.2TH.2.12">
      <s id="b.2TH.2.12.1">tucui cierto shimira mana quirijgunara, tucui manali ranara munajgunaras causayuj tucungaj.</s>
     </seg>
     <seg type="verse" id="b.2TH.2.13">
      <s id="b.2TH.2.13.1">Ñucanchi tucui horas Diosta agrasina manchi cangunamanda, Señor llaquishca uquiuna, Dios callari horasmanda cangunara ajllashcaraigu quishpichingaj, Espíritu chicanyachishcamanda, cierto shimira quirishcamandas.</s>
     </seg>
     <seg type="verse" id="b.2TH.2.14">
      <s id="b.2TH.2.14.1">Caigama Dios cangunara cayaca ñucanchi rimashca evangeho shimii, ñucanchi Señor Jesucristo ali sumaj tupui pactangaj.</s>
     </seg>
     <seg type="verse" id="b.2TH.2.15">
      <s id="b.2TH.2.15.1">Shinasha, uquiuna, shinzhira shayarichi, canguna uyashca yachashcara huacachichi, uyashca shimimanda ajpi, ñucanchi quillcamanda ajpis.</s>
     </seg>
     <seg type="verse" id="b.2TH.2.16">
      <s id="b.2TH.2.16.1">Ñucanchi quiquin Señor Jesucristo, Dios ñucanchi Yaya, ñucanchira llaquij asha, ñucanchira huiñaigama cariyachij asha, ñucanchira paihua gracia ali iyaimanda ali chapanara cuca,</s>
     </seg>
     <seg type="verse" id="b.2TH.2.17">
      <s id="b.2TH.2.17.1">paiga canguna shungura cariyachichu, cangunara shinzhiyachichu tucui ali rimanais, tucui ranais.</s>
     </seg>
    </div>
    <div type="chapter" id="b.2TH.3">
     <seg type="verse" id="b.2TH.3.1">
      <s id="b.2TH.3.1.1">Cunaga, uquiuna, ñucanchimanda mañaichi, Señorba shimi tucui partima uctalla pasachu, ahuayachishca achu, imasna cangunahua tucushcasna;</s>
     </seg>
     <seg type="verse" id="b.2TH.3.2">
      <s id="b.2TH.3.2.1">Mañaichi ñucanchira manali shunguyujgunamandas manali rajgunamandas llushpiringaj; mana tucui runauna quirinara charinaunzhu.</s>
     </seg>
     <seg type="verse" id="b.2TH.3.3">
      <s id="b.2TH.3.3.1">Señorga quirihuajllami, cangunara shinzhiyachingami, ima manalimandas huacachingami.</s>
     </seg>
     <seg type="verse" id="b.2TH.3.4">
      <s id="b.2TH.3.4.1">Cangunamanda Diospi quirinchi imasna ñucanchi cangunara mandashcara raunguichi, shinallara rangaraunguichi.</s>
     </seg>
     <seg type="verse" id="b.2TH.3.5">
      <s id="b.2TH.3.5.1">Señorga canguna shungura pushachu Diospa llaquinais, Cristora alimanda chapanais.</s>
     </seg>
     <seg type="verse" id="b.2TH.3.6">
      <s id="b.2TH.3.6.1">Cangunara mandanchi, uquiuna, ñucanchi Señor Jesucristo shutii, tucui manali purij uquimanda anzhurichi, paiguna ñucanchimanda uyashca shimira mana catijguna ajpi.</s>
     </seg>
     <seg type="verse" id="b.2TH.3.7">
      <s id="b.2TH.3.7.1">Cangunallara yachanguichi imasnara ñucanchira catirina manguichi, ñucanchiga manalihua mana puricanchichu cangunahua.</s>
     </seg>
     <seg type="verse" id="b.2TH.3.8">
      <s id="b.2TH.3.8.1">Ñucanchiga pimandas yanga cuyashca tandara mana micushcanchichu, astaun tutandi punzhandi ashcara tarabasha sambayasha tiaucanchi, cangunamanda ama pitas yanga gastachingaj.</s>
     </seg>
     <seg type="verse" id="b.2TH.3.9">
      <s id="b.2TH.3.9.1">Ushacanchi canguna yanapashcara apingaj, astaun shina rarcanchi ñucanchi ali ricuchijguna tucungaj, canguna ñucanchira catiringaj.</s>
     </seg>
     <seg type="verse" id="b.2TH.3.10">
      <s id="b.2TH.3.10.1">Ñucanchi chara cangunahua tiausha caita camachicanchi: Runa mana tarabasha nijpi, shinallara ama micuchu, nisha.</s>
     </seg>
     <seg type="verse" id="b.2TH.3.11">
      <s id="b.2TH.3.11.1">Uyashcanchimi imasna cangunamanda huaquinguna mana ali purisha, mana imais tarabanaun, astaumbas shujpajpi inquitashalla causanaun.</s>
     </seg>
     <seg type="verse" id="b.2TH.3.12">
      <s id="b.2TH.3.12.1">Casna rajgunara mandanchi shinallara camachinchi Señor Jesucristo shutii ganashua tarabasha paiguna quiquin tandara micunauchu.</s>
     </seg>
     <seg type="verse" id="b.2TH.3.13">
      <s id="b.2TH.3.13.1">Cangunaga, uquiuna, ama sambayanguichichu alira rangaj.</s>
     </seg>
     <seg type="verse" id="b.2TH.3.14">
      <s id="b.2TH.3.14.1">Maican runas ñucanchi quillcashca shimira mana casusha nijpi, caita paima ricuchichi, paihuaga ama llutarichichu, paita pingachingaj.</s>
     </seg>
     <seg type="verse" id="b.2TH.3.15">
      <s id="b.2TH.3.15.1">Shinashas, paita ama chijnishca cuenta charichichu, astaumbas uquirasna paita camachichi.</s>
     </seg>
     <seg type="verse" id="b.2TH.3.16">
      <s id="b.2TH.3.16.1">Quiquin cushira cuj Señor, tucui horas tucuibi cushira cuchu cangunama.</s>
      <s id="b.2TH.3.16.2">Señorga tucui cangunahua tiachu.</s>
     </seg>
     <seg type="verse" id="b.2TH.3.17">
      <s id="b.2TH.3.17.1">Cai saluranaraga ñuca, Pablo, quiquin maquihua quillcashcani.</s>
      <s id="b.2TH.3.17.2">Caimi ñuca ricuchina tucui ñuca quillcashcaunai, casna quillcauni.</s>
     </seg>
     <seg type="verse" id="b.2TH.3.18">
      <s id="b.2TH.3.18.1">Ñucanchi Señor Jesucristo gracia nishca ali iyai tucui cangunahua achu.</s>
      <s id="b.2TH.3.18.2">Amen</s>
     </seg>
    </div>
   </div>
   <div type="book" id="b.1TI">
    <div type="chapter" id="b.1TI.1">
     <seg type="verse" id="b.1TI.1.1">
      <s id="b.1TI.1.1.1">Ñuca, Pablo, apóstol nishca Jesucristo cachashca runa, ñucanchi Quishpichij Dios mandashcamanda, shinallara ñucanchi chapaushca Señor Jesucristomandas,</s>
     </seg>
     <seg type="verse" id="b.1TI.1.2">
      <s id="b.1TI.1.2.1">Timoteoma, ñucanchi quirishcai ñuca cierto churima quillcauni: Gracia nishca ali iyairas, llaquij shunguras, cushi shunguras chari, ñucanchi Yaya Diosmanda, Cristo Jesús ñucanchi Señormandas.</s>
     </seg>
     <seg type="verse" id="b.1TI.1.3">
      <s id="b.1TI.1.3.1">Ñuca Macedonia llactama riushcai, canda rugacani, Efeso llactai saquiripai, nisha, huaquin chihui ajgunara camachingaj shu chican yachaira ama yachachinauchu;</s>
     </seg>
     <seg type="verse" id="b.1TI.1.4">
      <s id="b.1TI.1.4.1">yanga cuentanaunaras, unaimanda miramuj shutiunaras ama uyanauchu.</s>
      <s id="b.1TI.1.4.2">Casna samiuna macanuchinaun, Diospa yachaira quiringaj mana yachachinaunzhu shungura shinzhiyachingaj.</s>
      <s id="b.1TI.1.4.3">Shina rangaj canda cuna mandauni.</s>
     </seg>
     <seg type="verse" id="b.1TI.1.5">
      <s id="b.1TI.1.5.1">Caita mandauni cangunapura llaquinaungaj, chuyaj shungumanda, ali rana iyaimandas, cierto quirinamandas.</s>
     </seg>
     <seg type="verse" id="b.1TI.1.6">
      <s id="b.1TI.1.6.1">Huaquinguna caigunamanda anzhurisha yanga rimanaunama rinaushcami.</s>
     </seg>
     <seg type="verse" id="b.1TI.1.7">
      <s id="b.1TI.1.7.1">Ley shimira yachachijguna tucusha nisha, paiguna nishcaras, paiguna shinzhi rimashcaras mana intindinaunzhu.</s>
     </seg>
     <seg type="verse" id="b.1TI.1.8">
      <s id="b.1TI.1.8.1">Ñucanchi yachanchi imasna ley shimi alimi, maican runas cai shimira ali apijpi;</s>
     </seg>
     <seg type="verse" id="b.1TI.1.9">
      <s id="b.1TI.1.9.1">caita ricsisha imasna ley shimira alira rajgunama mana cushcachu aca, randi manalira rajgunama, mana casujgunama, mana quirijgunama, uchayujgunama, burlajgunama, runara huañuchijgunamas,</s>
     </seg>
     <seg type="verse" id="b.1TI.1.10">
      <s id="b.1TI.1.10.1">shujhua tacarijgunama, caripura tacarijgunama, runara shuhuajgunama, llullajgunamas, Diospa shutihua rimasha llullajgunamas, shinallara pi ali yachachina shimira mana uyajmas.</s>
     </seg>
     <seg type="verse" id="b.1TI.1.11">
      <s id="b.1TI.1.11.1">Cai yachachina bendiciashca Diospa evangelio ali shimimandami.</s>
      <s id="b.1TI.1.11.2">Cai ali shimi ñucama mingashca aca.</s>
     </seg>
     <seg type="verse" id="b.1TI.1.12">
      <s id="b.1TI.1.12.1">Cristo Jesusta, ñucanchi Señorda agrasini, ñucara shinzhiyachij ursara cuhuaca, ali quirijmi angui ñucara rimashcamanda, paita sirvijta rahuaca.</s>
     </seg>
     <seg type="verse" id="b.1TI.1.13">
      <s id="b.1TI.1.13.1">Ñaupa horas, ñuca paimanda irusta rimaj acani, paita tormendachicani, burlacani.</s>
      <s id="b.1TI.1.13.2">Randi llaquishcahua apishca acani, mana yachashcamanda rashcaraigu, ñuca mana quiriushcai.</s>
     </seg>
     <seg type="verse" id="b.1TI.1.14">
      <s id="b.1TI.1.14.1">Ñucanchi Señorba gracia nishca ali iyai yali tucuca ñucahua ali quirinahuas llaquinahuas Cristo Jesuspi.</s>
     </seg>
     <seg type="verse" id="b.1TI.1.15">
      <s id="b.1TI.1.15.1">Cai shimi ciertomi, tucui runauna quiringaj valin, imasna Cristo Jesús cai pachama shamuca uchayujgunara quishpichingaj.</s>
      <s id="b.1TI.1.15.2">Ñucaga tucuimanda yali uchayujmi ani.</s>
     </seg>
     <seg type="verse" id="b.1TI.1.16">
      <s id="b.1TI.1.16.1">Shinajllaira, ñucara llaquishcahua apishca acani, ñuca yali uchayuj asha, Jesucristo paihua ali chapanara ñucajpi ricuchingaj tucui paibi quiringaraujgunama paiguna huiñai causaira apingaj.</s>
     </seg>
     <seg type="verse" id="b.1TI.1.17">
      <s id="b.1TI.1.17.1">Chiraigumanda, huiñaigama causaj Rey Apuma, mana ricuihuaj sapalla yachaj Diosma, ahuayanas, sumaj ricurinas achu, huiñai huiñaigama.</s>
      <s id="b.1TI.1.17.2">Amen.</s>
     </seg>
     <seg type="verse" id="b.1TI.1.18">
      <s id="b.1TI.1.18.1">Cai mandashca shimira canda mingauni, ñuca churi Timoteo, canmanda ñaupa rimashca shimiunasna.</s>
      <s id="b.1TI.1.18.2">Chi shimiunara casusha, ali macanaunara macanaungui,</s>
     </seg>
     <seg type="verse" id="b.1TI.1.19">
      <s id="b.1TI.1.19.1">ali quirinaras, ali rana iyairas huacachisha.</s>
      <s id="b.1TI.1.19.2">Huaquingunaga caigunara ichusha, paiguna quirishcara huajlichinaushca.</s>
     </seg>
     <seg type="verse" id="b.1TI.1.20">
      <s id="b.1TI.1.20.1">Casnami ranauca Himeneo Alejandro nishcauna.</s>
      <s id="b.1TI.1.20.2">Paigunara Satanasma entregacani, ama irusta rimangaj yachanauchu, nisha.</s>
     </seg>
    </div>
    <div type="chapter" id="b.1TI.2">
     <seg type="verse" id="b.1TI.2.1">
      <s id="b.1TI.2.1.1">Ñaupa punda caita munani: tucuiguna ruganauchu, mañanauchu, agrasinauchu, tucui runaunamanda;</s>
     </seg>
     <seg type="verse" id="b.1TI.2.2">
      <s id="b.1TI.2.2.1">rey apuunamandas, tucui mandajgunamandas, ñucanchi ganashua ahila causangaj, Diosta iyarisha, ali shunguhuas.</s>
     </seg>
     <seg type="verse" id="b.1TI.2.3">
      <s id="b.1TI.2.3.1">Ñucanchira Quishpichij Dios ricujpi, cai sami causai alimi, munanaitami.</s>
     </seg>
     <seg type="verse" id="b.1TI.2.4">
      <s id="b.1TI.2.4.1">Pai munanmi tucui runauna quishpinauchu, nisha, cierto shimira yachanama shamunauchu.</s>
     </seg>
     <seg type="verse" id="b.1TI.2.5">
      <s id="b.1TI.2.5.1">Shu sapalla Dios tian.</s>
      <s id="b.1TI.2.5.2">Dioshua runahua chaupi shungüi shu alichij tian.</s>
      <s id="b.1TI.2.5.3">Paiga Jesucristo, runa.</s>
     </seg>
     <seg type="verse" id="b.1TI.2.6">
      <s id="b.1TI.2.6.1">Pai quiquinllara cuca, tucuira cuti randingaj.</s>
      <s id="b.1TI.2.6.2">Chita pai ricuchina horaspi ricuchishca aca.</s>
     </seg>
     <seg type="verse" id="b.1TI.2.7">
      <s id="b.1TI.2.7.1">Chimanda ñuca camachijpas cachashca runas raí tucucani.</s>
      <s id="b.1TI.2.7.2">Cristo shutü ciertora rimani, mana llullanichu.</s>
      <s id="b.1TI.2.7.3">Shinallara Gentil nishcaunara yachachij tucucani, quirinahuas, cierto shimihuas.</s>
     </seg>
     <seg type="verse" id="b.1TI.2.8">
      <s id="b.1TI.2.8.1">Shinajpi munani cariuna mañanauchu tucui partiunai, chuyaj maquira ahuama aisasha, mana piñarisha, mana macanausha.</s>
     </seg>
     <seg type="verse" id="b.1TI.2.9">
      <s id="b.1TI.2.9.1">Shinallara huarmiuna ali tupu churarinauchu, ali quillparisha, mana yapajta ricurijta paiñashcahua, mana curihua, mana perla nishcaunahua, mana yapajta valij churanahuas,</s>
     </seg>
     <seg type="verse" id="b.1TI.2.10">
      <s id="b.1TI.2.10.1">astaun, ali ranaunahua churarinauchu, quirinimi nij huarmiuna rana tupui.</s>
     </seg>
     <seg type="verse" id="b.1TI.2.11">
      <s id="b.1TI.2.11.1">Huarmiuna chunlla tiasha yachanauchu, ali casusha.</s>
     </seg>
     <seg type="verse" id="b.1TI.2.12">
      <s id="b.1TI.2.12.1">Huarmiunara lugarda mana cunichu yachachingaj, cariunara mandangajpas, astaumbas chunlla tianami.</s>
     </seg>
     <seg type="verse" id="b.1TI.2.13">
      <s id="b.1TI.2.13.1">Adán ñaupa punda rashcami aca, chi huasha Eva.</s>
     </seg>
     <seg type="verse" id="b.1TI.2.14">
      <s id="b.1TI.2.14.1">Adán mana umachishcachu aca, randi huarmi umachishca asha, uchayuj tucuca.</s>
     </seg>
     <seg type="verse" id="b.1TI.2.15">
      <s id="b.1TI.2.15.1">Astaun huarmi quishpichishca anga huahuaunara pagarichisha, pai quirisha, llaquishcahua chuyajlla causasha, ali chuyaj shunguhua.</s>
     </seg>
    </div>
    <div type="chapter" id="b.1TI.3">
     <seg type="verse" id="b.1TI.3.1">
      <s id="b.1TI.3.1.1">Cai shimi ciertomi.</s>
      <s id="b.1TI.3.1.2">Maicans ricuj tucusha nisha, ali ranara muñan.</s>
     </seg>
     <seg type="verse" id="b.1TI.3.2">
      <s id="b.1TI.3.2.1">Ministirinmi shu ricuj runa mana causayuj anami, shu huarmiyujlla, ali iyaira charij iyaiyuj, ali ñahuiyuj, ali pasiachij, ali yachachij,</s>
     </seg>
     <seg type="verse" id="b.1TI.3.3">
      <s id="b.1TI.3.3.1">mana machaisiqui, mana macaisiqui, manali rashcamanda ganashcara mana apisha nij, randi ali shungu, mana shinzhira rimaj, mana cullquira llaquij,</s>
     </seg>
     <seg type="verse" id="b.1TI.3.4">
      <s id="b.1TI.3.4.1">paihua quiquin huasii tiajgunara ali mandaj, churiunara ali casujta raj ali shunguhua.</s>
     </seg>
     <seg type="verse" id="b.1TI.3.5">
      <s id="b.1TI.3.5.1">Shu runa paihua quiquin huasii tiajgunara mana ali mandasha, ¿imasna rasha cuirangairi Diospa iglesiara?</s>
     </seg>
     <seg type="verse" id="b.1TI.3.6">
      <s id="b.1TI.3.6.1">Ricuj runaga ama mushuj quirij achu; mushuj ajpiga mas tucusha ñinga, Supaira causayachishcai urmangami.</s>
     </seg>
     <seg type="verse" id="b.1TI.3.7">
      <s id="b.1TI.3.7.1">Shinallara ministirinmi shujguna paimanda ali runami nisha iyanauchu, pai ama cami tucungaj, ama supaihua tugllai urmangaj.</s>
     </seg>
     <seg type="verse" id="b.1TI.3.8">
      <s id="b.1TI.3.8.1">Iglesiara yanapajguna shinallara ali shunguyujguna anauchu, mana ishqui shimiyujguna, mana machaisiquiuna, manali rashcamanda ganashcara mana apisha nijguna.</s>
     </seg>
     <seg type="verse" id="b.1TI.3.9">
      <s id="b.1TI.3.9.1">Quirinamanda pacashca shimira chuyaj iyaihua huacachinauchu.</s>
     </seg>
     <seg type="verse" id="b.1TI.3.10">
      <s id="b.1TI.3.10.1">Shinallara ñaupa punda camashca anauchu.</s>
      <s id="b.1TI.3.10.2">Caimanda huasha causa illaj asha, iglesiara sirvijguna tucunauchu.</s>
     </seg>
     <seg type="verse" id="b.1TI.3.11">
      <s id="b.1TI.3.11.1">Huarmiunas shinallara ali shunguyujguna anauchu, mana camijguna, ali ñahuiyujguna, tucuibi pactachijguna.</s>
     </seg>
     <seg type="verse" id="b.1TI.3.12">
      <s id="b.1TI.3.12.1">Iglesiara yanapajguna shu huarmiyujlla anauchu, paiguna huahuaunara paiguna huasii tiajgunaras ali mandajguna.</s>
     </seg>
     <seg type="verse" id="b.1TI.3.13">
      <s id="b.1TI.3.13.1">Iglesiara yanapajguna ali sirvijpi, ali rimai tucunaun.</s>
      <s id="b.1TI.3.13.2">Shinallara mas shinzhi tucunaun Cristo Jesusta quirinai.</s>
     </seg>
     <seg type="verse" id="b.1TI.3.14">
      <s id="b.1TI.3.14.1">Caita canda quillcauni, shinajllaira chapauni, uctalla shamusha nisha canda ricungaj.</s>
     </seg>
     <seg type="verse" id="b.1TI.3.15">
      <s id="b.1TI.3.15.1">Randi, ñuca unaiyasha, caita quillcauni can yachangaj imasna rasha causanami angui Diospa huasii, causaj Diospa iglesiai, cai iglesia huasi cierto shimi istandi cuentami, cierto shimira shayachijmi.</s>
     </seg>
     <seg type="verse" id="b.1TI.3.16">
      <s id="b.1TI.3.16.1">Cierto pacha, yapa atunmi ñucanchi quirinamanda pacashca shimi.</s>
      <s id="b.1TI.3.16.2">Dios aichai ricuchishca aca.</s>
      <s id="b.1TI.3.16.3">Alimi nishca aca Espiritui.</s>
      <s id="b.1TI.3.16.4">Angelguna paita ricunauca.</s>
      <s id="b.1TI.3.16.5">Paihua shutira yachachishca aca gentiles nishca runaunama.</s>
      <s id="b.1TI.3.16.6">Quirishca aca cai pachai.</s>
      <s id="b.1TI.3.16.7">Ahuai sumaj ricurinai apishca aca.</s>
     </seg>
    </div>
    <div type="chapter" id="b.1TI.4">
     <seg type="verse" id="b.1TI.4.1">
      <s id="b.1TI.4.1.1">Espirituga pajlla pambai riman imasna puchucai punzhaunai huaquinguna ali quirinara saquinaunga, umachij espírituunaras supai yachachishcaunaras uyasha.</s>
     </seg>
     <seg type="verse" id="b.1TI.4.2">
      <s id="b.1TI.4.2.1">Llullaj runaunaga huashai rimasha umachinaungami, paiguna iyai tujlu tujlu rishca cuenta asha.</s>
     </seg>
     <seg type="verse" id="b.1TI.4.3">
      <s id="b.1TI.4.3.1">Paiguna, Ama casaraichichu, ninaunga.</s>
      <s id="b.1TI.4.3.2">Huaquin micunauñara ama micuichichu, ninaunga; astaun Dios cai micunaunara cuca quirijgunas cierto shimira yachajgunas micunauchu agrasishcahua.</s>
     </seg>
     <seg type="verse" id="b.1TI.4.4">
      <s id="b.1TI.4.4.1">Tucui Dios iñachishcaga alimi, mana ichunachu.</s>
      <s id="b.1TI.4.4.2">Pagarachu nisha agrasishacahua apisha micunami.</s>
     </seg>
     <seg type="verse" id="b.1TI.4.5">
      <s id="b.1TI.4.5.1">Shina rasha apijpi, chuyayachishcami Diospa shimihua, Diosta mañanahuas.</s>
     </seg>
     <seg type="verse" id="b.1TI.4.6">
      <s id="b.1TI.4.6.1">Canga uquiunara casna yachachijpi, Cristo Jesusta ali sirvij tucungui, quirina shimiunahua carashca cuenta, can catishca ali yachachinahuas.</s>
     </seg>
     <seg type="verse" id="b.1TI.4.7">
      <s id="b.1TI.4.7.1">Mundu yanga cuentanaunaras, rucu apamauna yanga cuentanaunaras ama uyaichu.</s>
      <s id="b.1TI.4.7.2">Randi can quiquinllara shinzhiyari, Diosta mas mas llaquisha catingaj.</s>
     </seg>
     <seg type="verse" id="b.1TI.4.8">
      <s id="b.1TI.4.8.1">Aichara shinzhiyachina ansalla valin, randi Diosta llaquisha causana tucuihuaj valin, cuna causaibi, huasha shamuna causaibis, cushca shimi rimashcasna.</s>
     </seg>
     <seg type="verse" id="b.1TI.4.9">
      <s id="b.1TI.4.9.1">Cai shimi ciertomi, tucui runauna quiringaj valinmi.</s>
     </seg>
     <seg type="verse" id="b.1TI.4.10">
      <s id="b.1TI.4.10.1">Chiraigumanda tarabanchi, tormendarinchi.</s>
      <s id="b.1TI.4.10.2">Causaj Diosta chapaunchi.</s>
      <s id="b.1TI.4.10.3">Pai tucui runara Quishpichijmi, astaun mas quirijgunaras.</s>
     </seg>
     <seg type="verse" id="b.1TI.4.11">
      <s id="b.1TI.4.11.1">Caita mandai, yachachi.</s>
     </seg>
     <seg type="verse" id="b.1TI.4.12">
      <s id="b.1TI.4.12.1">Pihuas ama burlachu can malta ashcara.</s>
      <s id="b.1TI.4.12.2">Astaun can quirijgunara ricuchingui imasna amanaras, imasna causanaras, imasna llaquinaras, quirinaras, chuyaj iyanaras.</s>
     </seg>
     <seg type="verse" id="b.1TI.4.13">
      <s id="b.1TI.4.13.1">Ñuca shamunagama, runauna ñaupajpi Diospa shimira ricunai catingui, shinallara camachinais, yachachinais.</s>
     </seg>
     <seg type="verse" id="b.1TI.4.14">
      <s id="b.1TI.4.14.1">Canma cuyashcara ama cungarichu, canma cushca aca Diosmanda shimiuna rimashcahua, anciano nishca rucuuna maquira can ahuai paltashcai.</s>
     </seg>
     <seg type="verse" id="b.1TI.4.15">
      <s id="b.1TI.4.15.1">Caigunara raí, casna rasha catingui, tucui runauna can ñaupajma riushcara ricunauchu.</s>
     </seg>
     <seg type="verse" id="b.1TI.4.16">
      <s id="b.1TI.4.16.1">Canllarara cuirai, shinallara can yachachinara.</s>
      <s id="b.1TI.4.16.2">Caita rasha cati.</s>
      <s id="b.1TI.4.16.3">Casna rasha candas canda uyajgunaras quishpichinguimi.</s>
     </seg>
    </div>
    <div type="chapter" id="b.1TI.5">
     <seg type="verse" id="b.1TI.5.1">
      <s id="b.1TI.5.1.1">Rucu apayara ama shinzhira piñangui astaumbas yayara cuenta paita camachingui, shinallara maltaunara uquiunara cuenta.</s>
     </seg>
     <seg type="verse" id="b.1TI.5.2">
      <s id="b.1TI.5.2.1">Rucu apamaunaras, mamara cuenta rimasha camachingui, malta huarmiunaras panira cuenta, ali chuyaj shunguhua.</s>
     </seg>
     <seg type="verse" id="b.1TI.5.3">
      <s id="b.1TI.5.3.1">Huaccha huarmiunara llaqui, cierto huacchauna ajpi.</s>
     </seg>
     <seg type="verse" id="b.1TI.5.4">
      <s id="b.1TI.5.4.1">Ima huaccha huarmis churiyuj ajpi, churi huahuayuj ajpis, cai churiuna yachanauchu paiguna quiquin yayaunara cuirangaj, paiguna iñachishcara cutipangaj.</s>
      <s id="b.1TI.5.4.2">Caimi Dios ali munashca.</s>
     </seg>
     <seg type="verse" id="b.1TI.5.5">
      <s id="b.1TI.5.5.1">Maican huarmis cierto huaccha huarmi asha, sapalla tucusha, Diosta chapaun tutandi punzhandi, Diosta mañasha, Diosta rugasha causaun.</s>
     </seg>
     <seg type="verse" id="b.1TI.5.6">
      <s id="b.1TI.5.6.1">Astaun maican huarmis aicha munashcasna causasha, shina causashallara huañushcami.</s>
     </seg>
     <seg type="verse" id="b.1TI.5.7">
      <s id="b.1TI.5.7.1">Cai shimiunara camachi, paiguna ama causayuj tucungaj.</s>
     </seg>
     <seg type="verse" id="b.1TI.5.8">
      <s id="b.1TI.5.8.1">Shu runa paihua aillura mana carasha, maspas paihua quiquin huasii tiajgunaras, pai quirishcara huajlichishcami, shu mana quirijtas yali tucun.</s>
     </seg>
     <seg type="verse" id="b.1TI.5.9">
      <s id="b.1TI.5.9.1">Huaccha huarmi shutiuna quillca pangai casnaunallara quillcangui: Socta chunga huata yali ajgunallara churai, shuj cariyujllara.</s>
     </seg>
     <seg type="verse" id="b.1TI.5.10">
      <s id="b.1TI.5.10.1">Paiga ali rimashca achu pai alirashcamanda, churiunara iñachij, pasiachij, quirijguna chaquira maillaj, tormendarishcaunara yanapaj, tucuira aliraj.</s>
     </seg>
     <seg type="verse" id="b.1TI.5.11">
      <s id="b.1TI.5.11.1">Astaun, malta huaccha huarmiunara quillcai ama churaichu.</s>
      <s id="b.1TI.5.11.2">Imahoraspas paiguna aicha munaira sintisha, Cristora mana casunaun, cuti casarasha ninaun.</s>
     </seg>
     <seg type="verse" id="b.1TI.5.12">
      <s id="b.1TI.5.12.1">Shina rasha causaiyuj tucunaun, paiguna ñaupa quirishcara saquishcamanda.</s>
     </seg>
     <seg type="verse" id="b.1TI.5.13">
      <s id="b.1TI.5.13.1">Maspas, quülauna tucunaun, tucui huasiunai pasiasha; mana quillaunalla astaun maspas rimaisiquiuna, inquitajguna, mana rimaihuajta rimajgunas tucunaun.</s>
     </seg>
     <seg type="verse" id="b.1TI.5.14">
      <s id="b.1TI.5.14.1">Chiraigumanda ñuca munani malta huaccha huarmiuna casaranauchu, churiunara iñachinauchu, paiguna huasira cuiranauchu, maican chijnijtas ama lugarda cusha irusta rimangaj.</s>
     </seg>
     <seg type="verse" id="b.1TI.5.15">
      <s id="b.1TI.5.15.1">Huaquingunaga ña Satanasta catiushcamanda anzhurínaushcami.</s>
     </seg>
     <seg type="verse" id="b.1TI.5.16">
      <s id="b.1TI.5.16.1">Maican quirij runas quirij huarmis huaccha huarmiunara charisha, paigunara cuiranauchu, iglesia ama pagangaj paigunamanda, iglesia cierto huaccha huarmiunajta ali tupu cullquira charingaj.</s>
     </seg>
     <seg type="verse" id="b.1TI.5.17">
      <s id="b.1TI.5.17.1">Anciano nishca rucuuna ali mandajguna ajpi, ali iyashca anauchu, maspas paiguna camachijguna yachachijguna ajpis.</s>
     </seg>
     <seg type="verse" id="b.1TI.5.18">
      <s id="b.1TI.5.18.1">Quillcai quillcashca tian: Tarabaj huagra shimira ama tapaichu, shinallara nin: Tarabaj runa paihua gananara apingaj valinmi.</s>
     </seg>
     <seg type="verse" id="b.1TI.5.19">
      <s id="b.1TI.5.19.1">Shu anciano nishca rucu runara ama causayachinauchu, mana ishqui quinsa ricujgunara charijpi.</s>
     </seg>
     <seg type="verse" id="b.1TI.5.20">
      <s id="b.1TI.5.20.1">Ucharaisiquiunaraga piñangui tucuiguna ñaupajpi, chishujguna manzharinauchu.</s>
     </seg>
     <seg type="verse" id="b.1TI.5.21">
      <s id="b.1TI.5.21.1">Canda nini Diospa ñaupajpi, Señor Jesuspa ñaupajpis, pai ajllashca angelguna ñaupajpis, cai shimiunara huacachi, ama huaquingunallara llaquisha shujgunara chijnisha.</s>
     </seg>
     <seg type="verse" id="b.1TI.5.22">
      <s id="b.1TI.5.22.1">Ama uctalla maquiunara ima runa ahuais paltaichu, shinallara shujpa ucharashcara ama apinguichu.</s>
      <s id="b.1TI.5.22.2">Canllara chuyaj shunguhua huacachi.</s>
     </seg>
     <seg type="verse" id="b.1TI.5.23">
      <s id="b.1TI.5.23.1">Canga ama yacullara upichu, astaun ansa vinora upi camba icsa huajlishcamanda, can caran rato ungushcamandas.</s>
     </seg>
     <seg type="verse" id="b.1TI.5.24">
      <s id="b.1TI.5.24.1">Huaquin runauna ucharashcauna ñaupajmanda ricurinaun, paiguna taripanama manara shamujllaira, huaquinguna ucharashcara huashalla tarinaun.</s>
     </seg>
     <seg type="verse" id="b.1TI.5.25">
      <s id="b.1TI.5.25.1">Shinallarami ali rashcauna ricurinaun, shujgunaga mana ricurijpi, mana ushanaunzhu pacanara.</s>
     </seg>
    </div>
    <div type="chapter" id="b.1TI.6">
     <seg type="verse" id="b.1TI.6.1">
      <s id="b.1TI.6.1.1">Tucui esclavos nishca sirvijguna paiguna patrongunara ali llaquinauchu, Diospa shutiras paimanda yachachinaras ama piñai tucungaj.</s>
     </seg>
     <seg type="verse" id="b.1TI.6.2">
      <s id="b.1TI.6.2.1">Maicanguna quirij patrongunara charisha, ama paigunara pishiyachinauchu uqui ashcamanda, randi paigunara astaun ali sirvinauchu quirijguna ashcaraigu, maspas paiguna ali sirvishcara apijguna quirijguna asha, llaquishcauna ashas.</s>
      <s id="b.1TI.6.2.2">Caita yachachi, shinallara camachi.</s>
     </seg>
     <seg type="verse" id="b.1TI.6.3">
      <s id="b.1TI.6.3.1">Pi runas shu tonora yachachijpi, ñucanchi Señor Jesucristo ali shimiunara ali causana yachachinaras mana chasquijpi,</s>
     </seg>
     <seg type="verse" id="b.1TI.6.4">
      <s id="b.1TI.6.4.1">casna runa mas tucuisiqui tucushca, imaras mana yachanzhu, rimanuisiqui tucushca.</s>
      <s id="b.1TI.6.4.2">Caimanda chijninauna, macanaunas, manali rimanaunas, manali iyaigunas llucshinaun.</s>
     </seg>
     <seg type="verse" id="b.1TI.6.5">
      <s id="b.1TI.6.5.1">Irus iyaiyuj runauna, cierto shimi illajguna asha, upa shimiunahua macananaun, ali causaimanda shu gananara apisha iyanaun.</s>
      <s id="b.1TI.6.5.2">Casnaunamanda anzhurí.</s>
     </seg>
     <seg type="verse" id="b.1TI.6.6">
      <s id="b.1TI.6.6.1">Astaumbas ali causana cushi shunguhua ajpi ali gananami.</s>
     </seg>
     <seg type="verse" id="b.1TI.6.7">
      <s id="b.1TI.6.7.1">Imaras mana apamushcanchichu cai pachama, cierto pacha mana imaras llucchinara ushashunzhu.</s>
     </seg>
     <seg type="verse" id="b.1TI.6.8">
      <s id="b.1TI.6.8.1">Shina ajpi, churanaras micunaras charisha, cushi tucushunchi caigunahua.</s>
     </seg>
     <seg type="verse" id="b.1TI.6.9">
      <s id="b.1TI.6.9.1">Randi, charij tucusha niuguna tentaciombi urmanaun, tugllais; shinallara ima upa huajlichij munashcaunais urmanaun.</s>
      <s id="b.1TI.6.9.2">Caiguna runaunara tucuchinaun, chingachinaun.</s>
     </seg>
     <seg type="verse" id="b.1TI.6.10">
      <s id="b.1TI.6.10.1">Cullquira llaquina mana valin, shu angu cuenta tucun imamanda tucui manaliuna iñanaun.</s>
      <s id="b.1TI.6.10.2">Huaquinguna cullquira yapajta munasha, quirina ñambimanda anzhurinaushca, ashca nanaihua tormendachi tucunaushcami.</s>
     </seg>
     <seg type="verse" id="b.1TI.6.11">
      <s id="b.1TI.6.11.1">Canga, Diospa runa, chi samiunamanda miticui.</s>
      <s id="b.1TI.6.11.2">Astaun, aliranara, Diosta llaquij shungura, ali quirinara, llaquinara, ahuantanara, manso shunguras cati.</s>
     </seg>
     <seg type="verse" id="b.1TI.6.12">
      <s id="b.1TI.6.12.1">Ali quirina macanaunara macanui, huiñai causaira api.</s>
      <s id="b.1TI.6.12.2">Caihuaj cayashca acangui, can ashca ricujguna ñaupajpi can quirishcara ali rimasha ricuchicangui.</s>
     </seg>
     <seg type="verse" id="b.1TI.6.13">
      <s id="b.1TI.6.13.1">Tucuira causachij Diospa ñaupajpi canda mandauni, shinallara Jesucristo ñaupajpis, pai Poncio Pilato ñaupajpi rimasha ali shimira cuca,</s>
     </seg>
     <seg type="verse" id="b.1TI.6.14">
      <s id="b.1TI.6.14.1">canda mandauni cai camachishca shimira huacachingui, nisha, huajli illaj, causa illaj, ñucanchi Señor Jesucristo ricurinagama.</s>
     </seg>
     <seg type="verse" id="b.1TI.6.15">
      <s id="b.1TI.6.15.1">Caitaga bendiciashca sapalla mandaj Dios ricuchingami paihua punzhai.</s>
      <s id="b.1TI.6.15.2">Paiga rey apuunamanda Rey Apumi, señorgunamanda Señormi,</s>
     </seg>
     <seg type="verse" id="b.1TI.6.16">
      <s id="b.1TI.6.16.1">paiga sapalla huañui illajmi, mana ricuihuaj mana pactaihuaj punzhai causaj Diosmi.</s>
      <s id="b.1TI.6.16.2">Paitaga pi runas mana ricushcachu, mana ushanzhu ricunara.</s>
      <s id="b.1TI.6.16.3">Paihuajmi ali shutis, huiñaigama duraj mandanas.</s>
      <s id="b.1TI.6.16.4">Amen.</s>
     </seg>
     <seg type="verse" id="b.1TI.6.17">
      <s id="b.1TI.6.17.1">Cai tiempoi causaj charijgunama rimai, ama mas tucuisiqui anauchu, ama paiguna charishcaunai chapanauchu, mana quirihuajlla ashcamanda.</s>
      <s id="b.1TI.6.17.2">Astaun, paiguna causaj Diospi quirisha chapanauchu.</s>
      <s id="b.1TI.6.17.3">Diosga ñucanchira tucuira pactajta cunmi ñucanchi gustangaj.</s>
     </seg>
     <seg type="verse" id="b.1TI.6.18">
      <s id="b.1TI.6.18.1">Paiguna alira ranauchu, charij tucunauchu ali ranaunahua, cuyaisiquiuna, cuyaj shunguyujguna tucunauchu;</s>
     </seg>
     <seg type="verse" id="b.1TI.6.19">
      <s id="b.1TI.6.19.1">Casna ali ranaunara tandachisha, huasha shamuj causai istandi rumira cuenta charinaunga, paiguna huiñai causaira apinauchu.</s>
     </seg>
     <seg type="verse" id="b.1TI.6.20">
      <s id="b.1TI.6.20.1">Timoteo, cambajpi mingashcara huacachi.</s>
      <s id="b.1TI.6.20.2">Yanga upa shimiunara ama uyaichu, llulla rimashca ciencia nishca yachai rimashcaunaras.</s>
     </seg>
     <seg type="verse" id="b.1TI.6.21">
      <s id="b.1TI.6.21.1">Huaquingunaga cai yachai nishcara uyasha, quirina ñambimanda anzhurinaushcami.</s>
      <s id="b.1TI.6.21.2">Gracia nishca ali iyai canhua achu.</s>
      <s id="b.1TI.6.21.3">Amen.</s>
     </seg>
    </div>
   </div>
   <div type="book" id="b.2TI">
    <div type="chapter" id="b.2TI.1">
     <seg type="verse" id="b.2TI.1.1">
      <s id="b.2TI.1.1.1">Ñuca, Pablo, apóstol nishca Jesucristo cachashca runa, Dios munashcamanda, imasnara pai causanara cusha nishcasna Cristo Jesuspi.</s>
     </seg>
     <seg type="verse" id="b.2TI.1.2">
      <s id="b.2TI.1.2.1">Ñuca llaquishca churi Timoteoma quülcauni.</s>
      <s id="b.2TI.1.2.2">Gracia nishca ali iyairas, llaquij shunguras cushi shunguras chari, Yaya Diosmanda, Cristo Jesús ñucanchi Señormandas.</s>
     </seg>
     <seg type="verse" id="b.2TI.1.3">
      <s id="b.2TI.1.3.1">Diosta agrasini, paita sumaj iyaihua sirvini ñuca yayaunamanda pacha.</s>
      <s id="b.2TI.1.3.2">Mana saquisha canmanda iyariuni, Diosta mañausha tutandi punzhandi;</s>
     </seg>
     <seg type="verse" id="b.2TI.1.4">
      <s id="b.2TI.1.4.1">camba ñahui iquira talishcara iyarisha, ashcara munani canda ricungaj, ñuca ashcara cushiyangaj.</s>
     </seg>
     <seg type="verse" id="b.2TI.1.5">
      <s id="b.2TI.1.5.1">Can shunguhua quirinara iyariuni.</s>
      <s id="b.2TI.1.5.2">Shinallara quirinauca camba Loida rucu mama, camba Eunice mamas.</s>
      <s id="b.2TI.1.5.3">Maspas, cierto mani can shinallara quiriungui.</s>
     </seg>
     <seg type="verse" id="b.2TI.1.6">
      <s id="b.2TI.1.6.1">Chimanda canda nini, cambajpi tiaj Dios cuyashcara causachingui ninara huairachishca cuenta; chi cuyashca ñuca maquira camba ahuai churashcamanda aca.</s>
     </seg>
     <seg type="verse" id="b.2TI.1.7">
      <s id="b.2TI.1.7.1">Dios ñucanchima mana cuhuacachu manzhai iyaira, randi ushana iyaira, llaquina iyaira, aicha munaira arcana iyairas.</s>
     </seg>
     <seg type="verse" id="b.2TI.1.8">
      <s id="b.2TI.1.8.1">Ama pingarichu ñucanchi Señormanda rimangaj, shinallara ñucamandas, ñuca paihua ishcashca runa asha.</s>
      <s id="b.2TI.1.8.2">Randi, evangelio ali shimimanda ñucahua pariju tormendarinara apingui, Diospa ushaira cushcasna.</s>
     </seg>
     <seg type="verse" id="b.2TI.1.9">
      <s id="b.2TI.1.9.1">Pai ñucanchira quishpichihuaca, sumaj cayanahua cayasha, mana ñucanchi rashcauna raigumanda, astaun pai quiquin munashcamanda, shinallara Cristo Jesuspi cushca gracia nishca ali iyaimandas, tiempouna manara callarishcaira cushca,</s>
     </seg>
     <seg type="verse" id="b.2TI.1.10">
      <s id="b.2TI.1.10.1">shinallara cunas ricuchishcami ñucanchira Quishpichij Cristo Jesús ricurímushcai.</s>
      <s id="b.2TI.1.10.2">Pai huañuira vencica, causairas mana huañuihuaj causairas punzhajlla ricuchica evangelio ali shimii.</s>
     </seg>
     <seg type="verse" id="b.2TI.1.11">
      <s id="b.2TI.1.11.1">Cai evangelio ali shimira camachijpas, cachashca runas, Gentil nishcaunara yachachijpas ñuca churai tucucani.</s>
     </seg>
     <seg type="verse" id="b.2TI.1.12">
      <s id="b.2TI.1.12.1">Chiraigumanda casna tormendarini; randi mana pingarinichu, ñuca maicanda quirishcaras yachani, pai cierto pacha ñuca mingashcara ushanmi huacachinara, chi punzhagama.</s>
     </seg>
     <seg type="verse" id="b.2TI.1.13">
      <s id="b.2TI.1.13.1">Ñucamanda uyashca ali shimi tonora catingui, Cristo Jesuspi tiaj quirinais, llaquinais.</s>
     </seg>
     <seg type="verse" id="b.2TI.1.14">
      <s id="b.2TI.1.14.1">Canda mingashca ali shimira huacachi ñucanchijpi causaj Santo Espíritu yanapashcahua.</s>
     </seg>
     <seg type="verse" id="b.2TI.1.15">
      <s id="b.2TI.1.15.1">Ña yachangui imasna tucui Asiai tiajguna ichuhuanauca, Figelo Hermógenes nishcauna rashcasna.</s>
     </seg>
     <seg type="verse" id="b.2TI.1.16">
      <s id="b.2TI.1.16.1">Onesíforo nishcaunara Señor llaquipachu.</s>
      <s id="b.2TI.1.16.2">Pai ashca cuti cariyachihuaca.</s>
      <s id="b.2TI.1.16.3">Ñuca iru huascaunamanda mana pingaricachu.</s>
     </seg>
     <seg type="verse" id="b.2TI.1.17">
      <s id="b.2TI.1.17.1">Maspas, Roma llactai tiaushcai llaquishcahua mascahuaca ñucara, tupahuacami.</s>
     </seg>
     <seg type="verse" id="b.2TI.1.18">
      <s id="b.2TI.1.18.1">Señor paita cupachu llaquinara tupangaj Señormanda chi punzhai.</s>
      <s id="b.2TI.1.18.2">Alimi yachangui imasna Efeso llactai ashcara yanapahuaca ñucanchira.</s>
     </seg>
    </div>
    <div type="chapter" id="b.2TI.2">
     <seg type="verse" id="b.2TI.2.1">
      <s id="b.2TI.2.1.1">Canga, ñuca churi, Cristo Jesuspi tiaj gracia nishca ali iyaibi shinzhiyari.</s>
     </seg>
     <seg type="verse" id="b.2TI.2.2">
      <s id="b.2TI.2.2.1">Can ñucamanda ashca ricujguna ñaupajpi uyashcara, ali quirij runaunama pasachingui, paiguna ushajguna asha shujgunara yachachingaj.</s>
     </seg>
     <seg type="verse" id="b.2TI.2.3">
      <s id="b.2TI.2.3.1">Canga tormendarinaunara ahuantangui Cristo Jesuspa ali soldaro cuenta.</s>
     </seg>
     <seg type="verse" id="b.2TI.2.4">
      <s id="b.2TI.2.4.1">Pi runas, soldaro asha, mana inquitanzhu causana ranaunai, paita soldaro tucungaj apijta cushiyachingaj.</s>
     </seg>
     <seg type="verse" id="b.2TI.2.5">
      <s id="b.2TI.2.5.1">Maicambas pujllanaunai macanausha, mana ali macanaupi, llaitura mana apinzhu.</s>
     </seg>
     <seg type="verse" id="b.2TI.2.6">
      <s id="b.2TI.2.6.1">Tarabaj runaga iñashca muyuunara apingaj ñaupara tarabana anga.</s>
     </seg>
     <seg type="verse" id="b.2TI.2.7">
      <s id="b.2TI.2.7.1">Ñuca rimashcara uyai.</s>
      <s id="b.2TI.2.7.2">Señor tucuira canda intindichingami.</s>
     </seg>
     <seg type="verse" id="b.2TI.2.8">
      <s id="b.2TI.2.8.1">Jesucristora iyari, Davidmanda mirashca, huañuimanda causarishca, ñuca evangelio ali shimii rimashcasna.</s>
     </seg>
     <seg type="verse" id="b.2TI.2.9">
      <s id="b.2TI.2.9.1">Chi ali shimimanda tormendariuni, huatashcami ani causayuj runasna, randi Diospa shimi mana huatashcachu.</s>
     </seg>
     <seg type="verse" id="b.2TI.2.10">
      <s id="b.2TI.2.10.1">Ajllashca runaunara llaquishcamanda tucuira ahuantani, paigunas quishpinara charinauchu nisha.</s>
      <s id="b.2TI.2.10.2">Chi quishpichina Cristo Jesuspi tiaun huiñaigama duraj sumajhua.</s>
     </seg>
     <seg type="verse" id="b.2TI.2.11">
      <s id="b.2TI.2.11.1">Cai shimi ciertomi.</s>
      <s id="b.2TI.2.11.2">Ñucanchi paihua pariju huañushca ajpi, shinallara paihua pariju causashun.</s>
     </seg>
     <seg type="verse" id="b.2TI.2.12">
      <s id="b.2TI.2.12.1">Ñucanchi tormendarijpis, shinallara paihua pariju rey apuuna tucushun.</s>
      <s id="b.2TI.2.12.2">Ñucanchi, Paita mana ricsinichu, nijpi, paiga shinallara ñucanchima: Mana ricsinichu, ningami.</s>
     </seg>
     <seg type="verse" id="b.2TI.2.13">
      <s id="b.2TI.2.13.1">Ñucanchi mana quirihuajlla ajpi, paiga ali quirihuajllami.</s>
      <s id="b.2TI.2.13.2">Paihua quiquin quirihuaj tonora saquinara mana ushanzhu.</s>
     </seg>
     <seg type="verse" id="b.2TI.2.14">
      <s id="b.2TI.2.14.1">Caita iyachingui paigunara.</s>
      <s id="b.2TI.2.14.2">Diospa ñaupajpi camachingui ama shimiunamanda macan anauchu.</s>
      <s id="b.2TI.2.14.3">Chita mana ansas valinzhu, astaun uyajgunara huajlichin.</s>
     </seg>
     <seg type="verse" id="b.2TI.2.15">
      <s id="b.2TI.2.15.1">Diospa ñaupajpi canllara ricuchingui shu alimi nishca runa cuenta, shu pingarina illaj tarabaj runa cuenta, cierto shimira ali camachij.</s>
     </seg>
     <seg type="verse" id="b.2TI.2.16">
      <s id="b.2TI.2.16.1">Yanga shimiunara ama uyaichu.</s>
      <s id="b.2TI.2.16.2">Chita uyajguna Diosmanda mas mas anzhurinaunga.</s>
     </seg>
     <seg type="verse" id="b.2TI.2.17">
      <s id="b.2TI.2.17.1">Paiguna shimi ismushca aicha cuenta micurisha rin.</s>
      <s id="b.2TI.2.17.2">Himeneo Fileto nishcauna cai samiunami.</s>
     </seg>
     <seg type="verse" id="b.2TI.2.18">
      <s id="b.2TI.2.18.1">Paiguna cierto shimimanda pandarinaushca, causarina ña pasashcami nisha.</s>
      <s id="b.2TI.2.18.2">Shina nisha huaquinguna quirinara huajlichinaun.</s>
     </seg>
     <seg type="verse" id="b.2TI.2.19">
      <s id="b.2TI.2.19.1">Randi, Dios churashca urcun siqui cuenta shimi shinzhimi, casnami nin: Señor paihua quiquimbajgunara ricsin; shinallara: Tucui Cristo shutira rimasha rugaj uchamanda anzhurichu.</s>
     </seg>
     <seg type="verse" id="b.2TI.2.20">
      <s id="b.2TI.2.20.1">Atun huasii, mana curillahua cullquillahua rashca puruuna tianaunzhu, astaun caspi batías, allpa mangas tianaun, huaquinguna valijguna, huaquingunaga yanga apinaunami.</s>
     </seg>
     <seg type="verse" id="b.2TI.2.21">
      <s id="b.2TI.2.21.1">Shinajpi maican runa paulara ima manalimandas pichajpi, valij puru cuenta tucunga, chicanyachishca, Señorhuaj valijmi anga, ima ali ranaras rangaj puruntushca.</s>
     </seg>
     <seg type="verse" id="b.2TI.2.22">
      <s id="b.2TI.2.22.1">Shina ajpi maltauna ucha munashcaunamanda miticui; ali dirichu ranaunara, quirinaras, llaquinaras cushi shunguras cati, Señorda chuyaj shunguhua rugajgunandi.</s>
     </seg>
     <seg type="verse" id="b.2TI.2.23">
      <s id="b.2TI.2.23.1">Iyai illaj upa rimanaunara ama uyaichu, macanauna shimiunara llucchinaun.</s>
     </seg>
     <seg type="verse" id="b.2TI.2.24">
      <s id="b.2TI.2.24.1">Señorda sirvij ama piñaisiqui tucuchu, astaun llaquisiqui tucui runaunahua, ali yachachij, ahuantaj achu,</s>
     </seg>
     <seg type="verse" id="b.2TI.2.25">
      <s id="b.2TI.2.25.1">paita piñajgunara manso shunguhua camachisha, Dios munajpi arrepentirinaunga chari cierto shimira yachangaj.</s>
     </seg>
     <seg type="verse" id="b.2TI.2.26">
      <s id="b.2TI.2.26.1">Shinarajpi supai tugllamanda liushpirinaunga, api tucushca asha, pai munashcara rangaj.</s>
     </seg>
    </div>
    <div type="chapter" id="b.2TI.3">
     <seg type="verse" id="b.2TI.3.1">
      <s id="b.2TI.3.1.1">Shinallara caita yachangui: puchucai punzhaunai tormendosguna shamunaungami.</s>
     </seg>
     <seg type="verse" id="b.2TI.3.2">
      <s id="b.2TI.3.2.1">Runauna paiguna quiquinllara llaquij tucunaunga, cullquira llaquijgunas, mas tucuisiquiunas, valijmi ani nijgunas, irusta rimajgunas, yayaunara mana casujgunas, mana agrasijgunas, manaliunas,</s>
     </seg>
     <seg type="verse" id="b.2TI.3.3">
      <s id="b.2TI.3.3.1">llaquina illajgunas, mana mañaihuajgunas, camijgunas, mana ahuantajgunas, milliunas, aliranara chijnijgunas,</s>
     </seg>
     <seg type="verse" id="b.2TI.3.4">
      <s id="b.2TI.3.4.1">amigounara entregajgunas, mana iyaihua rajgunas, pai quiquinllara llaquijgunas, aicha munashcaunara Diosmanda yali llaquijgunas.</s>
     </seg>
     <seg type="verse" id="b.2TI.3.5">
      <s id="b.2TI.3.5.1">Ali causai ricurinara charinaun, randi paihua ushaira mana ricsinaunzhu.</s>
      <s id="b.2TI.3.5.2">Casna runaunahua ama llutarichu.</s>
     </seg>
     <seg type="verse" id="b.2TI.3.6">
      <s id="b.2TI.3.6.1">Caigunamanda huaquinguna huasii icusha, mana iyaiyuj huarmiunara apinaun.</s>
      <s id="b.2TI.3.6.2">Cai huarmiuna yapa uchayujgunami, ima aicha munaihuas apashcaunami.</s>
     </seg>
     <seg type="verse" id="b.2TI.3.7">
      <s id="b.2TI.3.7.1">Paiguna tucui horas yachasha rinaun, astaumbas cierto shimira yachanama mana imahoraspas pactanara ushanaunzhu.</s>
     </seg>
     <seg type="verse" id="b.2TI.3.8">
      <s id="b.2TI.3.8.1">Imasna Janes Jambres nishcauna Moisesta arcanauca, shinallara cai runauna cierto shimira arcanaun.</s>
      <s id="b.2TI.3.8.2">Casna runauna iyaibi huajlishcaunami, quirinamanda ichushcauna.</s>
     </seg>
     <seg type="verse" id="b.2TI.3.9">
      <s id="b.2TI.3.9.1">Paiguna mana mas ñaupajma rinaungachu.</s>
      <s id="b.2TI.3.9.2">Tucui riparanaunga imasna paiguna mana ali iyaiyujguna ashcara, chi ishqui runaunasna.</s>
     </seg>
     <seg type="verse" id="b.2TI.3.10">
      <s id="b.2TI.3.10.1">Canga ñuca yachachishcara catishcanguimi, ñuca causashcaras, iyashcaras, quirinaras, chapaisiqui shunguras, llaquinaras, ahuantashcaras,</s>
     </seg>
     <seg type="verse" id="b.2TI.3.11">
      <s id="b.2TI.3.11.1">ñuca molestai tucushcaras, ñuca tormendarishcaras, imasna ñuca Antioquía, Iconio, Listra nishca llactaunai tiaushcai tucushcaras yachangui, imasna yapa tormendachihuanauca.</s>
      <s id="b.2TI.3.11.2">Randi tucuimanda Señor quishpichihuaca.</s>
     </seg>
     <seg type="verse" id="b.2TI.3.12">
      <s id="b.2TI.3.12.1">Shinallara tucui Cristo Jesuspi ali causasha nijguna tormendachi tucunaungami.</s>
     </seg>
     <seg type="verse" id="b.2TI.3.13">
      <s id="b.2TI.3.13.1">Astaun manali runaunas umachijgunas mas manalii rinaunga, umachisha, shinallara umachi tucushas.</s>
     </seg>
     <seg type="verse" id="b.2TI.3.14">
      <s id="b.2TI.3.14.1">Canga, can yachashcara, can cierto ajta ricsishcaras cati, canda camachijta ricsisha.</s>
     </seg>
     <seg type="verse" id="b.2TI.3.15">
      <s id="b.2TI.3.15.1">Shinallara yachangui imasna can ichilla huahua horasmanda pacha Diospa Santo Quillcashcaunara ricsishcangui.</s>
      <s id="b.2TI.3.15.2">Cai shimiuna canda alma quishpichina yachanara cunaun Cristo Jesuspi quirijpi.</s>
     </seg>
     <seg type="verse" id="b.2TI.3.16">
      <s id="b.2TI.3.16.1">Tucui Dios Quillcashca Diosmanda rimashcami.</s>
      <s id="b.2TI.3.16.2">Valinmi yachachingaj, camachingaj, alichingaj, ali causanara yachachingaj,</s>
     </seg>
     <seg type="verse" id="b.2TI.3.17">
      <s id="b.2TI.3.17.1">Diospa runa ali tucungaj, pactajta alichishca tucui ali ranara rangaj.</s>
     </seg>
    </div>
    <div type="chapter" id="b.2TI.4">
     <seg type="verse" id="b.2TI.4.1">
      <s id="b.2TI.4.1.1">Canda nini Diospa ñaupajpi, Señor Jesucristo ñaupajpis, pai causajgunaras huañushcaunaras taripaj asha, pai ricurimushcai, pai mandana pachais:</s>
     </seg>
     <seg type="verse" id="b.2TI.4.2">
      <s id="b.2TI.4.2.1">shimira camachi, nisha, shinzhira rimai, horas ajpis mana ajpis, intindichi, camachi, yachachi, tucui chapanahua, ali yachanahuas.</s>
     </seg>
     <seg type="verse" id="b.2TI.4.3">
      <s id="b.2TI.4.3.1">Horas shamun runauna ali yachachinara mana uyanaungachu.</s>
      <s id="b.2TI.4.3.2">Randi, paiguna rinri shicshisha cuenta, paiguna quiquin aicha munashcasna yachachijgunara tandachinaunga.</s>
     </seg>
     <seg type="verse" id="b.2TI.4.4">
      <s id="b.2TI.4.4.1">Shinallara cierto shimiunara uyangaj rinrira tapanaunga, yanga cuentanaunama voltiarinaunga.</s>
     </seg>
     <seg type="verse" id="b.2TI.4.5">
      <s id="b.2TI.4.5.1">Canga, tucuibi ali ñahuihua tiai, tormendosta ahuantai, evangelio ali shimira rimai, canma cushca sirvinara pactachi.</s>
     </seg>
     <seg type="verse" id="b.2TI.4.6">
      <s id="b.2TI.4.6.1">Ñuca ñallami sacrificiora rai tucungarauni.</s>
      <s id="b.2TI.4.6.2">Ñuca llucshina horas ña pactariunmi.</s>
     </seg>
     <seg type="verse" id="b.2TI.4.7">
      <s id="b.2TI.4.7.1">Ali macanaunara macanaushcanimi; callpanara tucuchishcani; quirinara huacachishcani.</s>
     </seg>
     <seg type="verse" id="b.2TI.4.8">
      <s id="b.2TI.4.8.1">Cunamanda ñucajta ali causana llaitura huacachishcami.</s>
      <s id="b.2TI.4.8.2">Chi llaitura ali taripaj Señor chi punzhai cuhuangami ñucama; mana ñucamallachu astaun shinallara tucui pai shamunara llaquijgunamas.</s>
     </seg>
     <seg type="verse" id="b.2TI.4.9">
      <s id="b.2TI.4.9.1">Ñucara ricungaj uctalla shamungui.</s>
     </seg>
     <seg type="verse" id="b.2TI.4.10">
      <s id="b.2TI.4.10.1">Demás, cai pachara llaquisha, ñucara saquihuaca, Tesalónica llactama rica.</s>
      <s id="b.2TI.4.10.2">Crescente Galacia partima rica, Tito Dalmacia partimas.</s>
     </seg>
     <seg type="verse" id="b.2TI.4.11">
      <s id="b.2TI.4.11.1">Lucaslla ñucahua tiaun.</s>
      <s id="b.2TI.4.11.2">Marcosta apisha pushamui, pai valijmi ñucara yanapangaj.</s>
     </seg>
     <seg type="verse" id="b.2TI.4.12">
      <s id="b.2TI.4.12.1">Tíquico nishcara Efeso llactama cachacani.</s>
     </seg>
     <seg type="verse" id="b.2TI.4.13">
      <s id="b.2TI.4.13.1">Can shamusha, ñuca Troas llactai Carpo huasii mingashca ponchora apamui, shinallara ñuca quillcaunaras, maspas carai quillcashca pangaunaras.</s>
     </seg>
     <seg type="verse" id="b.2TI.4.14">
      <s id="b.2TI.4.14.1">Alejandro, paila irura tarabaj runa, yapa manalira rahuaca.</s>
      <s id="b.2TI.4.14.2">Señorga paita cutichichu pai shina rashcamanda.</s>
     </seg>
     <seg type="verse" id="b.2TI.4.15">
      <s id="b.2TI.4.15.1">Cambas cuirai ama paihua llutaringaj; pai ñucanchi shimiunara ashcara arcashcami.</s>
     </seg>
     <seg type="verse" id="b.2TI.4.16">
      <s id="b.2TI.4.16.1">Ñucara ñaupa punda taripaushcai, mana pihuas ñucahua tiauca.</s>
      <s id="b.2TI.4.16.2">Tucui ichuhuanauca.</s>
      <s id="b.2TI.4.16.3">Ama causayuj tucunauchu chimanda.</s>
     </seg>
     <seg type="verse" id="b.2TI.4.17">
      <s id="b.2TI.4.17.1">Randi Señorga ñucahua pariju tiauca, ursara cuhuaca paihua shimira ali rimangaj, tucui gentilguna uyangaj.</s>
      <s id="b.2TI.4.17.2">Shina ajpi león puma shimimanda quishpi tucucani.</s>
     </seg>
     <seg type="verse" id="b.2TI.4.18">
      <s id="b.2TI.4.18.1">Señor quishpichihuangami tucui manalimanda; paihua ahua pachai tiaj rey apu mandanama pactanagama ñucara huacachingami.</s>
      <s id="b.2TI.4.18.2">Paihuajmi ali sumaj achu, huiñai huiñaigama.</s>
      <s id="b.2TI.4.18.3">Amen.</s>
     </seg>
     <seg type="verse" id="b.2TI.4.19">
      <s id="b.2TI.4.19.1">Priscaras, Aquilaras, Onesíforounaras, salurai.</s>
     </seg>
     <seg type="verse" id="b.2TI.4.20">
      <s id="b.2TI.4.20.1">Erasto Corinto llactai saquirica.</s>
      <s id="b.2TI.4.20.2">Trófimo nishcara ungushca ajpi saquicani Mileto llactai.</s>
     </seg>
     <seg type="verse" id="b.2TI.4.21">
      <s id="b.2TI.4.21.1">Tamia horas manara pactamujllaira shamungui.</s>
      <s id="b.2TI.4.21.2">Eubulo canda saluran, shinallara Pudente, Lino, Claudia, tucui uquiunas canda saluranaun.</s>
     </seg>
     <seg type="verse" id="b.2TI.4.22">
      <s id="b.2TI.4.22.1">Señor Jesucristo camba espirituhua tiachu.</s>
      <s id="b.2TI.4.22.2">Gracia nishca ali iyai cangunahua tiachu.</s>
      <s id="b.2TI.4.22.3">Amen.</s>
     </seg>
    </div>
   </div>
   <div type="book" id="b.TIT">
    <div type="chapter" id="b.TIT.1">
     <seg type="verse" id="b.TIT.1.1">
      <s id="b.TIT.1.1.1">Ñuca, Pablo, Diosta sirvij, Jesucristo apóstol nishca cachashca runa, imasna Dios ajllashca runauna quirishcasna cierto shimira yachashcasna ali causanai,</s>
     </seg>
     <seg type="verse" id="b.TIT.1.2">
      <s id="b.TIT.1.2.1">huiñai huiñai causaira chapasha tiauni, imasna mana llullaj Dios paihua shimira cuca tiempouna manara callarishcaira.</s>
     </seg>
     <seg type="verse" id="b.TIT.1.3">
      <s id="b.TIT.1.3.1">Dios pai munashca tiempoi paihua shimira ricuchica ñucama mingashca camachishcamanda, imasna ñucanchira Quishpichij Dios ñucara mandaca.</s>
     </seg>
     <seg type="verse" id="b.TIT.1.4">
      <s id="b.TIT.1.4.1">Titoma quillcauni, ñuca quiquin churima ñucanchi pariju quiriushcai, gracia nishca ali iyaira, llaquij shungura, cushi shunguras Dios Yayamanda, ñucanchira Quishpichij Señor Jesucristomandas chari.</s>
     </seg>
     <seg type="verse" id="b.TIT.1.5">
      <s id="b.TIT.1.5.1">Canda Creta nishca islai saquicani ima pishishcaras alichingaj, caran llactai ancianos nishca rucuunara churangajpas, ñuca canda mandashcasna.</s>
     </seg>
     <seg type="verse" id="b.TIT.1.6">
      <s id="b.TIT.1.6.1">Anciano runaga causa illaj achu, shuj huarmiyujlla, paihua churiuna quirijguna, mana irus causajguna, ali casujguna.</s>
     </seg>
     <seg type="verse" id="b.TIT.1.7">
      <s id="b.TIT.1.7.1">Ministirinmi ricuj runa causa illaj achu, Diosta sirvij asha.</s>
      <s id="b.TIT.1.7.2">Casna runa mana mas tucuisiqui achu, mana piñarisiqui, mana machaisiqui, manali rashcaunamanda ganashcaunara mana apisha nij.</s>
     </seg>
     <seg type="verse" id="b.TIT.1.8">
      <s id="b.TIT.1.8.1">Astaun pai pasiachísiqui achu, aliranara llaquij, ali ñahuiyuj, ali shungu, chuyajila causaj, paillara ucha munaira arcarij.</s>
     </seg>
     <seg type="verse" id="b.TIT.1.9">
      <s id="b.TIT.1.9.1">Casna runa cierto shimira huacachij achu imasnara ñaupa punda yachachishcasna, shinallara ali yachanara camachij achu manali rimajgunara cutipangaj.</s>
     </seg>
     <seg type="verse" id="b.TIT.1.10">
      <s id="b.TIT.1.10.1">Chara ashca mana uyajguna tian, yanga rimajguna, umachijguna, maspas caiguna circuncisionda rana yachachijgunahua tianaun.</s>
     </seg>
     <seg type="verse" id="b.TIT.1.11">
      <s id="b.TIT.1.11.1">Casnauna shimira tapangaj ministinaun.</s>
      <s id="b.TIT.1.11.2">Entero ailluunara molestanaun, mana valij shimiunara yachachisha yangamanda cullquira ganangaj.</s>
     </seg>
     <seg type="verse" id="b.TIT.1.12">
      <s id="b.TIT.1.12.1">Paigunamanda shuj, paiguna quiquin rimaj asha, nica: Creta runauna, tucui horas llullaisiquiuna, manali animalguna, quillaisiqui icsara sajsachijguna.</s>
     </seg>
     <seg type="verse" id="b.TIT.1.13">
      <s id="b.TIT.1.13.1">Cai shimi ciertomi.</s>
      <s id="b.TIT.1.13.2">Chiraigumanda shinzhira piñangui paigunara, paiguna ali quirijguna tucunauchu;</s>
     </seg>
     <seg type="verse" id="b.TIT.1.14">
      <s id="b.TIT.1.14.1">paiguna ama uyanauchu judioguna yanga cuentashcaunara, cierto shimimanda anzhurishca runauna mandashcaunaras ama casunauchu.</s>
     </seg>
     <seg type="verse" id="b.TIT.1.15">
      <s id="b.TIT.1.15.1">Chuyaj shungu runaunaj tucui chuyajmi.</s>
      <s id="b.TIT.1.15.2">Irus iyaiyujgunajga mana quirijgunajpas, mana imas chuyachu.</s>
      <s id="b.TIT.1.15.3">Paiguna iyarina iyaigamas irusyashcami.</s>
     </seg>
     <seg type="verse" id="b.TIT.1.16">
      <s id="b.TIT.1.16.1">Diosta ricsinchimi nisha, astaun paiguna rashcaunahua: Illanmi Dios, ninaun, paiguna manaliuna, mana casujguna asha, mana valijguna ima aliranaras rangaj.</s>
     </seg>
    </div>
    <div type="chapter" id="b.TIT.2">
     <seg type="verse" id="b.TIT.2.1">
      <s id="b.TIT.2.1.1">Canga ali cierto yachanara rimangui.</s>
     </seg>
     <seg type="verse" id="b.TIT.2.2">
      <s id="b.TIT.2.2.1">Casna ningui: Rucu apayauna ali ñahuiyujguna anauchu, iyaiyujguna, ali quirinara quirijguna, llaquinahua, chapaisiqui shunguhuas.</s>
     </seg>
     <seg type="verse" id="b.TIT.2.3">
      <s id="b.TIT.2.3.1">Rucu apamaunas ali ñahuihua causanauchu, mana irusta rimajguna shujgunamanda, mana machaisiquiuna, aliranara yachachijgunas,</s>
     </seg>
     <seg type="verse" id="b.TIT.2.4">
      <s id="b.TIT.2.4.1">malta huarmiunara yachachijguna quiquin cariras churiunaras llaquingaj,</s>
     </seg>
     <seg type="verse" id="b.TIT.2.5">
      <s id="b.TIT.2.5.1">caiguna ali iyaiyujguna tucungaj, chuyajila causajguna, quiquin huasira cuirajguna, ali shunguuna, carira casujguna.</s>
      <s id="b.TIT.2.5.2">Shina rajpi Diospa shimi mana cami tucungachu.</s>
     </seg>
     <seg type="verse" id="b.TIT.2.6">
      <s id="b.TIT.2.6.1">Shinallara maltaunara camachi iyaiyujguna tucungaj.</s>
     </seg>
     <seg type="verse" id="b.TIT.2.7">
      <s id="b.TIT.2.7.1">Cambas tucui ali ranaunai ricuchij tucungui; can yachachijpi, chuyaj shunguhua ali ñahuihuas ricuchi.</s>
     </seg>
     <seg type="verse" id="b.TIT.2.8">
      <s id="b.TIT.2.8.1">Shinallara ali shimihuas, mana piñaihuaj shimihuas yachachij casna rajpi chijnij runa pingaringami, mana ima manaliras rimanara ushangachu cangunamanda.</s>
     </seg>
     <seg type="verse" id="b.TIT.2.9">
      <s id="b.TIT.2.9.1">Sirvijgunara camachi paiguna patrongunara ali uyangaj, tucuibi paigunara cushiyachisha, ama cutipaisiquiuna asha;</s>
     </seg>
     <seg type="verse" id="b.TIT.2.10">
      <s id="b.TIT.2.10.1">mana shuhuasha, astaun tucuibi ali pactachij ajta ricuchisha, shinarashaga tucuibi ñucanchira Quishpichij Diospa yachachinara ali sumacyachinaungami.</s>
     </seg>
     <seg type="verse" id="b.TIT.2.11">
      <s id="b.TIT.2.11.1">Diospa gracia nishca ali iyai ricurimushcami tucui runauna quishpichi tucungaj,</s>
     </seg>
     <seg type="verse" id="b.TIT.2.12">
      <s id="b.TIT.2.12.1">ñucanchira yachachisha imasnara yanga causairas, cai pacha ucha munairas saquisha, caí tiempoi iyaihua alihua Diosta manzhashcahua causashunchi.</s>
     </seg>
     <seg type="verse" id="b.TIT.2.13">
      <s id="b.TIT.2.13.1">Cushi chapanara chapaunchi, ñucanchi atun Dios Quishpichij Jesucristo ashca sumaj ricurinara chapaunchimi.</s>
     </seg>
     <seg type="verse" id="b.TIT.2.14">
      <s id="b.TIT.2.14.1">Paiga paillarara cuca ñucanchi randimanda, ñucanchira randingaj tucui manalimanda, paihuajllarara shu runa montonda chuyayachingaj, ali ranara raisiquiuna.</s>
     </seg>
     <seg type="verse" id="b.TIT.2.15">
      <s id="b.TIT.2.15.1">Caita rimai, camachi, yachachi tucui mandanahua.</s>
      <s id="b.TIT.2.15.2">Pihuas canda ama pishiyachichu.</s>
     </seg>
    </div>
    <div type="chapter" id="b.TIT.3">
     <seg type="verse" id="b.TIT.3.1">
      <s id="b.TIT.3.1.1">Paigunara iyarichi mandajgunara apuunaras casungaj, uyaisiquiuna tucungaj, puruntuuna ima ali ranaras rangaj.</s>
     </seg>
     <seg type="verse" id="b.TIT.3.2">
      <s id="b.TIT.3.2.1">Pitas ama llullasha huajlichinauchu, ama macanuisiquiuna tucunauchu, randi llaquisiquiuna, manso shunguyujguna anauchu tucui runaunahua.</s>
     </seg>
     <seg type="verse" id="b.TIT.3.3">
      <s id="b.TIT.3.3.1">Ñucanchisga ñaupa horas iyai illajguna acanchi, mana casujguna, chingarishcauna, aicha ucha munairas ima gustashcaras sirvijguna acanchi, manali rana munaibis chijninais causausha, chijnihuajguna, parijumanda chijninaushas.</s>
     </seg>
     <seg type="verse" id="b.TIT.3.4">
      <s id="b.TIT.3.4.1">Astaun ñucanchira Quishpichij Diospa ali shungu ricurimujpi, pai runaunara llaquishcas,</s>
     </seg>
     <seg type="verse" id="b.TIT.3.5">
      <s id="b.TIT.3.5.1">quishpichihuaca, mana ñucanchi alirashcaunamandachu, astaun pai llaquishcamanda, ñucanchi quishpichishcai maillashcamandas, shinallara Santo Espiritui mushujyachishcamandas.</s>
     </seg>
     <seg type="verse" id="b.TIT.3.6">
      <s id="b.TIT.3.6.1">Diosga Santo Espiritura ñucanchijpi pactajta talica ñucanchira Quishpichij Señor Jesucristomanda,</s>
     </seg>
     <seg type="verse" id="b.TIT.3.7">
      <s id="b.TIT.3.7.1">ñucanchiga paihua gracia ali iyaimanda alichishca, Diosmanda herederos nishca apijguna tucushcanchi, imasna huiñai huiñai causaira chapashcasna.</s>
     </seg>
     <seg type="verse" id="b.TIT.3.8">
      <s id="b.TIT.3.8.1">Caiga cierto shimimi.</s>
      <s id="b.TIT.3.8.2">Cai shimiunara shinzhira yachachi, Diospi quirijguna ali ranaunai tianauchu.</s>
      <s id="b.TIT.3.8.3">Caigunaga aliunami valijgunami runaunaj.</s>
     </seg>
     <seg type="verse" id="b.TIT.3.9">
      <s id="b.TIT.3.9.1">Upa sami tapunaunara, unaimanda miramuj shutiunaras, macanauna shimiunaras, ley shimimanda tapunaunaras saqui.</s>
      <s id="b.TIT.3.9.2">Caiguna mana valinaun, mana sirvinaun.</s>
     </seg>
     <seg type="verse" id="b.TIT.3.10">
      <s id="b.TIT.3.10.1">Chaupichij runara ichui, shu cuti ishqui cuti camachishca huasha,</s>
     </seg>
     <seg type="verse" id="b.TIT.3.11">
      <s id="b.TIT.3.11.1">caita yachasha, casna runa manalima ña tigrashcami, uchara raun, pai quiquin ucharashcamanda causayachishcami.</s>
     </seg>
     <seg type="verse" id="b.TIT.3.12">
      <s id="b.TIT.3.12.1">Imahoras ñuca Artemas nishcara Tíquico nishcara cambajma cachajpi, uctalla shami ñucajma Nicópolis llactama.</s>
      <s id="b.TIT.3.12.2">Chihui tamia tiempora pasangaj iyaunimi.</s>
     </seg>
     <seg type="verse" id="b.TIT.3.13">
      <s id="b.TIT.3.13.1">Zenas nishca abogado runara, Apolos nishcaras yanapai paiguna ñambii, ama imais paigunaj pishi tucungaj.</s>
     </seg>
     <seg type="verse" id="b.TIT.3.14">
      <s id="b.TIT.3.14.1">Ñucanchijguna shinallara yachanauchu ali ranaunara rangaj, ministijgunara yanapangaj, paiguna ama aparishcauna illaj tucunauchu.</s>
     </seg>
     <seg type="verse" id="b.TIT.3.15">
      <s id="b.TIT.3.15.1">Tucui ñucahua tiajguna canda saluranaun.</s>
      <s id="b.TIT.3.15.2">Quirijpuramanda ñucanchira llaquijgunara salurai.</s>
      <s id="b.TIT.3.15.3">Gracia ali iyai tucui cangunahua achu.</s>
      <s id="b.TIT.3.15.4">Amen.</s>
     </seg>
    </div>
   </div>
   <div type="book" id="b.PHM">
    <div type="chapter" id="b.PHM.1">
     <seg type="verse" id="b.PHM.1.1">
      <s id="b.PHM.1.1.1">Pablo, Jesucristora llaquishcamanda chonda cularbi ishcarij, Timoteo uquis, llaquishca Füemonda saluranchi, ñucanchira yanapaj amigo.</s>
     </seg>
     <seg type="verse" id="b.PHM.1.2">
      <s id="b.PHM.1.2.1">Llaquishca Apia paniras saluranchi, Arquiporas, pai ñucanchihua pariju tarabaj, shinallara camba huasii tiaj iglesiaras.</s>
     </seg>
     <seg type="verse" id="b.PHM.1.3">
      <s id="b.PHM.1.3.1">Gracia nishca ali iyairas cushi shunguras charichi ñucanchi Dios Yayamandas, Señor Jesucristomandas.</s>
     </seg>
     <seg type="verse" id="b.PHM.1.4">
      <s id="b.PHM.1.4.1">Ñuca Diosta agrasini, tucui horas canda iyarisha ñuca mañaushcaunai.</s>
     </seg>
     <seg type="verse" id="b.PHM.1.5">
      <s id="b.PHM.1.5.1">Camba llaquij shungura, can shinzhi quirinaras Señor Jesusma tucui quirijgunamas uyashcanimi.</s>
     </seg>
     <seg type="verse" id="b.PHM.1.6">
      <s id="b.PHM.1.6.1">Diosta mañauni imasna can ñucanchihua pariju quirisha, astaun ali intindinguima tucui ñucanchi apishca bendiciongunara Cristo Jesusmanda.</s>
     </seg>
     <seg type="verse" id="b.PHM.1.7">
      <s id="b.PHM.1.7.1">Can llaquishcamanda ashca cushira charinchi, cariyashca manchi, uqui, imasna can quirijguna shunguunara cariyachishcangui.</s>
     </seg>
     <seg type="verse" id="b.PHM.1.8">
      <s id="b.PHM.1.8.1">Caimanda lugarda charishallara Cristoi canda mandangaj ima rana ashcaras,</s>
     </seg>
     <seg type="verse" id="b.PHM.1.9">
      <s id="b.PHM.1.9.1">shinashas llaquishcamanda, canda rugauni, imasna ñuca rucu Pablo ashas, maspas Jesucristomanda chonda cularbi ishcaríj;</s>
     </seg>
     <seg type="verse" id="b.PHM.1.10">
      <s id="b.PHM.1.10.1">ñuca churi Onesimomanda canda rugauni, ñuca ishcariashcai paihua yaya tucucani Cristoi.</s>
     </seg>
     <seg type="verse" id="b.PHM.1.11">
      <s id="b.PHM.1.11.1">Paiga ñaupa horas canma mana valijchu aca, astaun cuna horas canmas ñucamas valijmi.</s>
     </seg>
     <seg type="verse" id="b.PHM.1.12">
      <s id="b.PHM.1.12.1">Paitaga cuti cambajma cachauni.</s>
      <s id="b.PHM.1.12.2">Canga paita ñucara cuenta apingui.</s>
     </seg>
     <seg type="verse" id="b.PHM.1.13">
      <s id="b.PHM.1.13.1">Paita arcasha nicani ñucahua pariju, can randimanda ñucara sirvingaj ñuca evangeliomanda ishcariushcai.</s>
     </seg>
     <seg type="verse" id="b.PHM.1.14">
      <s id="b.PHM.1.14.1">Shinashas, imara rangajpas mana munacanichu manara canda tapusha, camba yanapana ama ursamanda achu, astaun can munashcamanda.</s>
     </seg>
     <seg type="verse" id="b.PHM.1.15">
      <s id="b.PHM.1.15.1">Caimanda chari, pai canmanda anzhurishca aca unaiílara, can paita huiñaigama charingaj;</s>
     </seg>
     <seg type="verse" id="b.PHM.1.16">
      <s id="b.PHM.1.16.1">cuna mana sirvijchu, astaun sirvijmanda yali, llaquishca uquimi, cierto pacha ñucama, astaun maspas canma imasna aichais shinallara Señorbis.</s>
     </seg>
     <seg type="verse" id="b.PHM.1.17">
      <s id="b.PHM.1.17.1">Shinasha can ñucara camba compañajsna iyasha, paita ñucarasna apingui.</s>
     </seg>
     <seg type="verse" id="b.PHM.1.18">
      <s id="b.PHM.1.18.1">Paiga imais canda huajlichishca ajpi, canda dibijpis, chita churai ñuca cuentai.</s>
     </seg>
     <seg type="verse" id="b.PHM.1.19">
      <s id="b.PHM.1.19.1">Ñuca, Pablo, quiquin maquihua canda quillcashcani, canda pagashami.</s>
      <s id="b.PHM.1.19.2">Shinashas, mana ninichu imasna shinallara can quiquinllara ñucama dibihuangui.</s>
     </seg>
     <seg type="verse" id="b.PHM.1.20">
      <s id="b.PHM.1.20.1">Ari, uqui, yanapahuapai ñucara Señorbi.</s>
      <s id="b.PHM.1.20.2">Ñuca shungura cushiyachihuapai Cristoi.</s>
     </seg>
     <seg type="verse" id="b.PHM.1.21">
      <s id="b.PHM.1.21.1">Ñuca canda quillcashcani, can casushcara yachasha, caitas yachasha: Can ñuca rimashcara yalijta pactachingui.</s>
     </seg>
     <seg type="verse" id="b.PHM.1.22">
      <s id="b.PHM.1.22.1">Shinallara ñucajta shu tiana ucura alichingui.</s>
      <s id="b.PHM.1.22.2">Canguna mañaushcaunamanda ñuca cachari tucungaj chapauni.</s>
     </seg>
     <seg type="verse" id="b.PHM.1.23">
      <s id="b.PHM.1.23.1">Canda saluran Epafras, ñucahua pariju chonda cularbi tiaj, Cristo Jesusmanda.</s>
     </seg>
     <seg type="verse" id="b.PHM.1.24">
      <s id="b.PHM.1.24.1">Shinallara Marcos, Aristarco, Demás, Lucas, ñucara yanapajguna, canda saluranaun.</s>
     </seg>
     <seg type="verse" id="b.PHM.1.25">
      <s id="b.PHM.1.25.1">Ñucanchi Señor Jesucristo gracia nishca ali iyai camba espirituhua tiachu.</s>
      <s id="b.PHM.1.25.2">Amen.</s>
     </seg>
    </div>
   </div>
   <div type="book" id="b.HEB">
    <div type="chapter" id="b.HEB.1">
     <seg type="verse" id="b.HEB.1.1">
      <s id="b.HEB.1.1.1">Callari horas, Dios ashca cuti ashca tonoi yayaunama rimajgunahua rimaca.</s>
     </seg>
     <seg type="verse" id="b.HEB.1.2">
      <s id="b.HEB.1.2.1">Cai puchucai punzhaunaiga Dios ñucanchira rimashca Churimanda.</s>
      <s id="b.HEB.1.2.2">Dios paita tucuira apijta churaca, Churis shinallara tucuira rarca.</s>
     </seg>
     <seg type="verse" id="b.HEB.1.3">
      <s id="b.HEB.1.3.1">Churiga Diospa sumajhua limpiashcami, Diospa quiquin tono ricurijmi.</s>
      <s id="b.HEB.1.3.2">Churi tucuira huacachiun paihua ushaj shimihua.</s>
      <s id="b.HEB.1.3.3">Pai ñucanchi ucharashcara pichaca, pai quiquin rashcamanda.</s>
      <s id="b.HEB.1.3.4">Chihuasha sumaj Diospa ali maqui partii tiarica ahua pachai.</s>
     </seg>
     <seg type="verse" id="b.HEB.1.4">
      <s id="b.HEB.1.4.1">Angelgunamanda yali rashca aca, imasna paihua shuti paiguna shutira yalin.</s>
     </seg>
     <seg type="verse" id="b.HEB.1.5">
      <s id="b.HEB.1.5.1">¿Diosga maican angeldara imahoraspas nicachu: Ñuca churimi angui, cuna punzha canda iñachicani; shinallara, Ñuca paihua Yaya tucusha, pai ñucaj Churi tucunga?</s>
     </seg>
     <seg type="verse" id="b.HEB.1.6">
      <s id="b.HEB.1.6.1">Cutillara, imahoras ñaupa pagarishca Churira munduma icuchisha, nin: Tucui Diospa angelguna paita adoranauchu.</s>
     </seg>
     <seg type="verse" id="b.HEB.1.7">
      <s id="b.HEB.1.7.1">Cierto pacha angelgunamanda nin: Paihua angelgunara espirituunara ranmi, paita sirvijgunara sindij ninara cuenta ranmi.</s>
     </seg>
     <seg type="verse" id="b.HEB.1.8">
      <s id="b.HEB.1.8.1">Randi, Churimanda nin: Camba tiarina, O Dios, huiñai huiñaigama duran, camba gobierno varaga alirana varami.</s>
     </seg>
     <seg type="verse" id="b.HEB.1.9">
      <s id="b.HEB.1.9.1">Ali ranara llaquishcangui, manali ranara chijnishcangui.</s>
      <s id="b.HEB.1.9.2">Chiraigumanda camba Dios aceitera camba umai talishcami, ali cushi shungu aceitehua, canda compañaj gunamanda yalira.</s>
     </seg>
     <seg type="verse" id="b.HEB.1.10">
      <s id="b.HEB.1.10.1">Shinallara, Canga, Señor, callari horaspi mundura rarcangui, ahua pacharas camba maquihua rashcami.</s>
     </seg>
     <seg type="verse" id="b.HEB.1.11">
      <s id="b.HEB.1.11.1">Paiguna tucurinaunga, astaun can tiaunguirni.</s>
      <s id="b.HEB.1.11.2">Chiguna tucui rucuyanaunga shu mauca llachapa cuenta;</s>
     </seg>
     <seg type="verse" id="b.HEB.1.12">
      <s id="b.HEB.1.12.1">churana cuenta can paigunara lapungui, turcarinaungami.</s>
      <s id="b.HEB.1.12.2">Astaun canga mana turcaringuichu, camba huatauna mana tucurinaungachu.</s>
     </seg>
     <seg type="verse" id="b.HEB.1.13">
      <s id="b.HEB.1.13.1">Maican angelgunamara Dios imahoraspas nicachu: Ñuca ali maqui partii tiarí ñuca canda chijnijgunara camba chaqui ucui churanagama?</s>
     </seg>
     <seg type="verse" id="b.HEB.1.14">
      <s id="b.HEB.1.14.1">Angelgunaga, ¿manzhu paiguna tucui sirvij espirituuna, quishpichina ajgunara yanapangaj cachamushcauna?</s>
     </seg>
    </div>
    <div type="chapter" id="b.HEB.2">
     <seg type="verse" id="b.HEB.2.1">
      <s id="b.HEB.2.1.1">Chiraigumanda ministirinmi ñucanchi uyashcaunara astaun ali casungaj, ñucanchi paigunamanda ama caruyangaj.</s>
     </seg>
     <seg type="verse" id="b.HEB.2.2">
      <s id="b.HEB.2.2.1">Angelguna rimashca shimiuna cierto ajpis, tucui ucharana tucui mana casunas paihua quiquin paganara apijpis,</s>
     </seg>
     <seg type="verse" id="b.HEB.2.3">
      <s id="b.HEB.2.3.1">¿Imasna rashara quishpishun, ñucanchi casna valij quishpina shimira mana ali uyajpi?</s>
      <s id="b.HEB.2.3.2">Cai quishpina shimira ñaupa punda Señor rimashca aca, chi huasha paita uyajguna ñucanchima rimanauca.</s>
     </seg>
     <seg type="verse" id="b.HEB.2.4">
      <s id="b.HEB.2.4.1">Dios paigunahua pariju rimaca, sumaj ricurinaunara munanaita rashcaunaras ricuchisha, Santo Espiritura cushcaunara cusha pai munashcasna.</s>
     </seg>
     <seg type="verse" id="b.HEB.2.5">
      <s id="b.HEB.2.5.1">Shamuj munduraga mana angelguna maquiunai churacachu, ñucanchi cuna rimaushca mundura.</s>
     </seg>
     <seg type="verse" id="b.HEB.2.6">
      <s id="b.HEB.2.6.1">Shinasha shu runa shu quillcai casna nisha rimaca: ¿Imarai runaga, can paita iyaringaj, runa churis can paihuajma pasiangaj?</s>
     </seg>
     <seg type="verse" id="b.HEB.2.7">
      <s id="b.HEB.2.7.1">Paita angelgunamanda ansalla pishi rarcangui, paita ali sumajhua ali rimashca shutihua llaitura churachicangui, camba maquihua rashcauna ahuai paita churacangui.</s>
     </seg>
     <seg type="verse" id="b.HEB.2.8">
      <s id="b.HEB.2.8.1">Tucuira paihua chaqui ucui churacangui.</s>
      <s id="b.HEB.2.8.2">Imasna tucuira paihua chaqui ucui churashca aca, imas mana quishpicachu.</s>
      <s id="b.HEB.2.8.3">Shinajllaira tucuira chihui churashcara chara mana ricunchichu.</s>
     </seg>
     <seg type="verse" id="b.HEB.2.9">
      <s id="b.HEB.2.9.1">Astaun Jesusta angelgunamanda ansa pishi rashcara ricunchi, Dios yangamanda llaquishcaraigu pai tucui runauna randimanda huañuira gustangaj, paita ña ricunchi ali sumajhua ali rimashca shutihuas llaitushca cuenta pai huañuibi tormendarishcamanda.</s>
     </seg>
     <seg type="verse" id="b.HEB.2.10">
      <s id="b.HEB.2.10.1">Diosga, tucui paihuaj ajpi, tucui paimanda ajpi, ashca churiunara ahuai tiaj sumajma pushasha nisha, paiguna almara Quishpichijta tormendarinaunahua pactachingaj munaca.</s>
     </seg>
     <seg type="verse" id="b.HEB.2.11">
      <s id="b.HEB.2.11.1">Chicanyachijga chicanyachishcaunandi shu Diosmandallami anaun, chiraigumanda mana pingarinzhu, Uquiuna, nisha, paigunara rimangaj,</s>
     </seg>
     <seg type="verse" id="b.HEB.2.12">
      <s id="b.HEB.2.12.1">casna nisha: Ñuca uquiunara camba shutira rimasha, tandarishca chaupi shungüi canda alabashami.</s>
     </seg>
     <seg type="verse" id="b.HEB.2.13">
      <s id="b.HEB.2.13.1">Cutillara nin: Paita quirisha samashami.</s>
      <s id="b.HEB.2.13.2">Shu cuti nin: Ñucas, Dios ñucama cushca churiunandi.</s>
     </seg>
     <seg type="verse" id="b.HEB.2.14">
      <s id="b.HEB.2.14.1">Shinajpi imasna churiuna aichahua yahuarhua rashcauna ajpi, Jesuspas shinallara aicharas yahuardas apica, pai huañushaga huañuchina ushaira charij supai apura tucuchingaj,</s>
     </seg>
     <seg type="verse" id="b.HEB.2.15">
      <s id="b.HEB.2.15.1">shinallara casna rasha huañuira manzhajgunara llushpichica, paiguna entero causana horas manzhashcaraigumanda sirvij tucushcaunara.</s>
     </seg>
     <seg type="verse" id="b.HEB.2.16">
      <s id="b.HEB.2.16.1">Cierto pacha Jesús angelgunara mana yanapacachu, astaun Abrahamba miraigunara yanapacami.</s>
     </seg>
     <seg type="verse" id="b.HEB.2.17">
      <s id="b.HEB.2.17.1">Chiraigumanda tucuibi paihua uquiuna cuenta tucuna maca, shu ali llaquij aü sirvij sacerdote atun apu tucungaj tucui Dios ranaunai, runauna ucharashcaunara pagangaj.</s>
     </seg>
     <seg type="verse" id="b.HEB.2.18">
      <s id="b.HEB.2.18.1">Jesusga tentai tucusha camashca asha, shinallara tenrashcaunara yanapanara ushan.</s>
     </seg>
    </div>
    <div type="chapter" id="b.HEB.3">
     <seg type="verse" id="b.HEB.3.1">
      <s id="b.HEB.3.1.1">Chiraigumanda, chicanyachishca uquiuna, ahua pachamanda cayashcauna, Cristo Jesusta iyarichi, pai ñucanchi quirinai Apóstol nishca Dios ajllashcami, shinallara ñucanchi sacerdote atun apumi.</s>
     </seg>
     <seg type="verse" id="b.HEB.3.2">
      <s id="b.HEB.3.2.1">Paiga paita cayaj Diosta ali uyaj maca imasna Moisespas ali uyaj aca tucui Diospa huasii.</s>
     </seg>
     <seg type="verse" id="b.HEB.3.3">
      <s id="b.HEB.3.3.1">Imasna huasira raj huasimanda yali valin, shinallara Jesús Moisesmanda yali valin.</s>
     </seg>
     <seg type="verse" id="b.HEB.3.4">
      <s id="b.HEB.3.4.1">Tucui huasi shu runa rashcami, astaun tucuira rajga Diosmi.</s>
     </seg>
     <seg type="verse" id="b.HEB.3.5">
      <s id="b.HEB.3.5.1">Cierto pacha Moisés ali pactachij aca Diospa huasii, shu sirvij cuenta, huasha horas rimangaraushcara ricuchingaj;</s>
     </seg>
     <seg type="verse" id="b.HEB.3.6">
      <s id="b.HEB.3.6.1">Cristoga, quiquin Churi cuenta, ali pactachij aca Diospa huasii.</s>
      <s id="b.HEB.3.6.2">Ñucanchiga chi huasimi anchi ñucanchi quirinaras, ñucanchi chapanai ahuayanaras puchucaigama shinzhira huacachisha.</s>
     </seg>
     <seg type="verse" id="b.HEB.3.7">
      <s id="b.HEB.3.7.1">Chiraigumanda, Santo Espíritu nishcasna: Canguna cuna punzha paihua shimira uyasha,</s>
     </seg>
     <seg type="verse" id="b.HEB.3.8">
      <s id="b.HEB.3.8.1">canguna shungura ama shinzhiyachichi, imasnara tucuca Diosta piñachina horas, tentana punzhai, runa illashca partii,</s>
     </seg>
     <seg type="verse" id="b.HEB.3.9">
      <s id="b.HEB.3.9.1">imahoras canguna yayauna ñucara tentahuanauca, ñucara camahuanauca, chuscu chunga huatara ñuca rashcaunara ricunauca.</s>
     </seg>
     <seg type="verse" id="b.HEB.3.10">
      <s id="b.HEB.3.10.1">Chimanda chi miraigunahua piñaricani.</s>
      <s id="b.HEB.3.10.2">Tucui horas paiguna shungüi pandana nambira purisha chingarinaun, nicani, ñuca ñambiunara mana ricsinaushcachu.</s>
     </seg>
     <seg type="verse" id="b.HEB.3.11">
      <s id="b.HEB.3.11.1">Chiraigumanda piñarisha, ñuca shutii rimasha nicani: Mana icunaungachu ñuca samanai.</s>
     </seg>
     <seg type="verse" id="b.HEB.3.12">
      <s id="b.HEB.3.12.1">Ricuichi uquiuna, cangunahua ima manali mana quirij shungu ama tiangaj, causaj Diosmanda anzhuringaj.</s>
     </seg>
     <seg type="verse" id="b.HEB.3.13">
      <s id="b.HEB.3.13.1">Astaun cangunapura caran punzha rimanuichi, chara cuna punzha nisha niushcai, pihuas cangunamanda ama shinzhi shunguyuj tucuchu, ucha umachishcamanda.</s>
     </seg>
     <seg type="verse" id="b.HEB.3.14">
      <s id="b.HEB.3.14.1">Ñucanchi Cristohua pacta apijgunami anchi, callari horas quirinara shinzhira huacachisha puchucai horasgama,</s>
     </seg>
     <seg type="verse" id="b.HEB.3.15">
      <s id="b.HEB.3.15.1">casna niushca horasllaira: Cunallara paihua shimira uyasha, shungura ama shinzhiyachichi, imasna ranauca ñucara piñachina punzhai.</s>
     </seg>
     <seg type="verse" id="b.HEB.3.16">
      <s id="b.HEB.3.16.1">¿Maicangunara anaucairi uyajguna ashallara, Diosta piñachijguna?</s>
      <s id="b.HEB.3.16.2">¿Manzhu tucui Egiptomanda Moiseshua pariju llucshijguna anauca?</s>
     </seg>
     <seg type="verse" id="b.HEB.3.17">
      <s id="b.HEB.3.17.1">¿Maicangunahuara chuscu chunga huata tupura piñarica?</s>
      <s id="b.HEB.3.17.2">¿Manzhu ucharajgunahua aca, paiguna aichauna runa illaj partii urmajguna?</s>
     </seg>
     <seg type="verse" id="b.HEB.3.18">
      <s id="b.HEB.3.18.1">¿Maicangunamara Dios paihua shutii rimaca, ñuca samanai mana icunaunga, nisha?</s>
      <s id="b.HEB.3.18.2">¿Manzhu mana uyajgunama acai?</s>
     </seg>
     <seg type="verse" id="b.HEB.3.19">
      <s id="b.HEB.3.19.1">Ricunchi imasnara paiguna mana quirishcamanda mana ushanaucachu icunara.</s>
     </seg>
    </div>
    <div type="chapter" id="b.HEB.4">
     <seg type="verse" id="b.HEB.4.1">
      <s id="b.HEB.4.1.1">Manzhangaichi Dios cushca shimi chara tiaullaira paihua samanai icungaj, cangunamanda shuj mana pactashcajma cuenta.</s>
     </seg>
     <seg type="verse" id="b.HEB.4.2">
      <s id="b.HEB.4.2.1">Ñucanchimas imasna paigunamas ali shimira rimashca aca.</s>
      <s id="b.HEB.4.2.2">Astaun paigunama shimira uyana mana valicachu, uyajguna mana quirinahua uyajpi.</s>
     </seg>
     <seg type="verse" id="b.HEB.4.3">
      <s id="b.HEB.4.3.1">Ñucanchiga quirijguna asha samanai icunchi, randi Dios mana quirijgunamanda nica: Chiraigumanda piñarisha, ñuca quiquin shutii rimacani, mana icunaungachu ñuca samanai, nisha.</s>
      <s id="b.HEB.4.3.2">Shinajllaira Dios rashcauna mundu callarishcamanda pacha rashcaunami anauca.</s>
     </seg>
     <seg type="verse" id="b.HEB.4.4">
      <s id="b.HEB.4.4.1">Huaquin Quillcai, canzhis punzhamanda rimasha, casnami nin: Dios pai tucui rashcaunamanda samacami canzhis punzhai.</s>
     </seg>
     <seg type="verse" id="b.HEB.4.5">
      <s id="b.HEB.4.5.1">Cutillara chi Quillcai nin: Mana icunaungachu ñuca samanai.</s>
     </seg>
     <seg type="verse" id="b.HEB.4.6">
      <s id="b.HEB.4.6.1">Chiraigumanda, huaquinguna samanai icungaj chara pishijpi, maspas ali shimira ñaupa rimashca runauna mana icunaucachu Diosta mana casushcaraigumanda,</s>
     </seg>
     <seg type="verse" id="b.HEB.4.7">
      <s id="b.HEB.4.7.1">cutillara, ashca huatauna huasha, Dios shu punzhara cuca, David shimimanda rimasha: Cuna punzha, nica: canguna ñuca shimira uyasha, ama shinzhiyachichi canguna shunguunara.</s>
     </seg>
     <seg type="verse" id="b.HEB.4.8">
      <s id="b.HEB.4.8.1">Josuéga paigunara samanara cushca ajpiga, Dios mana rimanmaca shu samana punzhamanda.</s>
     </seg>
     <seg type="verse" id="b.HEB.4.9">
      <s id="b.HEB.4.9.1">Chimanda Diospa runaunaj shu samana chara tiaun.</s>
     </seg>
     <seg type="verse" id="b.HEB.4.10">
      <s id="b.HEB.4.10.1">Paihua samanai icuj shinallara pai rashcaunamanda samacami, imasna Dios pai rashcaunamanda samashcasna.</s>
     </seg>
     <seg type="verse" id="b.HEB.4.11">
      <s id="b.HEB.4.11.1">Mascashunchi chi samanai icungaj, ama pihuas chiguna mana casushca samii urmangaj.</s>
     </seg>
     <seg type="verse" id="b.HEB.4.12">
      <s id="b.HEB.4.12.1">Diospa shimiga causajmi, ushajmi, tucui ishqui iluyuj esparamanda yali.</s>
      <s id="b.HEB.4.12.2">Ushan almara espiritumanda, tullu mucuunara tullu ñuctumandas chicanyachingaj.</s>
      <s id="b.HEB.4.12.3">Shungu iyairas munairas ricsin.</s>
     </seg>
     <seg type="verse" id="b.HEB.4.13">
      <s id="b.HEB.4.13.1">Mana ima rashcas tian mana Diospa ñaupajpi ricurij, astaun tucui llatanlla pascashcalla ricurin paihua ñahuii.</s>
      <s id="b.HEB.4.13.2">Paihuami tucuira alichina anchi.</s>
     </seg>
     <seg type="verse" id="b.HEB.4.14">
      <s id="b.HEB.4.14.1">Chiraigumanda shu atun sacerdote apura charisha, ahua pachara pasajta, Diospa Churi Jesús ajta, ñucanchi quirina shimira huacachishunchi.</s>
     </seg>
     <seg type="verse" id="b.HEB.4.15">
      <s id="b.HEB.4.15.1">Shu ñucanchi tormendarishcara mana sintij sacerdote atun apura mana charinchichu, paiga ñucanchisna tucuibi tentashca aca, astaun ucha illaj.</s>
     </seg>
     <seg type="verse" id="b.HEB.4.16">
      <s id="b.HEB.4.16.1">Mayanllayamushunchi ñucanchira llaquij Diospa tiarinama, mana ansas manzhasha, pai llaquishcara tupangaj, paihua gracia nishca ali iyaira taringaj, ministishca horaspi yanapai tucungaj.</s>
     </seg>
    </div>
    <div type="chapter" id="b.HEB.5">
     <seg type="verse" id="b.HEB.5.1">
      <s id="b.HEB.5.1.1">Tucui sacerdote atun apu, runaunamanda ajllashca asha, Dios mandashcaunai runaunara yanapangaj churashcami, cuyashcaunaras sacrificiounaras uchamanda ricuchingaj;</s>
     </seg>
     <seg type="verse" id="b.HEB.5.2">
      <s id="b.HEB.5.2.1">pai chapaisiqui tucungaj mana intindijgunahuas pandajgunahuas, imasna paihuas irquimi.</s>
     </seg>
     <seg type="verse" id="b.HEB.5.3">
      <s id="b.HEB.5.3.1">Chiraigumanda, pai sacrificiounara ricuchinami anga, pai quiquin ucharashcamandas shinallara runaunajmandas.</s>
     </seg>
     <seg type="verse" id="b.HEB.5.4">
      <s id="b.HEB.5.4.1">Pi runas cai valij ranara mana pai quiquinmanda apinzhu, astaumbas Dios cayashcalla, Aaronda cayashcasna.</s>
     </seg>
     <seg type="verse" id="b.HEB.5.5">
      <s id="b.HEB.5.5.1">Shinallara quiquin Cristo mana paillarara ahuayachica sacerdote atun apu tucungaj, astaun Dios caita rarca, casna nisha: Can ñuca Churimi angui, cuna punzha canda tupashcanimi.</s>
     </seg>
     <seg type="verse" id="b.HEB.5.6">
      <s id="b.HEB.5.6.1">Imasna shinallara nin shu Quillcai: Huiñaigama sacerdote tucushcangui Melquisedec nishca layamanda.</s>
     </seg>
     <seg type="verse" id="b.HEB.5.7">
      <s id="b.HEB.5.7.1">Maspas, Cristo pai runa aichai causaushca punzhaunai, mañashcahua, rugashcahuas, caparisha, iquira talisha, paita huañuimanda llushpichij Diosma mañaca, pai manso shunguhua manzhashcamanda uyashca aca.</s>
     </seg>
     <seg type="verse" id="b.HEB.5.8">
      <s id="b.HEB.5.8.1">Churi ashallara, uyanara yachacami pai tormendarishcamanda;</s>
     </seg>
     <seg type="verse" id="b.HEB.5.9">
      <s id="b.HEB.5.9.1">pai sumacyachishca asha, huiñaigama Quishpichij tucuca, tucui paita uyajgunama;</s>
     </seg>
     <seg type="verse" id="b.HEB.5.10">
      <s id="b.HEB.5.10.1">Dios paita shu Melquisedec layamanda sacerdote atun apura shutichica.</s>
     </seg>
     <seg type="verse" id="b.HEB.5.11">
      <s id="b.HEB.5.11.1">Caimanda ashcara charinchi rimangaj, tormendoshua intindichinami, canguna upa rinriyuj tucushcamanda.</s>
     </seg>
     <seg type="verse" id="b.HEB.5.12">
      <s id="b.HEB.5.12.1">Canguna ña yachachij tucuna ajguna ashallara, unai tiempo yachashca huasha chara ministinguichi cutillara Diospa shimimanda ñaupa aj yachanaunara yachangaj.</s>
      <s id="b.HEB.5.12.2">Cuti lechera ministiujguna tucushcanguichi ali shinzhi aichara micujguna tucunarandimanda.</s>
     </seg>
     <seg type="verse" id="b.HEB.5.13">
      <s id="b.HEB.5.13.1">Tucui lechera upijga, ali causana shimira rimangaj chara mana yachanzhu, chara huahua ashcamanda.</s>
     </seg>
     <seg type="verse" id="b.HEB.5.14">
      <s id="b.HEB.5.14.1">Shinzhi micunaga shunguyujgunajmi, ashcara rashcaunamanda ña yachaiyujguna tucunaushca, aliras manaliras ricsingaj.</s>
     </seg>
    </div>
    <div type="chapter" id="b.HEB.6">
     <seg type="verse" id="b.HEB.6.1">
      <s id="b.HEB.6.1.1">Chiraigumanda Cristomanda yachangaj ñaupa yachachishcaunara pasasha, ñaupajma rishunchi tucuira pactachingaj; mana cutillara urcun siquira cuenta churasha: Huañushca rashcaunamanda arrepentinara, Diosta quirinara,</s>
     </seg>
     <seg type="verse" id="b.HEB.6.2">
      <s id="b.HEB.6.2.1">bautisanamanda yachanaunara, maquira paltanara, huañushcauna causarinara, huiñaigama taripanaras.</s>
     </seg>
     <seg type="verse" id="b.HEB.6.3">
      <s id="b.HEB.6.3.1">Caillara rashun, Dios cierto pacha lugarda cujpi.</s>
     </seg>
     <seg type="verse" id="b.HEB.6.4">
      <s id="b.HEB.6.4.1">Runauna, shu cuti shungüi punzhayachishcauna, ahua pachamanda cuyashcara gustajguna, Santo Espiritura apijguna,</s>
     </seg>
     <seg type="verse" id="b.HEB.6.5">
      <s id="b.HEB.6.5.1">shinallara Diospa ali shimira gustajguna, shamuna tiempouna ushanaunara gustajguna ashas,</s>
     </seg>
     <seg type="verse" id="b.HEB.6.6">
      <s id="b.HEB.6.6.1">shinashas cuti urmanaupi, mana raihuajchu cutillara paigunara mushujllai arrepentichingaj, paiguna quiquin maquiunahua cutillara Diospa Churira chacatanaun, paita pajlla pambai pingachisha.</s>
     </seg>
     <seg type="verse" id="b.HEB.6.7">
      <s id="b.HEB.6.7.1">Allpa caran ratoi urmamuj taimara upiusha, ali quihuara iñachisha tarabaj runauna micungaj, Diospa bendicionda charin.</s>
     </seg>
     <seg type="verse" id="b.HEB.6.8">
      <s id="b.HEB.6.8.1">Randi allpa cashaunaras chiniunaras iñachijpiga, ichunallami, maldicianallami, puchucaibi rupachinami anga.</s>
     </seg>
     <seg type="verse" id="b.HEB.6.9">
      <s id="b.HEB.6.9.1">Randi cangunamanda, llaquishcauna, astaun alira iyaunchi, alma quishpichina iyaira, ñucanchi casna rimaushallara.</s>
     </seg>
     <seg type="verse" id="b.HEB.6.10">
      <s id="b.HEB.6.10.1">Diosga mana cungarinzhu canguna rashcara, canguna llaquishcamanda rashcaunaras, paihua shutira ahuayachingaj, quirijgunara sirvishca asha, charajpas sirviusha.</s>
     </seg>
     <seg type="verse" id="b.HEB.6.11">
      <s id="b.HEB.6.11.1">Munanchi cangunamanda caran dueño shina ali cuiraj shungura charingaj puchucaigama, canguna chapaushca iyaira pactajta gustangaj,</s>
     </seg>
     <seg type="verse" id="b.HEB.6.12">
      <s id="b.HEB.6.12.1">canguna ama quillaisiquiuna tucungaj, astaun imasna huaquin runauna paiguna quirishcamanda chapaushcamanda cushca shimiunara apinaun, canguna shinallara catirichL</s>
     </seg>
     <seg type="verse" id="b.HEB.6.13">
      <s id="b.HEB.6.13.1">Dios Abrahanma shimira cushca horaspi, yali ali shuti illajpi, paihua quiquin shutii shimira cuca,</s>
     </seg>
     <seg type="verse" id="b.HEB.6.14">
      <s id="b.HEB.6.14.1">casna nisha: Cierto pacha canda ashcara bendiciashami, ashcara mirachishami.</s>
     </seg>
     <seg type="verse" id="b.HEB.6.15">
      <s id="b.HEB.6.15.1">Paiga alimanda chapasha, Dios cusha nishcara apica.</s>
     </seg>
     <seg type="verse" id="b.HEB.6.16">
      <s id="b.HEB.6.16.1">Cierto pacha runauna shu paigunamanda yali shutii shimira cunaun, maspas imara Diospa shutii rimashcahua alichishca ajpi ña mana turcaihuajchu.</s>
     </seg>
     <seg type="verse" id="b.HEB.6.17">
      <s id="b.HEB.6.17.1">Shinajpi Dios cushca shimira apijgunama pai rimashca mana turcaihuaj ajta astaun ali ricuchisha nisha, paihua quiquin shutii shimira cuca;</s>
     </seg>
     <seg type="verse" id="b.HEB.6.18">
      <s id="b.HEB.6.18.1">shinasha ishqui mana turcaihuaj shimiunara charinchi, caigunai Dios mana ushan llullanara, ñucanchi ashca cushira charingaj, ñucanchima cushca chapanai quimirijguna asha.</s>
     </seg>
     <seg type="verse" id="b.HEB.6.19">
      <s id="b.HEB.6.19.1">Cai ali chapanara charinchi, shu almara huatana cuenta.</s>
      <s id="b.HEB.6.19.2">Chiga huayurij llachapa ucugama icunmi.</s>
     </seg>
     <seg type="verse" id="b.HEB.6.20">
      <s id="b.HEB.6.20.1">Chihui, ñaupara rij cuenta, Jesús ñucanchimanda icuca, pai ña shu Melquisedec layamanda sacerdote atun apura rashca asha huiñai huiñaigama.</s>
     </seg>
    </div>
    <div type="chapter" id="b.HEB.7">
     <seg type="verse" id="b.HEB.7.1">
      <s id="b.HEB.7.1.1">Cai Melquisedec, Salem nishca llacta rey apu, ahuai tiaj Diospa sacerdote, Abrahamda chasquingaj llucshica, pai rey apuunara vencisha tigramushcai, maspas paita bendiciaca.</s>
     </seg>
     <seg type="verse" id="b.HEB.7.2">
      <s id="b.HEB.7.2.1">Paimallara Abraham tucuimanda shu chunga partira cuca.</s>
      <s id="b.HEB.7.2.2">Paihua shuti ñaupa punda, Ali causana Rey Apu, nin, shinallara Salem llacta Rey Apu, caita, Cushi shungu Rey Apu, nin.</s>
     </seg>
     <seg type="verse" id="b.HEB.7.3">
      <s id="b.HEB.7.3.1">Paihua yaya, paihua mama, paihua aillu mana quillcashcachu tian, shinallara mana quillcashcachu paihua causana callarinas, paihua causana tucurinas.</s>
      <s id="b.HEB.7.3.2">Astaun, Diospa Churi samii rashca asha, sacerdote cuenta huiñaigama duranmi.</s>
     </seg>
     <seg type="verse" id="b.HEB.7.4">
      <s id="b.HEB.7.4.1">Iyarichi cai runa valij tupura, quiquin Abraham paita shu chunga partira cuca pai guerrai apishcamanda.</s>
     </seg>
     <seg type="verse" id="b.HEB.7.5">
      <s id="b.HEB.7.5.1">Cierto pacha Levi churiunamanda sacerdote tucujguna runaunamanda chi chunga partira apingaj mandashcaunami, ley shimi rimashcasna; caimi nin paiguna quiquin uquiunamanda apingaj, caigunas Abrahamba aichamanda llucshijguna ajllaira.</s>
     </seg>
     <seg type="verse" id="b.HEB.7.6">
      <s id="b.HEB.7.6.1">Chi Melquisedecga, mana paiguna aillui cuentashca ashallara, Abrahanmanda chi chunga partira apica, maspas pai Dios cushca shimira charij runara bendiciacami.</s>
     </seg>
     <seg type="verse" id="b.HEB.7.7">
      <s id="b.HEB.7.7.1">Cierto pacha, quipa runara ñaupa aj runa bendicianmi.</s>
     </seg>
     <seg type="verse" id="b.HEB.7.8">
      <s id="b.HEB.7.8.1">Caibi cierto pacha huañunalla runauna chi chunga partira apinaun, astaun chihui shu causaunmi nishca runa apinmi.</s>
     </seg>
     <seg type="verse" id="b.HEB.7.9">
      <s id="b.HEB.7.9.1">Casna rimasha nijpi, quiquin Levi, huasha horas chunga partira apij, Abrahambi chi chunga partira pagaca,</s>
     </seg>
     <seg type="verse" id="b.HEB.7.10">
      <s id="b.HEB.7.10.1">Pai chara Abrahamba aicha ucui tiauca Melquisedec paita tupangaj llucshiushcai.</s>
     </seg>
     <seg type="verse" id="b.HEB.7.11">
      <s id="b.HEB.7.11.1">Shinajpi, sumaj causana Levi sacerdoteunamanda ajpi, paigunamanda runauna ley shimira apinauca, ¿imaraigumanda shu sacerdote Melquisedec layamanda cuti ataringaj ministirinma, mana Aaron montonmanda cayashca asha?</s>
     </seg>
     <seg type="verse" id="b.HEB.7.12">
      <s id="b.HEB.7.12.1">Sacerdote monton turcashca ajpi, ursamanda ley camachishca shimiras shinallara turcangaj ministirinma.</s>
     </seg>
     <seg type="verse" id="b.HEB.7.13">
      <s id="b.HEB.7.13.1">Casna rimashca Señorga shu aillumanda llucshin, chi aillumandaga pihuas mana sirvishcachu altarbi.</s>
     </seg>
     <seg type="verse" id="b.HEB.7.14">
      <s id="b.HEB.7.14.1">Ricsinallami ñucanchi Señor Judá nishca aillumanda shamuca.</s>
      <s id="b.HEB.7.14.2">Moisesga cai aillumanda imaras mana rimacachu runauna sacerdoteuna tucungaj.</s>
     </seg>
     <seg type="verse" id="b.HEB.7.15">
      <s id="b.HEB.7.15.1">Cai mas ricsihuajilami tucun Melquisedec cuenta shu tono sacerdote cuti atarijpi.</s>
     </seg>
     <seg type="verse" id="b.HEB.7.16">
      <s id="b.HEB.7.16.1">Paiga sacerdote tucuca, mana shu runa aillu miraigunamanda mandashca shimimanda, astaun shu mana tulaihuaj causana ushaimanda sacerdote tucuca.</s>
     </seg>
     <seg type="verse" id="b.HEB.7.17">
      <s id="b.HEB.7.17.1">Paimanda rimashca tian: Can huiñaigama sacerdotemi angui Melquisedec layamanda.</s>
     </seg>
     <seg type="verse" id="b.HEB.7.18">
      <s id="b.HEB.7.18.1">Casna ajpi ñaupa horas mandashca shimi chingachishcami, irqui ashcaraigu, mana sirvij ashcamanda.</s>
     </seg>
     <seg type="verse" id="b.HEB.7.19">
      <s id="b.HEB.7.19.1">Ley shimiga imaras mana alichicachu, astaun leyra chingachishca huasha shu yali valij chapanara cushcami aca, chimanda Diosma mayanllayamunchi.</s>
     </seg>
     <seg type="verse" id="b.HEB.7.20">
      <s id="b.HEB.7.20.1">Caitaga Diospa shutii rimashcahua rashcami aca.</s>
     </seg>
     <seg type="verse" id="b.HEB.7.21">
      <s id="b.HEB.7.21.1">Chishu runauna cierto pacha Diospa shutii rimashca illaj ashallara sacerdoteuna tucunauca, randi caiga Diospa shutii rimashcahua, caita rimaj casna nisha: Señorga, paihua quiquin shutii rimaca, mana arrepentiringachu: Canmi huiñaigama sacerdote tucungui Melquisedec layamanda.</s>
     </seg>
     <seg type="verse" id="b.HEB.7.22">
      <s id="b.HEB.7.22.1">Chiraigumanda shu yali valij pactachina shimira Jesús valichij tucushcami.</s>
     </seg>
     <seg type="verse" id="b.HEB.7.23">
      <s id="b.HEB.7.23.1">Chishu sacerdoteuna ashcaunami anauca, huañunamanda mana ushanaucachu catinara.</s>
     </seg>
     <seg type="verse" id="b.HEB.7.24">
      <s id="b.HEB.7.24.1">Jesusga huiñaigama duraj asha, shu mana turcaihuaj sacerdote tonora charin.</s>
     </seg>
     <seg type="verse" id="b.HEB.7.25">
      <s id="b.HEB.7.25.1">Chiraigumanda Jesús paimanda Diosbajma shamujgunara shinallara puchucaigama quishpichinara ushanmi, pai huiñaigama causausha paigunamanda Diosta mañangaj.</s>
     </seg>
     <seg type="verse" id="b.HEB.7.26">
      <s id="b.HEB.7.26.1">Casna tono sacerdote atun apu ñucanchij valica: chuyaj, ucha illaj, ima iruspas illaj, ucharajgunamanda anzhurishca, ahua pachaunamanda yali ahuayachishca.</s>
     </seg>
     <seg type="verse" id="b.HEB.7.27">
      <s id="b.HEB.7.27.1">Paiga mana ministinzhu caran punzhai, chishu sacerdote atun apuuna rashca cuenta, ñaupa punda paiguna quiquin ucharashcaunamanda sacrificiora rangaj, chihuasha runaunajmanda.</s>
      <s id="b.HEB.7.27.2">Cai sacerdotega casna rarca shu cutillara huiñaigama, pai quiquinllarara cusha sacrificioi.</s>
     </seg>
     <seg type="verse" id="b.HEB.7.28">
      <s id="b.HEB.7.28.1">Ley shimiga irqui sami runaunara churaun sacerdote atun apuuna tucungaj, astaun ley shimi huashai shamuj Diospa</s>
     </seg>
    </div>
    <div type="chapter" id="b.HEB.8">
     <seg type="verse" id="b.HEB.8.1">
      <s id="b.HEB.8.1.1">Ñucanchi rimashcaunamanda caimi yali valij parti: Casna sacerdote atun apura charinchi, pai ahua pachai tiaj ali sumaj Diospa tiarina ali maqui partii ña tiarishcami.</s>
     </seg>
     <seg type="verse" id="b.HEB.8.2">
      <s id="b.HEB.8.2.1">Paiga Diospa huasii sirvijmi, chi cierto tabernáculo nishca huasii, mana runa shayachishca astaim Señor shayachishcami.</s>
     </seg>
     <seg type="verse" id="b.HEB.8.3">
      <s id="b.HEB.8.3.1">Tucui sacerdote atun apu churashcami cuyashcaunara sacrificiounaras ricuchingaj.</s>
      <s id="b.HEB.8.3.2">Chiraigumanda ministirinmi pai shinallara imaras charichu ricuchingaj.</s>
     </seg>
     <seg type="verse" id="b.HEB.8.4">
      <s id="b.HEB.8.4.1">Paiga cai pachallai tiaushca asha, mana sacerdote tucunmachu aca, shu sacerdoteuna ña tianaupi ley shimii nishcasna sacrificiounara ricuchingaj.</s>
     </seg>
     <seg type="verse" id="b.HEB.8.5">
      <s id="b.HEB.8.5.1">Chigunaga ahua pachai tiajguna ricurijllara almallaras sirvinaun, imasna Dios Moisesta rimaca tabernáculo nishca huasira shayachingaraushcai: Riqui, nisha, tucuira rai canda urcui ricuchishcasna ricurijta.</s>
     </seg>
     <seg type="verse" id="b.HEB.8.6">
      <s id="b.HEB.8.6.1">Cunaga Cristo yali sirvinara charin, imasna pai shu yali valij pactachina shimira alichij tucushcami; cai pactachina shimi yali cushca shimiunahua rashcami.</s>
     </seg>
     <seg type="verse" id="b.HEB.8.7">
      <s id="b.HEB.8.7.1">Chi ñaupa pactachina shimi mana pishishca ajpiga, cierto pacha mana mascashca anmaca mushujta.</s>
     </seg>
     <seg type="verse" id="b.HEB.8.8">
      <s id="b.HEB.8.8.1">Dios paigunahua piñarisha nica: Punzhauna shamunaungami, Señor nin, imahoras shu mushuj pactachina shimira alichishami Israelba huasihua Judá huasihuas.</s>
     </seg>
     <seg type="verse" id="b.HEB.8.9">
      <s id="b.HEB.8.9.1">Cai mushuj pactachina shimi mana paiguna yayaunahua ñaupa horas pactachina shimi cuenta tucungachu, ñuca paiguna maquimanda apishca punzhai, paigunara Egipto llactamanda llucchingaj.</s>
      <s id="b.HEB.8.9.2">Paiguna chi pactachina shimira mana huacachinauca, ñucas paigunara saquicani, Señor nin.</s>
     </seg>
     <seg type="verse" id="b.HEB.8.10">
      <s id="b.HEB.8.10.1">Chiraigumanda, caimi mushuj pactachina shimi, Israel huasihua alichisha, chi punzhauna huashai, Señor nin.</s>
      <s id="b.HEB.8.10.2">Ñuca mandashca shimiunara paiguna iyaibi churashami, paiguna shungüis quülcashami.</s>
      <s id="b.HEB.8.10.3">Ñuca paigunaj Dios tucushami, paigunas ñucaj aillu tucunaungami.</s>
     </seg>
     <seg type="verse" id="b.HEB.8.11">
      <s id="b.HEB.8.11.1">Pihuas paihua rayai causaj runara mana yachachingachu, pihuas paihua uquira mana yachachingachu: Señorda ricsi, nisha.</s>
      <s id="b.HEB.8.11.2">Tucui runauna ñucara ricsihuanaungami, ichilla huahuamanda rucu runagama paigunamanda.</s>
     </seg>
     <seg type="verse" id="b.HEB.8.12">
      <s id="b.HEB.8.12.1">Perdonaisiqui tucushami paiguna manali rashcaunahua, paiguna ucharashcaunaras mana cuti iyarishachu.</s>
     </seg>
     <seg type="verse" id="b.HEB.8.13">
      <s id="b.HEB.8.13.1">Mushuj pactachina shimimanda, Dios mushuj nishaga, ñaupa aj pactachina shimi ña rucu tucushcami.</s>
      <s id="b.HEB.8.13.2">Rucu tucushcaga maucayasha ña chingarinallami.</s>
     </seg>
    </div>
    <div type="chapter" id="b.HEB.9">
     <seg type="verse" id="b.HEB.9.1">
      <s id="b.HEB.9.1.1">Cierto pacha ñaupa pactachina shimi Diosta alabana camachishcara charicami, shinallara shu cai pachai tiaj Diosta alabana huasiras.</s>
     </seg>
     <seg type="verse" id="b.HEB.9.2">
      <s id="b.HEB.9.2.1">Tabernáculo nishca Diospa huasi casnami aca: Ñaupa partii, Santo Lugar nishcai, velara apiña, mesandi, ricuchina tandandi tianauca.</s>
     </seg>
     <seg type="verse" id="b.HEB.9.3">
      <s id="b.HEB.9.3.1">Quipa huayurij llachapa huashai, Santísimo Lugar nishca tiauca.</s>
     </seg>
     <seg type="verse" id="b.HEB.9.4">
      <s id="b.HEB.9.4.1">Chihui curihua rashca incienso nishcara rupachina puru tiauca, shinallara curihua quillpashca arca nishca pactachina shimi santo cajón.</s>
      <s id="b.HEB.9.4.2">Cai arca nishca cajombi, maná nishcara huacachina curi puru, Aaromba iñaj caspi vara, shinallara pactachina shimi rumi palaunas tianauca.</s>
     </seg>
     <seg type="verse" id="b.HEB.9.5">
      <s id="b.HEB.9.5.1">Arca ahuai ishqui sumaj querubín nishcauna shayanauca, uchamanda pagana lugar nishca arca tapa ahuai.</s>
      <s id="b.HEB.9.5.2">Caigunamanda cuna mana ashcara rimana usharinzhu.</s>
     </seg>
     <seg type="verse" id="b.HEB.9.6">
      <s id="b.HEB.9.6.1">Cai tucuiuna casna churashca ajpi, ñaupa parti ucui tucui punzhauna sacerdoteuna icunaun alabana ranaunara rangaj.</s>
     </seg>
     <seg type="verse" id="b.HEB.9.7">
      <s id="b.HEB.9.7.1">Randi huasha parti ucui sacerdote atun apulla icun shu cuti caran huatai, shina ashallara yahuar illajga mana icunzhu.</s>
      <s id="b.HEB.9.7.2">Cai yahuarda ricuchinmi, pai quiquinmanda, runauna mana yachasha ucharashcaunamandas.</s>
     </seg>
     <seg type="verse" id="b.HEB.9.8">
      <s id="b.HEB.9.8.1">Santo Espíritu caimanda yachachin imasna Santísimo Lugar nishca ucu partima chara mana icuihuajchu aca ñaupa tabernáculo chara shayaullaira.</s>
     </seg>
     <seg type="verse" id="b.HEB.9.9">
      <s id="b.HEB.9.9.1">Cai tabernáculo shu cuna horasgama ricuchina cuentami, chihui cuyashcaunara sacrificiounaras ricuchinaunmi, shinajllaira caiguna shina raj runara alichinara mana ushanaunzhu paihua alirana iyaibi.</s>
     </seg>
     <seg type="verse" id="b.HEB.9.10">
      <s id="b.HEB.9.10.1">Caigunaga micunaunalla, upinaunalla, huaquin armanaunalla, aicha rangaj mandashca ranaunalla anaun, mushuj tono rana horas pactamunagama churashcaunami.</s>
     </seg>
     <seg type="verse" id="b.HEB.9.11">
      <s id="b.HEB.9.11.1">Astaumbas Cristo ña shamushcami, shamuj bendiciongunara cuj sacerdote atun apu.</s>
      <s id="b.HEB.9.11.2">Paihua tabernáculo nishca huasi yali valij, yali sirvij, mana runa maquihua rashca, mana cai mundumandachu aca.</s>
     </seg>
     <seg type="verse" id="b.HEB.9.12">
      <s id="b.HEB.9.12.1">Pai shu artilla huiñaigama Santísimo Lugarbi icuca, mana cari chivo yahuarhua, mana huagra huahua yahuarhuas, astaun paihua quiquin yahuarhua icuca, shina rasha almaunara huiñai huiñaigama randica.</s>
     </seg>
     <seg type="verse" id="b.HEB.9.13">
      <s id="b.HEB.9.13.1">Huagra yahuar, cari chivo yahuar, malta huarmi huagra ushpas, irus runauna ahuai chausishca asha chicanyachisha aichara pichangaj,</s>
     </seg>
     <seg type="verse" id="b.HEB.9.14">
      <s id="b.HEB.9.14.1">¿imasna mas Cristo yahuar yali pactanga canguna iyaira pichangaj huañushca ranaunamanda, canguna causaj Diosta sirvingaj?</s>
      <s id="b.HEB.9.14.2">Cristoga huiñai duraj Espiritumanda paulara ucha illajlla Diosma ricuchica.</s>
     </seg>
     <seg type="verse" id="b.HEB.9.15">
      <s id="b.HEB.9.15.1">Shinajpi chimanda, Cristo shu mushuj pactachina shimira alichij tucun, pai huañushca ajpi ñaupa pactachina shimimanda ucharashcaunara perdonangaj, cayashca runauna cushca shimii rimashca huiñai causaira apinauchu.</s>
     </seg>
     <seg type="verse" id="b.HEB.9.16">
      <s id="b.HEB.9.16.1">Testamento nishca pactachina quillca tiajpi, dueño huañuna anga chi quillca valij tucuncaj.</s>
     </seg>
     <seg type="verse" id="b.HEB.9.17">
      <s id="b.HEB.9.17.1">Testamento quillcaga dueño huañushca huasha valinmi, astaun mana valinzhu dueño chara causaullaira.</s>
     </seg>
     <seg type="verse" id="b.HEB.9.18">
      <s id="b.HEB.9.18.1">Chiraigumanda ñaupa pactachina shimis mana yahuar illaj cushcachu aca.</s>
     </seg>
     <seg type="verse" id="b.HEB.9.19">
      <s id="b.HEB.9.19.1">Moisesga tucui mandashca shimiunara tucui runaunama rimashca huasha, huagra yahuarda cari chivo yahuardas apisha, yacuhua, puca illmahua, chausina pangaunahuas, quiquin quillcara shinallara tucui runaunaras chausica,</s>
     </seg>
     <seg type="verse" id="b.HEB.9.20">
      <s id="b.HEB.9.20.1">casna nisha: Caiga Dios cangunama mandashca pactachina shimi alichina yahuarmi.</s>
     </seg>
     <seg type="verse" id="b.HEB.9.21">
      <s id="b.HEB.9.21.1">Maspas, Moisés tabernáculo huasiras tucui sirvina vasounaras shinallarami yahuarhua chausica.</s>
     </seg>
     <seg type="verse" id="b.HEB.9.22">
      <s id="b.HEB.9.22.1">Ley shimii ñaca tucuira yahuarhua pichashcami.</s>
      <s id="b.HEB.9.22.2">Yahuar mana talirijpi, uchara mana perdonashcachu.</s>
     </seg>
     <seg type="verse" id="b.HEB.9.23">
      <s id="b.HEB.9.23.1">Ministiricami ahua pachai tiaj ricuchijgunara casna sacrificiounahua pichai tucungaj, astaun quiquin ahua pachai tiajgunaga yali valij sacrificiounara ministinauca.</s>
     </seg>
     <seg type="verse" id="b.HEB.9.24">
      <s id="b.HEB.9.24.1">Cristoga mana icucachu maquihua rashca Diosta alabana huasii, chiga cierto aj huasimanda ricuchijlla aca, astaumbas quiquin ahua pachai icuca, paulara ñucanchimanda Diospa ñaupajpi cuna ricuchingaj.</s>
     </seg>
     <seg type="verse" id="b.HEB.9.25">
      <s id="b.HEB.9.25.1">Maspas, mana ashca cuti paulara cungaj icucachu, imasna caran huatai sacerdote atun apu Santísimo Lugarbi icun shujpa yahuarhua.</s>
     </seg>
     <seg type="verse" id="b.HEB.9.26">
      <s id="b.HEB.9.26.1">Mana shina ajpi ministirinmaca Cristo ashca cuti tormendarina, mundu callarinamanda pacha; astaun cunaga tiempouna pactariushcai, paillarara shu cutilla cuca huiñaigama, pai quiquinllarara sacrificiora cuenta cungaj uchara quichungaj.</s>
     </seg>
     <seg type="verse" id="b.HEB.9.27">
      <s id="b.HEB.9.27.1">Imasna runaunama cushcami shu cutilla huañungaj, chihuasha taripai tucungaj,</s>
     </seg>
     <seg type="verse" id="b.HEB.9.28">
      <s id="b.HEB.9.28.1">shinallarami Cristo shu cutilla cushca aca ashcauna ucharashcaunamanda.</s>
      <s id="b.HEB.9.28.2">Chihuasha cutillara ricuringami, mana ucharaigumanda, astaun paita chapaugunara quishpichingaj.</s>
     </seg>
    </div>
    <div type="chapter" id="b.HEB.10">
     <seg type="verse" id="b.HEB.10.1">
      <s id="b.HEB.10.1.1">Ley mandashca shimiga shamuj bendicionguna almallara charin, astaun paiguna quiquin ricurinara mana charinzhu.</s>
      <s id="b.HEB.10.1.2">Chiraigumanda cai ley shimi caran huatai cuti rashca sacrificiounahua shamujgunara mana imahoraspas alichinara ushanzhu.</s>
     </seg>
     <seg type="verse" id="b.HEB.10.2">
      <s id="b.HEB.10.2.1">Mana shina ajpiga cai sacrificiounara cungaj ña tucurinmaca, casna rasha alabajguna shu cuti pichashca asha, ucha iyaira ña mana charinaunmaca.</s>
     </seg>
     <seg type="verse" id="b.HEB.10.3">
      <s id="b.HEB.10.3.1">Randi cai sacrificiounaiga, caran huata ucharashcaunara cuti iyarinaun,</s>
     </seg>
     <seg type="verse" id="b.HEB.10.4">
      <s id="b.HEB.10.4.1">cari huagra cari chivo yahuarga ucharashcaunara quichunara mana ushashcaraigumanda.</s>
     </seg>
     <seg type="verse" id="b.HEB.10.5">
      <s id="b.HEB.10.5.1">Chiraigumanda pai mundui icusha, nin: Sacrificioras cuyashcaras mana munacangui, randi aichara ñucajta alichishcangui.</s>
     </seg>
     <seg type="verse" id="b.HEB.10.6">
      <s id="b.HEB.10.6.1">Rupachishca sacrificiouna, uchamanda pagashcaunas canda mana cushiyachinauca.</s>
     </seg>
     <seg type="verse" id="b.HEB.10.7">
      <s id="b.HEB.10.7.1">Shinajpi nicani: Ñuca shamunimi, O Dios, camba munaira rangaj, imasna quillcai ñucamanda quillcashcasna.</s>
     </seg>
     <seg type="verse" id="b.HEB.10.8">
      <s id="b.HEB.10.8.1">Ñaupa nisha: Sacrificioras, cuyashcaras, rupachishcaunaras, uchamanda pagashcaunaras mana munacangui, canda mana cushiyachinauca, cai tucuira ley shimi mandashcasna cushca ajpi,</s>
     </seg>
     <seg type="verse" id="b.HEB.10.9">
      <s id="b.HEB.10.9.1">shinallara huasha nica: Shamunimi, O Dios, camba munaira rangaj; pai ñaupa ajta anzhuchin, puchucai ajta icuchingaj.</s>
     </seg>
     <seg type="verse" id="b.HEB.10.10">
      <s id="b.HEB.10.10.1">Cai munaibiga, ñucanchi chicanyachishca manchi, Jesucristo aicha shu cutilla cushcaraigu huiñai huiñaigama.</s>
     </seg>
     <seg type="verse" id="b.HEB.10.11">
      <s id="b.HEB.10.11.1">Cierto pacha tucui sacerdote caran punzha sirvisha, ashca cuti shina sacrificiounara rasha tiaunmi.</s>
      <s id="b.HEB.10.11.2">Casna sacrificiounaga imahoraspas mana ushanaun ucharashcaunara quichungaj.</s>
     </seg>
     <seg type="verse" id="b.HEB.10.12">
      <s id="b.HEB.10.12.1">Randi Cristo shu sacrificiollara ucharashcaunamanda, shu cutilla huiñai huiñaigama rashca huasha, ña tiarishcami Diospa ali maqui partima.</s>
     </seg>
     <seg type="verse" id="b.HEB.10.13">
      <s id="b.HEB.10.13.1">Chimanda ñaupajma chapaun Dios tucui paita chijnijgunara paihua chaqui ucui churanagama.</s>
     </seg>
     <seg type="verse" id="b.HEB.10.14">
      <s id="b.HEB.10.14.1">Paiga shu sacrificiollahua chicanyachishcaunara huiñaigama alichicami.</s>
     </seg>
     <seg type="verse" id="b.HEB.10.15">
      <s id="b.HEB.10.15.1">Caillarara Santo Espíritu ñucanchira ricuchin, casna nisha:</s>
     </seg>
     <seg type="verse" id="b.HEB.10.16">
      <s id="b.HEB.10.16.1">Caimi ñuca pactachina shimi paigunahua, chi punzhauna pasashca huasha, Señor nin: Ñuca ley shimiunara paiguna shungüi churasha, paiguna iyaibi quillcasha.</s>
     </seg>
     <seg type="verse" id="b.HEB.10.17">
      <s id="b.HEB.10.17.1">Chita rimashca huasha nin: Paiguna ucharashcaunara, paiguna manali rashcaunaras imahoraspas mana cuti iyaríshachu.</s>
     </seg>
     <seg type="verse" id="b.HEB.10.18">
      <s id="b.HEB.10.18.1">Shinajpi caigunara ña perdonashca ajpi, uchamanda mas sacrificio mana tianzhu.</s>
     </seg>
     <seg type="verse" id="b.HEB.10.19">
      <s id="b.HEB.10.19.1">Shinajllaira uquiuna, lugarda charinchi Santísimo Lugarbi icungaj Jesucristo yahuarmanda,</s>
     </seg>
     <seg type="verse" id="b.HEB.10.20">
      <s id="b.HEB.10.20.1">mushuj causaj ñambillara, pai ñucanchijta pascashca, huayurij llachapara pasasha, caimi paihua aicha.</s>
     </seg>
     <seg type="verse" id="b.HEB.10.21">
      <s id="b.HEB.10.21.1">Shinallara ñucanchi shu atun sacerdote Diospa huasi ahuai charisha,</s>
     </seg>
     <seg type="verse" id="b.HEB.10.22">
      <s id="b.HEB.10.22.1">mayanllayamushunchi, ali shunguhua, ali shinzhi quirinahua, shungumanda manali iyaira pichashca, aichara ali chuya yacuhua maillashca.</s>
     </seg>
     <seg type="verse" id="b.HEB.10.23">
      <s id="b.HEB.10.23.1">Ñucanchi chapana shimira shinzhira huacachishun, mana cuyurisha, shimira cuj Diosta quirihuaj ashcamanda.</s>
     </seg>
     <seg type="verse" id="b.HEB.10.24">
      <s id="b.HEB.10.24.1">Ñucanchipura parijumanda iyarishunchi, mas mas llaquinaungaj alirangajpas yanapanausha;</s>
     </seg>
     <seg type="verse" id="b.HEB.10.25">
      <s id="b.HEB.10.25.1">ñucanchi tandarimunara mana saquisha, huaquinguna rashcasna, astaun animarisha rimanausha, shinallara mas mas casna rasha canguna Cristo shamuna punzha mayanllayashcara ricusha.</s>
     </seg>
     <seg type="verse" id="b.HEB.10.26">
      <s id="b.HEB.10.26.1">Ñucanchiga quiquin munaimanda uchara rasha cierto shimira uyashca huasha, sacrificio ña mana tianzhu uchamanda,</s>
     </seg>
     <seg type="verse" id="b.HEB.10.27">
      <s id="b.HEB.10.27.1">astaun taripanas rupachina ninas Dioshua piñaríjgunara manzhanaita chapanaunmi nillpungaj.</s>
     </seg>
     <seg type="verse" id="b.HEB.10.28">
      <s id="b.HEB.10.28.1">Moisés cushca ley shimira paquij runas, ishqui quinsa ricujguna rimanaupi, ursamanda huañunami.</s>
     </seg>
     <seg type="verse" id="b.HEB.10.29">
      <s id="b.HEB.10.29.1">¿Manzhu yali livachihuaj anga maican runa, Diospa Churira aitaj, pactachina shimira valichij yahuarda, paita pichaj yahuarda, irusmi nisha rimaj, gracia nishca ali iyaira cuj Espiritura camij?</s>
     </seg>
     <seg type="verse" id="b.HEB.10.30">
      <s id="b.HEB.10.30.1">Casna nisha rimaj Señorda ricsinchi: Cutipana ñucajmi, ñucallara pagashami, Señor nin.</s>
      <s id="b.HEB.10.30.2">Cuti: Señor paihua runaunara taripangami, nin.</s>
     </seg>
     <seg type="verse" id="b.HEB.10.31">
      <s id="b.HEB.10.31.1">¡Manzhanaitami causaj Diospa maquiunai urmangaj!</s>
     </seg>
     <seg type="verse" id="b.HEB.10.32">
      <s id="b.HEB.10.32.1">Iyarichi ñaupa punzhaunara, imahoras intindichishca huasha ashca macanaunahua tormendaricanguichi.</s>
     </seg>
     <seg type="verse" id="b.HEB.10.33">
      <s id="b.HEB.10.33.1">Cierto pacha runauna cangunara manali rimashcaunara tormendachishcaunaras ricunauca, maspas shina tucujgunahua pariju compañajguna tucucanguichi.</s>
     </seg>
     <seg type="verse" id="b.HEB.10.34">
      <s id="b.HEB.10.34.1">Shinallara chonda cularbi ishcashcaunahua llaquiricanguichi, canguna charishcaunara quichushcaras cushiyasha ahuantacanguichi, caita yachasha: Ahua pachai yali valij yali duraj cuyashcara charinguichimi.</s>
     </seg>
     <seg type="verse" id="b.HEB.10.35">
      <s id="b.HEB.10.35.1">Ama pirdichichu canguna quirina iyaira, cai quirina valij gananara charin.</s>
     </seg>
     <seg type="verse" id="b.HEB.10.36">
      <s id="b.HEB.10.36.1">Chapaisiqui shungura ministinguichi, Diospa munaira pactachishca huasha, pai cushca shimira apingaj.</s>
     </seg>
     <seg type="verse" id="b.HEB.10.37">
      <s id="b.HEB.10.37.1">Unaillai, shamuna aj shamungami, mana unaiyangachu.</s>
     </seg>
     <seg type="verse" id="b.HEB.10.38">
      <s id="b.HEB.10.38.1">Ali runa pai quirishcamanda causangami.</s>
      <s id="b.HEB.10.38.2">Paiga manzharisha voltiarijpiga, ñuca alma paihuajpi mana cushiyangachu.</s>
     </seg>
     <seg type="verse" id="b.HEB.10.39">
      <s id="b.HEB.10.39.1">Randi, ñucanchi mana huashama voltiajgunachu anchi, almara pirdingaj; astaun quirijgunami anchi, almara quishpichingaj.</s>
     </seg>
    </div>
    <div type="chapter" id="b.HEB.11">
     <seg type="verse" id="b.HEB.11.1">
      <s id="b.HEB.11.1.1">Quirinaga ima chapashcaras cierto apinimi nisha iyanami; mana ricurijtas cierto pacha apingarauni, nisha iyanami.</s>
     </seg>
     <seg type="verse" id="b.HEB.11.2">
      <s id="b.HEB.11.2.1">Paiguna quirinamanda, callari tiempoi causajguna ali rimai tucunauca.</s>
     </seg>
     <seg type="verse" id="b.HEB.11.3">
      <s id="b.HEB.11.3.1">Ñucanchi quirinamanda, tucui estrellasgunara Dios rimashcamanda rashca ajta intindinchi.</s>
      <s id="b.HEB.11.3.2">Shinajpi ricurijguna mana ricurijgunamanda rashcara quirinchi.</s>
     </seg>
     <seg type="verse" id="b.HEB.11.4">
      <s id="b.HEB.11.4.1">Abel, pai quirinamanda shu sacrificiora Diosma cuca, Caimbajmanda yalira.</s>
      <s id="b.HEB.11.4.2">Caimanda pai ali runa nishca aca, Dios Abel cushcaunara ricsisha.</s>
      <s id="b.HEB.11.4.3">Paiga huañushca ashallara, pai quirishcamanda charajmi rimaun.</s>
     </seg>
     <seg type="verse" id="b.HEB.11.5">
      <s id="b.HEB.11.5.1">Enoc, pai quirishcamanda ahuama apai tucuca, huañunara ama gustangaj.</s>
      <s id="b.HEB.11.5.2">Mana tuparicachu, Dios paita apashcaraigu.</s>
      <s id="b.HEB.11.5.3">Paita manara apai tucujllaira, Diosta cushiyachishcami paimanda rimashca aca.</s>
     </seg>
     <seg type="verse" id="b.HEB.11.6">
      <s id="b.HEB.11.6.1">Quirina illajpiga, mana ushaihuajchu Diosta cushiyachingaj.</s>
      <s id="b.HEB.11.6.2">Ministirinmi Diospajma shamuj runa Dios ajta quiringaj, shinallara Dios paita mascajgunara pagajmi.</s>
     </seg>
     <seg type="verse" id="b.HEB.11.7">
      <s id="b.HEB.11.7.1">Noé quirisha, Dios paita chara mana ricurijgunamanda rimajpi, manzhasha shu barco nishcara alichicami, paihua aillura quishpichingaj.</s>
      <s id="b.HEB.11.7.2">Pai casna quirinamanda, Noé mundura causayachica, shina rasha pai quirishcamanda ali causanara apij tucuca.</s>
     </seg>
     <seg type="verse" id="b.HEB.11.8">
      <s id="b.HEB.11.8.1">Abraham quirisha, pai cayashca asha, casucami, Dios paita cungaraushca allpama ringaj.</s>
      <s id="b.HEB.11.8.2">Maita rinaras mana yachasha llucshicami.</s>
     </seg>
     <seg type="verse" id="b.HEB.11.9">
      <s id="b.HEB.11.9.1">Pai quirisha, carumanda shamuj cuenta, Dios cusha nishca allpai causaca, shujpa allpaisna.</s>
      <s id="b.HEB.11.9.2">Carpa huasiunai causaca Jacobhuas Isachuas, paihua pariju cushca shimira apijguna asha.</s>
     </seg>
     <seg type="verse" id="b.HEB.11.10">
      <s id="b.HEB.11.10.1">Rumi ahuai sicachishca llactara chapauca, Dios iyarishca, Dios shayachishca llactara.</s>
     </seg>
     <seg type="verse" id="b.HEB.11.11">
      <s id="b.HEB.11.11.1">Sara shinallara, pai quirishcamanda, huahuara mana tupaj ashallara, ursara apica huahuara tupangaj, huahuara pagarichica, yapa rucu ashallara.</s>
      <s id="b.HEB.11.11.2">Sara quirica, imasna shimira cuj Dios pai cushca shimira pactachijmi, nisha.</s>
     </seg>
     <seg type="verse" id="b.HEB.11.12">
      <s id="b.HEB.11.12.1">Chiraigumanda, shu ñaca huañuj runamanda ashca miraiguna llucshimunauca, ahua pachai tiaj estrellasguna cuenta, lamar patai tiaj tiyu cuentas.</s>
     </seg>
     <seg type="verse" id="b.HEB.11.13">
      <s id="b.HEB.11.13.1">Quirishallara tucui cai runauna huañunaucami, cushca shimira chara mana apishallara.</s>
      <s id="b.HEB.11.13.2">Shinajllaira carumandalla ricunauca, quirinauca, saluranauca, caita nisha: Carumandauna, yanga purijgunallas cai pachai anchi.</s>
     </seg>
     <seg type="verse" id="b.HEB.11.14">
      <s id="b.HEB.11.14.1">Casna rimajgunaga pajlla pambai ricuchinaun imasna shu allpara mase anaunmi.</s>
     </seg>
     <seg type="verse" id="b.HEB.11.15">
      <s id="b.HEB.11.15.1">Paigunaga paiguna llucshishca llactara iyariushca ashaga, cierto pacha lugarda charinauca tigrangaj.</s>
     </seg>
     <seg type="verse" id="b.HEB.11.16">
      <s id="b.HEB.11.16.1">Astaun, paiguna shu yali llactara munanauca, shu ahua pachai tiajta.</s>
      <s id="b.HEB.11.16.2">Chiraigumanda Dios mana pingarinzhu paiguna Dios nishca tucungaj.</s>
      <s id="b.HEB.11.16.3">Paigunajta shu llactara alichishcami.</s>
     </seg>
     <seg type="verse" id="b.HEB.11.17">
      <s id="b.HEB.11.17.1">Abraham quirishcaraigumanda, paita camashca horaspi, Isacta cuca sacrificiora rangaj.</s>
      <s id="b.HEB.11.17.2">Cushca shimira apijga paihua sapalla churira cuca.</s>
     </seg>
     <seg type="verse" id="b.HEB.11.18">
      <s id="b.HEB.11.18.1">Paita nishca aca: Isacmanda camba miraiguna rimashca anga, nisha.</s>
     </seg>
     <seg type="verse" id="b.HEB.11.19">
      <s id="b.HEB.11.19.1">Diosga ushajmi huañushcaunamanda atarichingaj, nisha iyasha, chimanda paihua iyaibi cuti paihua churira chasquicami.</s>
     </seg>
     <seg type="verse" id="b.HEB.11.20">
      <s id="b.HEB.11.20.1">Isac quirisha, Jacobdas Esauras bendiciacami, huasha shamungaraugunara ricusha.</s>
     </seg>
     <seg type="verse" id="b.HEB.11.21">
      <s id="b.HEB.11.21.1">Jacob quirisha, pai huañuna horas pactarijpi, Josehua caran churiunara bendiciaca, paihua tauna pundai quimirisha, Diosta adoraca.</s>
     </seg>
     <seg type="verse" id="b.HEB.11.22">
      <s id="b.HEB.11.22.1">José quirisha, pai huañuna horas pactarijpi, Israelba churiuna Egiptomanda llucshinara rimaca, paihua tulluunara cachañara mandasha rimaca.</s>
     </seg>
     <seg type="verse" id="b.HEB.11.23">
      <s id="b.HEB.11.23.1">Quirishcamanda, Moisés pagarimushcai, paihua yayauna paita pacanauca quinsa quilla tupura, paita shu gusto sumaj huahua ashcara ricusha.</s>
      <s id="b.HEB.11.23.2">Rey apu mandashcara mana manzhanaucacbu.</s>
     </seg>
     <seg type="verse" id="b.HEB.11.24">
      <s id="b.HEB.11.24.1">Moisés quirishaga, ña rucu runa tucusha, pai Faraomba ushushi churi nisha rimashcara mana munacachu.</s>
     </seg>
     <seg type="verse" id="b.HEB.11.25">
      <s id="b.HEB.11.25.1">Uchamanda mana duraj gustanaunai causangaj mana munacachu, randi Diospa runaunahua pariju tormendachi tucungaj yali munacami.</s>
     </seg>
     <seg type="verse" id="b.HEB.11.26">
      <s id="b.HEB.11.26.1">Egipto llacta valishcaunamanda yali, Cristohua pariju chijni tucunara munaca.</s>
      <s id="b.HEB.11.26.2">Paganara ricuucami.</s>
     </seg>
     <seg type="verse" id="b.HEB.11.27">
      <s id="b.HEB.11.27.1">Moisés quirishaga Egipto llactara saquicami, rey apu piñarishcara mana manzhasha.</s>
      <s id="b.HEB.11.27.2">Mana ricuihuaj Diosta ricushcasna shinzhi tucuca.</s>
     </seg>
     <seg type="verse" id="b.HEB.11.28">
      <s id="b.HEB.11.28.1">Pai quirishaga, Pascua istara rarca, yahuarda chausinaras, ñaupa llucshij churira huañuchij ángel paigunara ama liangangaj.</s>
     </seg>
     <seg type="verse" id="b.HEB.11.29">
      <s id="b.HEB.11.29.1">Quirishcamanda, Israel runauna Puca Lamarda chimbanauca chaquishca allpai cuenta.</s>
      <s id="b.HEB.11.29.2">Egipto runaunaga casna ranara camasha, yacui chucasha huañunauca.</s>
     </seg>
     <seg type="verse" id="b.HEB.11.30">
      <s id="b.HEB.11.30.1">Paiguna quirishcamanda, Jericó llacta quinzhauna urmanauca, runauna canzhis punzhara llacta muyujta purishca huasha.</s>
     </seg>
     <seg type="verse" id="b.HEB.11.31">
      <s id="b.HEB.11.31.1">Rahab nishca, shujhua tacarij huarmi, quirisha mana huañucachu mana casujgunahua pariju, ricusha purij runaunara ali shunguhua chasquishcaraigu.</s>
     </seg>
     <seg type="verse" id="b.HEB.11.32">
      <s id="b.HEB.11.32.1">¿Imara mas nishachu?</s>
      <s id="b.HEB.11.32.2">Lugar illan rimangaj Gedeón, Barac, Sansón, Jefté, David nishcaunamanda, shinallara Samuelmanda, Diosmanda rimajgunamandas.</s>
     </seg>
     <seg type="verse" id="b.HEB.11.33">
      <s id="b.HEB.11.33.1">Caiguna quirishcamanda, llactaunara vencinauca, aliranara ranauca, cushca shimiunara apinauca, león pumauna shimira ishcanauca,</s>
     </seg>
     <seg type="verse" id="b.HEB.11.34">
      <s id="b.HEB.11.34.1">huaquinguna atun ninara huañuchinauca, espara quirumanda quishpinauca, irqui ashcamanda ursara apinauca, guerraunai shinzhi tucunauca, carumanda shamuj soldarounara callpachinauca.</s>
     </seg>
     <seg type="verse" id="b.HEB.11.35">
      <s id="b.HEB.11.35.1">Huarmiuna paiguna huañushcaunara causarishcamanda apinauca.</s>
      <s id="b.HEB.11.35.2">Shujgunaga tormendachishca anauca, quishpinara mana munasha, yali valij causarinara apingaj.</s>
     </seg>
     <seg type="verse" id="b.HEB.11.36">
      <s id="b.HEB.11.36.1">Shujguna burlashca anauca, azutishca anauca, maspas iru huashcahua huatai tucunauca, chonda cularbi ishcai tucunauca.</s>
     </seg>
     <seg type="verse" id="b.HEB.11.37">
      <s id="b.HEB.11.37.1">Rumihua shitashca, serruchohua partishca, nanachishca, esparahua huañuchishca anauca.</s>
      <s id="b.HEB.11.37.2">Maitas purinauca, borrego carahua chivo carahuas churarishca, tsuntsuuna, turbarishcauna, tormendachishcauna anauca.</s>
     </seg>
     <seg type="verse" id="b.HEB.11.38">
      <s id="b.HEB.11.38.1">Cai samiunamanda mundu mana valijchu aca, runa illashca partiunai urcuunais yanga purinauca, allpa uctunai, rumi uctuunais causasha.</s>
     </seg>
     <seg type="verse" id="b.HEB.11.39">
      <s id="b.HEB.11.39.1">Tucui caiguna, paiguna quirishcamanda ali rimai tucushca ashallara, shimi cushcara mana apinaucachu;</s>
     </seg>
     <seg type="verse" id="b.HEB.11.40">
      <s id="b.HEB.11.40.1">Dios ñucanchijta yali valijta cusha nisha, ñucanchi chara illajllaira paiguna ama sumajyachi tucungaj.</s>
     </seg>
    </div>
    <div type="chapter" id="b.HEB.12">
     <seg type="verse" id="b.HEB.12.1">
      <s id="b.HEB.12.1.1">Chimanda ñucanchis casna atun monton ricujgunara charisha ñucanchi muyujta, tucui llashajtas, ñucanchira arcaj ucharas saquishunchi, ahuantasha ñucanchi callpanai callpashunchi.</s>
     </seg>
     <seg type="verse" id="b.HEB.12.2">
      <s id="b.HEB.12.2.1">Jesusta ricushun, pai ñucanchi quirinara iñachij, ñucanchi quirinara pactachij.</s>
      <s id="b.HEB.12.2.2">Paiga paihua ñaupajpi tiaj cushira ricusha, cruzpi tormendarica, pingarinara pishiyachica, chihuasha Diospa tiarina ali maqui partii tiaricami.</s>
     </seg>
     <seg type="verse" id="b.HEB.12.3">
      <s id="b.HEB.12.3.1">Paita iyarichi, imasna uchayuj runauna ashca chijnishcahua tormendarica, canguna alma ama sambayasha desmayangaj.</s>
     </seg>
     <seg type="verse" id="b.HEB.12.4">
      <s id="b.HEB.12.4.1">Cangunaga chara yahuarda talinagama mana ahuantashcanguichichu uchahua macanausha.</s>
     </seg>
     <seg type="verse" id="b.HEB.12.5">
      <s id="b.HEB.12.5.1">Cungarishcanguichimi caí camachina shimira, cangunara churiunasna rimashcara: Ñuca churi, nisha, ama pishi valichingui Señor piñashcara, ama desmayaichu imahoras pai canda piñasha rimajpi.</s>
     </seg>
     <seg type="verse" id="b.HEB.12.6">
      <s id="b.HEB.12.6.1">Señorga pai llaquishca runara livachin, tucui pai chasquishca churira azutin.</s>
     </seg>
     <seg type="verse" id="b.HEB.12.7">
      <s id="b.HEB.12.7.1">Cangunaga Dios livachishcara ahuantajpi, Dios cangunara churiuna cuenta apin.</s>
      <s id="b.HEB.12.7.2">¿Maican churirara yaya mana livachin?</s>
     </seg>
     <seg type="verse" id="b.HEB.12.8">
      <s id="b.HEB.12.8.1">Cangunara mana livachisha saquijpl tucui churiunara livachishcasna, shinajpi yanga huachashca huahuauna anguichi, mana cierto churiuna.</s>
     </seg>
     <seg type="verse" id="b.HEB.12.9">
      <s id="b.HEB.12.9.1">Maspas, ñucanchi cai pachai tiaj yayaunara charicanchi, paiguna ñucanchira Hvachihuanauca, ñucanchi paigunara manzhacanchi.</s>
      <s id="b.HEB.12.9.2">¿Imarashara mana espirituuna Yayara mas mas uyashun, uyasha causashun?</s>
     </seg>
     <seg type="verse" id="b.HEB.12.10">
      <s id="b.HEB.12.10.1">Chiguna cierto pacha ansa punzhaunara Uvachihuanauca paiguna munashcasna, astaun cai Yayaga ñucanchira Uvachihuanmi ñucanchi ali tucungaj, ñucanchi paisna chuya shunguyuj tucungaj.</s>
     </seg>
     <seg type="verse" id="b.HEB.12.11">
      <s id="b.HEB.12.11.1">Ciertomi mana ima livachinas chi ratollaira cushiyachin, astaun llaquirichin.</s>
      <s id="b.HEB.12.11.2">Shinajllaira huasha, ganas ali causanara cungami uyajgunama.</s>
     </seg>
     <seg type="verse" id="b.HEB.12.12">
      <s id="b.HEB.12.12.1">Shinajpi urmashca maquiunara atarichichi, irqui cunguri mucuunara shinzhiyachichi.</s>
     </seg>
     <seg type="verse" id="b.HEB.12.13">
      <s id="b.HEB.12.13.1">Dirichu ñambiunara raichi canguna chaquiuna puringaj, anga chaqui purij ñambimanda ama anzhurichu, astaun aliyashca achu.</s>
     </seg>
     <seg type="verse" id="b.HEB.12.14">
      <s id="b.HEB.12.14.1">Cushi shungura charichi tucui runaunahua, chuyaj shunguras.</s>
      <s id="b.HEB.12.14.2">Cai illajga pi runas Señorda mana ricungachu.</s>
     </seg>
     <seg type="verse" id="b.HEB.12.15">
      <s id="b.HEB.12.15.1">Ali ricuichi maicans Diospa gracia ali iyaimanda ama anzhuringaj, ima ayaj shungus iñajpis cangunara arcangaj, ashcaunara chimanda huajlichingaj.</s>
     </seg>
     <seg type="verse" id="b.HEB.12.16">
      <s id="b.HEB.12.16.1">Ali cuiraichi shu tacarij runa ama tiangaj cangunahua, shu manalirajpas, Esaú cuenta, pai shu micunamandalla paihua ñaupa aj churi dirichura catuca.</s>
     </seg>
     <seg type="verse" id="b.HEB.12.17">
      <s id="b.HEB.12.17.1">Canguna ña yachanguichi imasna pai huasha horas bendicionda apisha nisha rashallara, mana munashcachu aca, pai arrepentiringaj mana lugar tiacachu, pai huacasha mascajpis.</s>
     </seg>
     <seg type="verse" id="b.HEB.12.18">
      <s id="b.HEB.12.18.1">Ninahua rupaj llanganalla urcuma mana pactamushcanguichichu, shinallara landu tu tamas, rayounamas mana shamushcanguichichu.</s>
     </seg>
     <seg type="verse" id="b.HEB.12.19">
      <s id="b.HEB.12.19.1">Cormeta uyarishcamas, rimaj shimimas mana shamushcanguichichu, chi shimi casna manzhanaita ajpi uyajguna ama cuti uyarichu, nisha mañanauca.</s>
     </seg>
     <seg type="verse" id="b.HEB.12.20">
      <s id="b.HEB.12.20.1">Shimi mandashcara mana ushanaucachu ahuantangaj: Ima huagra ashas urcuma pactajpi, rumihua shitai tucuchu, lanzahua tucsishca achu, nisha.</s>
     </seg>
     <seg type="verse" id="b.HEB.12.21">
      <s id="b.HEB.12.21.1">Urcura ricuna manzhanaita ajpi, Moisés nica: Chucchusha manzhaunimi.</s>
     </seg>
     <seg type="verse" id="b.HEB.12.22">
      <s id="b.HEB.12.22.1">Astaumbas Sión nishca urcuma shamushcanguichi, causaj Diospa llactama, ahua pacha Jerusalén nishcama, ashca huaranga angelguna montonmas.</s>
     </seg>
     <seg type="verse" id="b.HEB.12.23">
      <s id="b.HEB.12.23.1">Shamushcanguichi ahua pachai quillcashca ñaupa llucshij churiuna tandarinama, shinallara tucuira taripaj Diosma, ali runauna espirituunama, ña alichishcauna.</s>
     </seg>
     <seg type="verse" id="b.HEB.12.24">
      <s id="b.HEB.12.24.1">Shamushcanguichi Jesusma, mushuj pactachina shimira Alichijma, paihua chausishca yahuarmas, Abelbajmanda yalira rimaj.</s>
     </seg>
     <seg type="verse" id="b.HEB.12.25">
      <s id="b.HEB.12.25.1">Ricuichi rimajta ama ichungaj.</s>
      <s id="b.HEB.12.25.2">Cai pachai camachijta mana casujguna mana quishpijpiga, maspas mana quishpishunzhu ñucanchi, ahua pachamanda rimajta mana casusha.</s>
     </seg>
     <seg type="verse" id="b.HEB.12.26">
      <s id="b.HEB.12.26.1">Paihua shimi chi ñaupa horas cai pachara cuyuchica, randi cuna shimira cushcami nisha: Cutillara ñuca cuyuchishami mana cai pachallara, astaumbas ahua pacharas.</s>
     </seg>
     <seg type="verse" id="b.HEB.12.27">
      <s id="b.HEB.12.27.1">Cai shimi, Cutillara, nisha, tucui cuyurijgunara anzhuchinara riman, rashcauna cuenta, mana cuyurinaunalla saquirinauchu.</s>
     </seg>
     <seg type="verse" id="b.HEB.12.28">
      <s id="b.HEB.12.28.1">Shinajllaira ñucanchi shu mana cuyurihuaj mandana pachara chasquisha, Diosta agrasishunchi, chimanda Diosta sirvishunchi, paita cushiyachisha ali llaquij ali manzhaj shunguhua.</s>
     </seg>
     <seg type="verse" id="b.HEB.12.29">
      <s id="b.HEB.12.29.1">Ñucanchi Diosga shu rupachij nina cuentami.</s>
     </seg>
    </div>
    <div type="chapter" id="b.HEB.13">
     <seg type="verse" id="b.HEB.13.1">
      <s id="b.HEB.13.1.1">Uquipurasna llaquinausha tiaichi.</s>
      <s id="b.HEB.13.1.2">2 Pasiajgunara cuirangaj ama cungaringuichi.</s>
      <s id="b.HEB.13.1.3">Huaquinguna pasiajgunara chasquisha, mana yachashallara, angelgunara chasquinaucami.</s>
     </seg>
     <seg type="verse" id="b.HEB.13.3">
      <s id="b.HEB.13.3.1">Chonda cularbi ishcariajgunara iyarichi, canguna paigunahua pariju ishcarishca cuenta; shinallara tormendachishcaunaras iyarichi, cangunas aichai tiajguna asha.</s>
     </seg>
     <seg type="verse" id="b.HEB.13.4">
      <s id="b.HEB.13.4.1">Tucui cangunahua, casarana ali apishca achu, caitus uchalina illaj.</s>
      <s id="b.HEB.13.4.2">Shujhua tacarijgunaras, shujpa huarmira apijgunaras Dios taripangami.</s>
     </seg>
     <seg type="verse" id="b.HEB.13.5">
      <s id="b.HEB.13.5.1">Ama cullquira llaquichichu; canguna cuna horas charishcaunahua cushi tucuichi.</s>
      <s id="b.HEB.13.5.2">Dios casna nica: Canda mana cungarishachu, mana saquishachu.</s>
     </seg>
     <seg type="verse" id="b.HEB.13.6">
      <s id="b.HEB.13.6.1">Shinajpi cushi shunguhua rimanara ushanchi: Señor ñucara yanapaj mi.</s>
      <s id="b.HEB.13.6.2">Mana manzhashachu runa ñucara imara rasha nijpis.</s>
     </seg>
     <seg type="verse" id="b.HEB.13.7">
      <s id="b.HEB.13.7.1">Cangunara cuirajgunara ama cungarichichu, Diospa shimira cangunara rimajguna ajpi.</s>
      <s id="b.HEB.13.7.2">Paiguna causana tupura iyarichi, paiguna quirinara catirichi.</s>
     </seg>
     <seg type="verse" id="b.HEB.13.8">
      <s id="b.HEB.13.8.1">Jesucristo shinallarami, cainas, cunas, huiñaigamas.</s>
     </seg>
     <seg type="verse" id="b.HEB.13.9">
      <s id="b.HEB.13.9.1">Ama apai tucuichichu ima yanga mana iyaihuaj yachachishcaunahua.</s>
      <s id="b.HEB.13.9.2">Valinmi gracia nishca ali iyaihua shungura shinzhiy achingaj, mana aichara car ana camachishcaunahuas, chigunaga mana imahoraspas yanapanauca paigunara catijgunara.</s>
     </seg>
     <seg type="verse" id="b.HEB.13.10">
      <s id="b.HEB.13.10.1">Ñucanchi shu altar nishca sacrificio mesara charinchi, tabernáculo huasii sirvijgunaga chimanda mana ushanaun micunara.</s>
     </seg>
     <seg type="verse" id="b.HEB.13.11">
      <s id="b.HEB.13.11.1">Sacerdote atun apu sacrificiora rasha, huagrauna yahuarda Diosta alabana huasii icuchisha ucharashcaraigumanda, sacrificio aichara llactamanda canzhai rupachishcami.</s>
     </seg>
     <seg type="verse" id="b.HEB.13.12">
      <s id="b.HEB.13.12.1">Shinallara Jesús runaunara chicanyachingaj paihua quiquin yahuarhua, pungumanda canzhai tormendarica.</s>
     </seg>
     <seg type="verse" id="b.HEB.13.13">
      <s id="b.HEB.13.13.1">Llucshingaichi paihuajma, llactamanda canzhama, paita chijnishcara apasha.</s>
     </seg>
     <seg type="verse" id="b.HEB.13.14">
      <s id="b.HEB.13.14.1">Caibiga shu durana llactara mana charinchichu, astaun huasha shamujta mascaunchi.</s>
     </seg>
     <seg type="verse" id="b.HEB.13.15">
      <s id="b.HEB.13.15.1">Shinasha, tucui horas paimanda alabana sacrificiora Diosta cushunchi, ñucanchi shimihua paihua shutira rimasha.</s>
     </seg>
     <seg type="verse" id="b.HEB.13.16">
      <s id="b.HEB.13.16.1">Ali ranaras yanapanaunaras ama cungarichichu.</s>
      <s id="b.HEB.13.16.2">Casna sacrificiounahua Dios cushiyanmi.</s>
     </seg>
     <seg type="verse" id="b.HEB.13.17">
      <s id="b.HEB.13.17.1">Cangunara cuirajgunara uyaichi, paigunara casuichi.</s>
      <s id="b.HEB.13.17.2">Paiguna ricusha cuiranaun canguna almaunara, imasna paiguna cangunamanda Diosta rimana anaunga.</s>
      <s id="b.HEB.13.17.3">Caita cushihua ranara munanaun, mana piñarinahua, caiga cangunama mana valinzhu.</s>
     </seg>
     <seg type="verse" id="b.HEB.13.18">
      <s id="b.HEB.13.18.1">Ñucanchimanda mañaichi.</s>
      <s id="b.HEB.13.18.2">Ñucanchi ali rana iyaira charinchimi nisha iyaunchi, tucuibi alirasha causangaj munasha.</s>
     </seg>
     <seg type="verse" id="b.HEB.13.19">
      <s id="b.HEB.13.19.1">Maspas cangunara rugauni, ñucamanda mañaichi, nisha, ñuca uctalla cangunajma cuti shamungaj.</s>
     </seg>
     <seg type="verse" id="b.HEB.13.20">
      <s id="b.HEB.13.20.1">Cushi shungura cuj Dios, ñucanchi Señor Jesucristora huañushcaunamanda causachij, borregounara atun Cuiraj huiñaigama duraj pactachina shimi yahuarmanda,</s>
     </seg>
     <seg type="verse" id="b.HEB.13.21">
      <s id="b.HEB.13.21.1">cangunara alichichu tucui ali ranaunai pai munashcara rangaj, pai ali munashca tupura cangunajpi rausha Jesucristomanda, paiga ali sumaj tucuchu huiñai huiñaigama.</s>
      <s id="b.HEB.13.21.2">Amen.</s>
     </seg>
     <seg type="verse" id="b.HEB.13.22">
      <s id="b.HEB.13.22.1">Cangunara rugauni, uquiuna, cai camachishca shimira uyaichi, ansahuallara cangunama quillcashcani.</s>
     </seg>
     <seg type="verse" id="b.HEB.13.23">
      <s id="b.HEB.13.23.1">Yachaichi, ñucanchi uqui Timoteo ña llushpirishcami.</s>
      <s id="b.HEB.13.23.2">Pai uctalla shamujpi, pariju shamushun cangunara ricungaj.</s>
     </seg>
     <seg type="verse" id="b.HEB.13.24">
      <s id="b.HEB.13.24.1">Tucui cangunara cuirajgunara saluraichi, tucui quirijgunandi.</s>
      <s id="b.HEB.13.24.2">Italia llactamanda ajguna cangunara saluranaun.</s>
     </seg>
     <seg type="verse" id="b.HEB.13.25">
      <s id="b.HEB.13.25.1">Gracia nishca ali iyai tucui cangunahua tiachu.</s>
      <s id="b.HEB.13.25.2">Amen.</s>
     </seg>
    </div>
   </div>
   <div type="book" id="b.JAM">
    <div type="chapter" id="b.JAM.1">
     <seg type="verse" id="b.JAM.1.1">
      <s id="b.JAM.1.1.1">Ñuca, Santiago, Diosta Señor Jesucristoras sirvij asha, judioguna chunga ishqui ailluuna chausirishcaunama salurasha quillcauni.</s>
     </seg>
     <seg type="verse" id="b.JAM.1.2">
      <s id="b.JAM.1.2.1">Ñuca uquiuna, canguna caran tono camanai urmajpi, cushimi ani nisha iyanguichi.</s>
     </seg>
     <seg type="verse" id="b.JAM.1.3">
      <s id="b.JAM.1.3.1">Caita yachasha imasna canguna quirinara camashca asha, ali ahuantana iyaira cungami.</s>
     </seg>
     <seg type="verse" id="b.JAM.1.4">
      <s id="b.JAM.1.4.1">Shinallara lugarda cunguichi cai ali ahuantana iyai pactarichu, canguna pactajta ali iyaiyuj tucungaj imaras mana pishisha.</s>
     </seg>
     <seg type="verse" id="b.JAM.1.5">
      <s id="b.JAM.1.5.1">Cangunamanda maicambas ali iyaira pishisha, Diosta mañachu.</s>
      <s id="b.JAM.1.5.2">Dios tucuigunama pactajta cunmi, mana mitsasha.</s>
      <s id="b.JAM.1.5.3">Paima cushca anga.</s>
     </seg>
     <seg type="verse" id="b.JAM.1.6">
      <s id="b.JAM.1.6.1">Astaun, ali quirinahua mañai, mana ima quirinais pishisha.</s>
      <s id="b.JAM.1.6.2">Maican runas mana ali quirisha, lamar atun tsajlas cuenta tucun, huaira caran partima apashca.</s>
     </seg>
     <seg type="verse" id="b.JAM.1.7">
      <s id="b.JAM.1.7.1">Casna runa ama iyachu imaras Diosmanda apingaj.</s>
     </seg>
     <seg type="verse" id="b.JAM.1.8">
      <s id="b.JAM.1.8.1">Ishqui iyaiyuj runa tucui pai rashcaunai yapa turcarisiqui.</s>
     </seg>
     <seg type="verse" id="b.JAM.1.9">
      <s id="b.JAM.1.9.1">Mana charij uqui cushiyachu pai ahuayashcai.</s>
     </seg>
     <seg type="verse" id="b.JAM.1.10">
      <s id="b.JAM.1.10.1">Charij uquiga cushiyachu pai ichillayashcai.</s>
      <s id="b.JAM.1.10.2">Pai quihua sisa cuenta pasangami.</s>
     </seg>
     <seg type="verse" id="b.JAM.1.11">
      <s id="b.JAM.1.11.1">Imasna indi llucshimujpi rupai tucujpi, quihua chaquirin, paihua sisa urman, paihua sumaj ricurina chingarin, shinallarami charij runa huañuringamí pai tucui rashcaunai.</s>
     </seg>
     <seg type="verse" id="b.JAM.1.12">
      <s id="b.JAM.1.12.1">Cushimi tentacionda ahuantaj runa.</s>
      <s id="b.JAM.1.12.2">Camanara vencishca huasha, causana llaitura apinga.</s>
      <s id="b.JAM.1.12.3">Cai llaitura Dios paita 11aquijgunama cusha nishcami.</s>
     </seg>
     <seg type="verse" id="b.JAM.1.13">
      <s id="b.JAM.1.13.1">Imahoras shu runa tentai tucusha, ama nichu Diosmanda tentashca mani, nisha.</s>
      <s id="b.JAM.1.13.2">Dios mana ushanzhu manalihua tentai tucungaj, maspas pai mana pitas tentanzhu.</s>
     </seg>
     <seg type="verse" id="b.JAM.1.14">
      <s id="b.JAM.1.14.1">Astaun shu runa tentai tucujpi, paihua quiquin ucha munaimanda aisai tucunmi, umachishca tucunmi.</s>
     </seg>
     <seg type="verse" id="b.JAM.1.15">
      <s id="b.JAM.1.15.1">Shinajpi ucha munai, huahuara tupashca huasha, uchara pagarichin.</s>
      <s id="b.JAM.1.15.2">Uchaga pactarijpi huañuira pagarichin.</s>
     </seg>
     <seg type="verse" id="b.JAM.1.16">
      <s id="b.JAM.1.16.1">Ñuca llaquishca uquiuna, ama umachichichu.</s>
     </seg>
     <seg type="verse" id="b.JAM.1.17">
      <s id="b.JAM.1.17.1">Tucui ali cuyana, tucui ali sumaj cuyashca ahuamanda irgumun estellasgunara raj Yayamanda.</s>
      <s id="b.JAM.1.17.2">Paihuajpi turcarinas, llanduyanas illan.</s>
     </seg>
     <seg type="verse" id="b.JAM.1.18">
      <s id="b.JAM.1.18.1">Paiga paihua quiquin munaimanda ñucanchira pagarichica paihua cierto shimimanda, ñucanchi pai tucui iñachishcaunamanda ñaupa punda pucujguna cuenta tucungaj.</s>
     </seg>
     <seg type="verse" id="b.JAM.1.19">
      <s id="b.JAM.1.19.1">Caimanda, ñuca llaquishca uquiuna, tucui runa puruntu achu uyangaj, randi rimangaj piñaringajpas unaiyaj achu.</s>
     </seg>
     <seg type="verse" id="b.JAM.1.20">
      <s id="b.JAM.1.20.1">Runa piñarinaga Diospa ali ranara mana ranzhu.</s>
     </seg>
     <seg type="verse" id="b.JAM.1.21">
      <s id="b.JAM.1.21.1">Chiraigumanda tucui irus ranaunaras yaparij manali ranaunaras ichusha, canguna iyaibi tarpushca shimira apinguichi manso shunguhua.</s>
      <s id="b.JAM.1.21.2">Caimi canguna almara quishpichinara ushan.</s>
     </seg>
     <seg type="verse" id="b.JAM.1.22">
      <s id="b.JAM.1.22.1">Uyashca shimira pactachijguna tucuichi, ama uyajgunalla, cangunallara umachisha.</s>
     </seg>
     <seg type="verse" id="b.JAM.1.23">
      <s id="b.JAM.1.23.1">Maicambas cai shimira uyashallara, mana raushas, shu espejoi ricuj runa cuenta tucun, paihua quiquin ñahuira ricusha.</s>
     </seg>
     <seg type="verse" id="b.JAM.1.24">
      <s id="b.JAM.1.24.1">Paulara ricun, randi rishca huasha uctalla imasna ashcaras cungarin.</s>
     </seg>
     <seg type="verse" id="b.JAM.1.25">
      <s id="b.JAM.1.25.1">Astaun maicambas liuriyachina ali ley shimii ricusha, catisha, mana cungarisha uyaj ajpi, astaun alira raj, casna runaga cushi tucungami pai tucui rashcaunai.</s>
     </seg>
     <seg type="verse" id="b.JAM.1.26">
      <s id="b.JAM.1.26.1">Maican runas cangunamanda, Diosta quirij ani nisha iyasha, shinajllaira paihua callura mana arcajpi, paulara umachiun, pai Diosta quirina mana valinzhu.</s>
     </seg>
     <seg type="verse" id="b.JAM.1.27">
      <s id="b.JAM.1.27.1">Dios Yaya ñaupajpi ali cierto quirina, mana imas huajlishcahua, caimi: huaccha huahuaunajpi huaccha huarmiunajpis pasiai rinami paiguna llaquiriushcai, shinallara dueñora mundumanda ima huajlinamandas huacachingaj.</s>
     </seg>
    </div>
    <div type="chapter" id="b.JAM.2">
     <seg type="verse" id="b.JAM.2.1">
      <s id="b.JAM.2.1.1">Ñuca uquiuna, canguna ñucanchi sumaj Señor Jesucristoi quiriushcai, charij gunahua mana charíjgunahua ama chican tonora raichichu.</s>
     </seg>
     <seg type="verse" id="b.JAM.2.2">
      <s id="b.JAM.2.2.1">Shu charij runa ali curi sortiashua, ali valij churanaras churarij, canguna tandarinama icujpi, shinallara shu irus tsuntsu churanara churarij runa icujpi,</s>
     </seg>
     <seg type="verse" id="b.JAM.2.3">
      <s id="b.JAM.2.3.1">canguna valij churarijta cushihua ricusha, paita nijpi: Tiaripai cai ali tiarinai, randi tsuntsu churarijta: Chillai shayari, mana shinashaga, ñuca chaqui paltana banco rayai tiari, nijpi,</s>
     </seg>
     <seg type="verse" id="b.JAM.2.4">
      <s id="b.JAM.2.4.1">¿Manzhu casna rasha, cangunapura runaunara chicanyachinguichi?</s>
      <s id="b.JAM.2.4.2">Shinallara ¿manzhu manali iyaihua taripajguna tucushcanguichi?</s>
     </seg>
     <seg type="verse" id="b.JAM.2.5">
      <s id="b.JAM.2.5.1">Uyaichi, ñuca llaquishca uquiuna, ¿manzhu Dios cai pachai tiaj mana charijgunara ajllaca, paiguna quirinahua charij tucungaj, ahua pachara apijguna tucungaj, Dios paita llaquijgunama cusha nishcara?</s>
     </seg>
     <seg type="verse" id="b.JAM.2.6">
      <s id="b.JAM.2.6.1">Cangunaga tsuntsu runara pingachishcanguichi.</s>
      <s id="b.JAM.2.6.2">Charijgunaga, ¿manzhu caiguna cangunara tormendachijguna? ¿manzhu caiguna cangunara apuuna ñaupajma aisachijguna?</s>
     </seg>
     <seg type="verse" id="b.JAM.2.7">
      <s id="b.JAM.2.7.1">¿Manzhu caiguna cangunara cushca ali valij shutira irusta camisha rimanaun?</s>
     </seg>
     <seg type="verse" id="b.JAM.2.8">
      <s id="b.JAM.2.8.1">Canguna cierto pacha yapa valij mandashca shimira pactachisha, Quillcai quillcashcasna: Shu runara llaquina mangui can quiquinllara llaquishcasna, nisha; alimi raungui.</s>
     </seg>
     <seg type="verse" id="b.JAM.2.9">
      <s id="b.JAM.2.9.1">Astaun runaunara chicanyachisha, uchara raunguichi, ley shimimanda causayujguna tucunguichi, ley shimira paquijgunasna.</s>
     </seg>
     <seg type="verse" id="b.JAM.2.10">
      <s id="b.JAM.2.10.1">Maicans tucui ley shimira pactachij asha, randi shu mandashcallara mana pactachisha, pai tucui cai shimiunamanda causayuj tucun.</s>
     </seg>
     <seg type="verse" id="b.JAM.2.11">
      <s id="b.JAM.2.11.1">Chi ama shujgunahua tacaringuichi nisha nij shinallara ama huañuchinguichu nisha nij aca.</s>
      <s id="b.JAM.2.11.2">Shinajpi can mana shujgunahua tacariushallara randi shujta huañuchisha, can ley shimira paquij tucushcangui.</s>
     </seg>
     <seg type="verse" id="b.JAM.2.12">
      <s id="b.JAM.2.12.1">Liuriyachina ley shimimanda taripanauna asha, casna nisha rimaichi, casna raichi.</s>
     </seg>
     <seg type="verse" id="b.JAM.2.13">
      <s id="b.JAM.2.13.1">Maicans llaquina illaj taripasha, paihuas llaquina illaj taripai tucunga.</s>
      <s id="b.JAM.2.13.2">Llaquina taripanara vencin.</s>
     </seg>
     <seg type="verse" id="b.JAM.2.14">
      <s id="b.JAM.2.14.1">Ñuca uquiuna, shu runa quirinara charinimi nisha nij, shinajllaira ali ranaunara mana rajpi, ¿imajta valin? ¿chi sami quirina paita quishpichinara ushanzhuiri?</s>
     </seg>
     <seg type="verse" id="b.JAM.2.15">
      <s id="b.JAM.2.15.1">Shu uqui shu pañi llushti ajpi, caran punzha micunara ministijpis,</s>
     </seg>
     <seg type="verse" id="b.JAM.2.16">
      <s id="b.JAM.2.16.1">cangunamanda shuj paita: Cushihua ri, rupajyai, amijta micui nijpi, shinajllaira ima aicha ministishcaras mana cujpi, ¿imajta valin?</s>
     </seg>
     <seg type="verse" id="b.JAM.2.17">
      <s id="b.JAM.2.17.1">Shinallarami quirina sapalla asha, ali ranauna illajpi, paulara huañushcami.</s>
     </seg>
     <seg type="verse" id="b.JAM.2.18">
      <s id="b.JAM.2.18.1">Shu runa ñinga: Can quirinara charingui, ñucaga ali ranaunara charinimi, nisha.</s>
      <s id="b.JAM.2.18.2">Shina rimajpi, camba alirana illaj quirinara ricuchihuai, randi ñuca ali rashcaunamanda ñuca quirinara canda ricuchisha.</s>
     </seg>
     <seg type="verse" id="b.JAM.2.19">
      <s id="b.JAM.2.19.1">Can Dios shujlla ashcara quiringui.</s>
      <s id="b.JAM.2.19.2">Alira quiringuimi, supaiunas shinallara quirinaun, chucchunaun.</s>
     </seg>
     <seg type="verse" id="b.JAM.2.20">
      <s id="b.JAM.2.20.1">¿Yachasha ningui, upa runa, imasna cai sami quirina ali ranauna illajpi huañushcami?</s>
     </seg>
     <seg type="verse" id="b.JAM.2.21">
      <s id="b.JAM.2.21.1">Ñucanchi yaya Abrahamga, ¿manzhu ali rashcaunamanda ali tucuca, paihua churi Isacta ricuchijpi altar nishca sacrificio rana rumi ahuai?</s>
     </seg>
     <seg type="verse" id="b.JAM.2.22">
      <s id="b.JAM.2.22.1">¿Manzhu ricungui imasna paihua quirina ali rashcaunahua pariju tiauca, shinallara ali rashcaunamanda paihua quirina pactajta tucuca?</s>
     </seg>
     <seg type="verse" id="b.JAM.2.23">
      <s id="b.JAM.2.23.1">Shinallara Quillcai quillcashca pactarica, casna nisha: Abraham Diosta quirica, shinamanda pai ali tucuca shinallara Diospa amigo nishca aca.</s>
     </seg>
     <seg type="verse" id="b.JAM.2.24">
      <s id="b.JAM.2.24.1">Shinajpi ricunguichi imasna shu runa ali rashcaunahua ali tucun, mana quirinamandalla.</s>
     </seg>
     <seg type="verse" id="b.JAM.2.25">
      <s id="b.JAM.2.25.1">Shinallara, ¿manzhu Rahab nishca tacarisiqui huarmi pai ali rashcaunamanda ali tucuca, imahoras ricuj runaunara apica, shu nambira cachaca?</s>
     </seg>
     <seg type="verse" id="b.JAM.2.26">
      <s id="b.JAM.2.26.1">Imasna runa aicha alma illajpi huañushcami, shinallara quirinas ali ranauna illajpi huañushcami.</s>
     </seg>
    </div>
    <div type="chapter" id="b.JAM.3">
     <seg type="verse" id="b.JAM.3.1">
      <s id="b.JAM.3.1.1">Ñuca uquiuna, cangunamanda ama ashca yachachijguna tucunguichichu.</s>
      <s id="b.JAM.3.1.2">Yachanguichi imasna ñucanchi yachachijguna mas causayachishca tucushun.</s>
     </seg>
     <seg type="verse" id="b.JAM.3.2">
      <s id="b.JAM.3.2.1">Tucui ñucanchi caran cuti pandanchi.</s>
      <s id="b.JAM.3.2.2">Maicans shimihua mana pandajpi, pactajta runa anga, shinallara tucui paihua aichara mandanara ushan.</s>
     </seg>
     <seg type="verse" id="b.JAM.3.3">
      <s id="b.JAM.3.3.1">Caballo shimii ñucanchi irura amulichinchi pai ñucanchira casungaj, shina rasha paihua entero aichara mandanchi.</s>
     </seg>
     <seg type="verse" id="b.JAM.3.4">
      <s id="b.JAM.3.4.1">Atun barcounara iyarichi.</s>
      <s id="b.JAM.3.4.2">Atun ashallara, shinzhi huairahua apai tucushas, shu ichilla cahuinallahua muyuchishcami, pushaj dueño maima rinara munajpis.</s>
     </seg>
     <seg type="verse" id="b.JAM.3.5">
      <s id="b.JAM.3.5.1">Shinallara, runa callu ichilla aichahuami, randi atun sami rimanara riman.</s>
      <s id="b.JAM.3.5.2">Iyarichi imasna ansalla nina ashca atun sachara sindichin.</s>
     </seg>
     <seg type="verse" id="b.JAM.3.6">
      <s id="b.JAM.3.6.1">Runa callu shu nina cuentami, ashca manali rimaisiqui.</s>
      <s id="b.JAM.3.6.2">Calluga ñucanchi aichai tiausha, entero aichara irushua tinichin.</s>
      <s id="b.JAM.3.6.3">Nina cuenta, callu tucui causaira sindichin, paulara ucupachamanda sindichishcami.</s>
     </seg>
     <seg type="verse" id="b.JAM.3.7">
      <s id="b.JAM.3.7.1">Tucui sami aichara, pishcuras, machacuiras, lamarbi tiau aichahuaras uyuhuaihuajmi, shinallara runauna paigunara uyuhuashcami.</s>
     </seg>
     <seg type="verse" id="b.JAM.3.8">
      <s id="b.JAM.3.8.1">Randi, mana pihuas callura uyuhuanara ushan.</s>
      <s id="b.JAM.3.8.2">Calluga manali asha, mana arcaihuajchu, huañuchina ambihua undashcami.</s>
     </seg>
     <seg type="verse" id="b.JAM.3.9">
      <s id="b.JAM.3.9.1">Ñucanchi calluhua Dios Yayara alabanchi, shinallara calluhua Diospa samii rashca runaunara manalira rimanchi.</s>
     </seg>
     <seg type="verse" id="b.JAM.3.10">
      <s id="b.JAM.3.10.1">Chi shimi caramandallara ali shimiuna manali shimiunas llucshinaun.</s>
      <s id="b.JAM.3.10.2">Ñuca uquiuna, casnaga mana valinzhu.</s>
     </seg>
     <seg type="verse" id="b.JAM.3.11">
      <s id="b.JAM.3.11.1">¿Yacu bujyu shu uctumandalla mishqui yacus ayaj yacus pahuamunzhu?</s>
     </seg>
     <seg type="verse" id="b.JAM.3.12">
      <s id="b.JAM.3.12.1">Ñuca uquiuna, ¿higo muyu yurai aceituna nishca muyu aparinara ushanzhu?</s>
      <s id="b.JAM.3.12.2">Shinallara, ¿uvillas yurai higo muyu aparinara ushanzhu?</s>
      <s id="b.JAM.3.12.3">Mana pacha.</s>
      <s id="b.JAM.3.12.4">Shinallara shu yacu bujyumanda, ayaj yacu mishqui yacus mana llucshinara ushanaunzhu.</s>
     </seg>
     <seg type="verse" id="b.JAM.3.13">
      <s id="b.JAM.3.13.1">¿Cangunamanda pita ali iyaiyuj, pita intindij anga?</s>
      <s id="b.JAM.3.13.2">Pai ali causashcamanda paihua ali ranaunara ricuchichu, ali manso shunguhua.</s>
     </seg>
     <seg type="verse" id="b.JAM.3.14">
      <s id="b.JAM.3.14.1">Canguna shungüi piñana iyaira chijnina iyairas charijpi, ama atun mani nisha iyaichichu, shinallara ama llullaichichu cierto shimimanda.</s>
     </seg>
     <seg type="verse" id="b.JAM.3.15">
      <s id="b.JAM.3.15.1">Chi sami yachana mana ahuamandachu irgumushca, astaun cai pachamandas, aichamandas, supaimandas.</s>
     </seg>
     <seg type="verse" id="b.JAM.3.16">
      <s id="b.JAM.3.16.1">Maibis piñana iyais chijnina iyais tiajpi, chihui turbarina tiaunmi, shinallara caran tono manali ranauna.</s>
     </seg>
     <seg type="verse" id="b.JAM.3.17">
      <s id="b.JAM.3.17.1">Randi ahuamanda yachana ñaupa punda chuyajmi, chihuasha cushi shungura cun, shinallara llaquisiqui, ali perdonaisiqui, ali rashcaunahuas undachin, mana ishqui iyaihua rana, mana ishqui shimiyuj.</s>
     </seg>
     <seg type="verse" id="b.JAM.3.18">
      <s id="b.JAM.3.18.1">Ganas causanara mascajguna ganashua tarpunaun, ali dirichu causana aparishcara pallangaj.</s>
     </seg>
    </div>
    <div type="chapter" id="b.JAM.4">
     <seg type="verse" id="b.JAM.4.1">
      <s id="b.JAM.4.1.1">¿Cangunapura maimandara shamunaun guerrauna, macanauna?</s>
      <s id="b.JAM.4.1.2">¿Manzhu shamunaun canguna irus munashcaunamanda, canguna aicha ucui macanaupi?</s>
     </seg>
     <seg type="verse" id="b.JAM.4.2">
      <s id="b.JAM.4.2.1">Yapajta munanguichi, shina ajllaira mana charinguichichu.</s>
      <s id="b.JAM.4.2.2">Huañuchinguichi, chijnishcahua smdinguichi, shinajllaira mana pactanguichichu canguna munashcaunara.</s>
      <s id="b.JAM.4.2.3">Macanaunguichi, guerrara raunguichi, shinajllaira canguna munashcaunara mana charinguichichu, mana mañashcaraigumanda.</s>
     </seg>
     <seg type="verse" id="b.JAM.4.3">
      <s id="b.JAM.4.3.1">Mañanguichi, shinajllaira mana apinguichichu manali mañashcamanda, canguna irus munashcallai yanga gastangaj.</s>
     </seg>
     <seg type="verse" id="b.JAM.4.4">
      <s id="b.JAM.4.4.1">¡Shujhua tacarij almauna!</s>
      <s id="b.JAM.4.4.2">Manzhu yachanguichi mundura llaquina Diosta chijninami.</s>
      <s id="b.JAM.4.4.3">Maicans mundura llaquij tucusha, Diosta chijnij tucun.</s>
     </seg>
     <seg type="verse" id="b.JAM.4.5">
      <s id="b.JAM.4.5.1">¿Iyanguichi yangamandachu riman Diospa Shimi: Dios ñucanchi ucui causangaj cushca Espíritu ñucanchira ashcara muñan, nisha?</s>
     </seg>
     <seg type="verse" id="b.JAM.4.6">
      <s id="b.JAM.4.6.1">Paiga mas gracia nishca ali iyaira cun.</s>
      <s id="b.JAM.4.6.2">Chiraigumanda Diospa Shimi nin: Dios mas tucuisiquiunara arcan, astaun manso shunguyujgunama gracia nishca ali iyaira cun.</s>
     </seg>
     <seg type="verse" id="b.JAM.4.7">
      <s id="b.JAM.4.7.1">Shinajpi Diosta uyaichi.</s>
      <s id="b.JAM.4.7.2">Supai apu ñaupajpi shinzhira shayarichi, shina rajpi cangunamanda miticungami.</s>
     </seg>
     <seg type="verse" id="b.JAM.4.8">
      <s id="b.JAM.4.8.1">Diospajma mayanllayamuichi, shina rajpi pai cangunama mayanllayamungami.</s>
      <s id="b.JAM.4.8.2">Uchayujguna, maquira maillaichi; canguna, ishqui iyaiyujguna, shungura sumacyachichi.</s>
     </seg>
     <seg type="verse" id="b.JAM.4.9">
      <s id="b.JAM.4.9.1">Tormendarichi, llaquirichi, huacaichi.</s>
      <s id="b.JAM.4.9.2">Canguna asina huacana tucuchu, shinallara canguna cushi llaqui tucuchu.</s>
     </seg>
     <seg type="verse" id="b.JAM.4.10">
      <s id="b.JAM.4.10.1">Canguna ichillayaichi Diospa ñaupajpi.</s>
      <s id="b.JAM.4.10.2">Shina rajpi pai cangunara ahuayachinga.</s>
     </seg>
     <seg type="verse" id="b.JAM.4.11">
      <s id="b.JAM.4.11.1">Uquiuna, cangunapura ama piñanaichichu.</s>
      <s id="b.JAM.4.11.2">Maicans uquira piñajpi, taripajpis, ley shimiras piñan, taripan.</s>
      <s id="b.JAM.4.11.3">Ley shimira taripashaga, mana ley shimira rajchu angui, astaumbas taripaj tucungui.</s>
     </seg>
     <seg type="verse" id="b.JAM.4.12">
      <s id="b.JAM.4.12.1">Shujllami ley shimira cuj.</s>
      <s id="b.JAM.4.12.2">Paillami quishpichij, shinallara chingachij.</s>
      <s id="b.JAM.4.12.3">¿Canga pitangui shujta taripangaj?</s>
     </seg>
     <seg type="verse" id="b.JAM.4.13">
      <s id="b.JAM.4.13.1">¡Uyaichi! casna rimajguna: Cuna punzha asha, caya punzha ashas, chi llactama rishun, chihui shu huata tucushun, catushas randishas, cullquira ganashunmi, nisha;</s>
     </seg>
     <seg type="verse" id="b.JAM.4.14">
      <s id="b.JAM.4.14.1">randi caya tucunara mana yachanguichi.</s>
      <s id="b.JAM.4.14.2">¿Canguna causanaga ima cuentara angairi?</s>
      <s id="b.JAM.4.14.3">Cierto pacha canguna causanaga shu puyu cuentami, shu ratolla ricurisha chihuasha chingarin.</s>
     </seg>
     <seg type="verse" id="b.JAM.4.15">
      <s id="b.JAM.4.15.1">Cai randimanda, casna rimana anguichi: Dios munajpi causashun, imaras rashun, nisha.</s>
     </seg>
     <seg type="verse" id="b.JAM.4.16">
      <s id="b.JAM.4.16.1">Cunaga, canguna mas tucuisiqui iyaibi ahuayanguichi.</s>
      <s id="b.JAM.4.16.2">Tucui cai sami ahuayana manalichu.</s>
     </seg>
     <seg type="verse" id="b.JAM.4.17">
      <s id="b.JAM.4.17.1">Alira rana yachaj mana alira rajpi uchami.</s>
     </seg>
    </div>
    <div type="chapter" id="b.JAM.5">
     <seg type="verse" id="b.JAM.5.1">
      <s id="b.JAM.5.1.1">Cuna uyaichi, charijguna.</s>
      <s id="b.JAM.5.1.2">Huacasha caparichi, huasha shamuna llaquiunamanda.</s>
     </seg>
     <seg type="verse" id="b.JAM.5.2">
      <s id="b.JAM.5.2.1">Canguna charishcauna ismushcaunami, canguna churanauñara taula curu micushcarrii.</s>
     </seg>
     <seg type="verse" id="b.JAM.5.3">
      <s id="b.JAM.5.3.1">Canguna curis cullquis huacarishcami.</s>
      <s id="b.JAM.5.3.2">Cai huacarishca cangunara causayachinga, shinallara nina cuenta canguna aichara micungami.</s>
      <s id="b.JAM.5.3.3">Puchucai punzhaunajta canguna valijgunara tandachicanguichi.</s>
     </seg>
     <seg type="verse" id="b.JAM.5.4">
      <s id="b.JAM.5.4.1">Canguna allpaunamanda pallajgunama mana pagashca cullqui huacasha cayaun, umachisha canguna mana paigunama pagashca cullqui.</s>
      <s id="b.JAM.5.4.2">Shinallara pallajguna huacashcauna mandaj Diospa rinrima pactashcami.</s>
     </seg>
     <seg type="verse" id="b.JAM.5.5">
      <s id="b.JAM.5.5.1">Cangunaga cai pachai munanaita causashcanguichi, aicha munaira rasha.</s>
      <s id="b.JAM.5.5.2">Canguna shungura racuyachishcanguichi, aichara huañuchina punzhaisna.</s>
     </seg>
     <seg type="verse" id="b.JAM.5.6">
      <s id="b.JAM.5.6.1">Ali runara causayachisha huañuchishcanguichi.</s>
      <s id="b.JAM.5.6.2">Paiga cangunara mana arcachin.</s>
     </seg>
     <seg type="verse" id="b.JAM.5.7">
      <s id="b.JAM.5.7.1">Chiraigumanda uquiuna, alilla chapanguichi Señor shamunagama.</s>
      <s id="b.JAM.5.7.2">Ricuichi imasna tarpuj runa chapaun allpamanda llucshij valij muyuunara, ñaupa punda shamuj tamiara puchucai tamiara alimanda chapausha.</s>
     </seg>
     <seg type="verse" id="b.JAM.5.8">
      <s id="b.JAM.5.8.1">Canguna shinallara alimanda chapaichi.</s>
      <s id="b.JAM.5.8.2">Canguna shungura ursayachichi.</s>
      <s id="b.JAM.5.8.3">Señor shamuna punzha mayanllayaunmi.</s>
     </seg>
     <seg type="verse" id="b.JAM.5.9">
      <s id="b.JAM.5.9.1">Uquiuna, parijumanda ama piñanaunguichi, canguna ama causayachi tucungaj.</s>
      <s id="b.JAM.5.9.2">Taripajga pungüimi shayaun.</s>
     </seg>
     <seg type="verse" id="b.JAM.5.10">
      <s id="b.JAM.5.10.1">Ñuca uquiuna, Señorba shutii rimajgunara iyaringuichi, shu tormendarina shu chapana ricuchina cuenta.</s>
     </seg>
     <seg type="verse" id="b.JAM.5.11">
      <s id="b.JAM.5.11.1">Tormendarijgunaga cushimi anaun ninchi.</s>
      <s id="b.JAM.5.11.2">Uyashcanguichi imasna Job nishca alimanda chapashcara, shinallara ricushcanguichi Señor rashcauna tucurishcara, imasna Señor yapa llaquij shunguyuj, sintij shunguyuj ashcara.</s>
     </seg>
     <seg type="verse" id="b.JAM.5.12">
      <s id="b.JAM.5.12.1">Ñuca uquiuna, tucuimanda yali nini: Ama Diospa shutihua rimaichichu, ama ahua pacha, ama cai pacha, ama ima shu shutihuas.</s>
      <s id="b.JAM.5.12.2">Astaun casna rimaichi, canguna Ari nishca, Ari achu, shinallara canguna Mana nishca, Mana achu, canguna ama taripanai urmangaj.</s>
     </seg>
     <seg type="verse" id="b.JAM.5.13">
      <s id="b.JAM.5.13.1">¿Cangunamanda shu runa tormendarinzhu?</s>
      <s id="b.JAM.5.13.2">Mañachu.</s>
      <s id="b.JAM.5.13.3">¿Shujga cushiyanzhu?</s>
      <s id="b.JAM.5.13.4">Alabasha cantachu.</s>
     </seg>
     <seg type="verse" id="b.JAM.5.14">
      <s id="b.JAM.5.14.1">¿Cangunamanda shu runa ungushcachu?</s>
      <s id="b.JAM.5.14.2">Iglesia rucuunara cayachu, paimanda mañangaj, aceitera talingaj paihua ahuai Señorba shutii.</s>
     </seg>
     <seg type="verse" id="b.JAM.5.15">
      <s id="b.JAM.5.15.1">Quirishcahua mañajpi, ungushca runara quishpichishca anga.</s>
      <s id="b.JAM.5.15.2">Señor paita atarichinga.</s>
      <s id="b.JAM.5.15.3">Pai ucharashcajpiga, pai ucharashcara perdonashca anga.</s>
     </seg>
     <seg type="verse" id="b.JAM.5.16">
      <s id="b.JAM.5.16.1">Shinajpi canguna ucharashcaunara parijumanda rimanguichi.</s>
      <s id="b.JAM.5.16.2">Shinallara cangunapura parijumanda mañanuichi, canguna aliyai tucungaj.</s>
      <s id="b.JAM.5.16.3">Ali runa shungumanda pacha mañashcaga ashca ranara ushanga.</s>
     </seg>
     <seg type="verse" id="b.JAM.5.17">
      <s id="b.JAM.5.17.1">Eliasga, ñucanchisna sintij runa ashallara, shungumanda pacha mañaca, ama tamiachu, nisha.</s>
      <s id="b.JAM.5.17.2">Shina mañajpi quinsa huata socta quillara mana tamiacachu allpai.</s>
     </seg>
     <seg type="verse" id="b.JAM.5.18">
      <s id="b.JAM.5.18.1">Cutillara mañajpi tamiamuca, shinallara allpa micuna muyura cuca.</s>
     </seg>
     <seg type="verse" id="b.JAM.5.19">
      <s id="b.JAM.5.19.1">Uquiuna, cangunamanda maicambas cierto shimimanda anzhuríshca ajpi, shinajllaira shu runa paita tigrachijpi,</s>
     </seg>
     <seg type="verse" id="b.JAM.5.20">
      <s id="b.JAM.5.20.1">caita yachaichi: Pihuas ucharajta paihua pandarishca ñambimanda cutillara tigrachisha, shu almara quishpichinga huañuimanda, shinallara ashca uchara quillpangami.</s>
     </seg>
    </div>
   </div>
   <div type="book" id="b.1PE">
    <div type="chapter" id="b.1PE.1">
     <seg type="verse" id="b.1PE.1.1">
      <s id="b.1PE.1.1.1">Ñuca, Pedro, Jesucristo cachashca runa, carui chausirishca runaunama quillcauni, Ponto, Galacia, Capadocia, Bitinia nishca llactaunai chausirishcaunama.</s>
     </seg>
     <seg type="verse" id="b.1PE.1.2">
      <s id="b.1PE.1.2.1">Dios Yaya cangunara ajllashcami, pai ñaupa horasmanda yachashcaraigu.</s>
      <s id="b.1PE.1.2.2">Espiritui chicanyachishca anguichi, paita uyangaj, Jesucristo yahuarhua chausi tucungaj.</s>
      <s id="b.1PE.1.2.3">Gracia nishca ali iyais cushi causanas cangunajma mirarinauchu.</s>
     </seg>
     <seg type="verse" id="b.1PE.1.3">
      <s id="b.1PE.1.3.1">Dios, ñucanchi Señor Jesucristo Yaya, bendiciashca achu.</s>
      <s id="b.1PE.1.3.2">Paiga paihua llaquij shungumanda ñucanchira shu causaj chapanahua cuti pagarichihuaca, Jesucristo huañushcaunamanda causarishcaraigu,</s>
     </seg>
     <seg type="verse" id="b.1PE.1.4">
      <s id="b.1PE.1.4.1">Diosmanda shu mana ismuihuaj herencia nishca cuyashcara apingaj, mana huajlinallachu, mana panga cuenta chaquirinallachu, cangunajta huacachishcami ahua pachai.</s>
     </seg>
     <seg type="verse" id="b.1PE.1.5">
      <s id="b.1PE.1.5.1">Canguna Diospa ushanahua huacachishca anguichi quirishcamanda, alma quishpinama pactangaj, ña alichishcami puchucai punzhai ricuri tucungaj.</s>
     </seg>
     <seg type="verse" id="b.1PE.1.6">
      <s id="b.1PE.1.6.1">Caimanda canguna cushiyanguichi, astaun cuna ratoi ansa horasgamas ministirijpi, tormendarina anguichi huaquin camanaunai.</s>
     </seg>
     <seg type="verse" id="b.1PE.1.7">
      <s id="b.1PE.1.7.1">Canguna quirina curimanda yali valin, ismuihuaj curi cuenta ninai camashca ajpi.</s>
      <s id="b.1PE.1.7.2">Camashcai ali tucujpi canguna quirina alabashca, sumacyachishca, ahuayachishca anga Jesucristo ricurimuna punzhai.</s>
     </seg>
     <seg type="verse" id="b.1PE.1.8">
      <s id="b.1PE.1.8.1">Paita mana ricushallara llaquinguichi; manaraj ricujllaira quirisha, ima sumaj mana rimaihuaj cushihua cushiyanguichi.</s>
     </seg>
     <seg type="verse" id="b.1PE.1.9">
      <s id="b.1PE.1.9.1">Casnami, canguna quirina pactarin, caimi canguna almaunara quishpichina.</s>
     </seg>
     <seg type="verse" id="b.1PE.1.10">
      <s id="b.1PE.1.10.1">Cai quishpinamanda Diosmanda rimajguna tapunauca, ali mascasha mascanauca.</s>
      <s id="b.1PE.1.10.2">Cangunama shamuj gracia nishca ali iyaira rimanauca.</s>
     </seg>
     <seg type="verse" id="b.1PE.1.11">
      <s id="b.1PE.1.11.1">Paiguna tapunauca pi runaras, ima horastas paigunajpi tiau Cristo Espíritu rimauca, pai Cristo tormendaringaraushcara ñaupara rimasha, shinallara huashai shamuj sumacyachingaraushcaras.</s>
     </seg>
     <seg type="verse" id="b.1PE.1.12">
      <s id="b.1PE.1.12.1">Paigunama ricuchishca aca imasna mana paigunajta astaumbas ñucanchijta cai bendiciongunara rimanauca.</s>
      <s id="b.1PE.1.12.2">Cai shimiuna cangunama ña shamunaushcami, evangelio shimira rimajgunamanda, ahua pachamanda cachamushca Santo Espíritu yanapashcahua.</s>
      <s id="b.1PE.1.12.3">Cai shimiunara quiquin angelguna yachanara munaunaun.</s>
     </seg>
     <seg type="verse" id="b.1PE.1.13">
      <s id="b.1PE.1.13.1">Chiraigumanda canguna iyaira chumbillishca cuenta charichi, ali iyanahua tiaichi, pactajta chapaichi chi cangunama shamuna gracia nishca ali iyaibi, Jesucristo ricurimuna horaspi.</s>
     </seg>
     <seg type="verse" id="b.1PE.1.14">
      <s id="b.1PE.1.14.1">Ali uyaisiqui churiuna cuenta chapaichi, canguna yachai illaj horas munashcaunara mana catisha.</s>
     </seg>
     <seg type="verse" id="b.1PE.1.15">
      <s id="b.1PE.1.15.1">Astaun, imasna cangunara cayaj Dios chuyajmi, shinallara cangunas chuyaj tucuichi canguna tucui causana tonoi.</s>
     </seg>
     <seg type="verse" id="b.1PE.1.16">
      <s id="b.1PE.1.16.1">Quillcashca tian: Chuyaj aichi, ñuca chuyaj ashcaraigu.</s>
     </seg>
     <seg type="verse" id="b.1PE.1.17">
      <s id="b.1PE.1.17.1">Imasna Dios caran dueñora taripan pai quiquin rashca tupullai, pi runas mana quishpisha, shinajpi canguna paita: Yaya, nisha, cayasha, manzhashalla causaichi canguna tucui cai pachai purina punzhaunai.</s>
     </seg>
     <seg type="verse" id="b.1PE.1.18">
      <s id="b.1PE.1.18.1">Caita yachaichi: Canguna yayaunamanda apishca yanga sami causana tupumanda randishca acanguichi, mana ismuihuaj paganahua, curihua cuenta, cullquihua cuenta,</s>
     </seg>
     <seg type="verse" id="b.1PE.1.19">
      <s id="b.1PE.1.19.1">astaumbas, Cristo valij yahuarhua randishca acanguichi, pai ima iruspas illaj huajlishca illaj borrego cuenta.</s>
     </seg>
     <seg type="verse" id="b.1PE.1.20">
      <s id="b.1PE.1.20.1">Manara mundu callarijllaira paimi cushca aca, astaun puchucai punzhaunai ricurimuca, Dios cangunara llaquishcaraigu.</s>
     </seg>
     <seg type="verse" id="b.1PE.1.21">
      <s id="b.1PE.1.21.1">Cai Cristomanda canguna Diospi quiringuichi.</s>
      <s id="b.1PE.1.21.2">Dios paita causachica huañushcaunamanda, paita sumacyachica, canguna quirina canguna chapanas Diospi tiangaj.</s>
     </seg>
     <seg type="verse" id="b.1PE.1.22">
      <s id="b.1PE.1.22.1">Canguna almara chuyayachishca ajpi cierto shimira uyashcaraigu, Espiritumanda, uquipurasna cierto llaquisha, parijumanda ashcara llaquinuichi chuyaj shunguhua.</s>
     </seg>
     <seg type="verse" id="b.1PE.1.23">
      <s id="b.1PE.1.23.1">Canguna cutillara pagarishca anguichi, mana ismuihuaj causanahua, astaumbas ali caüsanahua, Diospa shimimanda.</s>
      <s id="b.1PE.1.23.2">Paihua shimi causan, duranmi huiñai huiñaigama.</s>
     </seg>
     <seg type="verse" id="b.1PE.1.24">
      <s id="b.1PE.1.24.1">Imasna quillcashca tian: Tucui aicha quihua cuentami.</s>
      <s id="b.1PE.1.24.2">Tucui runa sumajga quihua sisa cuentami.</s>
      <s id="b.1PE.1.24.3">Quihua chaquirin, paihua sisa urman;</s>
     </seg>
     <seg type="verse" id="b.1PE.1.25">
      <s id="b.1PE.1.25.1">Astaumbas Diospa shimi huiñai huiñaigama duran.</s>
      <s id="b.1PE.1.25.2">Chi shimiga evangeliomanda cangunama rimashcami.</s>
     </seg>
    </div>
    <div type="chapter" id="b.1PE.2">
     <seg type="verse" id="b.1PE.2.1">
      <s id="b.1PE.2.1.1">Tucui manali shunguras, tucui umachinaras, tucui ishqui shimiyuj rimashcaras, chijnina ras, manali shimiras saquisha,</s>
     </seg>
     <seg type="verse" id="b.1PE.2.2">
      <s id="b.1PE.2.2.1">Mushuj pagarishca huahuauna cuenta alma chuchura munaichi, mana imahuas masarishca, canguna caimanda iñangaj quishpinagama.</s>
     </seg>
     <seg type="verse" id="b.1PE.2.3">
      <s id="b.1PE.2.3.1">Canguna gustashcanguichi chari imasna Señor ali shungumi.</s>
     </seg>
     <seg type="verse" id="b.1PE.2.4">
      <s id="b.1PE.2.4.1">Paihuajma mayanllayamusha, shu causaj rumima cuenta, paita cierto pacha runauna ichushca aca, astaun Dios ajllashcami, ashca valijmi.</s>
     </seg>
     <seg type="verse" id="b.1PE.2.5">
      <s id="b.1PE.2.5.1">Canguna shinallara, causaj rumiunasna, shu espiritui iyashca huasira cuenta shayachishca aichi, shinallara shu chuyaj sacerdote monton tucungaj, espiritui iyashca sacrificiounara rangaj, Dios munashcasna, Jesucristoi.</s>
     </seg>
     <seg type="verse" id="b.1PE.2.6">
      <s id="b.1PE.2.6.1">Chi raigumanda, Diospa Quillcai quillcashca tian: Caiga, Sión nishca llactai shu istandi siqui rumira churauni, ajllashcami, valijmi, maicans paihuajpi quirisha mana pingaringachu.</s>
     </seg>
     <seg type="verse" id="b.1PE.2.7">
      <s id="b.1PE.2.7.1">Cangunajmi cai valij tupu, canguna quirijguna asha.</s>
      <s id="b.1PE.2.7.2">Astaumbas, mana quirijgunama: Sicachijguna mana munashca rumiga, caillarami istandi siqui rumi tucushca.</s>
     </seg>
     <seg type="verse" id="b.1PE.2.8">
      <s id="b.1PE.2.8.1">Shinallara: Shu nijtana rumi, shu arcana rumi tucushcami.</s>
      <s id="b.1PE.2.8.2">Paiguna Diospa shimii nijtasha urmanaun, mana uyajguna asha.</s>
      <s id="b.1PE.2.8.3">Chigamalla cushca anauca.</s>
     </seg>
     <seg type="verse" id="b.1PE.2.9">
      <s id="b.1PE.2.9.1">Astaumbas, canguna ajllashca miraiguna anguichi, rey apu sacerdoteuna montombas, chuyaj runaunas, Dios randishca runaunas, canguna Dios valishcaunara ricuchingaj, pai cangunara ucha llandumanda paihua sumaj punzhama cayacami.</s>
     </seg>
     <seg type="verse" id="b.1PE.2.10">
      <s id="b.1PE.2.10.1">Canguna ñaupa horas mana Diospa runauna acanguichi, cunaga Diospa runauna tucushcanguichimi.</s>
      <s id="b.1PE.2.10.2">Ñaupa horas Diospa llaquinara mana tupacanguichi, astaumbas cuna horas tupashcanguichimi.</s>
     </seg>
     <seg type="verse" id="b.1PE.2.11">
      <s id="b.1PE.2.11.1">Liaquishcauna, cangunara rugauni, carumanda shamujgunasna, caruma purijgunasna, ucha aicha munaimanda anzhuríchi, cai ucha aicha munai almahua guerran.</s>
     </seg>
     <seg type="verse" id="b.1PE.2.12">
      <s id="b.1PE.2.12.1">Canguna causana samira chuyajila charíchi gentilguna ñaupajpi.</s>
      <s id="b.1PE.2.12.2">Shinashas, imais paiguna cangunamanda piñarinaun manali rajgunasna, Diosta alabanauchu taripana punzhai, canguna ali rashcaunara ricusha.</s>
     </seg>
     <seg type="verse" id="b.1PE.2.13">
      <s id="b.1PE.2.13.1">Tucui gobierno camachishcara uyaichi, Diosta llaquishcamanda, rey apuras uyasha, pai tucuimanda yali mandaj ajpi,</s>
     </seg>
     <seg type="verse" id="b.1PE.2.14">
      <s id="b.1PE.2.14.1">shinallara, gobernadores nishcaunara uyaichi, paiguna reymanda cachashcauna ajpi, manali rajgunara livachingaj, ali rajgunaras alabangaj.</s>
     </seg>
     <seg type="verse" id="b.1PE.2.15">
      <s id="b.1PE.2.15.1">Caimi Dios munashca: Canguna alira rasha, manali runa mana yachasha yanga rimashcara chunllayachingaj.</s>
     </seg>
     <seg type="verse" id="b.1PE.2.16">
      <s id="b.1PE.2.16.1">Liuriuna asha, canguna liuri ashcara ama charinguichichu manali ranara umachisha rangaj, astaumbas Diosta sirvijgunasna aichi.</s>
     </seg>
     <seg type="verse" id="b.1PE.2.17">
      <s id="b.1PE.2.17.1">Tucui runaunara ahuayachichi.</s>
      <s id="b.1PE.2.17.2">Uquiunara llaquichi.</s>
      <s id="b.1PE.2.17.3">Diosta manzhaichi.</s>
      <s id="b.1PE.2.17.4">Rey apura ahuayachichi.</s>
     </seg>
     <seg type="verse" id="b.1PE.2.18">
      <s id="b.1PE.2.18.1">Sirvijguna, manzhashallara canguna patrongunara uyaichi; mana ali shunguyujgunallaras llaquijgunallaras, astaun shinallara mana ahuantaihuajgunaras.</s>
     </seg>
     <seg type="verse" id="b.1PE.2.19">
      <s id="b.1PE.2.19.1">Caimi ali rimaihuaj, shu runa Diospa ñaupajpi alirana iyaimanda yangamanda tormendarishca asha.</s>
     </seg>
     <seg type="verse" id="b.1PE.2.20">
      <s id="b.1PE.2.20.1">¿Imai alabai tucunguichi canguna ucharashcamanda livachishcara ahuantangaj?</s>
      <s id="b.1PE.2.20.2">Astaumbas, canguna alira rashcamanda tormendachishcara ahuantajpi, caimi Diospa ñaupajpi alimi nishca.</s>
     </seg>
     <seg type="verse" id="b.1PE.2.21">
      <s id="b.1PE.2.21.1">Caimanda cayashca acanguichi.</s>
      <s id="b.1PE.2.21.2">Shinallara Cristo ñucanchimanda tormendachishca aca, ñucanchima shu ricuchinara saquica, canguna pai aitaushca chaquii catingaj.</s>
     </seg>
     <seg type="verse" id="b.1PE.2.22">
      <s id="b.1PE.2.22.1">Paiga ima ucharas mana rarcachu, paihua shimii ima umachinas illacami.</s>
     </seg>
     <seg type="verse" id="b.1PE.2.23">
      <s id="b.1PE.2.23.1">Paiga maldiciashca asha, mana cutipacachu maldicionhua, tormendachishca ashas mana piñacachu; astaumbas paillarara ali taripajpa maquii churacami.</s>
     </seg>
     <seg type="verse" id="b.1PE.2.24">
      <s id="b.1PE.2.24.1">Cristo, pai quiquinllara ñucanchi ucha rashcaunara paihua aichai aparica yurai, ñucanchi uchara rangaj huañushca ashallara ali ranai causangaj.</s>
      <s id="b.1PE.2.24.2">Pai chugrishcamanda alichishca acanguichi.</s>
     </seg>
     <seg type="verse" id="b.1PE.2.25">
      <s id="b.1PE.2.25.1">Canguna chingarishca borregouna cuenta acanguichi, astaumbas cuna canguna almara Cuirajma, canguna almara Ricujmas tigramushcanguichi.</s>
     </seg>
    </div>
    <div type="chapter" id="b.1PE.3">
     <seg type="verse" id="b.1PE.3.1">
      <s id="b.1PE.3.1.1">Huarmiuna, canguna cariunara uyana anguichi.</s>
      <s id="b.1PE.3.1.2">Shinashas shimira mana quirij cariuna gananaushca anga, shimira mana uyashas, paiguna huarmiuna ali causashcara ricusha.</s>
     </seg>
     <seg type="verse" id="b.1PE.3.2">
      <s id="b.1PE.3.2.1">Cariuna canguna chuyaj causanaras canguna manzhashcaras ricusha quirinaungami.</s>
     </seg>
     <seg type="verse" id="b.1PE.3.3">
      <s id="b.1PE.3.3.1">Canguna sumacyachishcaga, ama canzhamallara achu, aecha quindiyachishcahuas, curihuas, valij churarinaunahuas,</s>
     </seg>
     <seg type="verse" id="b.1PE.3.4">
      <s id="b.1PE.3.4.1">astaumbas canguna sumacyachishcaga ucuma achu, shungüi, ali cushi llaquij almamanda, mana ismuihuaj sumajhua.</s>
      <s id="b.1PE.3.4.2">Caimi ashcara valin Diospa ñaupajpi.</s>
     </seg>
     <seg type="verse" id="b.1PE.3.5">
      <s id="b.1PE.3.5.1">Shinallara chi tonoi, callari horas aj Diospi chapau chuyaj huarmiuna sumacyachinauca, cariunara uyasha;</s>
     </seg>
     <seg type="verse" id="b.1PE.3.6">
      <s id="b.1PE.3.6.1">imasnara Sara Abrahamda uyaca, paita: Señor, nisha.</s>
      <s id="b.1PE.3.6.2">Paihua ushushiuna tucunguichimi, alira rasha, imaras mana manzhasha.</s>
     </seg>
     <seg type="verse" id="b.1PE.3.7">
      <s id="b.1PE.3.7.1">Cariuna, canguna shinallara, intindinahua canguna huarmiunahua causaichi, huarmira llaquisha pai pishi ursayuj ashcamanda, paiguna cangunahua pariju causana cushira apiñauchu, canguna mañashcauna ama arcaringaj.</s>
     </seg>
     <seg type="verse" id="b.1PE.3.8">
      <s id="b.1PE.3.8.1">Puchucaibi, canguna tucui shu iyaiyujlla tucuichi, sintijpura, uquiunasna llaquinaupura, llaquij shunguyujguna, manso shunguyjguna.</s>
     </seg>
     <seg type="verse" id="b.1PE.3.9">
      <s id="b.1PE.3.9.1">Manaliraga ama cutipaichi mana alihua, maldiciondas maldicionhua, astaumbas bendicionhua randipaichi.</s>
      <s id="b.1PE.3.9.2">Caita ricsichi, cayashca anguichimi bendicionda apingaj.</s>
     </seg>
     <seg type="verse" id="b.1PE.3.10">
      <s id="b.1PE.3.10.1">Chi raigumanda: Causanara llaquisha nisha rau, ali punzhaunara ricusha nij, paihua callura manalimanda arcachu, paihua shimi cara umachisha ama rimachu.</s>
     </seg>
     <seg type="verse" id="b.1PE.3.11">
      <s id="b.1PE.3.11.1">Manalimanda anzhurichu, alira rachu, cushi causaira mascasha catichu.</s>
     </seg>
     <seg type="verse" id="b.1PE.3.12">
      <s id="b.1PE.3.12.1">Señorba ñahui aliunara ricun.</s>
      <s id="b.1PE.3.12.2">Paihua rinriuna paiguna mañashcaunara uyanaun.</s>
      <s id="b.1PE.3.12.3">Astaunga, Señorba ñahui manalira rajgunara mana ali ricunzhu.</s>
     </seg>
     <seg type="verse" id="b.1PE.3.13">
      <s id="b.1PE.3.13.1">¿Pita cangunara huajlichinga, canguna ali ranara catijpi?</s>
     </seg>
     <seg type="verse" id="b.1PE.3.14">
      <s id="b.1PE.3.14.1">Astaun, imais tormendachishca asha aliranamanda, cushiyaichi.</s>
      <s id="b.1PE.3.14.2">Chi raigumanda paigunara ama manzhaichichu, ama turbarichichu.</s>
     </seg>
     <seg type="verse" id="b.1PE.3.15">
      <s id="b.1PE.3.15.1">Canguna shungüi Cristora quiquin Señor cuenta ahuayachichi, chicanyachichi, tucui horas puruntushca asha ali shunguhua manso shunguhuas cutipangaj, tucui cangunara tapujgunara: ¿Imai quirishara chapaunguichiri? nisha.</s>
     </seg>
     <seg type="verse" id="b.1PE.3.16">
      <s id="b.1PE.3.16.1">Ali rana iyaira charíchi, imais runauna cangunamanda rimasha manali rajgunasna, paiguna pingachishca anauchu, canguna Cristoi ali causashca tonora camishcamanda.</s>
     </seg>
     <seg type="verse" id="b.1PE.3.17">
      <s id="b.1PE.3.17.1">Dios casna munajpi, yali valin aliranamanda tormendachi tucungaj, astaun manali ranamanda mana valinzhu.</s>
     </seg>
     <seg type="verse" id="b.1PE.3.18">
      <s id="b.1PE.3.18.1">Shinallarami Cristo, shu cutilla tormendachishca aca uchamanda, alira rajga manalira rajgunamanda, ñucanchira Diospajma pushangaj.</s>
      <s id="b.1PE.3.18.2">Paiga cierto pacha, aichai huañuca, astaumbas espiritui causachishca aca.</s>
     </seg>
     <seg type="verse" id="b.1PE.3.19">
      <s id="b.1PE.3.19.1">Cristo paihua espiritui rimai rica ishcarishca espirituunama.</s>
     </seg>
     <seg type="verse" id="b.1PE.3.20">
      <s id="b.1PE.3.20.1">Chi espírituuna callari horas mana uyajguna aca, imasna Dios shu cutilla cbapauca Noé causaushca punzhaunai, imahoras arca nishca atun barcora alichiuca.</s>
      <s id="b.1PE.3.20.2">Chihui ansalla runauna yacui quishpichishca anauca, paiguna pusacpura anauca.</s>
     </seg>
     <seg type="verse" id="b.1PE.3.21">
      <s id="b.1PE.3.21.1">Cunaga, bautisana, chi rimaushca yacu cuenta, cangunara quishpichin, mana ucha aicha irusta pichasha, astaun ali rana iyai rimashca Diospa ñaupajpi; cai quishpichina Jesucristo causarishcaraigumandami.</s>
     </seg>
     <seg type="verse" id="b.1PE.3.22">
      <s id="b.1PE.3.22.1">Paiga Diospa ali maquii tiaun, ahua pachama sicashca raigu.</s>
      <s id="b.1PE.3.22.2">Chihui angelguna, mandajgunas, ushajgunas paita uyanaun.</s>
     </seg>
    </div>
    <div type="chapter" id="b.1PE.4">
     <seg type="verse" id="b.1PE.4.1">
      <s id="b.1PE.4.1.1">Imasna Cristo paihua aichai tormendachishca aca, shinallara canguna casna iyaihua puruntuichi; shu runa aichai tormendachishca asha ña ucharanara saquishcami,</s>
     </seg>
     <seg type="verse" id="b.1PE.4.2">
      <s id="b.1PE.4.2.1">paihua aichai causana puchuj punzhauna ama runauna ucha munaibi causachu, astaumbas Diospa munaira rasha.</s>
     </seg>
     <seg type="verse" id="b.1PE.4.3">
      <s id="b.1PE.4.3.1">Ña basta ñucanchi ñaupa horas Gentilguna munaira rasha causana tiempo, imahoras puriucanchi irus iyaibi, ucha aicha munaibis, machanaunais, istai yalijta micunais, chijnihuaj runa rashca diosgunara alabaushcais.</s>
     </seg>
     <seg type="verse" id="b.1PE.4.4">
      <s id="b.1PE.4.4.1">Casna rajgunahua mana intindihuajchu imarasha canguna mana paigunahua pariju catinguichichu yapajta irusta rangaj, chimanda cangunara caminaun.</s>
     </seg>
     <seg type="verse" id="b.1PE.4.5">
      <s id="b.1PE.4.5.1">Chiguna cuentasta ranaungami taripaj Diospa ñaupajpi.</s>
      <s id="b.1PE.4.5.2">Paiga puruntumi causajgunandi huañushcaunandi taripangaj.</s>
     </seg>
     <seg type="verse" id="b.1PE.4.6">
      <s id="b.1PE.4.6.1">Chi raigumanda evangelio shimi huañushcaunama rimashca aca, paiguna aichai taripai tucungaj runara taripashcasna, astaun espiritui causanauchu Dios causashcasna.</s>
     </seg>
     <seg type="verse" id="b.1PE.4.7">
      <s id="b.1PE.4.7.1">Tucuiga ñalla tucuringaraun.</s>
      <s id="b.1PE.4.7.2">Chiraigu ali causaichi, mañasha chapaichi.</s>
     </seg>
     <seg type="verse" id="b.1PE.4.8">
      <s id="b.1PE.4.8.1">Maspas, shinzhira llaquinuichi.</s>
      <s id="b.1PE.4.8.2">Llaquij shungu ashca uchara quillpangami.</s>
     </seg>
     <seg type="verse" id="b.1PE.4.9">
      <s id="b.1PE.4.9.1">Cangunapura carumanda shamujgunara icuchichi canguna huasiunai, mana mitsasha.</s>
     </seg>
     <seg type="verse" id="b.1PE.4.10">
      <s id="b.1PE.4.10.1">Caran dueño imara Diosmanda cushcara charisha, shujgunara sirvi, ima tonos Diosmanda gracia nishcara ali ricuchijguna tucungaj.</s>
     </seg>
     <seg type="verse" id="b.1PE.4.11">
      <s id="b.1PE.4.11.1">Pi runas rimasha, Dios rimashcasna rimachu.</s>
      <s id="b.1PE.4.11.2">Pi runas shujgunara sirvisha nijpi, Dios cushca ursahua sirvichu.</s>
      <s id="b.1PE.4.11.3">Tucuibi Dios ahuayachishca achu Jesucristomanda.</s>
      <s id="b.1PE.4.11.4">Paihuajmi sumacyachinas, tucui mandanas, huiñai huiñaigama.</s>
      <s id="b.1PE.4.11.5">Amen.</s>
     </seg>
     <seg type="verse" id="b.1PE.4.12">
      <s id="b.1PE.4.12.1">Llaquishcauna, ama manzharinguichichu cangunahua shamushca shinzhi camashcara, ninahua camashcasna, shu mana iyaihua tucushca cuenta;</s>
     </seg>
     <seg type="verse" id="b.1PE.4.13">
      <s id="b.1PE.4.13.1">astaumbas, cushiyaichi, canguna Cristora tormendachishcara apijguna asha.</s>
      <s id="b.1PE.4.13.2">Shina rasha pai sumaj ricurimushcai, canguna ashcara cushiyanguichimi.</s>
     </seg>
     <seg type="verse" id="b.1PE.4.14">
      <s id="b.1PE.4.14.1">Canguna camishca asha Cristo shutimanda, cushimi anguichi.</s>
      <s id="b.1PE.4.14.2">Diospa sumaj Espíritu canguna ahuai tiarin.</s>
      <s id="b.1PE.4.14.3">Cierto pacha chigunamanda Cristo camishcami, astaun cangunamanda pai ahuayachishcami.</s>
     </seg>
     <seg type="verse" id="b.1PE.4.15">
      <s id="b.1PE.4.15.1">Shinashas cangunamanda ama shujpas tormendarichu huañuchijsna, shuhuajsna, manali rajsna, shujpajpi inquitajsna.</s>
     </seg>
     <seg type="verse" id="b.1PE.4.16">
      <s id="b.1PE.4.16.1">Astaunga maican runa tormendachishca asha Cristiano nishca ashcamanda, ama pingarichu, astaumbas Diosta ahuayachichu caimanda.</s>
     </seg>
     <seg type="verse" id="b.1PE.4.17">
      <s id="b.1PE.4.17.1">Taripana horas ña callarimunmi Diospa huasii.</s>
      <s id="b.1PE.4.17.2">Ñaupara ñucanchihua callarijpi, ¿imasnara angai Diospa evangeliora mana uyajgunahua?</s>
     </seg>
     <seg type="verse" id="b.1PE.4.18">
      <s id="b.1PE.4.18.1">Ali runaga tormendoshua quishpijpi, ¿imara tucungairi Diosta mana ricsij runahua, uchasapa runahuas?</s>
     </seg>
     <seg type="verse" id="b.1PE.4.19">
      <s id="b.1PE.4.19.1">Chi raigumanda, Dios munashcaraigumanda tormendarijguna ali ranahua paiguna almara paigunara raj Diosma entreganauchu.</s>
      <s id="b.1PE.4.19.2">Paiga ali quirihuajllami.</s>
     </seg>
    </div>
    <div type="chapter" id="b.1PE.5">
     <seg type="verse" id="b.1PE.5.1">
      <s id="b.1PE.5.1.1">Cangunahua tiaj ricuj rucuunara rugauni, ñucas shinallara paigunahua pariju ricuj runa asha, ñuca Cristora tormendachishcaunara ricuj asha, maspas huasha ricurimuj sumacyachishcara apij ashas:</s>
     </seg>
     <seg type="verse" id="b.1PE.5.2">
      <s id="b.1PE.5.2.1">cangunahua tiaj Diospa borregounara caraichi, ali cuirasha, mana ursahua astaumbas ali munaimanda, mana cullquira ganangaj, astaumbas ali iyaimanda.</s>
     </seg>
     <seg type="verse" id="b.1PE.5.3">
      <s id="b.1PE.5.3.1">Ama dueñouna cuenta canguna cuiraushca borreogunara mandaichichu, astaun borregounama ricuchinauna cuenta.</s>
     </seg>
     <seg type="verse" id="b.1PE.5.4">
      <s id="b.1PE.5.4.1">Imahoras borreogunara atun Cuiraj ricurimujpi, canguna huiñai durana sumaj llaitura apinguichimi.</s>
     </seg>
     <seg type="verse" id="b.1PE.5.5">
      <s id="b.1PE.5.5.1">Shinallara, maltauna, ricuj rucuunara uyaichi.</s>
      <s id="b.1PE.5.5.2">Tucui parijumanda uyanuichi.</s>
      <s id="b.1PE.5.5.3">Manso shunguhua churarichi.</s>
      <s id="b.1PE.5.5.4">Diosga mas tucui siqui shunguunara arcan, astaun mansounama gracia nishca ali iyaira cun.</s>
     </seg>
     <seg type="verse" id="b.1PE.5.6">
      <s id="b.1PE.5.6.1">Shinashas, mansoyachichi Diospa maqui ucui, pai cangunara ahuayachingaj pai munashca horaspi;</s>
     </seg>
     <seg type="verse" id="b.1PE.5.7">
      <s id="b.1PE.5.7.1">canguna tucui turbarishcara pai ahuai churajpi, paiga cangunara cuiranmi.</s>
     </seg>
     <seg type="verse" id="b.1PE.5.8">
      <s id="b.1PE.5.8.1">Chuyajila causaichi, chapaichi; cangunara chijnij diablo nishca supai apu, piñaj león puma cuenta muyujta puriun, pitas mascasha nillpungaj.</s>
     </seg>
     <seg type="verse" id="b.1PE.5.9">
      <s id="b.1PE.5.9.1">Paihua ñaupajpi shinzhira shayarichi, shinzhira quirisha, caita yachasha, canguna tormendarishcasna, canguna uquiuna entero mundui tormendarinaushcami.</s>
     </seg>
     <seg type="verse" id="b.1PE.5.10">
      <s id="b.1PE.5.10.1">Tucui gracia nishca ali iyaira cuj Diosga, Jesucristoi ñucanchira paihua huiñai duraj sumac tiashcama cayahuashcami.</s>
      <s id="b.1PE.5.10.2">Canguna unaillara tormendarishca huasha, paillarami cangunara alichinga, shinzhiyachinga, shayachinga.</s>
     </seg>
     <seg type="verse" id="b.1PE.5.11">
      <s id="b.1PE.5.11.1">Paima sumacyachinaras rey apu mandanaras cushca achu huiñai huiñaigama.</s>
      <s id="b.1PE.5.11.2">Amen.</s>
     </seg>
     <seg type="verse" id="b.1PE.5.12">
      <s id="b.1PE.5.12.1">Silvano maquii cachasha, cangunara ansahuallara quillcashcani.</s>
      <s id="b.1PE.5.12.2">Paimi ali uqui ajta iyauni.</s>
      <s id="b.1PE.5.12.3">Quillcacani cangunara camachingaj, cangunara cuentangaj imasna caimi Diospa cierto gracia nishca ali iyai.</s>
      <s id="b.1PE.5.12.4">Caillai shayaunguichi.</s>
     </seg>
     <seg type="verse" id="b.1PE.5.13">
      <s id="b.1PE.5.13.1">Babiloniai tiaj iglesia, cangunahua pariju ajllashcami, cangunara saluraun, shinallara ñuca churi Marcos.</s>
     </seg>
     <seg type="verse" id="b.1PE.5.14">
      <s id="b.1PE.5.14.1">Parijumanda saluraichi llaquisha muchanahua.</s>
      <s id="b.1PE.5.14.2">Tucui canguna Jesucristoi tiajguna, cushi shungu cangunahua tiachu.</s>
      <s id="b.1PE.5.14.3">Amen.</s>
     </seg>
    </div>
   </div>
   <div type="book" id="b.2PE">
    <div type="chapter" id="b.2PE.1">
     <seg type="verse" id="b.2PE.1.1">
      <s id="b.2PE.1.1.1">Simón Pedro, Jesucristora sirvij, apóstol nishca pai cachashca runa, quirijgunama quillcauni.</s>
      <s id="b.2PE.1.1.2">Canguna ñucanchihua pariju shina tupu valij quirinara charinguichimi, Jesucristo ñucanchi Dios ñucanchira Quishpichij ali ashcamanda.</s>
     </seg>
     <seg type="verse" id="b.2PE.1.2">
      <s id="b.2PE.1.2.1">Gracia nishca ali iyai cushi causanas cangunama mirarinauchu, Diostas ñucanchi Señor Jesucristoras ricsiushcai.</s>
     </seg>
     <seg type="verse" id="b.2PE.1.3">
      <s id="b.2PE.1.3.1">Tucui ministishcaunara Diosta llaquisha causangaj, Dios paihua ushanamanda ñucanchima cushcami, ñucanchira cayajta ricsishcamanda, pai sumaj ali valij ashcamandas.</s>
     </seg>
     <seg type="verse" id="b.2PE.1.4">
      <s id="b.2PE.1.4.1">Caigunamanda ashca valij atun shimi cushcaunara charinchi.</s>
      <s id="b.2PE.1.4.2">Cai shimiunamanda Diospa causanara apijguna anchi, ñucanchi cai mundui tiaj ucha munai ismunamanda miticujguna asha.</s>
     </seg>
     <seg type="verse" id="b.2PE.1.5">
      <s id="b.2PE.1.5.1">Caimanda, ali iyaihua, canguna quirinama ali shungura yapaichi, canguna ali shunguma yachanara yapaichi.</s>
     </seg>
     <seg type="verse" id="b.2PE.1.6">
      <s id="b.2PE.1.6.1">Yachanama chuyaj causanara yapaichi, chuyaj causanama shu chapaisiqui shungura, chapaisiqui shunguma sumaj causanara,</s>
     </seg>
     <seg type="verse" id="b.2PE.1.7">
      <s id="b.2PE.1.7.1">sumaj causanama uquisna llaquinaunara yapaichi, uquisna llaquinaunama llaquinaras.</s>
     </seg>
     <seg type="verse" id="b.2PE.1.8">
      <s id="b.2PE.1.8.1">Canguna caigunara yalijta charisha lugarda mana charinguichichu quillangaj, mana aparishca cuenta tucungaj, ñucanchi Señor Jesucristora ricsishcai.</s>
     </seg>
     <seg type="verse" id="b.2PE.1.9">
      <s id="b.2PE.1.9.1">Astaumbas, caigunara mana charijga ñausami, mayanllai ricujmi, pai ñaupa horas ucharashcamanda pichashcara cungarishcami.</s>
     </seg>
     <seg type="verse" id="b.2PE.1.10">
      <s id="b.2PE.1.10.1">Chi raigumanda, uquiuna, canguna cayashcara canguna ajllashcaras mas ciertora rangaj mascaichi.</s>
      <s id="b.2PE.1.10.2">Casna rasha, imahoraspas mana urmanguichichu.</s>
     </seg>
     <seg type="verse" id="b.2PE.1.11">
      <s id="b.2PE.1.11.1">Shinajllaira cangunama cushca anga ñucanchira Quishpichij Jesucristo huiñaigama duraj mandana pachai lugarlla icungaj.</s>
     </seg>
     <seg type="verse" id="b.2PE.1.12">
      <s id="b.2PE.1.12.1">Shinajpi, cai yachachishcaunara cangunara iyachingaj mana saquishachu, canguna ña yachajllaira, canguna charishca cierto shimira shinzhi quirijguna ajpi.</s>
     </seg>
     <seg type="verse" id="b.2PE.1.13">
      <s id="b.2PE.1.13.1">Alimi yachin ñuca chara cai aichai tiausha, camachishca shimiunahua cangunara llicchachingaj:</s>
     </seg>
     <seg type="verse" id="b.2PE.1.14">
      <s id="b.2PE.1.14.1">caita yachasha, uctalla cai ñuca aichara saquina mani, imasna ñucanchi Señor Jesucristo rimashcasna.</s>
     </seg>
     <seg type="verse" id="b.2PE.1.15">
      <s id="b.2PE.1.15.1">Shinallara, ñuca mascasha imasna rasha cangunara yanapangaj, canguna tucui horas cai yachachishcaunara iyaringaj ñuca huañushca huasha.</s>
     </seg>
     <seg type="verse" id="b.2PE.1.16">
      <s id="b.2PE.1.16.1">Ñucanchiga, ñucanchi Señor Jesucristo ushana tupuras pai shamushcaras cangunara yachachisha, mana runauna iyashca yanga cuentanaunara rimashcanchichu, astaun imasna paihua sumaj ahuayachishcara ñucanchi quiquin ñahuihua ricushcasna.</s>
     </seg>
     <seg type="verse" id="b.2PE.1.17">
      <s id="b.2PE.1.17.1">Paiga Dios Yayamanda ahuayachishca, sumacyachishca ajpi, shu shimi ahua pacha gusto sumajmanda uyarica: Caimi ñuca llaquishca Churi, nisha, paihuajpi cushiyauni.</s>
     </seg>
     <seg type="verse" id="b.2PE.1.18">
      <s id="b.2PE.1.18.1">Ñucanchi cai ahua pachamanda rimashca shimira uyacanchi, paihua pariju tiaushcai, santo urcui.</s>
     </seg>
     <seg type="verse" id="b.2PE.1.19">
      <s id="b.2PE.1.19.1">Shinallara shu ali cierto shimira charinchi, Diosmanda rimashcara.</s>
      <s id="b.2PE.1.19.2">Valinmi chita uyangaj, shu velara llandu ucui sindichishcasna punzhayangagama, tutamanda ricurimuj estrellas canguna shungüi sicamungagama.</s>
     </seg>
     <seg type="verse" id="b.2PE.1.20">
      <s id="b.2PE.1.20.1">Ñaupa punda caita yachaichi, Quillcashcamanda ima Diosmanda rimashcaras pi runas paihua quiquin iyaillahua yachachinara mana ushanzhu.</s>
     </seg>
     <seg type="verse" id="b.2PE.1.21">
      <s id="b.2PE.1.21.1">Mana imahoras Diosmanda rimashca shimi runa munaimandallachu shamuca, astaun Diospa chuyaj runauna rimanauca Santo Espíritu yachachishcasna.</s>
     </seg>
    </div>
    <div type="chapter" id="b.2PE.2">
     <seg type="verse" id="b.2PE.2.1">
      <s id="b.2PE.2.1.1">Imasna llulla shimira rimajguna runauna chaupi shungüi llucshinauca, shinallara llulla yachachijguna canguna chaupi shungüi tianaungami.</s>
      <s id="b.2PE.2.1.2">Paiguna huajlichij llulla shimira pacalla rimanaungami, paigunara randij Señorda, Mana ricsinichu, nisha; chiraigumanda paigunallara cungaimanda tucurinaunga.</s>
     </seg>
     <seg type="verse" id="b.2PE.2.2">
      <s id="b.2PE.2.2.1">Ashcauna paiguna irus manali causana samira catinaunga.</s>
      <s id="b.2PE.2.2.2">Paigunamanda cierto nambira camishca anga.</s>
     </seg>
     <seg type="verse" id="b.2PE.2.3">
      <s id="b.2PE.2.3.1">Paiguna cullquira munaisiqui shunguhua cangunara catunaunga umachina shimiunahua.</s>
      <s id="b.2PE.2.3.2">Paiguna causayachina unaimanda asha mana unaiyangachu, paigunara tucuchina cierto shamungami.</s>
     </seg>
     <seg type="verse" id="b.2PE.2.4">
      <s id="b.2PE.2.4.1">Imasna Dios uchara raj angelgunara mana perdonacachu, astaumbas ucu pacha ucuma cachaca, llandu tutai huascahua huatasha, paigunara huacachica taripanagama chapangaj;</s>
     </seg>
     <seg type="verse" id="b.2PE.2.5">
      <s id="b.2PE.2.5.1">imasna rucu mundura mana perdonacachu, astaumbas Noera huacachica, pai ali causanara camachij runa ajpi, chishu canzhisgunahua pariju, Dios yacu izhura apamuca manali munduma;</s>
     </seg>
     <seg type="verse" id="b.2PE.2.6">
      <s id="b.2PE.2.6.1">imasna Sodoma Gomorra nishca llactaunara causayachica, paigunara tulaca, ushpa tucungagama, shina rasha Dios paigunara ricuchina cuenta cuca, tucui Diosta mana manzhajguna mana llaquijgunas ricungaj;</s>
     </seg>
     <seg type="verse" id="b.2PE.2.7">
      <s id="b.2PE.2.7.1">imasna Dios ali causaj Lot nishcara quishpichica, pai yapa molestarica manali runauna irus causashcaraigu;</s>
     </seg>
     <seg type="verse" id="b.2PE.2.8">
      <s id="b.2PE.2.8.1">(Cai ali runa manali runauna chaupi shungüi causasha, paiguna manali rashcaunara ricushas, uyashas, paihua ali almara tucui punzha llaquichica.)</s>
     </seg>
     <seg type="verse" id="b.2PE.2.9">
      <s id="b.2PE.2.9.1">shinallarami Señor yachan paita llaquijgunara tentanamanda llushpichingaj, manaliunaras huacachingajpas taripana punzhai tormendachingaj;</s>
     </seg>
     <seg type="verse" id="b.2PE.2.10">
      <s id="b.2PE.2.10.1">maspas, ucha aichara catijgunara, ucha aicha munaibi purijgunara, irus iyaibi purijgunaras huacacrüngami tormendachingaj.</s>
      <s id="b.2PE.2.10.2">Caiguna apuunara chijnijguna, manzhai illajguna, mas tucui siquiuna, atun ushajgunara camingaj mana manzhanaun.</s>
     </seg>
     <seg type="verse" id="b.2PE.2.11">
      <s id="b.2PE.2.11.1">Quiquin angelgunaga, yali shinzhi asha, yali ushaj ashas, Señorba ñaupajpi caigunara mana camisha causayachinaunzhu.</s>
     </seg>
     <seg type="verse" id="b.2PE.2.12">
      <s id="b.2PE.2.12.1">Cai manaliunaga, iyai illaj animalguna cuenta, api tucungajpas huañungajpas pagarishcaunami, paiguna mana intindishcaunara caminaun, paiguna quiquin tulariushcai huañunaungami.</s>
     </seg>
     <seg type="verse" id="b.2PE.2.13">
      <s id="b.2PE.2.13.1">Paiguna manali rashcaunara pagai tucunaun, caran punzha paiguna manali rashcaunara gustashcamanda.</s>
      <s id="b.2PE.2.13.2">Caiguna irusgunami, huajlishcaunami; cangunahua pariju micushallara paiguna manali rashcaunai cushiyanaun.</s>
     </seg>
     <seg type="verse" id="b.2PE.2.14">
      <s id="b.2PE.2.14.1">Paiguna ñahuiuna tacarinaunahua undarishcami.</s>
      <s id="b.2PE.2.14.2">Ucharanahua mana aminaun.</s>
      <s id="b.2PE.2.14.3">Irqui almaunara ucharachinaun.</s>
      <s id="b.2PE.2.14.4">Paiguna yapajta munaisiqui shunguhua causanaun.</s>
      <s id="b.2PE.2.14.5">Maldiciashca anaun.</s>
     </seg>
     <seg type="verse" id="b.2PE.2.15">
      <s id="b.2PE.2.15.1">Caiguna dirichu nambira saquisha, chingarinaushcami, Beorba churi Balaam nishca nambira catisha.</s>
      <s id="b.2PE.2.15.2">Paiga manali rashcamanda paganara llaquica.</s>
     </seg>
     <seg type="verse" id="b.2PE.2.16">
      <s id="b.2PE.2.16.1">Paiga camachishca aca pai manali rashcamanda.</s>
      <s id="b.2PE.2.16.2">Upa burro runa shimihua rimaca, rimaj runa loco sami rangaraushcara arcangaj.</s>
     </seg>
     <seg type="verse" id="b.2PE.2.17">
      <s id="b.2PE.2.17.1">Caiguna yacu illaj bugyuunami, shinzhi huaira apashca puyuuna.</s>
      <s id="b.2PE.2.17.2">Paigunajma huacachishcami llandu tutai huiñaigama tiangaj.</s>
     </seg>
     <seg type="verse" id="b.2PE.2.18">
      <s id="b.2PE.2.18.1">Caiguna yanga umachina shimiunara rimasha, ucha aicha munaihuas, irus causanahuas, ucharanai causajgunamanda cierto miticujgunara cutillara tentasha urmachinaun.</s>
     </seg>
     <seg type="verse" id="b.2PE.2.19">
      <s id="b.2PE.2.19.1">Paiguna: Cangunara llushpichishun, nisha, shimira cunaun, paiguna chara irusta sirvijguna asha.</s>
      <s id="b.2PE.2.19.2">Maicans imamandas vencishca asha, paiga paita vencijta sirvij tucun.</s>
     </seg>
     <seg type="verse" id="b.2PE.2.20">
      <s id="b.2PE.2.20.1">Cierto pacha, chiguna mundui irus ranamanda quishpishca asha, Señor Jesucristo Quishpichijta yachashcamanda, astaun cutillara chi uchaunai api tucusha, paiguna puchucai tiaushca sami ñaupa ajmanda yali mana valij tucunga.</s>
     </seg>
     <seg type="verse" id="b.2PE.2.21">
      <s id="b.2PE.2.21.1">Astaun ali manmaca causana nambira ñaupara mana yachangaj, randi yachashca huasha paigunama cushca chuyaj camachishca shimimanda huashama voltiaringaj.</s>
     </seg>
     <seg type="verse" id="b.2PE.2.22">
      <s id="b.2PE.2.22.1">Paigunajma cierto shimi rimashcasna pactarishcami: Allcu paihua quiquin quijnama tigran, armachishca cuchiga cutillara tumi voltian.</s>
     </seg>
    </div>
    <div type="chapter" id="b.2PE.3">
     <seg type="verse" id="b.2PE.3.1">
      <s id="b.2PE.3.1.1">Llaquishcauna, cangunara cai huasha quillcara quillcauni.</s>
      <s id="b.2PE.3.1.2">Ishquindi quillcaunai canguna chuyaj iyaira llicchachisha nini, camachishcahua.</s>
     </seg>
     <seg type="verse" id="b.2PE.3.2">
      <s id="b.2PE.3.2.1">Canguna ñaupa horasmanda Diosmanda chuyaj rimajguna rimashcaunara iyaringaj quillcauni, shinallara ñucanchi Señor Quishpichij mandashcaunara, imasna cangunama cachashca runauna rimanauca.</s>
     </seg>
     <seg type="verse" id="b.2PE.3.3">
      <s id="b.2PE.3.3.1">Caita yachaichi, puchucai punzhaunai burlajguna shamunaunga, paiguna quiquin aicha munaibi purijguna.</s>
     </seg>
     <seg type="verse" id="b.2PE.3.4">
      <s id="b.2PE.3.4.1">Burlasha ninaunga: ¿Maibirai pai cuti shamungaj cushca shimi?</s>
      <s id="b.2PE.3.4.2">Yayauna huañushca punzhamanda pacha tucui shinallara catin, mundu callarishca horasmanda pacha.</s>
     </seg>
     <seg type="verse" id="b.2PE.3.5">
      <s id="b.2PE.3.5.1">Caiguna paiguna munaimanda cungarinaun imasna callari horasmanda ahua pachara Dios rimashca shimimanda rashca aca, shinallara cai pacharas.</s>
      <s id="b.2PE.3.5.2">Cai pacha yacumanda llucshin, yacumanda causan.</s>
     </seg>
     <seg type="verse" id="b.2PE.3.6">
      <s id="b.2PE.3.6.1">Chi horaspi tiaj mundu yacui pambarisha tucurica.</s>
     </seg>
     <seg type="verse" id="b.2PE.3.7">
      <s id="b.2PE.3.7.1">Astaun, cuna horas tiaj ahua pachas cai pachas, chi quiquin shimimanda huacachishca tianaun, taripana punzhai ninai rupachingaj, Diosillaj runaunara tucuchina horaspi.</s>
     </seg>
     <seg type="verse" id="b.2PE.3.8">
      <s id="b.2PE.3.8.1">Caitaga, uquiuna, ama cungaringuichichu: Señorba ñaupajpi, shu punzha shu huaranga huata cuentami, shinallara shu huaranga huata shu punzha cuentallami.</s>
     </seg>
     <seg type="verse" id="b.2PE.3.9">
      <s id="b.2PE.3.9.1">Señorga, pai shimi cushcara mana unaiyanzhu runauna unaiyana iyashcasna, astaumbas ñucanchihua paimi chapaisiqui, pihuas ama pirdirichu nisha, astaun tucui uchamanda arrepentirinauchu.</s>
     </seg>
     <seg type="verse" id="b.2PE.3.10">
      <s id="b.2PE.3.10.1">Señorba punzhaga shamungami shuhuaj runa tutai shamushcasna.</s>
      <s id="b.2PE.3.10.2">Chi horas, ahua pachauna shinzhi uyarinahua tucurinaunga, tucui tiajguna rupasha pasanaunga, cai pachara paihuajpi tiaj rashcaunaras rupachishca anaunga.</s>
     </seg>
     <seg type="verse" id="b.2PE.3.11">
      <s id="b.2PE.3.11.1">Shinajpi tucui caiguna tucurina ajpi, ¡ima sami tucunara ministinguichi canguna chuyajila Diosta catishalla causana tonoi,</s>
     </seg>
     <seg type="verse" id="b.2PE.3.12">
      <s id="b.2PE.3.12.1">canguna chapashas puruntushas Diospa punzha shamunagama, chi punzhai ahua pachauna sindisha tucurinaungami, aUpas rupasha nuyuringami!</s>
     </seg>
     <seg type="verse" id="b.2PE.3.13">
      <s id="b.2PE.3.13.1">Ñucanchiga, Diospa shimi cushcasna, mushuj ahua pachaunaras mushuj cai pacharas chapaunchi, maibi ali causana tuparingami.</s>
     </seg>
     <seg type="verse" id="b.2PE.3.14">
      <s id="b.2PE.3.14.1">Chi raigumanda, llaquishcauna, canguna tucui caigunara chapausha, ali pacha mascaichi canguna ima iruspas ima causas illaj cushi shunguhua tucungaj Cristo cangunara tupaushcai.</s>
     </seg>
     <seg type="verse" id="b.2PE.3.15">
      <s id="b.2PE.3.15.1">Intindinguichi ñucanchi Señor chapashcaga quishpinami, imasna ñucanchi llaquishca uqui Pablo cangunama quillcaca, paita cushca yachana tupui.</s>
     </seg>
     <seg type="verse" id="b.2PE.3.16">
      <s id="b.2PE.3.16.1">Paiga tucui pai quillcashcaunai caigunamanda riman.</s>
      <s id="b.2PE.3.16.2">Chigunai huaquin ñaca ñaca mana intindihuaj shimiuna tianaun.</s>
      <s id="b.2PE.3.16.3">Chi shimiunara huaquin mana yachajguna huaquin irqui shunguuna istuyachinaun, chi shu Quillcashcaunandi, paiguna quiquin almara pirdingaj.</s>
     </seg>
     <seg type="verse" id="b.2PE.3.17">
      <s id="b.2PE.3.17.1">Shinajpi, canguna, llaquishcauna, caita ñaupara yachasha, cuiraichi ama apai tucungaj manalluna pandashcaunai, canguna shinzhi shayarishcamanda ama urmangaj.</s>
     </seg>
     <seg type="verse" id="b.2PE.3.18">
      <s id="b.2PE.3.18.1">Astaumbas, ñucanchira Quishpichij Señor Jesucristo gracia nishca ali iyaibi paita ricsinais iñaichi.</s>
      <s id="b.2PE.3.18.2">Paiga sumacyachishca achu, cunallaras huiñai huiñai punzhagamas.</s>
      <s id="b.2PE.3.18.3">Amen.</s>
     </seg>
    </div>
   </div>
   <div type="book" id="b.1JO">
    <div type="chapter" id="b.1JO.1">
     <seg type="verse" id="b.1JO.1.1">
      <s id="b.1JO.1.1.1">Callari horasmanda ajgunara, ñucanchi uyashcaunara, ñucanchi ñahuihua ricushcaunara, ñucanchi riparashcaunara, ñucanchi maquihua llangashcaunaras, Causana Shimimanda, cangunara cuentanchi.</s>
     </seg>
     <seg type="verse" id="b.1JO.1.2">
      <s id="b.1JO.1.2.1">Cai causai ricuchishca aca; ñucanchis ricushcanchi, ricsichinchi.</s>
      <s id="b.1JO.1.2.2">Shinallara cangunara cuentanchi cai huiñai causaira.</s>
      <s id="b.1JO.1.2.3">Cai causai Dioshua tiaca, ñucanchimas ricurica.</s>
     </seg>
     <seg type="verse" id="b.1JO.1.3">
      <s id="b.1JO.1.3.1">Ñucanchi ricushcaras, uyashcaras cangunama cuentanchi, canguna shinallara ñucanchihua parijumanda llaquinausha tiangaj.</s>
      <s id="b.1JO.1.3.2">Ñucanchi parijumanda llaquinaushca cierto pacha Dioshua pariju paihua Churi Jesucristohua pariju tucun.</s>
     </seg>
     <seg type="verse" id="b.1JO.1.4">
      <s id="b.1JO.1.4.1">Cai tucuira cangunama quilícanchi canguna cushi pactaringaj.</s>
     </seg>
     <seg type="verse" id="b.1JO.1.5">
      <s id="b.1JO.1.5.1">Caimi Diosmanda uyashca shimi.</s>
      <s id="b.1JO.1.5.2">Caitas cangunara cuentanchi.</s>
      <s id="b.1JO.1.5.3">Dios punzhami.</s>
      <s id="b.1JO.1.5.4">Paihuajpi ima llandus illan.</s>
     </seg>
     <seg type="verse" id="b.1JO.1.6">
      <s id="b.1JO.1.6.1">Ñucanchi Dioshua parijumanda llaquinaunchi nishaga, ucha llandui purishas, llullanchimi.</s>
      <s id="b.1JO.1.6.2">Mana ciertora raunchi.</s>
     </seg>
     <seg type="verse" id="b.1JO.1.7">
      <s id="b.1JO.1.7.1">Randi, ñucanchi punzhai purisha, imasna Dios punzhai tiashcasha, ñucanchipura llaquinaunchi.</s>
      <s id="b.1JO.1.7.2">Shinallara Diospa Churi Jesuspa yahuar ñucanchira tucui uchamanda pichan.</s>
     </seg>
     <seg type="verse" id="b.1JO.1.8">
      <s id="b.1JO.1.8.1">Ñucanchi: Ucha illaj ani, nisha, ñucanchillarara umachinchi.</s>
      <s id="b.1JO.1.8.2">Cierto rimana shimi mana tianzhu ñucanchijpi.</s>
     </seg>
     <seg type="verse" id="b.1JO.1.9">
      <s id="b.1JO.1.9.1">Ñucanchi ucharashcara Diosta cuentasha, pai cushca shimira pactachin ñucanchi ucharashcara perdonangaj, maspas ñucanchira tucui manalimanda pichangaj.</s>
     </seg>
     <seg type="verse" id="b.1JO.1.10">
      <s id="b.1JO.1.10.1">Ñucanchi: Mana ucharashcanchichu, nisha, Diosta llullachinchi; pai rimashca shimira mana charinchichu ñucanchi shungüi.</s>
     </seg>
    </div>
    <div type="chapter" id="b.1JO.2">
     <seg type="verse" id="b.1JO.2.1">
      <s id="b.1JO.2.1.1">Ñuca churihuauna, cai tucuira cangunama quillcauni, canguna uchara ama rangaj.</s>
      <s id="b.1JO.2.1.2">Maicans ucharajpi, Diospa ñaupajpi shu Yanapaj ta charinchi, ali shunguyuj Jesucristo.</s>
     </seg>
     <seg type="verse" id="b.1JO.2.2">
      <s id="b.1JO.2.2.1">Jesucristo ñucanchi ucharashcaunamanda paganami.</s>
      <s id="b.1JO.2.2.2">Mana ñucanchijmandallachu, astaun tucui mundu ucharashcaunamanda paganami.</s>
     </seg>
     <seg type="verse" id="b.1JO.2.3">
      <s id="b.1JO.2.3.1">Caimanda yachanchi ñucanchi paita ricsishcanchi, pai mandashcaunara pactachisha.</s>
     </seg>
     <seg type="verse" id="b.1JO.2.4">
      <s id="b.1JO.2.4.1">Maicans rimasha: Paita ricsinimi, nisha, shina nishas pai mandashcaunara mana pactachisha, paimi llullaj tucun; paihuajpi cierto shimi illan.</s>
     </seg>
     <seg type="verse" id="b.1JO.2.5">
      <s id="b.1JO.2.5.1">Randi, maicans paihua shimira pactachisha, paihuajpi Diospa llaquina cierto pacha pactarishcami.</s>
      <s id="b.1JO.2.5.2">Caimanda yachanchi ñucanchi Diospajpi tiaunchi.</s>
     </seg>
     <seg type="verse" id="b.1JO.2.6">
      <s id="b.1JO.2.6.1">Maicans: Paihuajpimi tiauni, nisha, pai quiquin causashcasna causanami anga.</s>
     </seg>
     <seg type="verse" id="b.1JO.2.7">
      <s id="b.1JO.2.7.1">Uquiuna, mana mushuj mandashca shimira cangunara quillcauni, astaun rucu mandashcara, callari horasmanda ajta.</s>
      <s id="b.1JO.2.7.2">Cai rucu mandashcaga canguna callarimanda uyashca shimimi.</s>
     </seg>
     <seg type="verse" id="b.1JO.2.8">
      <s id="b.1JO.2.8.1">Shinajllaira mushuj mandashcara cangunara quillcauni.</s>
      <s id="b.1JO.2.8.2">Caiga ciertomi Diospajpis cangunajpis.</s>
      <s id="b.1JO.2.8.3">Tuta pasasha rin, cierto punzhauna punzhayachin.</s>
     </seg>
     <seg type="verse" id="b.1JO.2.9">
      <s id="b.1JO.2.9.1">Maicans: Ñucaga punzhai causauni, nisha, shina rimashas paihua uquira chijnisha, casna runa chara llandu tutallaira causaunmi.</s>
     </seg>
     <seg type="verse" id="b.1JO.2.10">
      <s id="b.1JO.2.10.1">Maicans paihua uquira llaquisha punzhai causaun.</s>
      <s id="b.1JO.2.10.2">Paüruájpi ima nijtanas illan.</s>
     </seg>
     <seg type="verse" id="b.1JO.2.11">
      <s id="b.1JO.2.11.1">Randi, maicans paihua uquira chijnisha, llandui tiaun, llandui purin, maita riushcaras mana yachan.</s>
      <s id="b.1JO.2.11.2">Ucha llandu paihua ñahuira ñausayachishcami.</s>
     </seg>
     <seg type="verse" id="b.1JO.2.12">
      <s id="b.1JO.2.12.1">Cangunara quillcauni, churihuauna, canguna ucharashcaunara Jesuspa shutii perdonashcami.</s>
     </seg>
     <seg type="verse" id="b.1JO.2.13">
      <s id="b.1JO.2.13.1">Cangunara quillcauni, yayauna, callarimanda aj Diosta ricsinguichi.</s>
      <s id="b.1JO.2.13.2">Cangunara quillcauni, maltauna, canguna manali supaira vencishcanguichi.</s>
      <s id="b.1JO.2.13.3">Cangunara quillcauni, churihuauna, Yayara ricsishcanguichimi.</s>
     </seg>
     <seg type="verse" id="b.1JO.2.14">
      <s id="b.1JO.2.14.1">Cangunara quillcashcani, yayauna, callarimanda aj Diosta ricsishcanguichi.</s>
      <s id="b.1JO.2.14.2">Cangunara quillcashcani, maltauna, canguna shinzhi ashcamanda, Diospa shimi canguna shungüi tiaun, manali supaira vencishcanguichimi.</s>
     </seg>
     <seg type="verse" id="b.1JO.2.15">
      <s id="b.1JO.2.15.1">Cai pachara ama llaquinguichi, shinallara cai pachai tiajgunara ama llaquinguichi.</s>
      <s id="b.1JO.2.15.2">Maicans cai pachara llaquisha, Yayara mana llaquinzhu.</s>
     </seg>
     <seg type="verse" id="b.1JO.2.16">
      <s id="b.1JO.2.16.1">Tucui cai pachai tiaj, runa aicha munashca, runa ñahuihua munashca, cai pachai mas tucuna iyai, cai tucui mana Diosmandachu, astaun cai pachamandami.</s>
     </seg>
     <seg type="verse" id="b.1JO.2.17">
      <s id="b.1JO.2.17.1">Cai pacha pasanmi, shinallara pai munashcauna, astaun maicans Dios munashcara rasha, huiñaigama causangami.</s>
     </seg>
     <seg type="verse" id="b.1JO.2.18">
      <s id="b.1JO.2.18.1">Churihuauna, cuna puchucai tiempounami.</s>
      <s id="b.1JO.2.18.2">Canguna uyashcanguichi imasna anticristo nishca Cristora chijnij shamuna anga.</s>
      <s id="b.1JO.2.18.3">Shinallara cunallara ashca anticristo nishcauna tianaunmi.</s>
      <s id="b.1JO.2.18.4">Caimanda ricsinchi ñucanchi puchucai tiempounai causaunchi.</s>
     </seg>
     <seg type="verse" id="b.1JO.2.19">
      <s id="b.1JO.2.19.1">Ñucanchimanda llucshinaushca.</s>
      <s id="b.1JO.2.19.2">Randi mana ñucanchipuramandachu anauca.</s>
      <s id="b.1JO.2.19.3">Paiguna ñucanchipuramanda ashaga, ñucanchihua pariju saquirinaunmaca.</s>
      <s id="b.1JO.2.19.4">Astaumbas llucshinaucami mana tucui ñucanchipuramanda ashcara ricuchingaj.</s>
     </seg>
     <seg type="verse" id="b.1JO.2.20">
      <s id="b.1JO.2.20.1">Astaun canguna Santo Espiritumanda talishcara charinguicblt tucuira yachanguichi.</s>
     </seg>
     <seg type="verse" id="b.1JO.2.21">
      <s id="b.1JO.2.21.1">Cangunara mana quillcashcanichu canguna cierto shimira mana yaohashcaraigu, astaun yachashcaraigumanda, shinallara mana ima llulla shimi cierto shimimanda llucshishcaraigu.</s>
     </seg>
     <seg type="verse" id="b.1JO.2.22">
      <s id="b.1JO.2.22.1">¿Pita llullajri?</s>
      <s id="b.1JO.2.22.2">Jesús mana Cristochu nij, paimi llullaj.</s>
      <s id="b.1JO.2.22.3">Maican runa: Yaya Dios mana cierto Dioschu, Churis mana Cristochu, nisha, cai runaga anticristo nishca Cristora chijnij.</s>
     </seg>
     <seg type="verse" id="b.1JO.2.23">
      <s id="b.1JO.2.23.1">Maican runa: Churira mana ricsinichu, nisha, cai runa Yayara mana charin.</s>
      <s id="b.1JO.2.23.2">Randi maican runa: Diospa Churi Cristomi, nisha, pai shinallara Yayara charin.</s>
     </seg>
     <seg type="verse" id="b.1JO.2.24">
      <s id="b.1JO.2.24.1">Canguna callarimanda uyashca shimiuna cangunahua saquirichu.</s>
      <s id="b.1JO.2.24.2">Callarimanda uyashca shimiuna cangunahua saquirijpiga, Churijpis Yayajpis saquiringuichimi.</s>
     </seg>
     <seg type="verse" id="b.1JO.2.25">
      <s id="b.1JO.2.25.1">Dios ñucanchima cushca shimi Casnami, huiñai causaira charinchimi.</s>
     </seg>
     <seg type="verse" id="b.1JO.2.26">
      <s id="b.1JO.2.26.1">Caita cangunara quillcashcani, umachijgunamanda cuentasha.</s>
     </seg>
     <seg type="verse" id="b.1JO.2.27">
      <s id="b.1JO.2.27.1">Randi, Santo Espíritu talishca, Jesucristomanda apishca, cangunajpi tiaun, pihuas cangunara yachachingaj mana ministinguichichu, astaumbas pai talishcamanda tucuira yachanguichi.</s>
      <s id="b.1JO.2.27.2">Cai yachachishca ciertomi, mana llullachu.</s>
      <s id="b.1JO.2.27.3">Pai yachachishcasna canguna paihuajpi tiaichi.</s>
     </seg>
     <seg type="verse" id="b.1JO.2.28">
      <s id="b.1JO.2.28.1">Cuna churihuauna, paihuajpi tiaichi, pai ricurimushca horas ñucanchi cushi shunguyuj tucungaj, ama pingaringaj paihua ñaupajpi pai shamushcai.</s>
     </seg>
     <seg type="verse" id="b.1JO.2.29">
      <s id="b.1JO.2.29.1">Canguna Dios ali ajta ricsisha, shinallara caita ricsichi: tucui alira raj runa Diosmanda pagarishcami.</s>
     </seg>
    </div>
    <div type="chapter" id="b.1JO.3">
     <seg type="verse" id="b.1JO.3.1">
      <s id="b.1JO.3.1.1">Ricuichi ima samira Dios ñucanchira llaquishcami, ñucanchi Diospa churiuna nishca tucungaj.</s>
      <s id="b.1JO.3.1.2">Caimanda caí pacha runauna ñucanchira mana rícsinaun, imasnara paiguna Diosta mana ricsinauca.</s>
     </seg>
     <seg type="verse" id="b.1JO.3.2">
      <s id="b.1JO.3.2.1">Llaquishcauna, cunallara Diospa churiuna manchi.</s>
      <s id="b.1JO.3.2.2">Ñucanchi huasha horas tucuna samira chara mana ricurinzhu.</s>
      <s id="b.1JO.3.2.3">Astaun caita yachanchi, imahoraspas Cristo ricurimujpi, ñucanchi pai tono ricurij tucushun; paita ricushun imasna pai ashcasna.</s>
     </seg>
     <seg type="verse" id="b.1JO.3.3">
      <s id="b.1JO.3.3.1">Maican runa caita chapasha, paulara chuyayanmi, imasna Cristo chuyaj ashcasna.</s>
     </seg>
     <seg type="verse" id="b.1JO.3.4">
      <s id="b.1JO.3.4.1">Maicans uchara rasha, Dios mandashca shimira paquin.</s>
      <s id="b.1JO.3.4.2">Imas mandashca shimira paquijpi, caiga uchami.</s>
     </seg>
     <seg type="verse" id="b.1JO.3.5">
      <s id="b.1JO.3.5.1">Yachanguichi Cristo ricurimuca ñucanchi ucharashcaunara quichungaj.</s>
      <s id="b.1JO.3.5.2">Paihuajpi ima uchas illanmi.</s>
     </seg>
     <seg type="verse" id="b.1JO.3.6">
      <s id="b.1JO.3.6.1">Maicans Jesuspi tiausha, uchara mana raunzhu.</s>
      <s id="b.1JO.3.6.2">Maicans uchara rausha Jesusta mana ricushcachu, mana ricsishcachu.</s>
     </seg>
     <seg type="verse" id="b.1JO.3.7">
      <s id="b.1JO.3.7.1">Churihuauna, pihuas cangunara ama umachichu.</s>
      <s id="b.1JO.3.7.2">Alira raj runa alimi, Cristo ali ashcasna.</s>
     </seg>
     <seg type="verse" id="b.1JO.3.8">
      <s id="b.1JO.3.8.1">Ucharasha causaj runaga supai apumandami.</s>
      <s id="b.1JO.3.8.2">Callari tiempomanda, supai apu uchara raun.</s>
      <s id="b.1JO.3.8.3">Chiraigumanda Diospa Churi ricurimuca supai apu rashcaunara tucuchingaj.</s>
     </seg>
     <seg type="verse" id="b.1JO.3.9">
      <s id="b.1JO.3.9.1">Maican runa Diosmanda pagarishca asha, mana ucharasha causaunzhu, Diospa causai paihuajpi tiashcamanda.</s>
      <s id="b.1JO.3.9.2">Ucharasha causanara mana ushanzhu, Diosmanda pagarishca asha.</s>
     </seg>
     <seg type="verse" id="b.1JO.3.10">
      <s id="b.1JO.3.10.1">Caimanda Diospa churiuna supai apu churiunas ricsi tucunaun.</s>
      <s id="b.1JO.3.10.2">Maican runa mana alira rasha, paihua uquira mana llaquisha, cai runa mana Diosmandachu.</s>
     </seg>
     <seg type="verse" id="b.1JO.3.11">
      <s id="b.1JO.3.11.1">Caimi canguna callarimanda uyashca shimi: Ñucanchipura parijumanda llaquinauna manchi.</s>
     </seg>
     <seg type="verse" id="b.1JO.3.12">
      <s id="b.1JO.3.12.1">Mana Caín rashcasna, pai manali supaimanda asha, paihua uquira huañuchica.</s>
      <s id="b.1JO.3.12.2">¿Imamanda uquira huañuchicachu?</s>
      <s id="b.1JO.3.12.3">Caimandami: Caímba rashcauna manali anauca, astaumbas paihua uqui rashcauna ali anauca.</s>
     </seg>
     <seg type="verse" id="b.1JO.3.13">
      <s id="b.1JO.3.13.1">Ñuca uquiuna, ama manzharichichu cai pacha runauna cangunara chijninaupi.</s>
     </seg>
     <seg type="verse" id="b.1JO.3.14">
      <s id="b.1JO.3.14.1">Yachanchimi ñucanchi huañuimanda causanama ña pasashcanchi, ñucanchi uquiunara llaquijguna asha.</s>
      <s id="b.1JO.3.14.2">Maicans paihua uquira mana llaquisha huañuibi causaun.</s>
     </seg>
     <seg type="verse" id="b.1JO.3.15">
      <s id="b.1JO.3.15.1">Maicans paihua uquira chijnisha, runara huañuchijmi.</s>
      <s id="b.1JO.3.15.2">Yachanguichi mana pi runara huañuchij huiñai causaira charin paihuajpi.</s>
     </seg>
     <seg type="verse" id="b.1JO.3.16">
      <s id="b.1JO.3.16.1">Caimanda llaquinara ricsishcanchi: Cristo paihua causaira cucami ñucanchirandimanda.</s>
      <s id="b.1JO.3.16.2">Shinallara ñucanchi causaira uquiuna randimanda cunami anchi.</s>
     </seg>
     <seg type="verse" id="b.1JO.3.17">
      <s id="b.1JO.3.17.1">Shinasha maican runa cai pachai charij asha, paihua uqui ministijta ricushallara, paihua shungura ishcajpi, ¿Diospa llaquinaga imasnara tiaun paihua shungüi?</s>
     </seg>
     <seg type="verse" id="b.1JO.3.18">
      <s id="b.1JO.3.18.1">Ñuca churihuauna, ama shimillahua llaquishunchi, astaun rashcaunahua cierto pacha llaquishunchi.</s>
     </seg>
     <seg type="verse" id="b.1JO.3.19">
      <s id="b.1JO.3.19.1">Caimanda ñucanchi cierto shimira quirijguna ashcara yachanchi, caita yachajpi, ñucanchi shunguuna paihua ñaupajpi samanaunga.</s>
     </seg>
     <seg type="verse" id="b.1JO.3.20">
      <s id="b.1JO.3.20.1">Ñucanchi shungu ñucanchira causayachijpi, Dios ñucanchi shungumanda yalin.</s>
      <s id="b.1JO.3.20.2">Paimi tucuira yachan.</s>
     </seg>
     <seg type="verse" id="b.1JO.3.21">
      <s id="b.1JO.3.21.1">Llaquishcauna, ñucanchi shungu ñucanchira mana causayachijpi, Diosta mana manzhasha samaunchi.</s>
     </seg>
     <seg type="verse" id="b.1JO.3.22">
      <s id="b.1JO.3.22.1">Shinasha, imaras Diosta mañasha, paimanda charishun, pai mandashca shimiunara pactachishcamanda.</s>
      <s id="b.1JO.3.22.2">Shinallara pai munashcaunara raunchi.</s>
     </seg>
     <seg type="verse" id="b.1JO.3.23">
      <s id="b.1JO.3.23.1">Caimi Dios mandashca shimi, ñucanchi Diospa Churi Jesucristoi quiringaj, ñucanchi parijumanda llaquinaungaj, pai mandashcasna.</s>
     </seg>
     <seg type="verse" id="b.1JO.3.24">
      <s id="b.1JO.3.24.1">Maicans Dios mandashcara pactachisha, Diospajpi tiaun, Dios paihuajpis.</s>
      <s id="b.1JO.3.24.2">Caimanda yachanchi Dios ñucanchijpi tiaushcara, pai ñucanchira cushca Espiritumanda.</s>
     </seg>
    </div>
    <div type="chapter" id="b.1JO.4">
     <seg type="verse" id="b.1JO.4.1">
      <s id="b.1JO.4.1.1">Llaquishcauna, ama tucui espiritura quiringuichi.</s>
      <s id="b.1JO.4.1.2">Astaun paigunara camaichi, paiguna Diosmanda ashcara mana ashcaras.</s>
      <s id="b.1JO.4.1.3">Ashca llulla rimajguna llucshinaushcami cai pachai.</s>
     </seg>
     <seg type="verse" id="b.1JO.4.2">
      <s id="b.1JO.4.2.1">Caimanda Diospa Espiritura ricsichi.</s>
      <s id="b.1JO.4.2.2">Tucui espíritu casna rimasha: Jesucristo runa aichahua shamushcami, nisha, cai espíritu Diosmandami.</s>
     </seg>
     <seg type="verse" id="b.1JO.4.3">
      <s id="b.1JO.4.3.1">Randi tucui espíritu Jesucristo runa aichahua mana shamushcachu, nisha, cai espíritu mana Diosmandachu.</s>
      <s id="b.1JO.4.3.2">Caimi anticristo nishca espíritu.</s>
      <s id="b.1JO.4.3.3">Pai shamungaraushcara uyashcanguichimi.</s>
      <s id="b.1JO.4.3.4">Cunallara cai pachai tiaun.</s>
     </seg>
     <seg type="verse" id="b.1JO.4.4">
      <s id="b.1JO.4.4.1">Churihuauna, canguna Diosmandami anguichi; cai supaigunara vencishcanguichi.</s>
      <s id="b.1JO.4.4.2">Cangunara compañaj Dios cai pachai tiau supaira yalinmi.</s>
     </seg>
     <seg type="verse" id="b.1JO.4.5">
      <s id="b.1JO.4.5.1">Paiguna cai pachamandami anaun.</s>
      <s id="b.1JO.4.5.2">Chiraigumanda cai pachamandaunara rimanaun.</s>
      <s id="b.1JO.4.5.3">Cai pachai aj runauna paigunara uyanaun.</s>
     </seg>
     <seg type="verse" id="b.1JO.4.6">
      <s id="b.1JO.4.6.1">Ñucanchiga Diosmandami anchi; Diosta ricsij ñucanchira uyan.</s>
      <s id="b.1JO.4.6.2">Maicans Diosta mana ricsisha, ñucanchira mana uyan.</s>
      <s id="b.1JO.4.6.3">Caimanda ciertora rimaj espiritura ricsinchi, shinallara llullaj espirituras.</s>
     </seg>
     <seg type="verse" id="b.1JO.4.7">
      <s id="b.1JO.4.7.1">Llaquishcauna, parijumanda llaquinaushunchi.</s>
      <s id="b.1JO.4.7.2">Llaquinaga Diosmandami.</s>
      <s id="b.1JO.4.7.3">Tucui llaquij runa Diosmanda pagarishcami, Diosta ricsinmi.</s>
     </seg>
     <seg type="verse" id="b.1JO.4.8">
      <s id="b.1JO.4.8.1">Mana llaquij runaga Diosta mana ricsinzhu.</s>
      <s id="b.1JO.4.8.2">Diosga llaquijmi.</s>
     </seg>
     <seg type="verse" id="b.1JO.4.9">
      <s id="b.1JO.4.9.1">Caibimi Dios ñucanchira llaquishca ricurimun, Dios paihua sapalla Churira cai pachama cachamuca, ñucanchi paimanda causangaj.</s>
     </seg>
     <seg type="verse" id="b.1JO.4.10">
      <s id="b.1JO.4.10.1">Dios llaquishca caimi: mana ñucanchi Diosta llaquishcanchi, astaun Dios ñucanchira llaquicami, paihua Churira cachamuca ñucanchi ucharashcamanda pagana tucungaj.</s>
     </seg>
     <seg type="verse" id="b.1JO.4.11">
      <s id="b.1JO.4.11.1">Llaquishcauna, Dios ñucanchira casna llaquishca ajpiga, shinallara ñucanchis parijumanda llaquinauna manchi.</s>
     </seg>
     <seg type="verse" id="b.1JO.4.12">
      <s id="b.1JO.4.12.1">Imahoraspas pihuas Diosta mana ricushcachu.</s>
      <s id="b.1JO.4.12.2">Ñucanchi parijumanda llaquinaupi, Dios ñucanchijpi tiaun, paihua llaquina ñucanchi shungüi pactarishcami.</s>
     </seg>
     <seg type="verse" id="b.1JO.4.13">
      <s id="b.1JO.4.13.1">Caimanda ñucanchi Diospajpi, pais ñucanchijpis tiauta ricsinchi, Dios paihua Espiritura ñucanchima cushcamanda.</s>
     </seg>
     <seg type="verse" id="b.1JO.4.14">
      <s id="b.1JO.4.14.1">Ñucanchi ricushcanchi, shinallara ricsichishcanchi Dios paihua Churira cachamushcara, cai pachara Quishpichijta.</s>
     </seg>
     <seg type="verse" id="b.1JO.4.15">
      <s id="b.1JO.4.15.1">Maican runa: Jesús Diospa Churimi, nisha, shungumanda rimasha, Dios cai runajpi tiaun, cai runas Diospajpi tiaun.</s>
     </seg>
     <seg type="verse" id="b.1JO.4.16">
      <s id="b.1JO.4.16.1">Dios ñucanchira llaquishcara yachashcanchi, quirishcanchi.</s>
      <s id="b.1JO.4.16.2">Dios llaquijmi.</s>
      <s id="b.1JO.4.16.3">Maican runa llaquij shunguyuj causajpi, Dios paihuajpi tiaun, pai Diospajpis tiaun.</s>
     </seg>
     <seg type="verse" id="b.1JO.4.17">
      <s id="b.1JO.4.17.1">Casna rasha ali llaquina ñucanchi shungüi pactarishcami, taripana punzhai ñucanchi ama manzharingaj.</s>
      <s id="b.1JO.4.17.2">Pai imasna ashcasna, shinallarami anchi cai pachai.</s>
     </seg>
     <seg type="verse" id="b.1JO.4.18">
      <s id="b.1JO.4.18.1">Llaquij shungüi manzhai illan.</s>
      <s id="b.1JO.4.18.2">Ali llaquij shungumanda ima manzhairas ichushcami.</s>
      <s id="b.1JO.4.18.3">Manzhaiga livachinara charin.</s>
      <s id="b.1JO.4.18.4">Shinasha maican runa manzhaira charisha, ali llaquina tupu mana pactarishcachu paihuajpi.</s>
     </seg>
     <seg type="verse" id="b.1JO.4.19">
      <s id="b.1JO.4.19.1">Ñucanchi Diosta llaquinchi, pai ñucanchira ñaupara llaquishcamanda.</s>
     </seg>
     <seg type="verse" id="b.1JO.4.20">
      <s id="b.1JO.4.20.1">Maican runa: Diosta llaquinimi, nisha, shina rimashas paihua uquira chijnisha, cai runa llullajmi.</s>
      <s id="b.1JO.4.20.2">Maican runa pai ricushca uquira mana llaquisha, ¿imasnara pai mana ricushca Diosta llaquingairi?</s>
     </seg>
     <seg type="verse" id="b.1JO.4.21">
      <s id="b.1JO.4.21.1">Cai mandashca shimira Diosmanda charinchi: maicans Diosta llaquisha, paihua uquira shinallara llaquichu.</s>
     </seg>
    </div>
    <div type="chapter" id="b.1JO.5">
     <seg type="verse" id="b.1JO.5.1">
      <s id="b.1JO.5.1.1">Tucui runa Jesús Cristo ajta quirisha Diosmanda pagarishcami.</s>
      <s id="b.1JO.5.1.2">Maicans causaira cuj Diosta llaquisha, shinallara Diosmanda pagarijta llaquin.</s>
     </seg>
     <seg type="verse" id="b.1JO.5.2">
      <s id="b.1JO.5.2.1">Caimanda ñucanchi Diospa churiunara llaquishcara ricsinchi, imahoras Diosta llaquinchi, shinallara pai mandashca shimiunara pactachinchi.</s>
     </seg>
     <seg type="verse" id="b.1JO.5.3">
      <s id="b.1JO.5.3.1">Diosta llaquina casnami, ñucanchi pai mandashcaunara pactachingaj.</s>
      <s id="b.1JO.5.3.2">Dios mandashca shimiunaga mana tormendosgunachu.</s>
     </seg>
     <seg type="verse" id="b.1JO.5.4">
      <s id="b.1JO.5.4.1">Tucui Diosmanda pagarishca runa cai pachara vencin.</s>
      <s id="b.1JO.5.4.2">Mundura vencinaga ñucanchi quirinami.</s>
     </seg>
     <seg type="verse" id="b.1JO.5.5">
      <s id="b.1JO.5.5.1">¿Pita mundura vencijri?</s>
      <s id="b.1JO.5.5.2">Jesús Diospa Churi ajta quirij, pai cai pachara vencijmi.</s>
     </seg>
     <seg type="verse" id="b.1JO.5.6">
      <s id="b.1JO.5.6.1">Cai Jesucristo yacumandas yahuarmandas shamuca, mana yacumandallachu, astaun yacumandas yahuarmandas.</s>
      <s id="b.1JO.5.6.2">Diospa Espíritu caita riman.</s>
      <s id="b.1JO.5.6.3">Cai Espirituga ciertomi.</s>
     </seg>
     <seg type="verse" id="b.1JO.5.7">
      <s id="b.1JO.5.7.1">Ahua pachai quinsa rimaj tian: Yaya Dios, Causana Shimi, Espíritu.</s>
      <s id="b.1JO.5.7.2">Cai quinsa shujllami.</s>
     </seg>
     <seg type="verse" id="b.1JO.5.8">
      <s id="b.1JO.5.8.1">Cai pachai quinsa rimaj tian: Diospa Espíritu, yacus, yahuars.</s>
      <s id="b.1JO.5.8.2">Cai quinsa chi tupullarami rimanaun.</s>
     </seg>
     <seg type="verse" id="b.1JO.5.9">
      <s id="b.1JO.5.9.1">Ñucanchi maican runa rimashcaras chasquijpi, Dios rimashca yalimi.</s>
      <s id="b.1JO.5.9.2">Caimi Dios rimashca paihua Churimanda.</s>
     </seg>
     <seg type="verse" id="b.1JO.5.10">
      <s id="b.1JO.5.10.1">Maican runa Diospa Churu quirisha, Dios rimashca shimira paihuajpi charin.</s>
      <s id="b.1JO.5.10.2">Randi, maican runas Diosta mana quirisha, paita llullachishcami, Dios paihua Churimanda rimashcara mana quirishcamanda.</s>
     </seg>
     <seg type="verse" id="b.1JO.5.11">
      <s id="b.1JO.5.11.1">Casnami Dios rimashca: Dios ñucanchira huiñai causaira cushcami, cai causaiga paihua Churu tianmi.</s>
     </seg>
     <seg type="verse" id="b.1JO.5.12">
      <s id="b.1JO.5.12.1">Maicans Diospa Churira charisha, shinallara causaira charin.</s>
      <s id="b.1JO.5.12.2">Maicans Diospa Churira mana charisha, causaira mana charinzhu.</s>
     </seg>
     <seg type="verse" id="b.1JO.5.13">
      <s id="b.1JO.5.13.1">Caita cangunama, Diospa Churu quirijgunama, quillcashcani, canguna huiñai causaira charishcara yachangaj, canguna Diospa Churu quiringaj.</s>
     </seg>
     <seg type="verse" id="b.1JO.5.14">
      <s id="b.1JO.5.14.1">Caimi ñucanchi Diospi quirishca, ñucanchi imaras mañajpi pai munashcasna, pai ñucanchira uyan.</s>
     </seg>
     <seg type="verse" id="b.1JO.5.15">
      <s id="b.1JO.5.15.1">Imasnara Dios ñucanchi ima mañashcaras uyashcara yachasha, shinallara yachanchi imasnara ñucanchi paimanda mañashcaunara apinchi.</s>
     </seg>
     <seg type="verse" id="b.1JO.5.16">
      <s id="b.1JO.5.16.1">Maican runas paihua uquira shu mana huañuna tupu uchara rauta ricusha, Diosta mañachu; Dios paita causaira cungami, mana huañuna tupu uchara rajgunama.</s>
      <s id="b.1JO.5.16.2">Huañuna tupu ucha tianmi.</s>
      <s id="b.1JO.5.16.3">Cai sami uchara rajmanda canguna mañangaj mana ninichu.</s>
     </seg>
     <seg type="verse" id="b.1JO.5.17">
      <s id="b.1JO.5.17.1">Tucui ima manaliranas uchami.</s>
      <s id="b.1JO.5.17.2">Mana huañuna tupu uchas tianmi.</s>
     </seg>
     <seg type="verse" id="b.1JO.5.18">
      <s id="b.1JO.5.18.1">Yachanchi maican runa Diosmanda pagarishca asha mana ucharasha causaun; astaumbas Diosmanda pagarishca Churi paita huacachin, manali supai paita mana apin.</s>
     </seg>
     <seg type="verse" id="b.1JO.5.19">
      <s id="b.1JO.5.19.1">Shinallara yachanchi ñucanchi Diosmandami anchi.</s>
      <s id="b.1JO.5.19.2">Entero munduga manali supai maquii tian.</s>
     </seg>
     <seg type="verse" id="b.1JO.5.20">
      <s id="b.1JO.5.20.1">Astaumbas, yachanchi Diospa Churi ña shamushcami.</s>
      <s id="b.1JO.5.20.2">Pai ñucanchira intindichishcami cierto Diosta ricsingaj.</s>
      <s id="b.1JO.5.20.3">Cierto Diospajpis tiaunchi, paihua Churi Jesucristois.</s>
      <s id="b.1JO.5.20.4">Caiga cierto Diosmi, shinallara huiñai causaimi.</s>
     </seg>
     <seg type="verse" id="b.1JO.5.21">
      <s id="b.1JO.5.21.1">Churihuauna, runa rashca diosgunamanda huacachichi.</s>
      <s id="b.1JO.5.21.2">Amen.</s>
     </seg>
    </div>
   </div>
   <div type="book" id="b.2JO">
    <div type="chapter" id="b.2JO.1">
     <seg type="verse" id="b.2JO.1.1">
      <s id="b.2JO.1.1.1">Ñuca, shu anciano nishca runa, ajllashca señorama quillcauni, camba churiunamas.</s>
      <s id="b.2JO.1.1.2">Cangunara cierto pacha llaquini, mana ñucalla astaun tucui cierto shimira yachajgunandi,</s>
     </seg>
     <seg type="verse" id="b.2JO.1.2">
      <s id="b.2JO.1.2.1">ñucanchijpi tiau cierto shimiraigumanda, maspas cai shimi ñucanchihua huiñaigama tiangami.</s>
     </seg>
     <seg type="verse" id="b.2JO.1.3">
      <s id="b.2JO.1.3.1">Cangunahua gracia nishca ali iyai, ali llaquina iyais, cushi shungus tiachu cierto shimiis, llaquinais, Dios Yayamanda, Señor Jesucristomandas; paiga Yayamanda Churimi.</s>
     </seg>
     <seg type="verse" id="b.2JO.1.4">
      <s id="b.2JO.1.4.1">Ashcara cushiyacani huaquin camba churiuna cierto shimii purijguna ajta tarisha, Yayamanda mandashcara apishcasna.</s>
     </seg>
     <seg type="verse" id="b.2JO.1.5">
      <s id="b.2JO.1.5.1">Cuna canda rugauni, señora, mana mushuj mandashcara quillcashcasna, astaun callarimanda charishcara, ñucanchi parijumanda llaquinaungaichi.</s>
     </seg>
     <seg type="verse" id="b.2JO.1.6">
      <s id="b.2JO.1.6.1">Caimi llaquina, Dios mandashcasna purina.</s>
      <s id="b.2JO.1.6.2">Caimi pai mandashca, canguna llaquishcahua causangaj, canguna callarimanda uyashcasna.</s>
     </seg>
     <seg type="verse" id="b.2JO.1.7">
      <s id="b.2JO.1.7.1">Ashca umachijguna mundui llucshinaushcami, Jesús aichai shamushcara mana ciertochu niuguna.</s>
      <s id="b.2JO.1.7.2">Casna rimajga umachijmi, anticristo nishca Cristora chijnijmi.</s>
     </seg>
     <seg type="verse" id="b.2JO.1.8">
      <s id="b.2JO.1.8.1">Ricuichi cangunallara, canguna tarabashcamanda aparishcara ama pirdingaj, astaun entero paganara apingaj.</s>
     </seg>
     <seg type="verse" id="b.2JO.1.9">
      <s id="b.2JO.1.9.1">Maicans ali nambira saquisha, Cristo yachachishcai mana catisha, Diosta mana charinzhu.</s>
      <s id="b.2JO.1.9.2">Cristo yachachishcai catij runaga, Yayaras Churiras charin.</s>
     </seg>
     <seg type="verse" id="b.2JO.1.10">
      <s id="b.2JO.1.10.1">Maicans cangunajma shamujpi, cai yachachishcara mana rimaj ajpi, huasii paita ama apichu, ama nichu: Alirami shamushcangui.</s>
     </seg>
     <seg type="verse" id="b.2JO.1.11">
      <s id="b.2JO.1.11.1">Maicans paita: Alirami shamushcangui, nisha, pai manali rashcaunai compañaun.</s>
     </seg>
     <seg type="verse" id="b.2JO.1.12">
      <s id="b.2JO.1.12.1">Ashcara charini cangunama quillcangaj, astaun mana munacanichu quillcahua tintahuas rangaj, astaun chapauni cangunajma shamungaj, ñahuipura rimanaungaj, ñucanchi pariju cushi tucungaj.</s>
     </seg>
     <seg type="verse" id="b.2JO.1.13">
      <s id="b.2JO.1.13.1">Camba Dios ajllashca ñaña churiuna canda saluranaun.</s>
      <s id="b.2JO.1.13.2">Amen.</s>
     </seg>
    </div>
   </div>
   <div type="book" id="b.3JO">
    <div type="chapter" id="b.3JO.1">
     <seg type="verse" id="b.3JO.1.1">
      <s id="b.3JO.1.1.1">Ñuca, shu anciano nishca runa, llaquishca Gayoma quillcauni, cierto pacha paita llaquinimi.</s>
     </seg>
     <seg type="verse" id="b.3JO.1.2">
      <s id="b.3JO.1.2.1">Llaquishca amigo, ñuca munani can tucuibi ali tucuchu, ali causasha, imasna camba alma shinallara ali tucunmi.</s>
     </seg>
     <seg type="verse" id="b.3JO.1.3">
      <s id="b.3JO.1.3.1">Ashcara cushiyacani, uquiuna caima shamujpi, can ali cierto shimira catij ajta rimajpi, imasna can cierto shimii purishcaras.</s>
     </seg>
     <seg type="verse" id="b.3JO.1.4">
      <s id="b.3JO.1.4.1">Mana imamandas yali cushira charinichu ñuca churiuna cierto shimii purishcara uyasha.</s>
     </seg>
     <seg type="verse" id="b.3JO.1.5">
      <s id="b.3JO.1.5.1">Llaquishca amigo, alimi raungui ima uquiunaras yanapasha, maspas mana ricsishca purijgunaras.</s>
     </seg>
     <seg type="verse" id="b.3JO.1.6">
      <s id="b.3JO.1.6.1">Caiguna iglesia ñaupajpi alimi rimanaushca imasna can ali llaquij ashcara.</s>
      <s id="b.3JO.1.6.2">Alimi raungui paigunara ñambii cachangaj Diosta sirvina valishca tupui, paiguna nambira catisha ringaj.</s>
     </seg>
     <seg type="verse" id="b.3JO.1.7">
      <s id="b.3JO.1.7.1">Paiguna Diosta llaquishcamanda llucshinauca, imaras mana apisha gentilgunamanda.</s>
     </seg>
     <seg type="verse" id="b.3JO.1.8">
      <s id="b.3JO.1.8.1">Ñucanchi casna runaunara chasquinami anchi, cierto shimira yanapangaj.</s>
     </seg>
     <seg type="verse" id="b.3JO.1.9">
      <s id="b.3JO.1.9.1">Ñuca iglesiama quillcashcani, astaun Diótrefes nishca runa mana chasquihuanzhu ñucanchira.</s>
      <s id="b.3JO.1.9.2">Paimi ñaupa punda runa tucusha nin paigunahua.</s>
     </seg>
     <seg type="verse" id="b.3JO.1.10">
      <s id="b.3JO.1.10.1">Chiraigumanda, ñuca rishaga, pai rashcaunara iyachisha, imasna manali shimiunahua ñucanchira piñasha rimaun.</s>
      <s id="b.3JO.1.10.2">Maspas, casna rashcaunahua mana cushi tucusha, uquiunaras mana chasquinzhu, chasquisha niugunaras arcan, paigunara iglesiamanda ichun.</s>
     </seg>
     <seg type="verse" id="b.3JO.1.11">
      <s id="b.3JO.1.11.1">Llaquishca amigo, manalira ama catirichu, astaun alira raí.</s>
      <s id="b.3JO.1.11.2">Alira rajga Diosmandami.</s>
      <s id="b.3JO.1.11.3">Manalira rajga Diosta mana ricushcachu.</s>
     </seg>
     <seg type="verse" id="b.3JO.1.12">
      <s id="b.3JO.1.12.1">Tucui runauna alirami rimanaun Demetriomanda, cierto shimillara paimanda shinallara riman.</s>
      <s id="b.3JO.1.12.2">Ñucanchis paimanda ali rimanchi.</s>
      <s id="b.3JO.1.12.3">Cangunas ñucanchi rimashca shimiuna cierto ajta yachanguichi.</s>
     </seg>
     <seg type="verse" id="b.3JO.1.13">
      <s id="b.3JO.1.13.1">Ashcara charicani canda quillcangaj, astaun mana munacanichu tintahua plumahuas quillcangaj.</s>
     </seg>
     <seg type="verse" id="b.3JO.1.14">
      <s id="b.3JO.1.14.1">Astaun, uctalla canda ricunara munani, shinajpi ñahuipuralla rimanaushun.</s>
     </seg>
     <seg type="verse" id="b.3JO.1.15">
      <s id="b.3JO.1.15.1">Cushi shungura chari.</s>
      <s id="b.3JO.1.15.2">Amigouna canda saluranaun.</s>
      <s id="b.3JO.1.15.3">Salurai amigounara, chican chican rimasha.</s>
     </seg>
    </div>
   </div>
   <div type="book" id="b.JUD">
    <div type="chapter" id="b.JUD.1">
     <seg type="verse" id="b.JUD.1.1">
      <s id="b.JUD.1.1.1">Ñuca, Judas, Jesucristora sirvij, Jacobo uqui, Dios cayashcaunama quillcauni, Dios Yaya chicanyachishcaunama, Jesucristoi huacachishcaunama.</s>
     </seg>
     <seg type="verse" id="b.JUD.1.2">
      <s id="b.JUD.1.2.1">Ali shungu, cushi shungus, llaquinas mirachishca achu cangunahua.</s>
     </seg>
     <seg type="verse" id="b.JUD.1.3">
      <s id="b.JUD.1.3.1">Llaquishcauna, ashcara munacani cangunara quillcangaj ñucanchi pariju quishpichinamanda.</s>
      <s id="b.JUD.1.3.2">Shinajllaira mmistirinmi ñuca cangunara quillcangaj, cangunara rugasha ñucanchi quirishcara huacachingaj, iyaihua macanausha, imasna cai quirina shu rai quirijgunama cushca aca.</s>
     </seg>
     <seg type="verse" id="b.JUD.1.4">
      <s id="b.JUD.1.4.1">Huaquin runauna pacalla icunaushca, ñaupa horasmanda causaiyuj tucungaj nishcauna, Diosta mana llaquij runauna, ñucanchi Diospa gracia ali iyaira turcanaun manali causanahua.</s>
      <s id="b.JUD.1.4.2">Sapalla tucuira ushaj Diosta, ñucanchi Señor Jesucristoras mana ricsinaun.</s>
     </seg>
     <seg type="verse" id="b.JUD.1.5">
      <s id="b.JUD.1.5.1">Astaun canguna ña ali yachashcara cuti iyaríchisha nini, imasna Señor runaunara Egiptomanda quishpichishca huasha, mana quirijgunara tucuchica.</s>
     </seg>
     <seg type="verse" id="b.JUD.1.6">
      <s id="b.JUD.1.6.1">Maspas huaquin angelgunara, paiguna atun inu tupura mana huacachijpi, paiguna quiquin tiaushcara saquijpi, Dios paigunara llandui huacachica, huiñaigama duraj iru huascahua huatanai, atun taripana punzhagama.</s>
     </seg>
     <seg type="verse" id="b.JUD.1.7">
      <s id="b.JUD.1.7.1">Shinallara tucuca Sodoma Gomorra nishca llactaunahua, chi rayai tiaj llactaunandi, chigunas shina rajguna asha, shujhua tacarijguna asha, mana ricuihuaj irusta rashcaunara catisha, castigai tucunauca, shu ricuchina cuenta tucusha.</s>
      <s id="b.JUD.1.7.2">Huiñaigama duraj ninai castigai tucunauca.</s>
     </seg>
     <seg type="verse" id="b.JUD.1.8">
      <s id="b.JUD.1.8.1">Shinajllaira, chi tupui cai nuspajguna paiguna aichara huajlichinaun, apuunara mana munasha, ahua pachai tiaj ushajgunaras camisha.</s>
     </seg>
     <seg type="verse" id="b.JUD.1.9">
      <s id="b.JUD.1.9.1">Randi, Miguel nishca ángel apu Supaihua macanausha Moisespa ayara charingaj, mana munacachu paita maldiciangaj, astaun paita: Señor canda causayachichu, nica.</s>
     </seg>
     <seg type="verse" id="b.JUD.1.10">
      <s id="b.JUD.1.10.1">Caigunaga ima mana yachashcaras caminaun: paiguna yachaibi ricsishcaunai iyai illaj animalguna cuenta paigunallara huajlirinaun.</s>
     </seg>
     <seg type="verse" id="b.JUD.1.11">
      <s id="b.JUD.1.11.1">¡Ayailla paigunamanda!</s>
      <s id="b.JUD.1.11.2">Caímba nambira catinaushca, cullquira apingaj Balaam manali rashcaunai callpasha rinauca, Coré manali rashcai chingarinauca.</s>
     </seg>
     <seg type="verse" id="b.JUD.1.12">
      <s id="b.JUD.1.12.1">Caiguna canguna istaunara huajlichinaun; yapajta micujguna asha, paigunallara carajguna; tamia illaj puyuuna cuenta, maitas apashca huairaunai; muyu illaj chaquishca yurauna cuenta; ishqui cuti huañushca, sapimanda aisashca;</s>
     </seg>
     <seg type="verse" id="b.JUD.1.13">
      <s id="b.JUD.1.13.1">shinzhi lamar tsaglasguna cuenta, paiguna quiquin pingarinara puscu cuenta shitajguna; yanga purij estrellasguna cuenta, paigunajta llandu tuta huiñaigama huacachishcami.</s>
     </seg>
     <seg type="verse" id="b.JUD.1.14">
      <s id="b.JUD.1.14.1">Casna runaunamanda, Enoc Diosmanda rimaca, Enoc Adanmanda canzhis runa asha: Riqui, nica, Señor shamuca paihua ashca huaranga chuyajgunahua,</s>
     </seg>
     <seg type="verse" id="b.JUD.1.15">
      <s id="b.JUD.1.15.1">tucuigunara taripangaj, tucui manaliunara causayachingaj, paiguna tucui manali rashcaunara manali rashca ajpi, shinallara tucui piñashca shimiunara manali uchayujguna paimanda rimashcaunara taripangaj.</s>
     </seg>
     <seg type="verse" id="b.JUD.1.16">
      <s id="b.JUD.1.16.1">Cai runauna piñajgunami, macanuisiquiunami.</s>
      <s id="b.JUD.1.16.2">Paiguna quiquin munashcaunai puríjguna, paiguna shimi cara atun shinzhi shimira rimajguna asha, runaunara yanga alabasha imaras ganangaj.</s>
     </seg>
     <seg type="verse" id="b.JUD.1.17">
      <s id="b.JUD.1.17.1">Randi, llaquishcauna, iyarichi ñucanchi Señor Jesucristo cachashca runauna rimashca shimiunara.</s>
     </seg>
     <seg type="verse" id="b.JUD.1.18">
      <s id="b.JUD.1.18.1">Paiguna ninauca: Puchucai tiempoi burlajguna tianaunga, paiguna manali munashcaunai purijguna.</s>
     </seg>
     <seg type="verse" id="b.JUD.1.19">
      <s id="b.JUD.1.19.1">Caiguna chaupichijgunami, uchalina iyaiyujgunami, Espiritura mana charijgunachu.</s>
     </seg>
     <seg type="verse" id="b.JUD.1.20">
      <s id="b.JUD.1.20.1">Randi canguna, llaquishcauna, canguna chuyaj quirinai iñasha, Santo Espíritu yanapashcahua Diosta mañasha,</s>
     </seg>
     <seg type="verse" id="b.JUD.1.21">
      <s id="b.JUD.1.21.1">Dios llaquiushcai tiaichi, ñucanchi Señor Jesucristo llaquishcara chapausha, huiñai causaira charingaj.</s>
     </seg>
     <seg type="verse" id="b.JUD.1.22">
      <s id="b.JUD.1.22.1">Huaquingunara, mana cierto quirijguna ajpi, shinzhira quirichichi.</s>
     </seg>
     <seg type="verse" id="b.JUD.1.23">
      <s id="b.JUD.1.23.1">Shujgunara quishpichichi, ninamanda dsas quichusha; shujgunaraga manzhashcahua llaquichi, paiguna churanara chijnisha, aicha irusmanda huajlishcaraigu.</s>
     </seg>
     <seg type="verse" id="b.JUD.1.24">
      <s id="b.JUD.1.24.1">Dios ushajmi cangunara mana urmasha huacachingaj, shinallara cangunara ima huajli illajpas paihua sumaj ñaupajpi ashca cushihua ricuchingaj.</s>
     </seg>
     <seg type="verse" id="b.JUD.1.25">
      <s id="b.JUD.1.25.1">Shu sapalla yachaj Dios, ñucanchira Quishpichij sumaj, alabashca, mandaj, ushaj achu, cunas, huiñai huiñaigamas.</s>
      <s id="b.JUD.1.25.2">Amen.</s>
     </seg>
    </div>
   </div>
   <div type="book" id="b.REV">
    <div type="chapter" id="b.REV.1">
     <seg type="verse" id="b.REV.1.1">
      <s id="b.REV.1.1.1">Caimi Jesucristo charishca ricuchina shimi, Dios paita ricuchishca, huasha uctalla tucunaunara paita sirvijgunara ricuchingaj.</s>
      <s id="b.REV.1.1.2">Caita paita sirvij Juanma ricuchica, shu paihua angelhua cachasha.</s>
     </seg>
     <seg type="verse" id="b.REV.1.2">
      <s id="b.REV.1.2.1">Juanga Diospa shimira ricuchica, shinallara Jesucristo rimashcaras, tucui pai ricushcaunaras.</s>
     </seg>
     <seg type="verse" id="b.REV.1.3">
      <s id="b.REV.1.3.1">Cushiunami cai ñaupamanda rimashca shimira ricuj, shimira uyajgunandi, cai quillcai quillcashcaunara pactachijgunandi.</s>
      <s id="b.REV.1.3.2">Pactarina horas mayanllami.</s>
     </seg>
     <seg type="verse" id="b.REV.1.4">
      <s id="b.REV.1.4.1">Ñuca, Juan, Asia partii tiaj canzhis iglesiaunama quillcauni: Gracia nishca ali iyairas, cushi shunguras charichi Diosmanda, pai tianmi, tiacami, shamunami; shinallara canzhis espiritumanda, Diospa tiarina ñaupajpi tiajguna;</s>
     </seg>
     <seg type="verse" id="b.REV.1.5">
      <s id="b.REV.1.5.1">shinallara paihua cierto rimaj Jesucristomanda, huañushcaunamanda ñaupa pagarij, cai pacha rey apuunara mandaj.</s>
     </seg>
     <seg type="verse" id="b.REV.1.6">
      <s id="b.REV.1.6.1">Jesucristo ñucanchira llaquica, ñucanchira llushpichica ucharashcaunamanda paihua yahuarhua, ñucanchira rey apuunara sacerdoteunaras rarca paihua Yaya Diospa ñaupajpi.</s>
      <s id="b.REV.1.6.2">Pailla ali sumaj ali mandaj achu huiñai huiñaigama.</s>
      <s id="b.REV.1.6.3">Amen.</s>
     </seg>
     <seg type="verse" id="b.REV.1.7">
      <s id="b.REV.1.7.1">Puyui shamungami.</s>
      <s id="b.REV.1.7.2">Tucui ñahui paita ricunaungami, paita tucsijgunas ricunaungami.</s>
      <s id="b.REV.1.7.3">Tucui mundu ailluunas paimanda llaquirinaunga.</s>
      <s id="b.REV.1.7.4">Ari, shina achu.</s>
     </seg>
     <seg type="verse" id="b.REV.1.8">
      <s id="b.REV.1.8.1">Ñuca Alfa nishca mani, Omega nishcas ani, callarinas tucurinas ani, Señor nin.</s>
      <s id="b.REV.1.8.2">Pai tianmi, tiacami, shamunami.</s>
      <s id="b.REV.1.8.3">Tucuira ushajmi ani, nin.</s>
     </seg>
     <seg type="verse" id="b.REV.1.9">
      <s id="b.REV.1.9.1">Ñuca, Juan, canguna uqui, cangunahua pariju tiaj tonnendarinais, Dios mandanais, Jesucristoi ahuantasha chapanais,</s>
     </seg>
     <seg type="verse" id="b.REV.1.10">
      <s id="b.REV.1.10.1">Espiritui tiaucani Diospa punzhai.</s>
      <s id="b.REV.1.10.2">Ñuca huashai shu shinzhi shimira uyacani, shu atun cormeta uyarishcasna.</s>
     </seg>
     <seg type="verse" id="b.REV.1.11">
      <s id="b.REV.1.11.1">Casna nisha rimaca: Ñuca Alfa nishca mani, Omega nishcas ani, ñaupa punda aj, puchucai ajpas.</s>
      <s id="b.REV.1.11.2">Can ricushcara quillcai, quillcaraga canzhis Asia nishca partii tiaj iglesiaunama cachai: Efeso, Esmirna, Pérgamo, Tiatira, Sardis, Filadelfia, Laodicea nishca llactaunai tiaj iglesiaunama.</s>
     </seg>
     <seg type="verse" id="b.REV.1.12">
      <s id="b.REV.1.12.1">Ñuca voltiaricani ñucahua rimaj shimira ricungaj; voltiarisha, canzhis curihua rashca vela shayachinara ricucani.</s>
     </seg>
     <seg type="verse" id="b.REV.1.13">
      <s id="b.REV.1.13.1">Chi canzhis vela shayachina chaupi shungüi, shu runara ricucani, Runa Churi cuenta ricurijta, shu suni churanahua churarishca aca, paihua chaquigama quillpajta, pichui chumbillishca aca shu curi chumbillinahua.</s>
     </seg>
     <seg type="verse" id="b.REV.1.14">
      <s id="b.REV.1.14.1">Paihua uma, paihua accha yuraj aca, yuraj illma cuenta, rasu cuenta ricurij; paihua ñahui muyuuna sindij nina cuenta ricurij anauca.</s>
     </seg>
     <seg type="verse" id="b.REV.1.15">
      <s id="b.REV.1.15.1">Paihua chaquiuna paila cuenta chiujlla ricurij aca, ninai churashca pucayashca cuenta; pai rimashca shimi ashca yacuuna uyarishca cuentami aca.</s>
     </seg>
     <seg type="verse" id="b.REV.1.16">
      <s id="b.REV.1.16.1">Paihua ali maquii canzhis estrellasgunara charíca.</s>
      <s id="b.REV.1.16.2">Paihua shimimanda shu ishqui iluyuj espara llucshica.</s>
      <s id="b.REV.1.16.3">Paihua ñahui indi cuenta aca pai shinzhi aitashcai.</s>
     </seg>
     <seg type="verse" id="b.REV.1.17">
      <s id="b.REV.1.17.1">Ñuca paita ricusha, paihua chaquü huañushcasna urmacani.</s>
      <s id="b.REV.1.17.2">Paiga paihua ali maquira churaca ñuca ahuai, casna nisha: Ama manzhaichu, ñuca ñaupa punda aj ani, puchucai ajpas ani.</s>
     </seg>
     <seg type="verse" id="b.REV.1.18">
      <s id="b.REV.1.18.1">Causaj ani, astaun huañushca acani, maspas causauni huiñai huiñaigama.</s>
      <s id="b.REV.1.18.2">Amen.</s>
      <s id="b.REV.1.18.3">Ñuca huañuna llavera ucu pacha llaveras charini.</s>
     </seg>
     <seg type="verse" id="b.REV.1.19">
      <s id="b.REV.1.19.1">Can ricushcaunaras quillcai, shinallara tiajgunaras, caigunamanda huasha tucunaunaras.</s>
     </seg>
     <seg type="verse" id="b.REV.1.20">
      <s id="b.REV.1.20.1">Can ñuca ali maquü ricushca canzhis estrellasgunaga, canzhis curi vela shayachinaunaga, paiguna pacashca shimi pajllai ricuríjpi casnami nin: Canzhis estrellasguna canzhis iglesia angelgunami; canzhis vela shayachinauna canzhis iglesiaunami.</s>
     </seg>
    </div>
    <div type="chapter" id="b.REV.2">
     <seg type="verse" id="b.REV.2.1">
      <s id="b.REV.2.1.1">Efeso llactai tiaj iglesia angelma quillcai: Ali maquii canzhis estrellasyuj nin, canzhis curi vela shayachinauna chaupi shungüi purij casna nin:</s>
     </seg>
     <seg type="verse" id="b.REV.2.2">
      <s id="b.REV.2.2.1">Can rashcaunara yachani, can shinzhi tarabashcaras, can ahuantaisiqui ashcaras.</s>
      <s id="b.REV.2.2.2">Ñuca yachani imasna can manali runaunara mana ahuantanguichu, shinallara cacashca runa mani nijgunara camashcangui, paiguna llullajguna ajta tarishcangui.</s>
     </seg>
     <seg type="verse" id="b.REV.2.3">
      <s id="b.REV.2.3.1">Can tormendarishcangui, ahuantasha chapashcangui, shinzhira tarabashcanguí ñuca shutira llaquishcamanda, mana sambayasha.</s>
     </seg>
     <seg type="verse" id="b.REV.2.4">
      <s id="b.REV.2.4.1">Shina ajllaira canhua caita rimanara charini: Can ñaupa punda llaquihuashcara saquishcangui.</s>
     </seg>
     <seg type="verse" id="b.REV.2.5">
      <s id="b.REV.2.5.1">Chiraigumanda can maimanda urmashcara iyari, arrepentiri, ñaupa rashcaunara cuti rai.</s>
      <s id="b.REV.2.5.2">Can mana shina rajpiga, uctalla cambajma shamushami, camba vela shayachinara quichusha paihua pistumanda, can mana arrepentirishca ajpiga.</s>
     </seg>
     <seg type="verse" id="b.REV.2.6">
      <s id="b.REV.2.6.1">Caitami charingui, Nicolaítas nishcauna rashcaunara chijninguimi, ñucas paigunara chijninimi.</s>
     </seg>
     <seg type="verse" id="b.REV.2.7">
      <s id="b.REV.2.7.1">Uyaj rinriyujga Espíritu iglesiaunama rimashcara uyachu.</s>
      <s id="b.REV.2.7.2">Ñucaga vencij runara Diospa sumaj llacta chaupi shungüi shayaj Causana Yuramanda carasha.</s>
     </seg>
     <seg type="verse" id="b.REV.2.8">
      <s id="b.REV.2.8.1">Esmirna llactai tiaj iglesia angelma quillcai: Ñaupa punda aj puchucai ajpas, huañushca aj causarishca ajpas casna nin:</s>
     </seg>
     <seg type="verse" id="b.REV.2.9">
      <s id="b.REV.2.9.1">Can rashcaunara yachani, can tormendarishcaunaras, can tsuntsu ashcaras, shinajllaira can charij angui.</s>
      <s id="b.REV.2.9.2">Ñuca yachani judio mani nijguna manali rimashcara, mana judiogunachu anaun, astaun shu Supai Apu tandarinami.</s>
     </seg>
     <seg type="verse" id="b.REV.2.10">
      <s id="b.REV.2.10.1">Ama manzhaichu can tormendaringaraushcara.</s>
      <s id="b.REV.2.10.2">Supai cangunamanda huaquingunara chonda cularbi ishcachingami camangaj, chunga punzha tupura cangunara tormendachinaunga.</s>
      <s id="b.REV.2.10.3">Can huañunagama ali catij ajpi, causana llaitura ñuca canda cushami.</s>
     </seg>
     <seg type="verse" id="b.REV.2.11">
      <s id="b.REV.2.11.1">Uyaj rinriyujga Espíritu iglesiaunama rimashcara uyachu.</s>
      <s id="b.REV.2.11.2">Vencij runaga huasha huañuimanda mana tormendaringachu.</s>
     </seg>
     <seg type="verse" id="b.REV.2.12">
      <s id="b.REV.2.12.1">Pérgamo llactai tiaj iglesia angelma quillcai: Ishqui iluyuj esparara charij caita nin:</s>
     </seg>
     <seg type="verse" id="b.REV.2.13">
      <s id="b.REV.2.13.1">Can rashcaunara yachani, can maibi causashcaras; chihuimi Satanás supai apu tiarina tian.</s>
      <s id="b.REV.2.13.2">Shinajllaira, ñuca shutira huacachiungui.</s>
      <s id="b.REV.2.13.3">Ñucara quirinara mana ichushcangui, Antipas nishca ali quirij ali rimaj runa canguna chaupi shungüi huañuchishca punzhaunai, Satanás causaushca llactai.</s>
     </seg>
     <seg type="verse" id="b.REV.2.14">
      <s id="b.REV.2.14.1">Shinajllaira, ansallara charini canhua rimangaj: Chihui huaquingunara charingui Balaam nishca yachachishcaunara catijguna; paiga Balac nishcara yachachica Israelba churiunara urmachingaj, runa rashca diosgunama cushca sacrificiounara micungaj, shujgunahua tacaringajpas.</s>
     </seg>
     <seg type="verse" id="b.REV.2.15">
      <s id="b.REV.2.15.1">Shinallara Nicolaítauna yachachishcara catijgunara charingui.</s>
      <s id="b.REV.2.15.2">Chi yachachishcara chijnini.</s>
     </seg>
     <seg type="verse" id="b.REV.2.16">
      <s id="b.REV.2.16.1">Chiraigumanda arrepentiri.</s>
      <s id="b.REV.2.16.2">Mana shina rajpi, cambajma uctalla shamusha, paigunahua macanausha ñuca shimimanda llucshij esparahua.</s>
     </seg>
     <seg type="verse" id="b.REV.2.17">
      <s id="b.REV.2.17.1">Uyaj rinriyujga Espíritu iglesiaunama rimashcara uyachu.</s>
      <s id="b.REV.2.17.2">Vencij runara pacashca maná nishca micunara ñuca carasha, paita shu yuraj rumihuara cusha, rumü shu mushuj shutira quillcashca tian, pihuas chi shutira mana yachangachu, astaun apijlla yachanga.</s>
     </seg>
     <seg type="verse" id="b.REV.2.18">
      <s id="b.REV.2.18.1">Tiatira nishca llactai tiaj iglesia angelma quillcai: Diospa Churi, sindij nina cuenta ñahuiyuj, chiujlla ricurij paila cuenta chaquiyuj, caita nin:</s>
     </seg>
     <seg type="verse" id="b.REV.2.19">
      <s id="b.REV.2.19.1">Can rashcaunara yachani, can llaquishcara, can quirishcara, can sirvishcara; can ahuantaisiqui ashcaras yachani, imasna can puchucai rashcauna ñaupa ajgunara yalinmi.</s>
     </seg>
     <seg type="verse" id="b.REV.2.20">
      <s id="b.REV.2.20.1">Shinajllaira ansallara charini canhua rimangaj, can chi Jezabel nishca huarmira ahuantaungui.</s>
      <s id="b.REV.2.20.2">Rimaj huarmi ani nin.</s>
      <s id="b.REV.2.20.3">Ñucara sirvijgunara umachin shujgunahua tacaringaj, runa rashca diosma cushca sacrificiounara micungajpas yachachin.</s>
     </seg>
     <seg type="verse" id="b.REV.2.21">
      <s id="b.REV.2.21.1">Lugarda cucani arrepentiringaj, astaumbas shujhua tacarinamanda arrepentirinara mana munanzhu.</s>
     </seg>
     <seg type="verse" id="b.REV.2.22">
      <s id="b.REV.2.22.1">Paita unguchisha caitui shitasha, paihua tacarijgunara ashcara tormendachisha, paiguna mana arrepentirijpi pai rashcaunara.</s>
     </seg>
     <seg type="verse" id="b.REV.2.23">
      <s id="b.REV.2.23.1">Paihua churiunara huañuihua huañuchisha, maspas tucui iglesiauna yachanaunga imasna ñuca iyairas shunguras ricuj ani, caran dueñoma canguna rashca tupura cusha.</s>
     </seg>
     <seg type="verse" id="b.REV.2.24">
      <s id="b.REV.2.24.1">Astaun cangunama, chishu Tiatira llactai tiajgunamas, maicambas cai yachachishcara mana yachajguna asha, Satanás irus yachaira mana yachajguna ashas, ñuca cangunara nini: Yali llashajta mana apachishachu.</s>
     </seg>
     <seg type="verse" id="b.REV.2.25">
      <s id="b.REV.2.25.1">Astaun canguna charishcara huacachichi ñuca shamunagama.</s>
     </seg>
     <seg type="verse" id="b.REV.2.26">
      <s id="b.REV.2.26.1">Maican runa vencijpi, ñuca rashcaunara huacachijpi puchucaigama, ñuca paita ushaira cushami llactaunara mandangaj.</s>
     </seg>
     <seg type="verse" id="b.REV.2.27">
      <s id="b.REV.2.27.1">Iru varahua paigunara mandangami, allpa manga cuenta paqui paqui tucunaungami, imasna ñuca Yayamanda apishcasna.</s>
     </seg>
     <seg type="verse" id="b.REV.2.28">
      <s id="b.REV.2.28.1">Paitaga tutamanda ricurimuj estrellasta cushami.</s>
     </seg>
     <seg type="verse" id="b.REV.2.29">
      <s id="b.REV.2.29.1">Uyaj rinriyujga Espíritu iglesiaunama rimashcara uyachu.</s>
     </seg>
    </div>
    <div type="chapter" id="b.REV.3">
     <seg type="verse" id="b.REV.3.1">
      <s id="b.REV.3.1.1">Sardis llactai tiaj iglesia angelma quillcai: Diospa canzhis espiritura canzhis estrellasgunaras charij caita nin: Can rashcaunara yachani, imasna causaunmi nishca angui, astaun huañushca mangui.</s>
     </seg>
     <seg type="verse" id="b.REV.3.2">
      <s id="b.REV.3.2.1">Llicchari huañungaraugunara shinzhiyachi; can rashcaunara mana ali tupura ricushcanichu Diospa ñaupajpi.</s>
     </seg>
     <seg type="verse" id="b.REV.3.3">
      <s id="b.REV.3.3.1">Can chasquishcara, can uyashcaras iyari; chita huacachi; arrepentiri.</s>
      <s id="b.REV.3.3.2">Can mana chapajpiga, shuhuaj cuenta cambajma shamusha; ñuca cambajma shamuna horasta mana yachanguichu.</s>
     </seg>
     <seg type="verse" id="b.REV.3.4">
      <s id="b.REV.3.4.1">Astaumbas ansalla runauna Sardis llactai tianaunmi, paiguna churanara mana huajlichinaushcachu.</s>
      <s id="b.REV.3.4.2">Ñucahua pariju yuraj churanahua purinaungami, caimanda valijgunami anaun.</s>
     </seg>
     <seg type="verse" id="b.REV.3.5">
      <s id="b.REV.3.5.1">Vencij runaga yuraj churanahua churachishca anga.</s>
      <s id="b.REV.3.5.2">Paihua shutira mana chingachishachu causana quillcamanda; paihua shutira ñuca Yaya ñaupajpi paihua angelguna ñaupajpis rimashami.</s>
     </seg>
     <seg type="verse" id="b.REV.3.6">
      <s id="b.REV.3.6.1">Uyaj rinriyujga Espíritu iglesiaunama rimashcara uyachu.</s>
     </seg>
     <seg type="verse" id="b.REV.3.7">
      <s id="b.REV.3.7.1">Filadelfia llactai tiaj iglesia angelma quillcai: Casnami nin Santo nishca, Cierto Aj nishca, Davidpa llavera charij.</s>
      <s id="b.REV.3.7.2">Pascaj mani, pihuas ñuca pascashcara mana ishcangachu; ishcaj mani, pihuas ñuca ishcashcara mana pascangachu.</s>
     </seg>
     <seg type="verse" id="b.REV.3.8">
      <s id="b.REV.3.8.1">Can rashcaunara yachani.</s>
      <s id="b.REV.3.8.2">Camba ñaupajpi shu pascashca pungura churashcani, pihuas mana ushangachu ishcanara.</s>
      <s id="b.REV.3.8.3">Can ansa ursara charishallara, ñuca shimira huacachishcangui, ñuca shutira mana ricsinichu nisha mana rimacanguichu.</s>
     </seg>
     <seg type="verse" id="b.REV.3.9">
      <s id="b.REV.3.9.1">Satanáspa tandarinamanda, judioguna manchi yanga rimasha nijgunara, llullajguna ajllaira, ñuca cachasha cangunama shamungaj, canguna chaquii tuama urmangaj, ñuca canda llaquishcara ricsinauchu.</s>
     </seg>
     <seg type="verse" id="b.REV.3.10">
      <s id="b.REV.3.10.1">Imasna can ñuca, Ahuantai, nishca mandashca shimira huacachishcangui, ñuca shinallara canda huacachisha camana horasmanda.</s>
      <s id="b.REV.3.10.2">Cai camana horas tucui munduma shamunga mundui causajgunara camangaj.</s>
     </seg>
     <seg type="verse" id="b.REV.3.11">
      <s id="b.REV.3.11.1">Uctalla shamunimi.</s>
      <s id="b.REV.3.11.2">Huacachi can charishcara pihuas camba llaitura ama quichungaj.</s>
     </seg>
     <seg type="verse" id="b.REV.3.12">
      <s id="b.REV.3.12.1">Ñucaga vencij runara shu istandira rasha ñuca Diospa templo huasii, chimanda imahoraspas mana llucshingachu.</s>
      <s id="b.REV.3.12.2">Ñucaga ñuca Diospa shutira paihuajpi quillcasha, shinallara ñuca Diospa llacta shutira quülcasha, mushuj Jerusalén nishcara, ahua pachamanda Diospajmanda irgumujta, shinallara ñuca quiquin mushuj shutira paihuajpi quillcasha.</s>
     </seg>
     <seg type="verse" id="b.REV.3.13">
      <s id="b.REV.3.13.1">Uyaj rinriyujga Espíritu iglesiaunama rimashcara uyachu.</s>
     </seg>
     <seg type="verse" id="b.REV.3.14">
      <s id="b.REV.3.14.1">Laodicea nishca llactai tiaj iglesia angelma quillcai: Amen nishca, ali cierto ricusha Rimaj, Dios iñachishcara Callarij, caita nin:</s>
     </seg>
     <seg type="verse" id="b.REV.3.15">
      <s id="b.REV.3.15.1">Can rashcaunara yachani, mana chiri mana rupaj ashas.</s>
      <s id="b.REV.3.15.2">Ñuca munacani can chiri tucungaj, mana ashaga rupaj tucungaj.</s>
     </seg>
     <seg type="verse" id="b.REV.3.16">
      <s id="b.REV.3.16.1">Shinajpi can cunujlla asha, mana chiri mana rupaj asha, canda ñuca shimimanda quijnashami.</s>
     </seg>
     <seg type="verse" id="b.REV.3.17">
      <s id="b.REV.3.17.1">Canmi ningui: Charij ani, charijyashca ani.</s>
      <s id="b.REV.3.17.2">Imaras mana ministinichu, nishcangui.</s>
      <s id="b.REV.3.17.3">Mana yachangui imasna can yanga mana valij, llaquirij, pugri, ñausa, llatan angui.</s>
     </seg>
     <seg type="verse" id="b.REV.3.18">
      <s id="b.REV.3.18.1">Chiraigumanda, canda camachisha nini: Ninai alichishca curira randingui can charij tucungaj, yuraj churanara ñucamanda randingui churaringaj can llatan ashcara quillpangaj, can llatan ashcamanda pingarishca ama ricuringaj.</s>
      <s id="b.REV.3.18.2">Ñahui ambira llutai can ali ricungaj.</s>
     </seg>
     <seg type="verse" id="b.REV.3.19">
      <s id="b.REV.3.19.1">Tucui ñuca llaquishcaunara camachini, livachini.</s>
      <s id="b.REV.3.19.2">Cuiraisiqui tucui, arrepentiri.</s>
     </seg>
     <seg type="verse" id="b.REV.3.20">
      <s id="b.REV.3.20.1">Ñucaga pungüi cayasha shayauni.</s>
      <s id="b.REV.3.20.2">Pihuas ñuca shimira uyajpi, pungura pascajpis, ñuca paihuajpi icusha, paihua pariju micusha, pais ñucahua.</s>
     </seg>
     <seg type="verse" id="b.REV.3.21">
      <s id="b.REV.3.21.1">Vencij runaraga ñuca cusha pai ñucahua pariju tiaringaj ñuca apu tiarinai, imasna ñuca vencicani, ñuca Yayahua tiaricani paihua apu tiarinai.</s>
     </seg>
     <seg type="verse" id="b.REV.3.22">
      <s id="b.REV.3.22.1">Uyaj rinriyujga Espíritu iglesiaunama rimashcara uyachu.</s>
     </seg>
    </div>
    <div type="chapter" id="b.REV.4">
     <seg type="verse" id="b.REV.4.1">
      <s id="b.REV.4.1.1">Caimanda huasha shu pungu pascashcara ricucani, ahua pachai.</s>
      <s id="b.REV.4.1.2">Ñuca ñaupa uyashca shimi, cormeta cuenta uyarij, ñucahua rimasha nica: Sicai caima, caiguna huasha tucunaun ara canda ricuchisha.</s>
     </seg>
     <seg type="verse" id="b.REV.4.2">
      <s id="b.REV.4.2.1">Chi ratollai Espiritui acani.</s>
      <s id="b.REV.4.2.2">Ñuca shu apu tiarina churashcara ricucani ahua pachai, tiarinai shuj tiauca.</s>
     </seg>
     <seg type="verse" id="b.REV.4.3">
      <s id="b.REV.4.3.1">Tiarijga jaspe nishca cornalina nishca sumaj puca rumiuna cuenta ricurij aca.</s>
      <s id="b.REV.4.3.2">Tiarina muyujta shu cuichi tiaca esmeralda nishca verde rumi cuenta ricurij.</s>
     </seg>
     <seg type="verse" id="b.REV.4.4">
      <s id="b.REV.4.4.1">Apu tiarina muyujta, shu ishqui chunga chuscu apu tiarinauna tianauca, tiarinaunai ishqui chunga chuscu anciano nishca rucuunara tiarijta ricucani, yuraj churanahua churarishca, curi llaituunara charinauca umai.</s>
     </seg>
     <seg type="verse" id="b.REV.4.5">
      <s id="b.REV.4.5.1">Tiarinamandaga rayo limpiashcauna, tulun uyarishcauna, shimiunas llucshinauca.</s>
      <s id="b.REV.4.5.2">Tiarina ñaupajpi canzhis nina velauna sindinauca, cai velauna Diospa canzhis espirituunami.</s>
     </seg>
     <seg type="verse" id="b.REV.4.6">
      <s id="b.REV.4.6.1">Tiarina ñaupajpi shu vidrio lamar cuenta tiaca, chiu chiu ricurij rumi cuenta.</s>
      <s id="b.REV.4.6.2">Tiarina rayais tiarina muyujtas chuscu causajguna tianauca, entero aicha ñahuiunayuj aca, ñaupajmas huashamas.</s>
     </seg>
     <seg type="verse" id="b.REV.4.7">
      <s id="b.REV.4.7.1">Ñaupa causaj shu león puma cuenta ricurij, ishqui causajga huagra huahua cuenta ricurij, quinsa causaj runa ñahuira cuenta charij, chuscu causaj shu huamburij atun anga cuenta ricurij aca.</s>
     </seg>
     <seg type="verse" id="b.REV.4.8">
      <s id="b.REV.4.8.1">Chi chuscu causajguna, caran shuj socta rigra pangara charica, paiguna armaras ucuras ñahuiunayuj anauca.</s>
      <s id="b.REV.4.8.2">Tutandi punzhandi mana saquisha caparinauca: Santo, santo, santo, nisha, Tucuira Ushaj Señor Dios, ñaupa tiaj, cuna tiajpas, shamuna ajpas.</s>
     </seg>
     <seg type="verse" id="b.REV.4.9">
      <s id="b.REV.4.9.1">Caran cuti chi causajguna tiarinai tiajta alabanaun, ahuayachinaun, agrasinaun, pai huiñai huiñaigama causaj ajpi,</s>
     </seg>
     <seg type="verse" id="b.REV.4.10">
      <s id="b.REV.4.10.1">chi ishqui chunga chuscu rucuunaga tiarinai tiajpa ñaupajpi tuama urmanaun, huiñai huiñaigama causajta adoranaun, paiguna llaituunara tiarina ñaupajma shitanaun, casna nisha:</s>
     </seg>
     <seg type="verse" id="b.REV.4.11">
      <s id="b.REV.4.11.1">Señor, can valijmi angui sumacyachinaras, ahuayachinaras, ushairas apingaj.</s>
      <s id="b.REV.4.11.2">Can tucuira rarcangui, paiguna can munashcamanda tianaun, shinallara rashca anauca.</s>
     </seg>
    </div>
    <div type="chapter" id="b.REV.5">
     <seg type="verse" id="b.REV.5.1">
      <s id="b.REV.5.1.1">Tiarinai tiajpa ali maquii shu quillcara ricucani.</s>
      <s id="b.REV.5.1.2">Quillcaga pajllamas ucu partimos quillcashca aca.</s>
      <s id="b.REV.5.1.3">Canzhis sello nishcaunahua ishcashca aca.</s>
     </seg>
     <seg type="verse" id="b.REV.5.2">
      <s id="b.REV.5.2.1">Shu shinzhi angelda ricucani shinzhi shimihua caparijta: ¿Pita valinri, nisha, quillcara pascangaj?</s>
     </seg>
     <seg type="verse" id="b.REV.5.3">
      <s id="b.REV.5.3.1">Pihuas mana valijchu aca, ahua pachais, cai pachais, cai pacha ucuis, quillcara pascangaj ricungajpas.</s>
     </seg>
     <seg type="verse" id="b.REV.5.4">
      <s id="b.REV.5.4.1">Ashcara huacacani pi valijpas mana tuparijpi quillcara pascangaj, ricusha rimangaj, ricungajpas.</s>
     </seg>
     <seg type="verse" id="b.REV.5.5">
      <s id="b.REV.5.5.1">Shu anciano nishca rucu runa nihuaca: Ama huacaichu.</s>
      <s id="b.REV.5.5.2">Caibimi Judá aillumanda León Puma, Davidmanda Angu.</s>
      <s id="b.REV.5.5.3">Pai vencishcami quillcara pascangaj, paihua canzhis sellos nishca huatashcaunara pascangaj.</s>
     </seg>
     <seg type="verse" id="b.REV.5.6">
      <s id="b.REV.5.6.1">Ricucani, apu tiarina chuscu causajguna ishqui chunga chuscu rucuuna chaupi shungüi shu huañuchishca cuenta Borregora shayajta ricucani, canzhis cornosyuj, canzhis ñahui muyuyuj.</s>
      <s id="b.REV.5.6.2">Cai canzhis ñahui muyuga Diospa canzhis espirituunami, tucui munduma cachashcauna.</s>
     </seg>
     <seg type="verse" id="b.REV.5.7">
      <s id="b.REV.5.7.1">Borrego shamuca, quillcara apica tiarinai tiajpa ali maquimanda.</s>
     </seg>
     <seg type="verse" id="b.REV.5.8">
      <s id="b.REV.5.8.1">Borrego quillcara apishca huasha, chuscu causajguna ishqui chunga chuscu rucuunandi paihua ñaupajpi tuama urmanauca.</s>
      <s id="b.REV.5.8.2">Tucuiuna arpa nishca tucanaunara charinauca, inciensohua undachishca curi vasounaras.</s>
      <s id="b.REV.5.8.3">Caiguna quirijguna mañashcaunami.</s>
     </seg>
     <seg type="verse" id="b.REV.5.9">
      <s id="b.REV.5.9.1">Shu mushuj cantanara cantanauca, casna nisha: Can valijmi angui quillcara apingaj, paihua sellos nishcaunara pascangaj.</s>
      <s id="b.REV.5.9.2">Can sacrificioi cushca acangui, camba yahuarhua ñucanchira randishcangui Diospajta, tucui ailluunamanda, tucui shimimandas, tucui llactamandas, tucui partimandas.</s>
     </seg>
     <seg type="verse" id="b.REV.5.10">
      <s id="b.REV.5.10.1">Ñucanchira rey apuunara sacerdoteunaras rashcangui ñucanchi Diospajta.</s>
      <s id="b.REV.5.10.2">Cai pachai mandashun.</s>
     </seg>
     <seg type="verse" id="b.REV.5.11">
      <s id="b.REV.5.11.1">Ricucani, ricushaga ashca angelguna shimiunara uyacani.</s>
      <s id="b.REV.5.11.2">Paiguna apu tiarina muyujta causajgunas rucuunas muyujta shayanauca.</s>
      <s id="b.REV.5.11.3">Ashca huaranga huarangauna anauca.</s>
     </seg>
     <seg type="verse" id="b.REV.5.12">
      <s id="b.REV.5.12.1">Shinzhi shimihua caparisha ninauca: Sacrificioi cushca Borrego valijmi ushairas, charishcaras, yachairas, shinzhiyanaras, ali rimashca ajtas, sumajtas, alabashcaras apingaj.</s>
     </seg>
     <seg type="verse" id="b.REV.5.13">
      <s id="b.REV.5.13.1">Tucui rashcaunara, ahua pachai tiajtas, cai pachai tiajtas, cai pacha ucura tiajtas, lamarbi tiajtas, tucui paiguna ucui tiajgunaras rimajta uyacani: Tiarinai tiajma, Borregomas alabanara, ali rimashca ajtas, sumaj ajtas, ushairas huiñai huiñaigama achu, nisha.</s>
     </seg>
     <seg type="verse" id="b.REV.5.14">
      <s id="b.REV.5.14.1">Chuscu causajgunaga: Amen, ninauca.</s>
      <s id="b.REV.5.14.2">Ishqui chunga chuscu rucuuna tuama urmanauca huiñai huiñaigama causajta adoranauca.</s>
     </seg>
    </div>
    <div type="chapter" id="b.REV.6">
     <seg type="verse" id="b.REV.6.1">
      <s id="b.REV.6.1.1">Borregoga shu sello nishcara pascashcara ricucani.</s>
      <s id="b.REV.6.1.2">Chuscu causajgunamanda shujga rayo cuenta uyarij shimihua caparijta uyacani: Ricuj shami, nisha.</s>
     </seg>
     <seg type="verse" id="b.REV.6.2">
      <s id="b.REV.6.2.1">Ricusha, shu yuraj caballora ricucani; caballoi montashca runaga shu arco nishcara charica.</s>
      <s id="b.REV.6.2.2">Paima shu llaitura cunauca.</s>
      <s id="b.REV.6.2.3">Llucshica vencisha, vencingajpas.</s>
     </seg>
     <seg type="verse" id="b.REV.6.3">
      <s id="b.REV.6.3.1">Ishqui sello nishcara pascashcai, ishqui causaj rimajta uyacani: Ricuj shami, nisha.</s>
     </seg>
     <seg type="verse" id="b.REV.6.4">
      <s id="b.REV.6.4.1">Shu puca caballo llucshimuca.</s>
      <s id="b.REV.6.4.2">Caballoi montajta ushaira cushca aca cushi shungura mundumanda quichungaj, runauna parijumanda huañuchingaj.</s>
      <s id="b.REV.6.4.3">Paima shu atun esparara cunauca.</s>
     </seg>
     <seg type="verse" id="b.REV.6.5">
      <s id="b.REV.6.5.1">Quinsa sello nishcara pascashcai, quinsa causaj rimajta uyacani: Ricuj shami, nisha.</s>
      <s id="b.REV.6.5.2">Ricusha, shu yana caballora ricucani; paihuajpi montashca runa shu balanzara charica paihua maquii.</s>
     </seg>
     <seg type="verse" id="b.REV.6.6">
      <s id="b.REV.6.6.1">Chuscu causajguna chaupi shungumanda shu shimira rimajta uyacani: Ishqui libras trigo muyu chunga sucresta valin, socta libras cebada muyu chunga sucresta valin, nisha.</s>
      <s id="b.REV.6.6.2">Ama huajlichichu aceiteras vinoras.</s>
     </seg>
     <seg type="verse" id="b.REV.6.7">
      <s id="b.REV.6.7.1">Chuscu sello nishcara pascashcai, chuscu causaj rimajta uyacani: Ricuj shami, nisha.</s>
     </seg>
     <seg type="verse" id="b.REV.6.8">
      <s id="b.REV.6.8.1">Ricusha, shu quillu caballora ricucani.</s>
      <s id="b.REV.6.8.2">Paihuajpi montashca runa shuti Huañui aca.</s>
      <s id="b.REV.6.8.3">Ucu Pacha nishca shutiyuj paita catimuca.</s>
      <s id="b.REV.6.8.4">Ushaira paita cushca aca mundu shu chuscu parti ahuai, huañuchingaj esparahua, yarcaihuas, ungüihuas, cai pachai tiaj milli pumaunahuas.</s>
     </seg>
     <seg type="verse" id="b.REV.6.9">
      <s id="b.REV.6.9.1">Pichca sello nishca pascashcai, altar siquii huañushca runauna almaunara ricucani, Diospa shimira llaquishcamanda Diospa shimira rimashcamandas huañuchishcauna.</s>
     </seg>
     <seg type="verse" id="b.REV.6.10">
      <s id="b.REV.6.10.1">Shinzhi shimihua caparisha ninauca: ¿Imahorasgama Señor, chuyaj, cierto ajpas, ñucanchi yahuarmanda mana taripangui, mana cutipangui mundui causajgunara?</s>
     </seg>
     <seg type="verse" id="b.REV.6.11">
      <s id="b.REV.6.11.1">Yuraj churanaunara paigunara cunauca: Shu ratora samaichi, paigunara ninauca, cangunahua pariju sirvijgunas uquiunas yupashca tupu pactarinagama, paigunas cangunasna huañuchishca anaunga.</s>
     </seg>
     <seg type="verse" id="b.REV.6.12">
      <s id="b.REV.6.12.1">Socta sello nishca pascashcara ricucani.</s>
      <s id="b.REV.6.12.2">Allpa shinzhira cuyuca, indi yana tucuca yana llachapa cuenta, entero quilla yahuar cuenta ricurij tucuca.</s>
     </seg>
     <seg type="verse" id="b.REV.6.13">
      <s id="b.REV.6.13.1">Ahua pachamanda estrellasguna cai pachama urmanauca imasna shu higo yura shinzhi huairaushcai cuyujpi paihua muyu talirin.</s>
     </seg>
     <seg type="verse" id="b.REV.6.14">
      <s id="b.REV.6.14.1">Ahua pachaga chinganea, shu quillca cullu pillurishca cuenta.</s>
      <s id="b.REV.6.14.2">Tucui urcu, tucui isla anzhuricami pai tiashcamanda.</s>
     </seg>
     <seg type="verse" id="b.REV.6.15">
      <s id="b.REV.6.15.1">Mundu rey apuuna, atun runauna, charíjguna, capitanguna, ushajguna, tucui sirvijguna, tucui liuri ajguna, tucuiguna miteunauca rumi uctuunai urcu peñasgunais.</s>
     </seg>
     <seg type="verse" id="b.REV.6.16">
      <s id="b.REV.6.16.1">Urcuunara peñasgunaras ninauca: Urmaichi ñucanchi ahuai, tapahuaichi ñucanchira apu tiarinai tiajpa ñahuimanda, Borrego piñarishcamandas.</s>
     </seg>
     <seg type="verse" id="b.REV.6.17">
      <s id="b.REV.6.17.1">Paiguna atun piñarina punzha pactamushcami, ¿pita shayarinara ushangachu?</s>
     </seg>
    </div>
    <div type="chapter" id="b.REV.7">
     <seg type="verse" id="b.REV.7.1">
      <s id="b.REV.7.1.1">Caimanda huashaga, chuscu angelgunara shayajta ricucani, cai pacha chuscu pundai, mundui chuscu huairaunara arcajguna aca, ama huairangaj allpa ahuai, lamar ahuais, ima yura ahuais.</s>
     </seg>
     <seg type="verse" id="b.REV.7.2">
      <s id="b.REV.7.2.1">Shinallara shu angelda ricucani, indi llucshishcamanda sicamujta, Causaj Diospa sello nishcara charijta.</s>
      <s id="b.REV.7.2.2">Cai ángel chishu chuscu angelgunara caparica shinzhi shimihua.</s>
      <s id="b.REV.7.2.3">Chi chuscu angelgunama ushaira ñaupa cushca aca allpara lamardas huajlichingaj.</s>
     </seg>
     <seg type="verse" id="b.REV.7.3">
      <s id="b.REV.7.3.1">Angel casna nica: Ama huajlichichu auparas, lamardas, yuraunaras, ñucanchi Diosta sirvijgunara urintii sello nishcara ñucanchi churashca huashagama.</s>
     </seg>
     <seg type="verse" id="b.REV.7.4">
      <s id="b.REV.7.4.1">Sello nishcara churashcauna yupashcara uyacani; tucui Israelba churiunamanda, shu patsac chuscu chunga chuscu huaranga sellora churashcauna anauca.</s>
     </seg>
     <seg type="verse" id="b.REV.7.5">
      <s id="b.REV.7.5.1">Judá aillumanda chunga ishqui huaranga sellora churashca anauca; Rubén aillumanda chunga ishqui huaranga sellora churashca anauca; Gad aillumanda chunga ishqui huaranga sellora churashca anauca;</s>
     </seg>
     <seg type="verse" id="b.REV.7.6">
      <s id="b.REV.7.6.1">Aser aillumanda chunga ishqui huaranga sellora churashca anauca; Neftalí aillumanda chunga ishqui huaranga sellora churashca anauca; Manases aillumanda chunga ishqui huaranga sellora churashca anauca;</s>
     </seg>
     <seg type="verse" id="b.REV.7.7">
      <s id="b.REV.7.7.1">Simeón aillumanda chunga ishqui huaranga sellora churashca anauca; Levi aillumanda chunga ishqui huranga sellora churashca anauca; Isacar aillumanda chunga ishqui huaranga sellora churashca anauca;</s>
     </seg>
     <seg type="verse" id="b.REV.7.8">
      <s id="b.REV.7.8.1">Zabulón aillumanda chunga ishqui huaranga sellora churashca anauca; José aillumanda chunga ishqui huaranga sellora churashca anauca; Benjamín aillumanda chunga ishqui huaranga sellora churashca anauca.</s>
     </seg>
     <seg type="verse" id="b.REV.7.9">
      <s id="b.REV.7.9.1">Caimanda huasha, shu ashca atun monton runaunara ricucani, mana yupaihuajta, tucui ailluunamanda, tucui llactaunamanda, tucui shimiunamanda ajgunara.</s>
      <s id="b.REV.7.9.2">Apu tiarina ñaupajpi tianauca, Borrego ñaupajpis.</s>
      <s id="b.REV.7.9.3">Yuraj churanahua churarishca anauca, paiguna maquii ramos pangaunara charinauca.</s>
     </seg>
     <seg type="verse" id="b.REV.7.10">
      <s id="b.REV.7.10.1">Shinzhi shimihua caparisha ninauca: Quishpichina ñucanchi tiarinai tiaj Diospajmi Borregojmi.</s>
     </seg>
     <seg type="verse" id="b.REV.7.11">
      <s id="b.REV.7.11.1">Tucui angelguna apu tiarina muyujta, shinallara rucuunas chuscu causajgunas muyujta shayanauca.</s>
      <s id="b.REV.7.11.2">Paiguna tuama urmasha apu tiarina ñaupajpi, Diosta adoranauca.</s>
     </seg>
     <seg type="verse" id="b.REV.7.12">
      <s id="b.REV.7.12.1">Ninauca: Amen, bendiciana, ali sumaj, yachana, agrasina, ali rimashca shuti, ushana, ali shinzhiyanas ñucanchi Diospa achu, huiñai huiñaigama.</s>
      <s id="b.REV.7.12.2">Amen.</s>
     </seg>
     <seg type="verse" id="b.REV.7.13">
      <s id="b.REV.7.13.1">Shinajpi rucuunamanda shuj ñucahua rimasha nica: Caigunaga, yuraj churanahua churarishcauna, ¿pitai caiguna? ¿maimandara shamunaushcai?</s>
     </seg>
     <seg type="verse" id="b.REV.7.14">
      <s id="b.REV.7.14.1">Paita cutipasha: Señor can yachanguimi, nicani.</s>
      <s id="b.REV.7.14.2">Paiga ñucara nica: Caiguna ashca tormendosmanda llucshinaushcami, paiguna churanara tacsanaushcami, yurajyachinaushcami Borrego yahuarbi.</s>
     </seg>
     <seg type="verse" id="b.REV.7.15">
      <s id="b.REV.7.15.1">Chimanda Diospa apu tiarina ñaupajpi tianaunmi.</s>
      <s id="b.REV.7.15.2">Paita sirvinaun tutandi punzhandi paihua templo huasii.</s>
      <s id="b.REV.7.15.3">Tiarinai tiajga paigunahua causangami paihua huasii.</s>
     </seg>
     <seg type="verse" id="b.REV.7.16">
      <s id="b.REV.7.16.1">Ña mana mas yarcachinaungachu, upinaichinaungachu, indis mana cuti paiguna ahuai aitangachu, mana ima rupajhuallas aitangachu.</s>
     </seg>
     <seg type="verse" id="b.REV.7.17">
      <s id="b.REV.7.17.1">Borregoga, tiarina chaupi shungüi tiajga, paigunara carangami, causaj yacu bujyuunama pushangami.</s>
      <s id="b.REV.7.17.2">Diosga paiguna ñahuimanda tucui iquira pichangami.</s>
     </seg>
    </div>
    <div type="chapter" id="b.REV.8">
     <seg type="verse" id="b.REV.8.1">
      <s id="b.REV.8.1.1">Canzhis sello nishca pascarishcai, chunlla tucuca ahua pachai shu chaupi hora tupura.</s>
     </seg>
     <seg type="verse" id="b.REV.8.2">
      <s id="b.REV.8.2.1">Chi canzhis Diospa ñaupajpi shayaj angelgunara ricucani.</s>
      <s id="b.REV.8.2.2">Paigunara canzhis cormetara cunauca.</s>
     </seg>
     <seg type="verse" id="b.REV.8.3">
      <s id="b.REV.8.3.1">Shinajpi shu ángel shamuca, altar ñaupajpi shayarica, shu curi incienso purura charica.</s>
      <s id="b.REV.8.3.2">Ashca inciensora paita cushca aca, tucui quirijguna mañashcaunara y apangaj, apu tiarina ñaupajpi tiaj curi altarbi.</s>
     </seg>
     <seg type="verse" id="b.REV.8.4">
      <s id="b.REV.8.4.1">Angelba maquimanda incienso cushni Diospa tiashcama sicaca quirijguna mañashcaunahua.</s>
     </seg>
     <seg type="verse" id="b.REV.8.5">
      <s id="b.REV.8.5.1">Angelga incienso purura apisha, altarmanda ninahua undachisha, cai pachama shitaca.</s>
      <s id="b.REV.8.5.2">Rayuuna shimiunandi uyarinauca rayu limpiashcauna ricurinauca, allpas cuyuca.</s>
     </seg>
     <seg type="verse" id="b.REV.8.6">
      <s id="b.REV.8.6.1">Chi canzhis cormetayuj angelguna puruntunauca tucangaj.</s>
     </seg>
     <seg type="verse" id="b.REV.8.7">
      <s id="b.REV.8.7.1">Ñaupa punda ángel paihua cormetara tucaca.</s>
      <s id="b.REV.8.7.2">Rasu rumiunas ninas yahuarhua masarishca cai pachama shitashca anauca.</s>
      <s id="b.REV.8.7.3">Shu quinsa parti yuraunara rupachishca aca, tucui verde quihuaunandi.</s>
     </seg>
     <seg type="verse" id="b.REV.8.8">
      <s id="b.REV.8.8.1">Ishqui ángel paihua cormetara tucaca.</s>
      <s id="b.REV.8.8.2">Shu atun ninahua sindij urcu cuenta lamarbi shitashca aca.</s>
      <s id="b.REV.8.8.3">Shu quinsa parti lamar yacu yahuar tucuca.</s>
     </seg>
     <seg type="verse" id="b.REV.8.9">
      <s id="b.REV.8.9.1">Shu quinsa parti lamarbi causajguna huañunauca, shu quinsa parti barcouna chingarinauca.</s>
     </seg>
     <seg type="verse" id="b.REV.8.10">
      <s id="b.REV.8.10.1">Quinsa ángel paihua cormetara tucaca.</s>
      <s id="b.REV.8.10.2">Ahua pachamanda shu atun sindij estrellas urmaca, shu atun copal vela cuenta; shu quinsa parti yacuuna ahuai, yacuuna llucshiushca ahuais urmaca.</s>
     </seg>
     <seg type="verse" id="b.REV.8.11">
      <s id="b.REV.8.11.1">Estrellaspa shuti Ayacmi.</s>
      <s id="b.REV.8.11.2">Shu quinsa parti yacuuna ayac tucunauca.</s>
      <s id="b.REV.8.11.3">Ashca runauna chi yacuunamanda huañunauca, yacu ayac tucushcamanda.</s>
     </seg>
     <seg type="verse" id="b.REV.8.12">
      <s id="b.REV.8.12.1">Chuscu ángel paihua cormetara tucaca.</s>
      <s id="b.REV.8.12.2">Shu quinsa parti indira huajlichishca aca, quillaras shu quinsa partiras, estrellasgunamandas shu quinsa partiras huajlichishca aca, paiguna</s>
     </seg>
     <seg type="verse" id="b.REV.8.13">
      <s id="b.REV.8.13.1">Ricucani, shinallara uyacani shu atun angelda ahua pacha chaupii huamburijta.</s>
      <s id="b.REV.8.13.2">Shinzhi shimihua caparica, ¡Ayailla, ayailla, ayailla, nisha, cai pachai causajgunamanda, shuj cormetauna tucanaunamanda, shu quinsa angelguna ña tucangaraushcara!</s>
     </seg>
    </div>
    <div type="chapter" id="b.REV.9">
     <seg type="verse" id="b.REV.9.1">
      <s id="b.REV.9.1.1">Pichca ángel cormetara tucaca.</s>
      <s id="b.REV.9.1.2">Shu estrellasta, ahua pachamanda cai pachama urmamujta ricucani.</s>
      <s id="b.REV.9.1.3">Paima atun ucu uctu llavera cushca aca.</s>
     </seg>
     <seg type="verse" id="b.REV.9.2">
      <s id="b.REV.9.2.1">Atun ucu uctura pascaca.</s>
      <s id="b.REV.9.2.2">Uctumanda, cushni llucshica shu atun ninamanda cushni cuenta.</s>
      <s id="b.REV.9.2.3">Indis buairas llanduyamuca uctumanda cushnihua.</s>
     </seg>
     <seg type="verse" id="b.REV.9.3">
      <s id="b.REV.9.3.1">Cushni ucumanda atun ijiuna llucshinauca cai pachai.</s>
      <s id="b.REV.9.3.2">Paigunama ushaira cushca aca imasna cai pachai tiaj uputindiunama cushcasna.</s>
     </seg>
     <seg type="verse" id="b.REV.9.4">
      <s id="b.REV.9.4.1">Paigunara mandashca aca cai pacha quihuara, ima verde pangaras, ima yuraras ama huajlichingaj, astaun runaunallara, paiguna urintii Diospa sellora nishcara mana charijgunara huajlichingaj.</s>
     </seg>
     <seg type="verse" id="b.REV.9.5">
      <s id="b.REV.9.5.1">Paigunama cushca aca mana huañuchingaj astaun tormendachingaj pichca quilla tupura.</s>
      <s id="b.REV.9.5.2">Paiguna tormendachina uputindi runara tucsishca cuenta aca.</s>
     </seg>
     <seg type="verse" id="b.REV.9.6">
      <s id="b.REV.9.6.1">Chi punzhaunaiga runauna huañunara mascanaunga, astaun mana tupanaungachu.</s>
      <s id="b.REV.9.6.2">Huañungaj munanaunga, astaun huañuiga paigunamanda miticungami.</s>
     </seg>
     <seg type="verse" id="b.REV.9.7">
      <s id="b.REV.9.7.1">Ijiunaga caballouna cuenta ricurinauca, macanaungaj puruntushcauna.</s>
      <s id="b.REV.9.7.2">Paiguna umai curi llaitura cuenta charinauca, paiguna ñahui runa ñahui cuenta aca.</s>
     </seg>
     <seg type="verse" id="b.REV.9.8">
      <s id="b.REV.9.8.1">Paiguna aecha huarmi aecha cuenta aca, paiguna quiruuna león puma cormillos cuenta aca.</s>
     </seg>
     <seg type="verse" id="b.REV.9.9">
      <s id="b.REV.9.9.1">Pichu quillpanara charinauca, iruhua rashca cuenta.</s>
      <s id="b.REV.9.9.2">Paiguna rigra pangauna uyarishca ashca caballo aisashca carretauna uyarishca cuentami aca, guerrama callpaushcai uyarishcasna.</s>
     </seg>
     <seg type="verse" id="b.REV.9.10">
      <s id="b.REV.9.10.1">Paiguna chupa uputindi chupa cuenta aca, tucsinayuj.</s>
      <s id="b.REV.9.10.2">Paiguna chupahua runaunara chugrichinara ushanauca, pichca quilla tupura.</s>
     </seg>
     <seg type="verse" id="b.REV.9.11">
      <s id="b.REV.9.11.1">Atun ucu uctu angelga paiguna rey apumi aca.</s>
      <s id="b.REV.9.11.2">Paihua shuti hebreo shimii Abadón nishca aca; griego shimii paihua shuti Apolión nishca aca.</s>
     </seg>
     <seg type="verse" id="b.REV.9.12">
      <s id="b.REV.9.12.1">Ñaupa punda Ayailla rimashca ña pasashcami.</s>
      <s id="b.REV.9.12.2">Chara ishqui cuti Ayailla rimashcauna caimanda huasha shamunaunga.</s>
     </seg>
     <seg type="verse" id="b.REV.9.13">
      <s id="b.REV.9.13.1">Socta ángel paihua cormetara tucaca.</s>
      <s id="b.REV.9.13.2">Shu shimira uyacani, Diospa ñaupajpi tiaj curi altar chuscu cornos chaupi shungumanda llucshijta.</s>
     </seg>
     <seg type="verse" id="b.REV.9.14">
      <s id="b.REV.9.14.1">Socta cormetayuj angeldaga chi shimi rimasha nica: Pascairi chi chuscu huatashca angelgunara, Eufrates nishca atun yacu rayai huatashcaunara.</s>
     </seg>
     <seg type="verse" id="b.REV.9.15">
      <s id="b.REV.9.15.1">Chi chuscu angelgunara pascashca anauca.</s>
      <s id="b.REV.9.15.2">Puruntushca anauca chi horasgama, chi punzhagama, chi quillagama, chi huatagama, tucui runaunamanda shu quinsa partira huañuchingaj.</s>
     </seg>
     <seg type="verse" id="b.REV.9.16">
      <s id="b.REV.9.16.1">Cabailoi montashcauna, ishqui patsac huaranga huaranga tupu anauca.</s>
      <s id="b.REV.9.16.2">Paiguna yupashcara uyacani.</s>
     </seg>
     <seg type="verse" id="b.REV.9.17">
      <s id="b.REV.9.17.1">Ñuca nuspaushcai cuenta caballounara ricucani, paiguna ahuai montashcaunaras; pichu quillpana palaunara charinauca, ninahua verde rumihuas azufrehuas rashca aca.</s>
      <s id="b.REV.9.17.2">Caballouna umaga león puma uma cuenta aca, paiguna shimimanda ninas cushnis azufres llucshinauca.</s>
     </seg>
     <seg type="verse" id="b.REV.9.18">
      <s id="b.REV.9.18.1">Cai quinsa tormendachinahua shu quinsa parti runauna huañunauca: ninahua cushnihua azufrehuas, caballo shimimanda llucshijguna.</s>
     </seg>
     <seg type="verse" id="b.REV.9.19">
      <s id="b.REV.9.19.1">Caballouna chugrichingaj ushaira charinauca paiguna shimii paiguna chupais.</s>
      <s id="b.REV.9.19.2">Paiguna chupa machacui cuenta umayuj aca, umaunahua chugrichinauca.</s>
     </seg>
     <seg type="verse" id="b.REV.9.20">
      <s id="b.REV.9.20.1">Chishu runaunaga, cai tormendachishcaunamanda mana huañushcauna mana arrepentirinaucachu paiguna maquihua rashcaunara; supaigunara adorangaj mana saquinaucachu; shinallara curi, cullqui, rumi, caspira rashca yanga diosgunaras adorangaj mana saquinaucachu; cai yanga diosguna mana ricujguna mana uyajguna mana purijguna ajpi.</s>
     </seg>
     <seg type="verse" id="b.REV.9.21">
      <s id="b.REV.9.21.1">Mana arrepentirinaucachu paiguna runaunara huañuchinaunaras, sagranaunaras, tacarinaunaras, shuhuanaunaras.</s>
     </seg>
    </div>
    <div type="chapter" id="b.REV.10">
     <seg type="verse" id="b.REV.10.1">
      <s id="b.REV.10.1.1">Shu shinzhi angelda ahua pachamanda irgumujta ricucani, puyuhua churarishca, shu cuichi paihua umai tiauca, paihua ñahui indi cuenta aca, paihua chaquiuna nina cullu cuenta ricurinauca.</s>
     </seg>
     <seg type="verse" id="b.REV.10.2">
      <s id="b.REV.10.2.1">Paihua maquii shu ichilla quillca pascashcara charica.</s>
      <s id="b.REV.10.2.2">Paihua ali chaqui lamarbi churaca, lluqui chaquiga allpai churaca.</s>
     </seg>
     <seg type="verse" id="b.REV.10.3">
      <s id="b.REV.10.3.1">Shinzhi shimihua caparica, shu león puma rungashca cuenta.</s>
      <s id="b.REV.10.3.2">Pai caparishca huasha, canzhis rayouna uyarinauca.</s>
     </seg>
     <seg type="verse" id="b.REV.10.4">
      <s id="b.REV.10.4.1">Chi canzhis rayouna uyarishca huasha, ñuca quillcangaraucani.</s>
      <s id="b.REV.10.4.2">Shinajllaira shu ahua pachamanda shimira uyacani: Sello nishcara churasha ishcangui, chi canzhis rayouna rimashcaunara.</s>
      <s id="b.REV.10.4.3">Ama quillcaichu, nica.</s>
     </seg>
     <seg type="verse" id="b.REV.10.5">
      <s id="b.REV.10.5.1">Ñuca ricushca ángel, lamarbi allpais shayaj, paihua maquira ahuama ricuchica,</s>
     </seg>
     <seg type="verse" id="b.REV.10.6">
      <s id="b.REV.10.6.1">Diospa shutii shimira cuca, huiñai huiñaigama Causajpa shutii rimasha, pai ahua pachara paihuajpi tiajgunaras, cai pachara paihuajpi tiajgunaras, lamarda paihuajpi tiajgunaras raj ajpi: Dios mana mas chapangachu, nica,</s>
     </seg>
     <seg type="verse" id="b.REV.10.7">
      <s id="b.REV.10.7.1">astaun ahua pachamanda canzhis ángel cormetaushca punzhaunai, pai cormetangaj callarijpi, Dios pacashca shimi pactaringami, imasna pai rimaca paita sirvij rimajgunama.</s>
     </seg>
     <seg type="verse" id="b.REV.10.8">
      <s id="b.REV.10.8.1">Ahua pachamanda uyashca shimiga cutillara ñucahua rimasha nica: Ri, quillcara api, pascashcami tian lamarbi allpais shayaj angelba maquii.</s>
     </seg>
     <seg type="verse" id="b.REV.10.9">
      <s id="b.REV.10.9.1">Angelma ricani, Quillcara cuhuapai, nisha.</s>
      <s id="b.REV.10.9.2">Paiga ñucara nica: Apisha micui.</s>
      <s id="b.REV.10.9.3">Icsai ayac tucunga, astaun shimii mishqui tucunga, sacha mishqui cuenta.</s>
     </seg>
     <seg type="verse" id="b.REV.10.10">
      <s id="b.REV.10.10.1">Shinajpi angelba maquimanda ichilla quillcara apicani, apisha micucani.</s>
      <s id="b.REV.10.10.2">Ñuca shimii mishqui aca, sacha mishqui cuenta, astaumbas micushca huasha ayac tucuca icsai.</s>
     </seg>
     <seg type="verse" id="b.REV.10.11">
      <s id="b.REV.10.11.1">Angel ñucara nica, ministirinmi can Diosmanda cuti rimangaj ashca runaunama, llactaunamas, shimiunamas, rey apuunamas.</s>
     </seg>
    </div>
    <div type="chapter" id="b.REV.11">
     <seg type="verse" id="b.REV.11.1">
      <s id="b.REV.11.1.1">Shinajpi shu pindujta, tupuna varara cuenta, cui tucucani.</s>
      <s id="b.REV.11.1.2">Shu shimi, Atari, nisha uyarica.</s>
      <s id="b.REV.11.1.3">Diospa templo huasira tupui, altardas, chihui adorajgunaras.</s>
     </seg>
     <seg type="verse" id="b.REV.11.2">
      <s id="b.REV.11.2.1">Astaun templo canzhai aj patiora saqui, ama tupuichu.</s>
      <s id="b.REV.11.2.2">Gentilgunama cushcami.</s>
      <s id="b.REV.11.2.3">Paiguna aitasha huajlichinaunga santo llactara chuscu chunga ishqui quilla tupura.</s>
     </seg>
     <seg type="verse" id="b.REV.11.3">
      <s id="b.REV.11.3.1">Ñuca ishqui ricuj runaunama cushami ñucamanda rimangaj shu huaranga ishqui patsac socta chunga punzhagama, yana costal llachapahua churarishca.</s>
     </seg>
     <seg type="verse" id="b.REV.11.4">
      <s id="b.REV.11.4.1">Cai rímajgunaga chi ishqui olivo yura, chi ishqui vela shayachinami, cai pacha Diospa ñaupajpi shayajguna.</s>
     </seg>
     <seg type="verse" id="b.REV.11.5">
      <s id="b.REV.11.5.1">Maican runas paigunara huajlichisha nisha rajpi, nina llucshin paiguna shimimanda, paigunara chijnijgunara rupachisha tucuchingaj; maican runas paigunara huajlichisha nijpi, shina tonollaira huañuna anga.</s>
     </seg>
     <seg type="verse" id="b.REV.11.6">
      <s id="b.REV.11.6.1">Caiguna ushaira charinaun ahuapachara ishcangaj, ama tamiangaj paiguna rimana punzhaunai.</s>
      <s id="b.REV.11.6.2">Ushaira charinaun yacuunara turcangaj, yahuar tucungaj, allparas huajlichingajpas ima tono tormendoshuas, imasna cuti paiguna munashcasna.</s>
     </seg>
     <seg type="verse" id="b.REV.11.7">
      <s id="b.REV.11.7.1">Paiguna rimashcauna tucurishca huasha, atun ucu uctumanda llucshimuj milli Animal nishca paigunahua macananaunga, paigunara vencinga, paigunara huañuchinga.</s>
     </seg>
     <seg type="verse" id="b.REV.11.8">
      <s id="b.REV.11.8.1">Paiguna huañushca ayauna atun llacta pulazai ichushca sirinaunga.</s>
      <s id="b.REV.11.8.2">Cai llactaga, almallai iyajpi, Sodoma nishca, Egipto nishca rimashcami.</s>
      <s id="b.REV.11.8.3">Chi llactai ñucanchi Señor chacatashca aca.</s>
     </seg>
     <seg type="verse" id="b.REV.11.9">
      <s id="b.REV.11.9.1">Runaunamanda, ailluunamanda, shimiunamanda, llactaunamanda runauna paiguna huañushca ayaunara ricunaunga quinsa punzha chaupira.</s>
      <s id="b.REV.11.9.2">Lugarda mana cunaungachu ayaunara pambangaj.</s>
     </seg>
     <seg type="verse" id="b.REV.11.10">
      <s id="b.REV.11.10.1">Cai pachai causajguna cushiyanaunga rimajguna huañushcamanda, cushi tucunaunga; parijumanda cuyanaunara cuyanaunga, cai ishqui rimajguna cai pachai tiajgunara tormendachijguna huañushcaraigu.</s>
     </seg>
     <seg type="verse" id="b.REV.11.11">
      <s id="b.REV.11.11.1">Shinajllaira quinsa punzha chaupira pasashca huasha, Diosmanda cachashca causana espíritu paiguna huañushca aichai icuca.</s>
      <s id="b.REV.11.11.2">Paiguna atarisha shayarinauca.</s>
      <s id="b.REV.11.11.3">Paigunara ricujguna ashcara manzharisha ricunauca.</s>
     </seg>
     <seg type="verse" id="b.REV.11.12">
      <s id="b.REV.11.12.1">Ahua pachamanda shu atun shimira uyanauca, paigunara nisha: Sicaichi caima.</s>
      <s id="b.REV.11.12.2">Ahua pachama sicanauca shu puyui.</s>
      <s id="b.REV.11.12.3">Chijnijguna paigunara ricunauca.</s>
     </seg>
     <seg type="verse" id="b.REV.11.13">
      <s id="b.REV.11.13.1">Chi ratollaira allpa shinzhira cuyuca.</s>
      <s id="b.REV.11.13.2">Llactamanda shu chunga parti tularica, allpa cuyushcamanda shu canzhis huaranga runauna huañunauca.</s>
      <s id="b.REV.11.13.3">Shujgunaga ashcara manzharisha, ahua pacha Diosta ahuayachinauca.</s>
     </seg>
     <seg type="verse" id="b.REV.11.14">
      <s id="b.REV.11.14.1">Ña pasarishcami ishqui Ayailla nishca shimi.</s>
      <s id="b.REV.11.14.2">Quinsa Ayailla nishca shimi ñalla shamungami.</s>
     </seg>
     <seg type="verse" id="b.REV.11.15">
      <s id="b.REV.11.15.1">Canzhis ángel paihua cormetara tucaca.</s>
      <s id="b.REV.11.15.2">Shinzhi shimiuna ahua pachai uyarinauca, rimasha ninauca: Cai pacha gobiernouna ña ñucanchi Señorbaj tucunaun, paihua Cristojpas.</s>
      <s id="b.REV.11.15.3">Pai huiñai huiñaigama rey apu cuenta mandangami.</s>
     </seg>
     <seg type="verse" id="b.REV.11.16">
      <s id="b.REV.11.16.1">Ishqui chunga chuscu anciano nishca rucuuna paiguna apu tiarinaunai tiajguna Diospa ñaupajpi tuama urmanauca, Diosta adoranauca.</s>
     </seg>
     <seg type="verse" id="b.REV.11.17">
      <s id="b.REV.11.17.1">casna nisha: Canda agrasinchi Tucuira Ushaj Señor Dios, tiajpas, tiashca ajpas, shamuna ajpas, camba atun ushaira apishcangui, rey apu tucusha mandashcangui.</s>
     </seg>
     <seg type="verse" id="b.REV.11.18">
      <s id="b.REV.11.18.1">Llactaunaga piñarisha caparinauca, cambas piñarishcangui.</s>
      <s id="b.REV.11.18.2">Huañushcaunara taripana tiempo pactamushcami, shinallara tiempo pactamun premio nishca cuy an ara cuyangaj canda sirvij rimajgunaras, quirijgunaras, camba shutira manzhajgunaras, ichillaunandi atungunandi.</s>
      <s id="b.REV.11.18.3">Tiempo pactamun cai pachara tulajgunara tulangaj.</s>
     </seg>
     <seg type="verse" id="b.REV.11.19">
      <s id="b.REV.11.19.1">Diospa templo huasi pascashca aca ahua pachai.</s>
      <s id="b.REV.11.19.2">Diospa pactachina shimimanda arca nishca santo cajón ricurimuca ahua pachai.</s>
      <s id="b.REV.11.19.3">Rayo limpiashcauna, shimiuna, rayo uyarishcauna, allpa cuyunas, atun rasu rumiunas tianauca.</s>
     </seg>
    </div>
    <div type="chapter" id="b.REV.12">
     <seg type="verse" id="b.REV.12.1">
      <s id="b.REV.12.1.1">Shu atun ricurina ricurimuca ahua pachai: shu huarmi ricurimuca, indihua churarishca aca, quillas chaqui ucui tiauca, paihua umai shu chunga ishqui estrellasyuj llaitu tiauca.</s>
     </seg>
     <seg type="verse" id="b.REV.12.2">
      <s id="b.REV.12.2.1">Huarmiga huahuayuj aca icsai, huacacami huahua nanachishcamanda, pagarina horas pactamujpi.</s>
     </seg>
     <seg type="verse" id="b.REV.12.3">
      <s id="b.REV.12.3.1">Shinallara shu ricurinas ricurica ahua pachai.</s>
      <s id="b.REV.12.3.2">Shu atun puca dragón nishca, canzhis umayuj chunga cornosyuj aca.</s>
      <s id="b.REV.12.3.3">Umaunai canzhis rey apu llaituunara charica.</s>
     </seg>
     <seg type="verse" id="b.REV.12.4">
      <s id="b.REV.12.4.1">Paihua chupahua shu quinsa parti ahua pacha estrellasgunara aisasha cai pachama urmachica.</s>
      <s id="b.REV.12.4.2">Dragón nishcaga huarmi ñaupajpi shayarica, huarmi ña pagarichingaraupi, huahuara micungaj pai pagarishca ratollaira.</s>
     </seg>
     <seg type="verse" id="b.REV.12.5">
      <s id="b.REV.12.5.1">Huarmi shu cari huahuara pagarichica.</s>
      <s id="b.REV.12.5.2">Pai tucui llactaunara mandangami iru varahua.</s>
      <s id="b.REV.12.5.3">Huahuaga apai tucuca Diospajma, paihua apu tiarinama.</s>
     </seg>
     <seg type="verse" id="b.REV.12.6">
      <s id="b.REV.12.6.1">Huarmiga runa illashca partima miticuca, Dios alichishca partima, chihui cuirai tucungaj shu huaranga ishqui patsac socta chunga punzhagama.</s>
     </seg>
     <seg type="verse" id="b.REV.12.7">
      <s id="b.REV.12.7.1">Chihuasha, atun macanauna tiauca ahua pachai, Miguel paihua angelgunandi macananauca dragón nishcahua.</s>
      <s id="b.REV.12.7.2">Dragónbas paihua angelgunandi macananauca.</s>
     </seg>
     <seg type="verse" id="b.REV.12.8">
      <s id="b.REV.12.8.1">Astaun dragón nishcauna mana vencinaucachu, maspas paigunaj mana lugar tiacachu ahua pachai.</s>
     </seg>
     <seg type="verse" id="b.REV.12.9">
      <s id="b.REV.12.9.1">Atun dragón nishca canzhama ichushca aca, pai callari tiempomanda machacui, supai apu nishca, paihua shuti Satanás, entero mundura umachij.</s>
      <s id="b.REV.12.9.2">Cai pachama shitashca aca paihua angelgunahua pariju.</s>
     </seg>
     <seg type="verse" id="b.REV.12.10">
      <s id="b.REV.12.10.1">Shinajpi, shu shinzhi shimira uyacani ahua pachai, casna nisha: Cuna pactamunaushcami ñucanchi Diospa quishpichinas, paihua ushais, pai mandanas, paihua Cristo mandana ushais.</s>
      <s id="b.REV.12.10.2">Ñucanchi uquiunaras causayachijta canzhama ichushcami, paiga paigunara causayachica ñucanchi Diospa ñaupajpi tutandi punzhandi.</s>
     </seg>
     <seg type="verse" id="b.REV.12.11">
      <s id="b.REV.12.11.1">Uquiunaga paita vencinaushca Borrego yahuarraigumanda, paiguna rimashca shimimandas.</s>
      <s id="b.REV.12.11.2">Maspas paiguna causaira mana llaquinaucachu huañunagama.</s>
     </seg>
     <seg type="verse" id="b.REV.12.12">
      <s id="b.REV.12.12.1">Chiraigumanda cushiyaichi, ahua pachauna, chihui causajgunandi.</s>
      <s id="b.REV.12.12.2">¡Ayailla, cai pachai causajguna, lamarbi causajgunas!</s>
      <s id="b.REV.12.12.3">Supai apu cangunajma irgushcami ashcara piñarisha, paihua tiempo ña pactariupi yachasha.</s>
     </seg>
     <seg type="verse" id="b.REV.12.13">
      <s id="b.REV.12.13.1">Dragón nishcaga, pai cai pachama shitashcara riparasha, churira pagarichij huarmira catica tormendachingaj.</s>
     </seg>
     <seg type="verse" id="b.REV.12.14">
      <s id="b.REV.12.14.1">Huarmiraga ishqui atun anga rigra pangara cunauca, machacui ñaupajmanda huamburisha mitucungaj1 runa illashca partima, paihua tianama, chihui cuirai tucungaj shu tiempora, tiempounaras chaupi tiemporas.</s>
     </seg>
     <seg type="verse" id="b.REV.12.15">
      <s id="b.REV.12.15.1">Machacuiga paihua shimimanda ashca yacura shitaca huarmi huashai, yacu paita apangaj.</s>
     </seg>
     <seg type="verse" id="b.REV.12.16">
      <s id="b.REV.12.16.1">Astaumbas allpa huarmira yanapaca, allpa paihua shimira pascasha yacura nillpuca, dragón nishca shimimanda shitashca yacura.</s>
     </seg>
     <seg type="verse" id="b.REV.12.17">
      <s id="b.REV.12.17.1">Shinajpi dragón nishca piñarica huarmihua.</s>
      <s id="b.REV.12.17.2">Macanaungaj rica huarmimanda miraiguna puchujgunahua, Diospa camachishcaunara huacachijgunahua, Jesucristo shimira huacachijgunahuas.</s>
     </seg>
    </div>
    <div type="chapter" id="b.REV.13">
     <seg type="verse" id="b.REV.13.1">
      <s id="b.REV.13.1.1">Lamar pulaya tiyui shayaricani.</s>
      <s id="b.REV.13.1.2">Lamarmanda shu milli Animalda sicamujta ricucani, canzhis umayuj, chunga cornosyuj aca, cornospi chunga rey apu llaitu tianauca, paihua umaunais shu Diosta piñaj shutiras charica.</s>
     </seg>
     <seg type="verse" id="b.REV.13.2">
      <s id="b.REV.13.2.1">Ñuca ricushca Animal atun muru puma cuenta ricurij aca, paihua chaquiuna oso chaqui cuenta, paihua shimi león puma shimi cuenta aca.</s>
      <s id="b.REV.13.2.2">Dragón nishca paihua ushairas paihua apu tiarinaras, paihua atun mandana ushairas Animalma cuca.</s>
     </seg>
     <seg type="verse" id="b.REV.13.3">
      <s id="b.REV.13.3.1">Shu paihua uma huañunalla chugrishcara ricucani, astaumbas pai huañunalla chugrishca aliyacami.</s>
      <s id="b.REV.13.3.2">Tucui cai pacha runauna Animalda manzharisha catinauca.</s>
     </seg>
     <seg type="verse" id="b.REV.13.4">
      <s id="b.REV.13.4.1">Paiguna dragón nishcara adoranauca, paihua ushaira Animalma cushcaraigu, shinallara Animaldas adoranauca, casna nisha: ¿Pitairi cai Animal cuenta, pita paihua macanaunara ushangairi?</s>
     </seg>
     <seg type="verse" id="b.REV.13.5">
      <s id="b.REV.13.5.1">Shinallara paima lugarda cushca aca irus shimira rimangaj, Diosta camisha.</s>
      <s id="b.REV.13.5.2">Ushaira paima cushca aca mandangaj chuscu chunga ishqui quilla tupugama.</s>
     </seg>
     <seg type="verse" id="b.REV.13.6">
      <s id="b.REV.13.6.1">Shimira pascaca Diosta piñangaj, paihua shutiras piñangaj, paihua tabernáculo huasiras, ahua pachai causajgunaras piñangaj.</s>
     </seg>
     <seg type="verse" id="b.REV.13.7">
      <s id="b.REV.13.7.1">Paita lugarda cushca aca quirijgunahua macanaungaj, paigunara vencingajpas.</s>
      <s id="b.REV.13.7.2">Maspas, paita cushca aca tucui aillura, tucui llactara, tucui shimira, tucui runauna montonda mandangaj.</s>
     </seg>
     <seg type="verse" id="b.REV.13.8">
      <s id="b.REV.13.8.1">Paita adoranauca tucui cai pachai causajguna, paiguna shutiunara Borrego causana quillcai mana quillcashca asha, Borregoga mundu callarimanda sacrificioi cushca ashca.</s>
     </seg>
     <seg type="verse" id="b.REV.13.9">
      <s id="b.REV.13.9.1">Uyaj rinriyuj uyachu.</s>
     </seg>
     <seg type="verse" id="b.REV.13.10">
      <s id="b.REV.13.10.1">Chonda cularbi ishcaj chonda cularbi ishcashca anga.</s>
      <s id="b.REV.13.10.2">Esparahua huañuchij esparahua huañuchishca anga.</s>
      <s id="b.REV.13.10.3">Caibimi quirijguna ahuantana iyai, paiguna quirinas.</s>
     </seg>
     <seg type="verse" id="b.REV.13.11">
      <s id="b.REV.13.11.1">Chimanda huasha shu milli Animalda allpamanda sicamujta ricucani.</s>
      <s id="b.REV.13.11.2">Ishqui cornosyuj aca, borrego cuenta, astaumbas dragón nishcasna rimaca.</s>
     </seg>
     <seg type="verse" id="b.REV.13.12">
      <s id="b.REV.13.12.1">Cai Animal ñaupa ricurij Animalba tucui mandanahua mandan paihua ñaupajpi.</s>
      <s id="b.REV.13.12.2">Cai Animal cai pacharas cai pachai causajgunaras ñaupa aj Animalda alabachin, huañunalla chugrishca aliyajta.</s>
     </seg>
     <seg type="verse" id="b.REV.13.13">
      <s id="b.REV.13.13.1">Atun munanaita ranaunara ricuchin, maspas ahua pachamanda ninara urmachin cai pachama, runauna ñaupajpi.</s>
     </seg>
     <seg type="verse" id="b.REV.13.14">
      <s id="b.REV.13.14.1">Cai pachai causajgunara umachin paima cushca munanaita ricuchishcaunahua, ñaupa aj Animalba ñaupajpi.</s>
      <s id="b.REV.13.14.2">Cai pachai causajgunara mandaca Animal cuenta ricurijta rangaj, chi esparahua chugrichishca huasha causaj Animalda.</s>
     </seg>
     <seg type="verse" id="b.REV.13.15">
      <s id="b.REV.13.15.1">Paita lugarda cushca aca Animal cuenta ricurij rashcara samaira charingaj, rimangajpas, tucui paita mana adorajgunara huañuchingajpas.</s>
     </seg>
     <seg type="verse" id="b.REV.13.16">
      <s id="b.REV.13.16.1">Paiga tucuira, ichillauna ajpi atunguna ajpis, charijguna ajpi pogriuna ajpis, liuriuna ajpi mana liuriuna ajpis, shu señalda churachica ali maquii, urintii.</s>
     </seg>
     <seg type="verse" id="b.REV.13.17">
      <s id="b.REV.13.17.1">Mana pihuas randinara carunara ushacachu chi señalda mana charisha, Animalba shutira, Animalba shuti yupashcara mana charisha.</s>
     </seg>
     <seg type="verse" id="b.REV.13.18">
      <s id="b.REV.13.18.1">Caibimi yachana tian.</s>
      <s id="b.REV.13.18.2">Intindij runa Animal yupashcara yupachu, runa shuti yupanami.</s>
      <s id="b.REV.13.18.3">Paihua yupana socta patsac socta chunga socta.</s>
     </seg>
    </div>
    <div type="chapter" id="b.REV.14">
     <seg type="verse" id="b.REV.14.1">
      <s id="b.REV.14.1.1">Chimanda huasha ricucani.</s>
      <s id="b.REV.14.1.2">Borregoga Sión nishca urcui shayaca.</s>
      <s id="b.REV.14.1.3">Paihua pariju shu patsac chuscu chunga chuscu huaranga runauna tianauca.</s>
      <s id="b.REV.14.1.4">Paihua shutira paihua Yaya shutiras urintii quillcashcara charinauca.</s>
     </seg>
     <seg type="verse" id="b.REV.14.2">
      <s id="b.REV.14.2.1">Shu ahua pachamanda shimira uyacani, ashca yacuuna huactarishca cuenta uyarica, atun rayu uyarishca cuenta.</s>
      <s id="b.REV.14.2.2">Ñuca uyashca shimi arpa nishcara tucajguna tucashca cuenta uyarica.</s>
     </seg>
     <seg type="verse" id="b.REV.14.3">
      <s id="b.REV.14.3.1">Paiguna shu mushuj cantanara cantanauca apu tiarina ñaupajpi, chuscu causajguna ñaupajpis, anciano nishca rucuuna ñaupajpis.</s>
      <s id="b.REV.14.3.2">Pihuas cai cantanara mana ushacachu yachanara astaun chi patsac chuscu chunga chuscu huarangaunalla, paiguna randishcauna anauca cai pachamanda.</s>
     </seg>
     <seg type="verse" id="b.REV.14.4">
      <s id="b.REV.14.4.1">Caiguna huarmiunahua mana huajlijguna aca, huanraunami aca.</s>
      <s id="b.REV.14.4.2">Caiguna Borregora catijgunami pai maita rijpis.</s>
      <s id="b.REV.14.4.3">Caiguna runaunamanda randishcaunami anauca shu yura ñaupa punda aparij muyuuna cuenta, Diospajtas Borregojtas.</s>
     </seg>
     <seg type="verse" id="b.REV.14.5">
      <s id="b.REV.14.5.1">Paiguna shimii ima llulla shimira mana tupashcachu aca, huajli illaj anauca Diospa apu tiarina ñaupajpi.</s>
     </seg>
     <seg type="verse" id="b.REV.14.6">
      <s id="b.REV.14.6.1">Shu ángel huamburijta ricucani ahua pacha chaupi shungüi.</s>
      <s id="b.REV.14.6.2">Pai huiñai huiñaigama duraj evangelio ali shimira charica cai pachai tiajgunama rimangaj, tucui llactama, tucui ailluma, tucui shimima, tucui runaunamas.</s>
     </seg>
     <seg type="verse" id="b.REV.14.7">
      <s id="b.REV.14.7.1">Shinzhi shimihua caparisha nica: Diosta manzhaichi, paita ahuayachichi.</s>
      <s id="b.REV.14.7.2">Pai taripana horas ña pactamushcami.</s>
      <s id="b.REV.14.7.3">Ahua pachara, cai pacharas, lamardas, yacu bujyuras raj Diosta adoraichi.</s>
     </seg>
     <seg type="verse" id="b.REV.14.8">
      <s id="b.REV.14.8.1">Shu ángel paita catica, nisha: Urmashcami, urmashcami Babilonia nishca atun llacta.</s>
      <s id="b.REV.14.8.2">Tucui llactaunara pai tacarisha causana urti vinora cuenta upichicami.</s>
     </seg>
     <seg type="verse" id="b.REV.14.9">
      <s id="b.REV.14.9.1">Shu quinsa ángel chishujgunara catinauca, shinzhi shimihua rimasha: Pihuas Animaldas paihuaj cuenta ricurijtas adorasha, pihuas paihua señalda apishca asha urintii, maquii,</s>
     </seg>
     <seg type="verse" id="b.REV.14.10">
      <s id="b.REV.14.10.1">shinallarami Diospa piñarina vinora upingami, mana huahuas masashca, paihua upina purui talishcara.</s>
      <s id="b.REV.14.10.2">Ninahuas azufrehuas tormendachishca anga chuyaj angelguna ñaupajpi Borrego ñaupajpis.</s>
     </seg>
     <seg type="verse" id="b.REV.14.11">
      <s id="b.REV.14.11.1">Paiguna tormendachishcamanda cushni huiñai huiñaigama sicangami.</s>
      <s id="b.REV.14.11.2">Maspas tutas punzhas mana samanaunzhu Animalda adorajguna, paihuaj cuenta ricurijtas adorajguna, shinallara Animal shuti señalda apijgunas mana samanaunzhu.</s>
     </seg>
     <seg type="verse" id="b.REV.14.12">
      <s id="b.REV.14.12.1">Caibimi quirijguna ahuantana iyai, Dios mandashcaunara Jesuspi quirishcaras huacachijguna.</s>
     </seg>
     <seg type="verse" id="b.REV.14.13">
      <s id="b.REV.14.13.1">Shu ahua pachamanda rimaj shimira uyacani, casna nisha: Quillcai, Cuna horasmanda ñaupajma, cushimi anaunga tucui Señorbi quirisha huañujguna.</s>
      <s id="b.REV.14.13.2">Espirituga, Ari, nin, paiguna tarabashcaunamanda samanaungami.</s>
      <s id="b.REV.14.13.3">Paiguna rashcauna paigunahua catinaun.</s>
     </seg>
     <seg type="verse" id="b.REV.14.14">
      <s id="b.REV.14.14.1">Ricusha, shu yuraj puyura ricucani.</s>
      <s id="b.REV.14.14.2">Puyu ahuai shu chihui tiajta ricucani, Runa Churi cuenta ricurij; paihua umai shu curi llaitura, paihua maquii shu ilu saulira charica.</s>
     </seg>
     <seg type="verse" id="b.REV.14.15">
      <s id="b.REV.14.15.1">Templo huasimanda shu ángel llucshica, shinzhi shimihua puyui tiajta caparisha nica: Saulira cachai, pallairi.</s>
      <s id="b.REV.14.15.2">Pallana horas ña pactamushcami.</s>
      <s id="b.REV.14.15.3">Cai pacha pallana ña chaquishcami.</s>
     </seg>
     <seg type="verse" id="b.REV.14.16">
      <s id="b.REV.14.16.1">Puyui tiajga saulira cachaca cai pachama.</s>
      <s id="b.REV.14.16.2">Cai pachara pallashca aca.</s>
     </seg>
     <seg type="verse" id="b.REV.14.17">
      <s id="b.REV.14.17.1">Shu ángel ahua pachai tiaj templomanda llucshica, pai shinallara ilu saulira charica.</s>
     </seg>
     <seg type="verse" id="b.REV.14.18">
      <s id="b.REV.14.18.1">Altarmanda shu ángel, ninara mandaj, llucshica.</s>
      <s id="b.REV.14.18.2">Shinzhira caparisha saulira charijta cayaca: Cachai, nica, camba ilu saulira.</s>
      <s id="b.REV.14.18.3">Uvillas huanguunara pallai cai pachamanda.</s>
      <s id="b.REV.14.18.4">Paihua uvillas muyuuna pucushcami.</s>
     </seg>
     <seg type="verse" id="b.REV.14.19">
      <s id="b.REV.14.19.1">Angel saulira cachaca cai pachai; cai pacha uvillasta pallaca; uvillasta chahuanai ichuca, Diospa atun piñarina chahuanai.</s>
     </seg>
     <seg type="verse" id="b.REV.14.20">
      <s id="b.REV.14.20.1">Chahuanaga aitashca aca llactamanda canzhama.</s>
      <s id="b.REV.14.20.2">Chahuanamanda yahuar llucshica, yahuarga caballo shayachina huascagama pactajta, quinsa patsac kilómetrogama.</s>
     </seg>
    </div>
    <div type="chapter" id="b.REV.15">
     <seg type="verse" id="b.REV.15.1">
      <s id="b.REV.15.1.1">Ahua pachai shu atun gusto ricurinara ricucani: Canzhis angelgunara ricucani canzhis puchucai tormendachinaunara charijgunara.</s>
      <s id="b.REV.15.1.2">Caigunahua Diospa piñarina tucurin.</s>
     </seg>
     <seg type="verse" id="b.REV.15.2">
      <s id="b.REV.15.2.1">Shinallara shu ninahua masarishca vidrio cuenta lamarda ricucani.</s>
      <s id="b.REV.15.2.2">Vidrio lamarbi vencijgunara shayajta ricucani, paiguna chi milli Animalda, paihuaj cuenta ricurijtas, paihua señaldas, paihua shuti yupashcaras vencinauca; Diospa arpa nishca tucanaunara charinauca.</s>
     </seg>
     <seg type="verse" id="b.REV.15.3">
      <s id="b.REV.15.3.1">Diosta sirvij Moisespa cantanara Borrego cantanaras cantanauca, nisha: Can rashcauna, Tucuira Ushaj Señor Dios, atunmi anaun, manzhanaitami anaun.</s>
      <s id="b.REV.15.3.2">Camba ñambiuna dirichuunami, ciertounami, quirijgunahua Rey Apu.</s>
     </seg>
     <seg type="verse" id="b.REV.15.4">
      <s id="b.REV.15.4.1">¿Pita canda mana manzhangairi, Señor, camba shutira mana ahuayachingairi?</s>
      <s id="b.REV.15.4.2">Canlla chuyajmi angui.</s>
      <s id="b.REV.15.4.3">Chi raigumanda tucui llactauna canda adorangaj shamunaunga, camba taripanauna ricurinaushcami.</s>
     </seg>
     <seg type="verse" id="b.REV.15.5">
      <s id="b.REV.15.5.1">Caigunamanda huasha, ahua pachai templo nishca Diospa shimira ricuchij tabernáculo santo huasi pascashcara ricucani.</s>
     </seg>
     <seg type="verse" id="b.REV.15.6">
      <s id="b.REV.15.6.1">Templo huasi ucumanda chi canzhis tormendachinara charij angelguna llucshinauca, sumaj chiujlla ricurij lino nishcahua rashca llachapahua churarishcauna, paiguna pichui curi chumbillinahua chumbillishca aca.</s>
     </seg>
     <seg type="verse" id="b.REV.15.7">
      <s id="b.REV.15.7.1">Chuscu causajgunamanda shujga chi canzhis angelgunara canzhis curi vasora cuca, caran vaso huiñaigama causaj Dios piñarishcahua undashca aca.</s>
     </seg>
     <seg type="verse" id="b.REV.15.8">
      <s id="b.REV.15.8.1">Templo huasi cushnihua undashca aca, Diospa sumajmanda paihua ushaimandas.</s>
      <s id="b.REV.15.8.2">Mana pihuas templo huasii icunara ushacachu chi canzhis ángel canzhis tormendachinauna pactaringagama.</s>
     </seg>
    </div>
    <div type="chapter" id="b.REV.16">
     <seg type="verse" id="b.REV.16.1">
      <s id="b.REV.16.1.1">Templo huasimanda shinzhi shimihua rimashcara uyacani, canzhis angelgunara rimashcara: Richi, nica, canzhis Diospa piñarina vasora cai pacha ahuai talichi.</s>
     </seg>
     <seg type="verse" id="b.REV.16.2">
      <s id="b.REV.16.2.1">Ñaupa punda aj ángel rica, paihua vasora cai pacha ahuai talica.</s>
      <s id="b.REV.16.2.2">Runauna aichai ismuchij llaga iñaca milli Animalba señalda charijgunama, paihuaj cuenta ricurijta adorajgunamas.</s>
     </seg>
     <seg type="verse" id="b.REV.16.3">
      <s id="b.REV.16.3.1">Ishqui ángel paihua vasora talica lamar ahuai.</s>
      <s id="b.REV.16.3.2">Lamarga yahuar tucuca, huañushca runa yahuar cuenta.</s>
      <s id="b.REV.16.3.3">Tucui lamarbi causajguna huañunauca.</s>
     </seg>
     <seg type="verse" id="b.REV.16.4">
      <s id="b.REV.16.4.1">Quinsa ángel paihua vasora talica yacuuna ahuai, yacu llucshina bujyuuna ahuais.</s>
      <s id="b.REV.16.4.2">Yacuuna yahuar tucunauca.</s>
     </seg>
     <seg type="verse" id="b.REV.16.5">
      <s id="b.REV.16.5.1">Yacura mandaj ángel rimajta uyacani: Alimi angui can, Señor, ñaupa ajpas cuna ajpas chuyaj Dios, caigunara taripashcangui.</s>
     </seg>
     <seg type="verse" id="b.REV.16.6">
      <s id="b.REV.16.6.1">Imasna paiguna quirijguna Diosmanda rimajguna yahuarda talinauca, shinallara paigunama can yahuarda cushcangui upingaj; casna tucungaj alimi aca.</s>
     </seg>
     <seg type="verse" id="b.REV.16.7">
      <s id="b.REV.16.7.1">Shinallara shujta altarmanda rimajta uyacani: Cierto pacha, Tucuira Ushaj Señor Dios, can taripashcauna ciertomi, alimi anaun, nica.</s>
     </seg>
     <seg type="verse" id="b.REV.16.8">
      <s id="b.REV.16.8.1">Chuscu ángel paihua vasora indi ahuai talica.</s>
      <s id="b.REV.16.8.2">Indima cushca aca runaunara ninahua rupachingaj.</s>
     </seg>
     <seg type="verse" id="b.REV.16.9">
      <s id="b.REV.16.9.1">Runaunaga ashca rupajhua rupanauca.</s>
      <s id="b.REV.16.9.2">Diospa shutira piñanauca, pai cai tormendachinaunara mandaj ajpi.</s>
      <s id="b.REV.16.9.3">Mana arrepentirinaucachu Diosta ahuayachingaj.</s>
     </seg>
     <seg type="verse" id="b.REV.16.10">
      <s id="b.REV.16.10.1">Pichca ángel paihua vasora talica milli Animalba tiarina ahuai.</s>
      <s id="b.REV.16.10.2">Paihua llacta llandu llandu tucuca.</s>
      <s id="b.REV.16.10.3">Runauna paiguna callura caninauca nanashcamanda.</s>
     </seg>
     <seg type="verse" id="b.REV.16.11">
      <s id="b.REV.16.11.1">Ahua pacha Diosta piñanauca paiguna nanaiunamanda, paiguna llagaunamandas.</s>
      <s id="b.REV.16.11.2">Paiguna rashcaunamanda mana arrepentirinaucachu.</s>
     </seg>
     <seg type="verse" id="b.REV.16.12">
      <s id="b.REV.16.12.1">Socta ángel paihua vasora atun Eufrates nishca yacu ahuai talica.</s>
      <s id="b.REV.16.12.2">Yacu chaquirica, indi llucshina partimanda rey apuuna nambira puruntushca angaj.</s>
     </seg>
     <seg type="verse" id="b.REV.16.13">
      <s id="b.REV.16.13.1">Dragomba shimimanda, milli Animalba shimimandas, llulla rimajpa shimimandas quinsa irus supaiguna, turumba cuenta ricurij, llucshimujta ricucani.</s>
     </seg>
     <seg type="verse" id="b.REV.16.14">
      <s id="b.REV.16.14.1">Caiguna supaiguna almaunami, ricurinaunara ricuchinaun.</s>
      <s id="b.REV.16.14.2">Cai pacha rey apuunama rinaun tucui mundui, paigunara macanaunama tandachingaj, Tucuira Ushaj Diospa atun punzhai.</s>
     </seg>
     <seg type="verse" id="b.REV.16.15">
      <s id="b.REV.16.15.1">Ñucaga shuhuaj cuenta shamunimi.</s>
      <s id="b.REV.16.15.2">Cushimi chapaj runa, paihua churanara huacachij, ama llatan puringaj, shujguna pai pingarishcara ama ricungaj.</s>
     </seg>
     <seg type="verse" id="b.REV.16.16">
      <s id="b.REV.16.16.1">Chi rey apuunara tandachica shu pambai, hebreo shimii Armagedón nishcai.</s>
     </seg>
     <seg type="verse" id="b.REV.16.17">
      <s id="b.REV.16.17.1">Canzhis ángel paihua vasora talica huairai.</s>
      <s id="b.REV.16.17.2">Ahua pacha templo huasimanda apu tiarinamandas shinzhi shimi rimashca uyarica, casna nisha: Ña rashcami.</s>
     </seg>
     <seg type="verse" id="b.REV.16.18">
      <s id="b.REV.16.18.1">Shinzhi limpiashcauna, shimiuna, rayo uyarishcauna tianauca, shinallara allpa shinzhira cuyuca, imasna allpa mana imahoraspas cuyushca sami runauna cai pachai causaushca horaspi.</s>
     </seg>
     <seg type="verse" id="b.REV.16.19">
      <s id="b.REV.16.19.1">Atun llacta quinsa partii chaupirica, runauna llactauna tularinauca.</s>
      <s id="b.REV.16.19.2">Atun Babilonia nishca llacta Diospa ñaupajpi iyarishca aca, Dios shinzhira piñarishca vino vasora cungaj.</s>
     </seg>
     <seg type="verse" id="b.REV.16.20">
      <s id="b.REV.16.20.1">Tucui isla miticuca.</s>
      <s id="b.REV.16.20.2">Ureuuna mana tuparinauca.</s>
     </seg>
     <seg type="verse" id="b.REV.16.21">
      <s id="b.REV.16.21.1">Ahua pachamanda atun manzhanaita rasu rumiuna urmanauca runauna ahuai, caran muyu pichca chunga libra tupu llashaj.</s>
      <s id="b.REV.16.21.2">Runauna Diosta caminauca rasu rumihua tormendachishcamanda; cai tormendarina imamandas yali atun tormendos aca.</s>
     </seg>
    </div>
    <div type="chapter" id="b.REV.17">
     <seg type="verse" id="b.REV.17.1">
      <s id="b.REV.17.1.1">Canzhis vasora charij angelgunamanda shuj ñucajma shamuca.</s>
      <s id="b.REV.17.1.2">Ñucahua rimasha, nica: Caima shami.</s>
      <s id="b.REV.17.1.3">Canda ricuchisha yapa tacarisiqui huarmi taripashcara, huarmi ashca yacu ahuai tiaj.</s>
     </seg>
     <seg type="verse" id="b.REV.17.2">
      <s id="b.REV.17.2.1">Caí pacha rey apuuna cai huarmihua tacarinaushcami, cai pachai causajguna machanaushcami pai tacarinamanda vinohua.</s>
     </seg>
     <seg type="verse" id="b.REV.17.3">
      <s id="b.REV.17.3.1">Espiritui ñucara pushaca shu runa illashca partima.</s>
      <s id="b.REV.17.3.2">Chihui shu huarmira shu puca animalbi tiajta ricucani.</s>
      <s id="b.REV.17.3.3">Puca animalga ashca Diosta piñarina shutiunahua undashca aca, canzhis umayuj, chunga cornosyuj aca.</s>
     </seg>
     <seg type="verse" id="b.REV.17.4">
      <s id="b.REV.17.4.1">Huarmiga yana pucahua ali pucahuas churarishca aca; curihuas, chiu ricurij rumiunahuas, perla nishca muyuunahuas sumacyachishca aca.</s>
      <s id="b.REV.17.4.2">Paihua maquii shu curi vasora charica, vasoga ima ismushcahuas, pai tacarina irushuas undashca aca.</s>
     </seg>
     <seg type="verse" id="b.REV.17.5">
      <s id="b.REV.17.5.1">Paihua urintii shu shutira quillcashca aca: Pacashca Shimi, Atun Babilonia, Tacarisiqui Huarmiunahua Mama, Cai Pacha Irusgunahua Mama nishca.</s>
     </seg>
     <seg type="verse" id="b.REV.17.6">
      <s id="b.REV.17.6.1">Huarmira ricucani, quirijguna yahuarhua machashca jaca, Jesusta llaquishcamanda huañuchishcauna yahuarhuas.</s>
      <s id="b.REV.17.6.2">Ñuca paita ricusha ashcara manzharicani.</s>
     </seg>
     <seg type="verse" id="b.REV.17.7">
      <s id="b.REV.17.7.1">Angelga ñucara nica: ¿Imarasha manzharingui?</s>
      <s id="b.REV.17.7.2">Ñuca canda cuentasha cai huarmimanda rimaj pacashca shimira, paita aparij canzhis umayuj chunga cornosyuj animalmanda.</s>
     </seg>
     <seg type="verse" id="b.REV.17.8">
      <s id="b.REV.17.8.1">Can ricushca animal tiauca, cunaga illanmi, huasha atun ucu uctumanda sicanga, ucu pachama ringami.</s>
      <s id="b.REV.17.8.2">Cai pachai causajguna, maicanguna paiguna shutira mana quillcashcara charijguna causana quillcai mundu callarishcamanda pacha, caigunaga manzharinaunga animalda ricusha, ñaupa tiajta, cuna illajta, huasha cuti tianaras.</s>
     </seg>
     <seg type="verse" id="b.REV.17.9">
      <s id="b.REV.17.9.1">Cai shimiga iyaiyuj runa iyarinami: Canzhis umauna canzhis urcuunami, chi urcuuna ahuai huarmi tiarin.</s>
     </seg>
     <seg type="verse" id="b.REV.17.10">
      <s id="b.REV.17.10.1">Shinallara umauna canzhis rey apuunami anaun.</s>
      <s id="b.REV.17.10.2">Paigunamanda pichca ña urmanaushcami, shuj tiaun, shujga chara mana shamushcachu, pai shamushaga ansahuallara durana anga.</s>
     </seg>
     <seg type="verse" id="b.REV.17.11">
      <s id="b.REV.17.11.1">Ñaupa tiaj animal, cuna illaj, shinallara pusac aj rey apu tucunga.</s>
      <s id="b.REV.17.11.2">Pai shinallara chi canzbisgunamandami.</s>
      <s id="b.REV.17.11.3">Ucu pachama rin.</s>
     </seg>
     <seg type="verse" id="b.REV.17.12">
      <s id="b.REV.17.12.1">Shinallara can ricushca chunga cornosguna, chunga rey apuunami.</s>
      <s id="b.REV.17.12.2">Chara mandana llactara mana apinaushcachu.</s>
      <s id="b.REV.17.12.3">Shinajllaira shu horas tupura mandanara apinaunga rey apuuna cuenta animalhua pariju.</s>
     </seg>
     <seg type="verse" id="b.REV.17.13">
      <s id="b.REV.17.13.1">Caiguna chi samillara iyaiyuj anaun, paiguna ushaira mandanaras animalma cunaungami.</s>
     </seg>
     <seg type="verse" id="b.REV.17.14">
      <s id="b.REV.17.14.1">Borregohua macananaunga, Borregoga paigunara vencingami.</s>
      <s id="b.REV.17.14.2">Borrego señorgunamanda Señormi, rey apuunamanda Rey Apumi.</s>
      <s id="b.REV.17.14.3">Paihua pariju tiajguna cayashcaunami, ajllashcaunami, cierto quirihuajllami.</s>
     </seg>
     <seg type="verse" id="b.REV.17.15">
      <s id="b.REV.17.15.1">Shinallara ángel ñucara nica: Can ricushca tacarij huarmi tiarishca yacuuna, caigunami runauna, genteuna, llactauna, shimiuna.</s>
     </seg>
     <seg type="verse" id="b.REV.17.16">
      <s id="b.REV.17.16.1">Can animalbi ricushca chunga cornosguna tacarij huarmira chijninaunga, huarmira illajtas llatandas saquinaunga, paihua aichara micunaunga, ninahua paita rupachinaunga.</s>
     </seg>
     <seg type="verse" id="b.REV.17.17">
      <s id="b.REV.17.17.1">Dios paiguna shungüi churaca pai munashcara pactachingaj: paiguna shina iyangaj, paiguna mandanara animalma cungaj, Dios rimashca shimiuna pactaringagama.</s>
     </seg>
     <seg type="verse" id="b.REV.17.18">
      <s id="b.REV.17.18.1">Can ricushca huarmiga atun llactami, cai pacha rey apuunara mandaj.</s>
     </seg>
    </div>
    <div type="chapter" id="b.REV.18">
     <seg type="verse" id="b.REV.18.1">
      <s id="b.REV.18.1.1">Caimanda huasha, ñuca shu angelda ahua pachamanda irgumujta ricucani, ashca ushaihua shamuca.</s>
      <s id="b.REV.18.1.2">Cai pachara paihua sumajhua punzhayachishca aca.</s>
     </seg>
     <seg type="verse" id="b.REV.18.2">
      <s id="b.REV.18.2.1">Shinzhi uyarij shimihua caparisha nica: Urmashcami atun Babilonia llacta, urmashcami.</s>
      <s id="b.REV.18.2.2">Supaiguna causana, ima sami irus supais causana, ima irus chijnihuaj pishcuunas causana tucushcami.</s>
     </seg>
     <seg type="verse" id="b.REV.18.3">
      <s id="b.REV.18.3.1">Tucui llactauna paihua tacarinamanda urti vinora upinaushcami.</s>
      <s id="b.REV.18.3.2">Cai pacha rey apuuna paihua tacarinaushcami.</s>
      <s id="b.REV.18.3.3">Cai pacha catujguna paihua gusto munanaita charishcaunamanda charij tucunaushca.</s>
     </seg>
     <seg type="verse" id="b.REV.18.4">
      <s id="b.REV.18.4.1">Shu shimira ahua pachamanda rimajta uyacani.</s>
      <s id="b.REV.18.4.2">Paimanda llucshichi, ñuca runauna, ama llutaringaj pai ucharashcaunai, paihua torméndostas ama apingaj, nica.</s>
     </seg>
     <seg type="verse" id="b.REV.18.5">
      <s id="b.REV.18.5.1">Pai ucharashcauna ahua pachagama pactanaushcami.</s>
      <s id="b.REV.18.5.2">Dios pai manali rashcaunara iyarishcami.</s>
     </seg>
     <seg type="verse" id="b.REV.18.6">
      <s id="b.REV.18.6.1">Paima cuichi imasnara pai shujgunara cuca; pai rashcaunamanda ishqui cuti mas pagaichi; pai upinara alichina vasoi, ishqui cuti masta alichichi pai upingaj.</s>
     </seg>
     <seg type="verse" id="b.REV.18.7">
      <s id="b.REV.18.7.1">Imasna pai paulara ahuayachica, ima munanaita gustashcahuas causashcami, shina tupura paita cuichi tormendarinaras huacanaras; imasna pai nica paihua shungüi: Tiariuni reina huarmi apu cuenta, mana huaccha huarmichu ani, ima huacanaras mana ricushachu.</s>
     </seg>
     <seg type="verse" id="b.REV.18.8">
      <s id="b.REV.18.8.1">Chiraigumanda, shu punzhallai paihua tormendarinauna shamunaunga: huañuna, huacana, yarcais; ninahua rupachishca anga, paita taripaj Señor Dios ushaj ashcamanda.</s>
     </seg>
     <seg type="verse" id="b.REV.18.9">
      <s id="b.REV.18.9.1">Paihua tacarij rey apuuna, paihua pariju ima munanaita gustashcaunahua causashcauna huacanaungami; paimanda llaquirinaunga, llacta rupashcamanda cushnira ricusha.</s>
     </seg>
     <seg type="verse" id="b.REV.18.10">
      <s id="b.REV.18.10.1">Carui shayarisha, pai tormendarishcara manzharisha, ninaunga: ¡Ayailla, ayailla atun Babilonia llactamanda, shinzhi llacta, shu horasllai canda taripana shamuca!</s>
     </seg>
     <seg type="verse" id="b.REV.18.11">
      <s id="b.REV.18.11.1">Cai pachamanda catujguna huacanaun, llaquirinaun paimanda, pihuas ña paiguna charishcaunara mana randijpi:</s>
     </seg>
     <seg type="verse" id="b.REV.18.12">
      <s id="b.REV.18.12.1">Curihua rashcaunara, cullquiras, valij rumiunaras, perla nishcaunaras, ñutu lino llachaparas, yana puca llachaparas, seda nishca llachaparas, puca llachaparas, gusto asnaj caspiras, marfil nishcaras, valij caspiunaras, pailaras, iruras, marmol nishca rumiras:</s>
     </seg>
     <seg type="verse" id="b.REV.18.13">
      <s id="b.REV.18.13.1">Ishpingu cararas, gusto asnaj ambiras, incienso nishcaras, mirra nishcaras, olíbano nishcaras, vinoras, aceiteras, yuraj harina polvoras, trigo muyuras, animalgunaras, borregounaras, caballounaras, carretaunaras, sirvijgunaras, runa almaunaras.</s>
     </seg>
     <seg type="verse" id="b.REV.18.14">
      <s id="b.REV.18.14.1">Camba shungu munashca micuna muyuuna cambajmanda anzhurinauca.</s>
      <s id="b.REV.18.14.2">Tucui ima munanaitas ima gusto ricurijpas ña illan, imahoraspas mana cuti tupanguichu.</s>
     </seg>
     <seg type="verse" id="b.REV.18.15">
      <s id="b.REV.18.15.1">Caigunara catujguna, ñaupa horas llactamanda charij tucujguna, carui shayanaunga, huacasha, llaquirisha, llacta tormendarishcara manzhasha.</s>
     </seg>
     <seg type="verse" id="b.REV.18.16">
      <s id="b.REV.18.16.1">Shina nisha ninauca: ¡Ayailla, ayailla, atun llactamanda.</s>
      <s id="b.REV.18.16.2">Ali yuraj lino llachapahua churarishca aca, yana pucahuas, ali pucahuas sumacyachishca aca, curihuas, valij rumiunahuas, perla nishcaunahuas!</s>
     </seg>
     <seg type="verse" id="b.REV.18.17">
      <s id="b.REV.18.17.1">Shu horasllai ashca valijguna chingarinaushca.</s>
      <s id="b.REV.18.17.2">Tucui barcora pushaj, tucui barcoi purijguna, tucui barcoi tarabajguna, tucui lamarbi tarabajgunas carui shayanauca.</s>
     </seg>
     <seg type="verse" id="b.REV.18.18">
      <s id="b.REV.18.18.1">Llacta rupashcamanda cushnira ricusha, caparinauca: ¿Maican llacta cai atun llacta cuenta aca? nisha.</s>
     </seg>
     <seg type="verse" id="b.REV.18.19">
      <s id="b.REV.18.19.1">Paiguna umai polvora shitanauca.</s>
      <s id="b.REV.18.19.2">Huacasha, llaquirisha caparinauca: ¡Ayailla, ayailla, nisha, atun llactamanda.</s>
      <s id="b.REV.18.19.3">Tucui lamarbi barcounara charijguna chi llactai charij tucunauca pai charishcaunamanda.</s>
      <s id="b.REV.18.19.4">Shu horasllai tulashcami!</s>
     </seg>
     <seg type="verse" id="b.REV.18.20">
      <s id="b.REV.18.20.1">Cushiyaichi paimanda, ahua pacha, shinallara canguna, quirijgunas, cachashca runaunas, Diosmanda rimajgunas.</s>
      <s id="b.REV.18.20.2">Dios cangunajta alira rashcami paihuajpi.</s>
     </seg>
     <seg type="verse" id="b.REV.18.21">
      <s id="b.REV.18.21.1">Shu shinzhi ushaj ángel shu rumira apica, atun cutana rumi cuenta; rumira lamarbi shitaca, casna nisha: Shinallara tulashcami anga Babilonia atun llactara.</s>
      <s id="b.REV.18.21.2">Imahoraspas mana cuti tarishcachu anga.</s>
     </seg>
     <seg type="verse" id="b.REV.18.22">
      <s id="b.REV.18.22.1">Arpa tucajguna shimi, música, pingulluunas, cormetaunas mana cuti uyarinaungachu cambajpi.</s>
      <s id="b.REV.18.22.2">Ima maquihua tarabaj runas mana cuti tuparingachu cambajpi.</s>
      <s id="b.REV.18.22.3">Ima cutasha tulupushcas mana cuti uyaringachu cambajpi.</s>
     </seg>
     <seg type="verse" id="b.REV.18.23">
      <s id="b.REV.18.23.1">Ima vela purus cambajpi mana cuti punzhayachingachu.</s>
      <s id="b.REV.18.23.2">Ima cari shimis ima huarmi shimis mana cuti uyaringachu cambajpi.</s>
      <s id="b.REV.18.23.3">Camba catujguna mundui atun runauna anauca.</s>
      <s id="b.REV.18.23.4">Astaun can sagrashcaunamanda tucui llactaunara umachishca anauca.</s>
     </seg>
     <seg type="verse" id="b.REV.18.24">
      <s id="b.REV.18.24.1">Paihuajpi Diosmanda rimajgunamanda quirijgunamanda tucui cai pachai huañushcaunamanda yahuarda tupanáuca.</s>
     </seg>
    </div>
    <div type="chapter" id="b.REV.19">
     <seg type="verse" id="b.REV.19.1">
      <s id="b.REV.19.1.1">Caimanda huasha ashca runa shimiuna shinzhi caparijta uyacani ahua pachai.</s>
      <s id="b.REV.19.1.2">¡Diosta alabaichi! ninauca.</s>
      <s id="b.REV.19.1.3">Quishpichinas, ali rimashca shutis, ali sumajpas, ali ushais ñucanchi Señor Diospajmi.</s>
     </seg>
     <seg type="verse" id="b.REV.19.2">
      <s id="b.REV.19.2.1">Pai tarípashcauna ciertomi, alimi imasna atun tacarisiqui huarmira taripashcami, cai pachara huajlichijta pai tacarishcaunahua.</s>
      <s id="b.REV.19.2.2">Paita sirvijguna yahuarda, tacarij huarmi maquihua talishcara, cutipashcami.</s>
     </seg>
     <seg type="verse" id="b.REV.19.3">
      <s id="b.REV.19.3.1">Cutillara: ¡Diosta alabaichi! ninauca.</s>
      <s id="b.REV.19.3.2">Paihua cushni huiñai huiñaigama sicasha rin.</s>
     </seg>
     <seg type="verse" id="b.REV.19.4">
      <s id="b.REV.19.4.1">Ishqui chunga chuscu anciano nishca rucuuna, chuscu causajgunandi tuama urmanauca, apu tiarinai tiaj Diosta adoranauca, casna nisha: ¡Amen!</s>
      <s id="b.REV.19.4.2">¡Diosta alabaichi!</s>
     </seg>
     <seg type="verse" id="b.REV.19.5">
      <s id="b.REV.19.5.1">Apu tiarinamanda shu shimi uyarica, casna nisha: Ñucanchi Diosta alabaichi, tucui paita sirvijguna, paita manzhajgunas, shinallara ichillauna atungunandis.</s>
     </seg>
     <seg type="verse" id="b.REV.19.6">
      <s id="b.REV.19.6.1">Ashca runa shimiuna cuenta rimashcara uyacani, ashca yacuuna cuenta huactarishcaras, atun rayouna cuenta uyarishcaras, casna nisha: ¡Diosta alabaichi, ñucanchi Tucuira Ushaj Señor Dios mandanmi!</s>
     </seg>
     <seg type="verse" id="b.REV.19.7">
      <s id="b.REV.19.7.1">Cushiyashunchi, cariyashunchi, paita ahuayachishunchi.</s>
      <s id="b.REV.19.7.2">Borrego borarana horas pactamushcami, paihua huarmi ña puruntushcami.</s>
     </seg>
     <seg type="verse" id="b.REV.19.8">
      <s id="b.REV.19.8.1">Huarmiraga cushca aca gusto inu lino nishca llachapahua churaringaj, sumajlla, chiujlla.</s>
      <s id="b.REV.19.8.2">Chi inu lino nishca llachapa quirijguna ali rashcaunami.</s>
     </seg>
     <seg type="verse" id="b.REV.19.9">
      <s id="b.REV.19.9.1">Angelga ñucara nica: Quillcai: Cushiunami Borrego bora micunama convirashcauna.</s>
      <s id="b.REV.19.9.2">Ñucara nihuaca: Cai shimiuna Dios cierto rimashcami.</s>
     </seg>
     <seg type="verse" id="b.REV.19.10">
      <s id="b.REV.19.10.1">Ñucaga paihua chaquii tuama urmacani, paita adorangaj.</s>
      <s id="b.REV.19.10.2">Paiga: Ama casna raichu, nica.</s>
      <s id="b.REV.19.10.3">Ñuca canhua pariju sirvij ani camba uquiunahua, paiguna Jesuspa shimira huacachijgunami.</s>
      <s id="b.REV.19.10.4">Diosllara adoraichi.</s>
      <s id="b.REV.19.10.5">Jesusmanda cuentana shimi Diosmanda rimashca shimi almami.</s>
     </seg>
     <seg type="verse" id="b.REV.19.11">
      <s id="b.REV.19.11.1">Shinajpi ahua pacha pascashcara ricucani.</s>
      <s id="b.REV.19.11.2">Shu yuraj caballo ricurimuca, caballoi tiajpa shuti Quirihuajmi, Ciertomi aca.</s>
      <s id="b.REV.19.11.3">Pai ali taripanahua taripan, macanaun.</s>
     </seg>
     <seg type="verse" id="b.REV.19.12">
      <s id="b.REV.19.12.1">Paihua ñahui muyu nina cuentami aca.</s>
      <s id="b.REV.19.12.2">Paihua umai ashca rey apu llaituuna tianauca.</s>
      <s id="b.REV.19.12.3">Shu shuti quillcashcara charica, pihuas mana ricsicachu, pailla ricsij aca.</s>
     </seg>
     <seg type="verse" id="b.REV.19.13">
      <s id="b.REV.19.13.1">Paihua churanaga yahuarhua tinishcami aca.</s>
      <s id="b.REV.19.13.2">Paihua shuti: Diospa Shimi.</s>
     </seg>
     <seg type="verse" id="b.REV.19.14">
      <s id="b.REV.19.14.1">Ahua pacha soldarouna, inu lino llachapahua churarishca anauca, yurajlla, chiujlla.</s>
      <s id="b.REV.19.14.2">Paita catinauca yuraj caballounai.</s>
     </seg>
     <seg type="verse" id="b.REV.19.15">
      <s id="b.REV.19.15.1">Paihua shimimanda shu ilu espara llucshica, llactaunara chugrichingaj.</s>
      <s id="b.REV.19.15.2">Paigunara mandangami iru varahua.</s>
      <s id="b.REV.19.15.3">Pai Tucuira Ushaj Diospa piñarina urti vino chahuanara aitanmi.</s>
     </seg>
     <seg type="verse" id="b.REV.19.16">
      <s id="b.REV.19.16.1">Paihua churanais, paihua changais, shutira quillcashca tian: Rey apuunamanda Rey Apu, señorgunamanda Señor.</s>
     </seg>
     <seg type="verse" id="b.REV.19.17">
      <s id="b.REV.19.17.1">Shu ángel indii shayajta ricucani.</s>
      <s id="b.REV.19.17.2">Shinzhi shimihua caparisha, tucui ahua huairai huamburij pishcuunara cayaca: Shamichi, nisha, Diospa atun micunama tandarichi,</s>
     </seg>
     <seg type="verse" id="b.REV.19.18">
      <s id="b.REV.19.18.1">rey apuuna aichara micungaj, capitanguna aicharas, shinzhiuna aicharas, caballouna aicharas, montajguna aicharas,</s>
     </seg>
     <seg type="verse" id="b.REV.19.19">
      <s id="b.REV.19.19.1">Ñucaga Animalda ricucani, cai pacha rey apuunandi, paiguna soldarounandi macanaungaj tandarishcara, caballoi tiajhua paihua soldarounahuas macanaungaj.</s>
     </seg>
     <seg type="verse" id="b.REV.19.20">
      <s id="b.REV.19.20.1">Animalga apishca aca, paihua pariju llulla rimaj runandi.</s>
      <s id="b.REV.19.20.2">Pai munanaita rashcaunara raj aca Animalba ñaupajpi, casna rasha Animalba señalda apijgunara paihuaj cuenta ricurijta alabajgunaras umachicami.</s>
      <s id="b.REV.19.20.3">Cai ishquira causajgunara azufrehua sindij nina cochai shitashca anauca.</s>
     </seg>
     <seg type="verse" id="b.REV.19.21">
      <s id="b.REV.19.21.1">Chishujgunaga caballoi montaj shimimanda llucshij esparahua huañuchishca anauca.</s>
      <s id="b.REV.19.21.2">Tucui pishcuuna sacsajta micunauca paiguna aichara.</s>
     </seg>
    </div>
    <div type="chapter" id="b.REV.20">
     <seg type="verse" id="b.REV.20.1">
      <s id="b.REV.20.1.1">Shu ahua pachamanda irgumuj angelda ricucani, atun ucu uctu llavera charijta.</s>
      <s id="b.REV.20.1.2">Atun iru huascara charica maquii.</s>
     </seg>
     <seg type="verse" id="b.REV.20.2">
      <s id="b.REV.20.2.1">Dragonda apica.</s>
      <s id="b.REV.20.2.2">Cai dragón callarimanda machacui aca, supai apu Satanás nishca aca.</s>
      <s id="b.REV.20.2.3">Paita shu huaranga huatara huataca.</s>
     </seg>
     <seg type="verse" id="b.REV.20.3">
      <s id="b.REV.20.3.1">Angel paita atun ucu uctui shitaca.</s>
      <s id="b.REV.20.3.2">Chihui paita ishcaca, sello nishcara churasha, pai llactaunara ama cuti umachingaj huaranga huata pactaringagama.</s>
      <s id="b.REV.20.3.3">Chimanda huasha cacharina aca ansa ratohuara.</s>
     </seg>
     <seg type="verse" id="b.REV.20.4">
      <s id="b.REV.20.4.1">Apu tiarinaunara ricucani.</s>
      <s id="b.REV.20.4.2">Chihui tiajgunama taripana ushaira cushca aca.</s>
      <s id="b.REV.20.4.3">Jesuspa shutira rimashcamanda Diospa shimimandas cungara pitishcauna almaunara ricucani.</s>
      <s id="b.REV.20.4.4">Caiguna Animaldas paihuaj cuenta ricurijtas mana adorajguna aca, shinallara paihua señalda mana apinauca urintiis maquiunais.</s>
      <s id="b.REV.20.4.5">Caiguna causanauca, shinallara mandanauca Cristohua pariju huaranga huata tupura.</s>
     </seg>
     <seg type="verse" id="b.REV.20.5">
      <s id="b.REV.20.5.1">Chishu huañushcauna mana cuti causanaucachu huaranga huatauna pactaringagama.</s>
      <s id="b.REV.20.5.2">Caimi ñaupa causarina.</s>
     </seg>
     <seg type="verse" id="b.REV.20.6">
      <s id="b.REV.20.6.1">Cushimi, chuyajmi ñaupa causarinai causarij runa.</s>
      <s id="b.REV.20.6.2">Ñaupa huañunamanda huasha huañuna caigunahua ushaira mana charingachu, astaumbas caiguna Diospaj Cristohuaj sacerdoteuna anaungami.</s>
      <s id="b.REV.20.6.3">Rey apuunasna paihua pariju mandanaungami huaranga huataunara.</s>
     </seg>
     <seg type="verse" id="b.REV.20.7">
      <s id="b.REV.20.7.1">Huaranga huata pasashca huasha, Satanás pai uctui ishcashcamanda cacharishca anga.</s>
     </seg>
     <seg type="verse" id="b.REV.20.8">
      <s id="b.REV.20.8.1">Llucshingami tucui mundui tiaj llactaunara umachingaj, Gog nishca llactara Magog nishca llactaras, paigunara macanaunama tandachingaj.</s>
      <s id="b.REV.20.8.2">Paigunara yupajpi, lamar tiyu cuentami aca.</s>
     </seg>
     <seg type="verse" id="b.REV.20.9">
      <s id="b.REV.20.9.1">Allpa tapajta sicamunauca, quirijguna campamentora llaquishca llactaras muyujta shamunauca.</s>
      <s id="b.REV.20.9.2">Diospajmanda nina ahua pachamanda urmamusha paigunara tucuchica.</s>
     </seg>
     <seg type="verse" id="b.REV.20.10">
      <s id="b.REV.20.10.1">Paigunara umachij supai apu azufrehua sindij nina cochama shitashca aca.</s>
      <s id="b.REV.20.10.2">Chihui tianauca Animalndi llulla rimajndi.</s>
      <s id="b.REV.20.10.3">Chihui tormendarinaunga tutandi punzhandi huiñai huiñaigama.</s>
     </seg>
     <seg type="verse" id="b.REV.20.11">
      <s id="b.REV.20.11.1">Shu atun yuraj apu tiarinara ricucani, chihui tiajtas.</s>
      <s id="b.REV.20.11.2">Paihua ñaupajmanda cai pachas ahua pachas miticunauca.</s>
      <s id="b.REV.20.11.3">Paigunaj ima lugar mana tuparicachu,</s>
     </seg>
     <seg type="verse" id="b.REV.20.12">
      <s id="b.REV.20.12.1">Huañushcaunara ricucani, atungunaras ichülaunaras.</s>
      <s id="b.REV.20.12.2">Diospa ñaupajpi shayanauca.</s>
      <s id="b.REV.20.12.3">Quülcauna pascashca anauca.</s>
      <s id="b.REV.20.12.4">Shu quillcas pascashca aca, causana quillca nishca.</s>
      <s id="b.REV.20.12.5">Huañushcauna taripashca anauca, quillcaunai quillcashca tiaj tupura, paiguna rashca tupui taripashca anauca.</s>
     </seg>
     <seg type="verse" id="b.REV.20.13">
      <s id="b.REV.20.13.1">Lamar yacu paihuajpi tiaj huañushcaunara cuca.</s>
      <s id="b.REV.20.13.2">Huañuis, ucu pachas paigunajpi tiaj huañushcaunaras cunauca.</s>
      <s id="b.REV.20.13.3">Caran dueño pai rashca tupui taripashca aca.</s>
     </seg>
     <seg type="verse" id="b.REV.20.14">
      <s id="b.REV.20.14.1">Huañunas ucu pachas nina cochai shitashca anauca.</s>
      <s id="b.REV.20.14.2">Caimi ishqui cuti huañuna.</s>
     </seg>
     <seg type="verse" id="b.REV.20.15">
      <s id="b.REV.20.15.1">Maicambas, paihua shutira causana quillcai mana quillcashcara charij nina cochama shitashca aca.</s>
     </seg>
    </div>
    <div type="chapter" id="b.REV.21">
     <seg type="verse" id="b.REV.21.1">
      <s id="b.REV.21.1.1">Mushuj ahua pachara mushuj cai pacharas ricucani.</s>
      <s id="b.REV.21.1.2">Ñaupa aj ahua pacha, ñaupa aj cai pachas ña illanauca, lamarbas ña illacami.</s>
     </seg>
     <seg type="verse" id="b.REV.21.2">
      <s id="b.REV.21.2.1">Ñuca, Juan, chuyaj llactara ricucani, mushuj Jerusalenda, Diosmanda ahua pachamandas irgumujta, imasna shu huarmi paihua carira tupangaj churarishca cuenta.</s>
     </seg>
     <seg type="verse" id="b.REV.21.3">
      <s id="b.REV.21.3.1">Ahua pachamanda shu shimira rimajta uyacani, casna nisha: Diospa tabernáculo huasi runaunahua tian, Dios paigunahua causangami, paigunaga paihua runauna tucunaungami.</s>
      <s id="b.REV.21.3.2">Diosliara paigunahua tiangami paiguna quiquin Dios cuenta.</s>
     </seg>
     <seg type="verse" id="b.REV.21.4">
      <s id="b.REV.21.4.1">Dios tucui iquira paiguna ñahuimanda pichangami.</s>
      <s id="b.REV.21.4.2">Ña huañuna illangami; huacanas, caparinas, nanais illanaungami.</s>
      <s id="b.REV.21.4.3">Ñaupa ajguna ña pasanaushcami.</s>
     </seg>
     <seg type="verse" id="b.REV.21.5">
      <s id="b.REV.21.5.1">Apu tiarinai tiajga: Uyai, nica, tucuira mushujllara rauni.</s>
      <s id="b.REV.21.5.2">Pai ñucara nica: Quillcai, cai shimiuna quirihuajllami, cierto shimiunami.</s>
     </seg>
     <seg type="verse" id="b.REV.21.6">
      <s id="b.REV.21.6.1">Ñucara nica: Ña rashcami.</s>
      <s id="b.REV.21.6.2">Ñuca Alfa nishca ani, Omega nishcas ani, callarinas tucurinas ani.</s>
      <s id="b.REV.21.6.3">Upinaichijta yangamanda cuyauni causana yacu bujyumanda.</s>
     </seg>
     <seg type="verse" id="b.REV.21.7">
      <s id="b.REV.21.7.1">Vencijga tucuira apingami, ñuca paihua Dios tucusha, pai ñuca churi tucunga.</s>
     </seg>
     <seg type="verse" id="b.REV.21.8">
      <s id="b.REV.21.8.1">Astaun manzhaisiquiuna, mana quirijguna, irusta rajguna, huañuchijguna, shujhua tacarijguna, sagrauna, runa rashca diosta alabajguna, tucui llullajgunas ninahuas azufrehuas sindij nina cochai tianaungami.</s>
      <s id="b.REV.21.8.2">Caimi ishqui cuti huañuna.</s>
     </seg>
     <seg type="verse" id="b.REV.21.9">
      <s id="b.REV.21.9.1">Shu ángel ñucama shamuca, pai chi canzhis puchucai tormendarinahua undachishca vasora charij angelgunamanda shuj aca.</s>
      <s id="b.REV.21.9.2">Angel ñucahua rimaca, casna nica: Caima shami, pactachishca huarmira canda ricuchisha, Borrego huarmimi.</s>
     </seg>
     <seg type="verse" id="b.REV.21.10">
      <s id="b.REV.21.10.1">Ñucara Espiritui shu atun ahua urcuma pushahuaca, atun chuyaj Jerusalén llactara ricuchihuaca, ahua pachamanda Diospajmandas irgumujta.</s>
     </seg>
     <seg type="verse" id="b.REV.21.11">
      <s id="b.REV.21.11.1">Diospa sumajta charica.</s>
      <s id="b.REV.21.11.2">Paihua ricurina shu yapa ashca valij jaspe nishca gusto chiujlla pasajta ricurij rumi cuenta aca.</s>
     </seg>
     <seg type="verse" id="b.REV.21.12">
      <s id="b.REV.21.12.1">Llactaga atun ahua rumi quinzhara charica, chunga ishqui punguyuj.</s>
      <s id="b.REV.21.12.2">Caran pungüi shu ángel shayaca, shinallara caran pungu quillcashca shutira charica, Israelba chunga ishqui churiuna aillu shutira;</s>
     </seg>
     <seg type="verse" id="b.REV.21.13">
      <s id="b.REV.21.13.1">Indi llucshina partii quinsa pungu, norte nishca quinri partiis quinsa pungu, sur nishca quinri partiis quinsa pungu, indi icuna partiis quinsa pungu.</s>
     </seg>
     <seg type="verse" id="b.REV.21.14">
      <s id="b.REV.21.14.1">Llacta quinzha chunga ishqui rumi siquira charica.</s>
      <s id="b.REV.21.14.2">Cai rumiunai Borrego chunga ishqui cachashca runauna shutira quillcashca aca.</s>
     </seg>
     <seg type="verse" id="b.REV.21.15">
      <s id="b.REV.21.15.1">Ñucahua rimaj ángel shu tupuna caspira charica, curihua rashca, llactara tupungaj, paihua punguunandi, quinzhandi.</s>
     </seg>
     <seg type="verse" id="b.REV.21.16">
      <s id="b.REV.21.16.1">Llactaga sunimas anzhumas chi tupulla aca.</s>
      <s id="b.REV.21.16.2">Llactara caspihua tupuca, ishqui huaranga kilómetro tupu aca, sunimas anzhumas ahuamas tucui chi tupulla aca.</s>
     </seg>
     <seg type="verse" id="b.REV.21.17">
      <s id="b.REV.21.17.1">Paihua quinzhara tupuca, canzhis chunga ishqui rigra tupu aca, runa tupuna sami, ángel tupuna shinallara aca.</s>
     </seg>
     <seg type="verse" id="b.REV.21.18">
      <s id="b.REV.21.18.1">Llacta quinzha jaspe nishca rumihua rashca aca, llactaga ali curihua, chuyaj vidrio cuenta.</s>
     </seg>
     <seg type="verse" id="b.REV.21.19">
      <s id="b.REV.21.19.1">Quinzha siqui rumiuna valij rumiunahua sumacyachishca anauca.</s>
      <s id="b.REV.21.19.2">Ñaupa siqui rumi jaspe nishca aca, ishquiga zafiro nishca, quinsa ágata nishca, chuscu esmeralda nishca aca.</s>
     </seg>
     <seg type="verse" id="b.REV.21.20">
      <s id="b.REV.21.20.1">Pichca siqui rumi ónica nishca, socta cornalina nishca, canzhis crisólito nishca, pusac berilo nishca, iscun topacio nishca, chunga crisopraso nishca, chunga shuj jacinto nishca, chunga ishqui amatista nishca aca.</s>
     </seg>
     <seg type="verse" id="b.REV.21.21">
      <s id="b.REV.21.21.1">Chunga ishqui punguuna perla nishcauna anauca, caran pungu shu perla nishca.</s>
      <s id="b.REV.21.21.2">Llacta ñambi ali curihua rashca aca, vidrio cuenta pasajta ricurij.</s>
     </seg>
     <seg type="verse" id="b.REV.21.22">
      <s id="b.REV.21.22.1">Llactai templo huasira mana ricucanichu; Tucuira Ushaj Señor Dios Borregondi paihua templo huasimi.</s>
     </seg>
     <seg type="verse" id="b.REV.21.23">
      <s id="b.REV.21.23.1">Llactaga indiras quillaras mana ministinzhu paihuajpi punzhayachingaj, Diospa sumajga llactara punzhayachin, Borregos paihua velami.</s>
     </seg>
     <seg type="verse" id="b.REV.21.24">
      <s id="b.REV.21.24.1">Quishpichishcauna llactauna paihua punzhai purinaunga, Cai pacha rey apuuna paiguna sumajta paiguna ali shutiras apamunaunga llactama.</s>
     </seg>
     <seg type="verse" id="b.REV.21.25">
      <s id="b.REV.21.25.1">Punzha paihua punguuna mana imahoras ishcashcachu anaunga.</s>
      <s id="b.REV.21.25.2">Chihui tuta illan.</s>
     </seg>
     <seg type="verse" id="b.REV.21.26">
      <s id="b.REV.21.26.1">Llactauna sumajta paiguna ali shutiras chima apanaunga.</s>
     </seg>
     <seg type="verse" id="b.REV.21.27">
      <s id="b.REV.21.27.1">Paihuajpi ima iruspas mana icungachu, ima huajlichijpas, ima llullajpas.</s>
      <s id="b.REV.21.27.2">Astaumbas, Borrego causana quillcai quillcashcaunalla chi llactai icunaungami.</s>
     </seg>
    </div>
    <div type="chapter" id="b.REV.22">
     <seg type="verse" id="b.REV.22.1">
      <s id="b.REV.22.1.1">Chimanda huasha shu chuyaj causana yacura ricuchihuaca, chiujlla ricurij.</s>
      <s id="b.REV.22.1.2">Chi yacu Diospa tiarinamanda Borrego tiarinamandas llucshica.</s>
     </seg>
     <seg type="verse" id="b.REV.22.2">
      <s id="b.REV.22.2.1">Llacta ñambi chaupi shungüi, yacu ishqui partiis, causana yura shayaca.</s>
      <s id="b.REV.22.2.2">Yuraga chunga ishqui muyu tonora aparin, caran quilla shu tono muyura.</s>
      <s id="b.REV.22.2.3">Yura pangauna llactaunara alichij aca.</s>
     </seg>
     <seg type="verse" id="b.REV.22.3">
      <s id="b.REV.22.3.1">Maldiciana ña illangami.</s>
      <s id="b.REV.22.3.2">Diospa apu tiarina, Borrego apu tiarinas chihui tianaunga.</s>
      <s id="b.REV.22.3.3">Paita sirvijguna sirvinaunga.</s>
     </seg>
     <seg type="verse" id="b.REV.22.4">
      <s id="b.REV.22.4.1">Paihua ñahuira ricunaungami, paihua shutira charinaungami paiguna urintii.</s>
     </seg>
     <seg type="verse" id="b.REV.22.5">
      <s id="b.REV.22.5.1">Tuta ña mana tiangachu chihui.</s>
      <s id="b.REV.22.5.2">Vela purus indis mana ministirinzhu punzhayachingaj.</s>
      <s id="b.REV.22.5.3">Señor Dios paigunara punzhayachinga.</s>
      <s id="b.REV.22.5.4">Huiñai huiñaigama rey apuuna tucusha mandanaungami.</s>
     </seg>
     <seg type="verse" id="b.REV.22.6">
      <s id="b.REV.22.6.1">Angel ñucara nica: Cai shimiuna quirinallami, ciertomi.</s>
      <s id="b.REV.22.6.2">Señorga, rimajguna espirituuna Dios, paihua angelda cachashcami paita sirvijgunara ricuchingaj imasna uctalla tucunaun ara.</s>
     </seg>
     <seg type="verse" id="b.REV.22.7">
      <s id="b.REV.22.7.1">¡Uctalla shamunimi!</s>
      <s id="b.REV.22.7.2">Cushimi cai quillcai tiaj Diosmanda rimashca shimiunara huacachij.</s>
     </seg>
     <seg type="verse" id="b.REV.22.8">
      <s id="b.REV.22.8.1">Ñuca, Juan, cai tucuira uyacani, ricucani.</s>
      <s id="b.REV.22.8.2">Cai tucuira uyashca huasha, ricushca huasha, ñucama ricuchij angelba chaquii tuama urmacani adorangaj.</s>
     </seg>
     <seg type="verse" id="b.REV.22.9">
      <s id="b.REV.22.9.1">Randi ñucara nihuaca: Riqui, ama casna raichu, ñuca canhua pariju sirvij ani camba Diosmanda rimaj uquiunahua, cai quillcai tiaj shimiunara huacachijgunahuas.</s>
      <s id="b.REV.22.9.2">Diosta alabai.</s>
     </seg>
     <seg type="verse" id="b.REV.22.10">
      <s id="b.REV.22.10.1">Angel ñucara nica: Cai quillcai tiaj Diosmanda rimashca shimiunara ama ishcaichu sello nishcahua.</s>
      <s id="b.REV.22.10.2">Tiempo mayanllaimi.</s>
     </seg>
     <seg type="verse" id="b.REV.22.11">
      <s id="b.REV.22.11.1">Manali runa chara irus achu; ali runa chara alira rachu, chuyaj runa chara chuya achu.</s>
     </seg>
     <seg type="verse" id="b.REV.22.12">
      <s id="b.REV.22.12.1">Ñuca uctalla shamuni, ñuca pagana ñucahuami tian, caran dueñora pagangaj pai rashca tupui.</s>
     </seg>
     <seg type="verse" id="b.REV.22.13">
      <s id="b.REV.22.13.1">Ñuca Alfa nishca mani, Omega nishcas ani, callarinas tucurinas, ñaupa aj puchucai ajpas.</s>
     </seg>
     <seg type="verse" id="b.REV.22.14">
      <s id="b.REV.22.14.1">Cushiunami churanaunara tacsajguna, dirichura charingaj causana yurama pactai ringaj, llacta punguunai icungajpas.</s>
     </seg>
     <seg type="verse" id="b.REV.22.15">
      <s id="b.REV.22.15.1">Astaumbas allcuuna canzhama tianaunga, sagraunandi, shujhua tacarijgunandi, huañuchijgunandi, runa rashca diosta alabajgunandi, tucui llullanara llaquijgunandi rajgunandis.</s>
     </seg>
     <seg type="verse" id="b.REV.22.16">
      <s id="b.REV.22.16.1">Ñuca, Jesús, ñuca angelda cachashcani cai shimiunara cangunara rimangaj iglesiaunai.</s>
      <s id="b.REV.22.16.2">Ñuca Davidmanda angus mirais ani, tutamanda ricurimuj shinzhira sindij estrellas ani.</s>
     </seg>
     <seg type="verse" id="b.REV.22.17">
      <s id="b.REV.22.17.1">Espíritus Huarmis: Shami, ninaun.</s>
      <s id="b.REV.22.17.2">Uyajga, Shami nichu.</s>
      <s id="b.REV.22.17.3">Upinaichij shamuchu, munajpas shamuchu, causana yacura upichu, yangamanda apisha.</s>
     </seg>
     <seg type="verse" id="b.REV.22.18">
      <s id="b.REV.22.18.1">Tucui cai quillcai quillcashca Diosmanda rimashca shimiunara uyajgunama nini: Pi runas imaras yapasha caigunara, Dios cai quillcai quillcashca tormendarinaunara paita cungami.</s>
     </seg>
     <seg type="verse" id="b.REV.22.19">
      <s id="b.REV.22.19.1">Pihuas cai Diosmanda rimashca shimiunara quillcashcamanda imaras anzhuchijpi, Dios paihua shutira anzhuchinga causana quillcamanda, chuyaj llactamandas, cai quillcai quillcashcaunamandas.</s>
     </seg>
     <seg type="verse" id="b.REV.22.20">
      <s id="b.REV.22.20.1">Cai shimiunara rimaj, casna nin: Cierto pacha uctalla shamunimi.</s>
      <s id="b.REV.22.20.2">Amen.</s>
      <s id="b.REV.22.20.3">Ari, shami Señor Jesús.</s>
     </seg>
     <seg type="verse" id="b.REV.22.21">
      <s id="b.REV.22.21.1">Ñucanchi Señor Jesucristo gracia nishca ali iyai tucui cangunahua tiachu.</s>
      <s id="b.REV.22.21.2">Amen.</s>
     </seg>
    </div>
   </div>
  </body>
 </text>
</cesDoc>