<?xml version="1.0" encoding="UTF-8"?>

<cesDoc version="4">
 <cesHeader version="2">
  <fileDesc>
   <titleStmt>
    <h.title></h.title>
    <respStmt>
     <respType></respType>
     <respName></respName>
    </respStmt>
   </titleStmt>
   <extent>
    <wordCount></wordCount>
    <byteCount units="bytes"></byteCount>
   </extent>
   <publicationStmt>
    <distributor></distributor>
    <eAddress></eAddress>
    <availability></availability>
   </publicationStmt>
   <sourceDesc></sourceDesc>
  </fileDesc>
  <encodingDesc>
   <projectDesc></projectDesc>
   <editorialDesc>
    <conformance level="1"></conformance>
    <correction status="medium" method="silent"></correction>
    <segmentation></segmentation>
   </editorialDesc>
   <tagsDecl></tagsDecl>
  </encodingDesc>
  <profileDesc>
   <langUsage>
    <language iso639="acu" id="ac"></language>
   </langUsage>
   <wsdUsage>
    <writingSystem id="utf-8"></writingSystem>
   </wsdUsage>
  </profileDesc>
 </cesHeader>
 <text>
  <body lang="ac" id="Bible">
   <div type="book" id="b.MAT">
    <div type="chapter" id="b.MAT.1">
     <seg type="verse" id="b.MAT.1.1">
      <s id="b.MAT.1.1.1">Ju papikia Jesucristo pachisar aarmawaitai.</s>
      <s id="b.MAT.1.1.2">Jesucristo Davidta weari ayayi.</s>
      <s id="b.MAT.1.1.3">Tura Davidcha Abrahama weari ayayi.</s>
      <s id="b.MAT.1.1.4">Tura Abrahama weari ainau, tura Davidta weari ainau naaringkia ju papinum aarmawaitai.</s>
     </seg>
     <seg type="verse" id="b.MAT.1.2">
      <s id="b.MAT.1.2.1">Abraham Isaacan yajutmarmiayi.</s>
      <s id="b.MAT.1.2.2">Tura Isaac Jacobon yajutmarmiayi.</s>
      <s id="b.MAT.1.2.3">Tura Jacob Judán tura Judá yachí ainauncha yajutmarmiayi.</s>
     </seg>
     <seg type="verse" id="b.MAT.1.3">
      <s id="b.MAT.1.3.1">Tura Judá Tamaran nuwatak, ni uchirin Faresan tura chikich uchirin Zara naartinun yajutmarmiayi.</s>
      <s id="b.MAT.1.3.2">Tura Fares Esroman yajutmarmiayi.</s>
     </seg>
     <seg type="verse" id="b.MAT.1.4">
      <s id="b.MAT.1.4.1">Tura Esrom Araman yajutmarmiayi.</s>
      <s id="b.MAT.1.4.2">Tura Aram Aminadaban yajutmarmiayi.</s>
      <s id="b.MAT.1.4.3">Tura Aminadab Naasónkan yajutmarmiayi.</s>
      <s id="b.MAT.1.4.4">Tura Naasón Salmónkan yajutmarmiayi.</s>
     </seg>
     <seg type="verse" id="b.MAT.1.5">
      <s id="b.MAT.1.5.1">Tura Salmón Rahaban nuwatak Boozan yajutmarmiayi.</s>
      <s id="b.MAT.1.5.2">Tura Booz Rutan nuwatak Obedan yajutmarmiayi.</s>
      <s id="b.MAT.1.5.3">Tura Obed Isaín yajutmarmiayi.</s>
     </seg>
     <seg type="verse" id="b.MAT.1.6">
      <s id="b.MAT.1.6.1">Tura Isaí apu Davidtan yajutmarmiayi.</s>
      <s id="b.MAT.1.6.2">Davidka Israela apuri ayayi.</s>
      <s id="b.MAT.1.6.3">Tura David Uríasa nuwarin nuwatak, ni uchirin Salomónkan yajutmarmiayi.</s>
     </seg>
     <seg type="verse" id="b.MAT.1.7">
      <s id="b.MAT.1.7.1">Tura Salomón Roboaman yajutmarmiayi.</s>
      <s id="b.MAT.1.7.2">Tura Roboam Abíasan yajutmarmiayi.</s>
      <s id="b.MAT.1.7.3">Tura Abías Asan yajutmarmiayi.</s>
     </seg>
     <seg type="verse" id="b.MAT.1.8">
      <s id="b.MAT.1.8.1">Tura Asa Josafatan yajutmarmiayi.</s>
      <s id="b.MAT.1.8.2">Tura Josafat Joraman yajutmarmiayi.</s>
      <s id="b.MAT.1.8.3">Tura Joram Oseasan yajutmarmiayi.</s>
     </seg>
     <seg type="verse" id="b.MAT.1.9">
      <s id="b.MAT.1.9.1">Tura Oseas Jotaman yajutmarmiayi.</s>
      <s id="b.MAT.1.9.2">Tura Jotam Acazan yajutmarmiayi.</s>
      <s id="b.MAT.1.9.3">Tura Acaz Ezequíasan yajutmarmiayi.</s>
     </seg>
     <seg type="verse" id="b.MAT.1.10">
      <s id="b.MAT.1.10.1">Tura Ezequías Manasésan yajutmarmiayi.</s>
      <s id="b.MAT.1.10.2">Tura Manasés Amónkan yajutmarmiayi.</s>
      <s id="b.MAT.1.10.3">Tura Amón Josíasan yajutmarmiayi.</s>
     </seg>
     <seg type="verse" id="b.MAT.1.11">
      <s id="b.MAT.1.11.1">Tura Josías Jeconíasan tura Jeconíasa yachí ainaun yajutmarmiayi.</s>
      <s id="b.MAT.1.11.2">Tura Babilonianmaya apuri Israel ainaun nepetkau asamtai, Israel ainaun achikiar Babilonianam jukiarmiayi.</s>
     </seg>
     <seg type="verse" id="b.MAT.1.12">
      <s id="b.MAT.1.12.1">Tura Jeconías nuni pujus Salatielan yajutmarmiayi.</s>
      <s id="b.MAT.1.12.2">Tura Salatiel Zorobabelan yajutmarmiayi.</s>
     </seg>
     <seg type="verse" id="b.MAT.1.13">
      <s id="b.MAT.1.13.1">Tura Zorobabel Abiudan yajutmarmiayi.</s>
      <s id="b.MAT.1.13.2">Tura Abiud Eliaquiman yajutmarmiayi.</s>
      <s id="b.MAT.1.13.3">Tura Eliaquim Azoran yajutmarmiayi.</s>
     </seg>
     <seg type="verse" id="b.MAT.1.14">
      <s id="b.MAT.1.14.1">Tura Azor Sadócan yajutmarmiayi.</s>
      <s id="b.MAT.1.14.2">Tura Sadóc Aquiman yajutmarmiayi.</s>
      <s id="b.MAT.1.14.3">Tura Aquim Eliudan yajutmarmiayi.</s>
     </seg>
     <seg type="verse" id="b.MAT.1.15">
      <s id="b.MAT.1.15.1">Tura Eliud Eleazaran yajutmarmiayi.</s>
      <s id="b.MAT.1.15.2">Tura Eleazar Matánan yajutmarmiayi.</s>
      <s id="b.MAT.1.15.3">Tura Matán Jacobon yajutmarmiayi.</s>
     </seg>
     <seg type="verse" id="b.MAT.1.16">
      <s id="b.MAT.1.16.1">Tura Jacob Josén, Marí aishrin yajutmarmiayi.</s>
      <s id="b.MAT.1.16.2">Marísha Jesúsan jurermiayi.</s>
      <s id="b.MAT.1.16.3">Tura Jesúska Yus akupkamu asamtai Mesías inaikiamuitai.</s>
     </seg>
     <seg type="verse" id="b.MAT.1.17">
      <s id="b.MAT.1.17.1">Tura Jesúsa weari Abrahamnumia nángkamas Davidnum jeatak catorce (14) weari inaikiamu armiayi.</s>
      <s id="b.MAT.1.17.2">Tura Davidnumia nángkamas Israel ainau Babilonianam achikmau jeakuri catorce (14) wearisha inaikiamu armiayi.</s>
      <s id="b.MAT.1.17.3">Nuni nángkamas Mesíasjai mash irumram ataksha catorce (14) weari inaikiamu armiayi.</s>
     </seg>
     <seg type="verse" id="b.MAT.1.18">
      <s id="b.MAT.1.18.1">Jesucristo tu akiinamiayi.</s>
      <s id="b.MAT.1.18.2">Jesúsa nukuri Marín nuwatkataj tusa, José niin chichasmiayi.</s>
      <s id="b.MAT.1.18.3">Tu chichasar kanakar pujuinai, Yuse Wakani kakarmarijai Marí japrukmiayi.</s>
     </seg>
     <seg type="verse" id="b.MAT.1.19">
      <s id="b.MAT.1.19.1">Marí japrukamtai, José nuna nekaa, pengker nintintin asa, aints ainau nuna nekaawarai tusa, takamtaik uuk inaisatas wakerimiayi.</s>
     </seg>
     <seg type="verse" id="b.MAT.1.20">
      <s id="b.MAT.1.20.1">Tu nintimias pujamtai, Yuse awemamuri Josén karanam wantintukmiayi.</s>
      <s id="b.MAT.1.20.2">Tura chicharak: —Joséya Davidta weariya, ame chichasmaurum María japruku wainiatmek natsaamtsuk jeemin jukita.</s>
      <s id="b.MAT.1.20.3">Yuse Wakani aitkamu asa japruki.</s>
     </seg>
     <seg type="verse" id="b.MAT.1.21">
      <s id="b.MAT.1.21.1">Tura asamtai uchin jurertatui.</s>
      <s id="b.MAT.1.21.2">Turamtai nu uchikia aints ainaun tunaanumia uwemtikratin asamtai, nu uchikia Jesús inaikiatatme, —timiayi.</s>
      <s id="b.MAT.1.21.3">Nuna naaringkia Uwemtikiartin taku tawai.</s>
     </seg>
     <seg type="verse" id="b.MAT.1.22">
      <s id="b.MAT.1.22.1">Nu turunatnunka yaanchuik Yuse chichamen etserin aarmia nunisang umikmiayi.</s>
      <s id="b.MAT.1.22.2">Nu aarmauka nuwaitai:</s>
     </seg>
     <seg type="verse" id="b.MAT.1.23">
      <s id="b.MAT.1.23.1">“Antuktaram.</s>
      <s id="b.MAT.1.23.2">Nawan aintsjai tumichu japruktinuitai.</s>
      <s id="b.MAT.1.23.3">Tura asa uchin jurertinuitai.</s>
      <s id="b.MAT.1.23.4">Tura uchin Emanuel inaikiatnuitai.”</s>
      <s id="b.MAT.1.23.5">Nuna ta nuka “Yus iijai pujawai” taku tawai.</s>
     </seg>
     <seg type="verse" id="b.MAT.1.24">
      <s id="b.MAT.1.24.1">Turamtai José shintar, Yuse awemamuri timiaun miatrusang umikmiayi.</s>
      <s id="b.MAT.1.24.2">Tura Marín ni jeen jukimiayi.</s>
     </seg>
     <seg type="verse" id="b.MAT.1.25">
      <s id="b.MAT.1.25.1">Tura uchi eemkauri akiintsaing, ni jeen jukiyat, nijaingkia tumatsuk pujus, Marí uchin jurermiayi.</s>
      <s id="b.MAT.1.25.2">Tura uchin jurer, naarin Jesúsan inaikiamiayi.</s>
     </seg>
    </div>
    <div type="chapter" id="b.MAT.2">
     <seg type="verse" id="b.MAT.2.1">
      <s id="b.MAT.2.1.1">Herodes Judea nungkanam apu pujai, Jesús Belén yaktanam Judea nungkanam akiinamiayi.</s>
      <s id="b.MAT.2.1.2">Jesús akiinau asamtai, nekau aints ainau tsaa taakmanumanini jiinkiar Jerusalénnum jearmiayi.</s>
      <s id="b.MAT.2.1.3">Tura apu Herodes pujamunam jear,</s>
     </seg>
     <seg type="verse" id="b.MAT.2.2">
      <s id="b.MAT.2.2.1">Herodesan iniinak: —¿Judío apuri akiina nusha tuning puja?</s>
      <s id="b.MAT.2.2.2">Iikia tsaa taakmanumanini angkuaji wainkau asar, apu akiinayi tusar: Ameka Apu wajastatme titasar winiji, —tiarmiayi.</s>
     </seg>
     <seg type="verse" id="b.MAT.2.3">
      <s id="b.MAT.2.3.1">Tinamtai apu Herodes nuna antuk: Wikitjai apunka tusa, napchau nintimramiayi.</s>
      <s id="b.MAT.2.3.2">Turamtai Jerusalénnum pujuinausha mash napchau nintimrarmiayi.</s>
     </seg>
     <seg type="verse" id="b.MAT.2.4">
      <s id="b.MAT.2.4.1">Tura asaramtai apu Herodeska sacerdote juuntri ainaun mash untsuk, tura Moisésa chichame nuikiartin ainauncha mash irur: —¿Tuning akiinatnuita Cristoa? —tu iniasmiayi.</s>
     </seg>
     <seg type="verse" id="b.MAT.2.5">
      <s id="b.MAT.2.5.1">Tu iniam, Yuse chichamen etserin tu aarmau asamtai aiminak: —Belén yaktanam Judá nungkanam nuni akiinatnuitai.</s>
      <s id="b.MAT.2.5.2">Cristo akiinatniuri pachis aarmauka nuwaitai:</s>
     </seg>
     <seg type="verse" id="b.MAT.2.6">
      <s id="b.MAT.2.6.1">Yus chichaak: “Judá nungkanam yakat Belén tutai mianchauka achatnuitai.</s>
      <s id="b.MAT.2.6.2">Antsu nu yaktanam juun apu akiinatnua nuka Israela weari ainaun inartinuitai.</s>
      <s id="b.MAT.2.6.3">Tura asamtai nu yaktaka chikich yakat Judá nungkanam aa nuna nangkamasang juun atinuitai,” Yus timiayi.</s>
      <s id="b.MAT.2.6.4">Tu aarmawaitai, —tusar aimkarmiayi.</s>
     </seg>
     <seg type="verse" id="b.MAT.2.7">
      <s id="b.MAT.2.7.1">Tu aiminamtai, apu Herodes nekataj tusa, nekau ainaun tsaa taakmanumanini winiarmia nunaka akanak juki: —¿Angkuajisha nekasrumsha warutia wainkamarume? —tu iniasmiayi.</s>
     </seg>
     <seg type="verse" id="b.MAT.2.8">
      <s id="b.MAT.2.8.1">Tura nuna nekaa, Belén yaktanam awemak: —Nuni wetaram.</s>
      <s id="b.MAT.2.8.2">Turaram uchi pujatsuash tusaram, tenapkesrum nekaataram.</s>
      <s id="b.MAT.2.8.3">Tura wainkaram umisrum waketkiram winasha ujatkataram.</s>
      <s id="b.MAT.2.8.4">Turakrumin wisha wena uchin: Ameka apu wajastatme, titasan wakerajai, —anangkak timiayi.</s>
     </seg>
     <seg type="verse" id="b.MAT.2.9">
      <s id="b.MAT.2.9.1">Apu Herodes tu akatramu asar, nekau ainau apu jeenia jiinkiar, Belénnum wearmiayi.</s>
      <s id="b.MAT.2.9.2">Tura jinta weenak, angkuajin tsaa taakmanumanini wainkarmia nunaka ataksha wainkarmiayi.</s>
      <s id="b.MAT.2.9.3">Tura nuna wainkar nukap warasarmiayi.</s>
      <s id="b.MAT.2.9.4">Tura uchi pujamunam tupnik angkuaji ketun jiisar, nuke wear jean wainkarmiayi.</s>
     </seg>
     <seg type="verse" id="b.MAT.2.11">
      <s id="b.MAT.2.11.1">Tura jean wainkar nuni wayaawar, uchi nukuri Maríjai pujuinaun wainkarmiayi.</s>
      <s id="b.MAT.2.11.2">Tura wainkar tikishmatrar: —Ameka apu atatme, —tiarmiayi.</s>
      <s id="b.MAT.2.11.3">Tura kichik kichik ni kajurin urakar, ni kajurinia kurin, tura keematai kungkurman, nunia shirikpin mirra tutain uchin susarmiayi.</s>
     </seg>
     <seg type="verse" id="b.MAT.2.12">
      <s id="b.MAT.2.12.1">Tura arum kashi kaninamtai, Yus nu nekau aints ainaun karanam chicharak: —Judío apuringkia ujatsuk, tupnik atumi nungkari waketkitaram, —timiayi.</s>
      <s id="b.MAT.2.12.2">Tu timiau asar, chikich jintak ni nungkarin waketkiarmiayi.</s>
     </seg>
     <seg type="verse" id="b.MAT.2.13">
      <s id="b.MAT.2.13.1">Nekau ainau waketkiaramtai, Yuse awemamuri Josén karanam aneachmau wantintukmiayi.</s>
      <s id="b.MAT.2.13.2">Tura chicharak: —Joséya nantakta.</s>
      <s id="b.MAT.2.13.3">Tura nantakim uchi nukurijai jukim, Egipto nungkanam weta.</s>
      <s id="b.MAT.2.13.4">Apu Herodes uchin eak maatas wakerau asamtai turata.</s>
      <s id="b.MAT.2.13.5">Tura nuni pujakmin, waketkita tusan ujaktatjame, —timiayi.</s>
     </seg>
     <seg type="verse" id="b.MAT.2.14">
      <s id="b.MAT.2.14.1">Tamati Josésha wári nantaki, uchin nukurijai juki, kashi Egipto nungkanam wearmiayi.</s>
     </seg>
     <seg type="verse" id="b.MAT.2.15">
      <s id="b.MAT.2.15.1">Tura Egiptonam jear: Herodes jakamtai waketkimi tusar nakasarmiayi.</s>
      <s id="b.MAT.2.15.2">Nu turatnunka pachis yaanchuik Yus ni chichamen etsernun aamtikramiayi.</s>
      <s id="b.MAT.2.15.3">Yus nuna miatrusang umikti tusa turamiayi.</s>
      <s id="b.MAT.2.15.4">Nu aarmauka nuwaitai: “Egipto nungkanmaya wina Uchirun untsukmiajai.”</s>
     </seg>
     <seg type="verse" id="b.MAT.2.16">
      <s id="b.MAT.2.16.1">Apu Herodes nekau ainaun taarti tusa naka nakaka ni tacharamtai, wina anangkrua tusa, nukap kajekmiayi.</s>
      <s id="b.MAT.2.16.2">Tura nekau ainaun: ¿Angkuajin warutia wainkamarume? nuwik tu iniasu asa, nuna paan nekaa, ni suntarin akupak: “Uchi aishmang yamai akiinau ainau tura yamai wekaarau ainausha, tura yamai chicharu ainausha, tres musach jeatak Belén yaktanam pujuinau, tura arakchichu pujuinausha mash amuktaram,” tusa akupkamiayi.</s>
     </seg>
     <seg type="verse" id="b.MAT.2.17">
      <s id="b.MAT.2.17.1">Tu akatramu asar, uchi ainaun mash maawarmiayi.</s>
      <s id="b.MAT.2.17.2">Nu uchi ainaun maamurin pachis Yuse chichamen etserin Jeremías yaanchuik aarmia nuna miatrusarang umikiarmiayi.</s>
      <s id="b.MAT.2.17.3">Nu aarmauka nuwaitai:</s>
     </seg>
     <seg type="verse" id="b.MAT.2.18">
      <s id="b.MAT.2.18.1">“Ramá yaktanam nuwa kakar juutmau antuukatnuitai.</s>
      <s id="b.MAT.2.18.2">Nuwa juutu puja nuka Raquelaitai.</s>
      <s id="b.MAT.2.18.3">Ni uchiri mash amutkamu asa, jikiamak kakar juutui.</s>
      <s id="b.MAT.2.18.4">Antsu jikiamtsuk asata tinamaitiat antatsui.”</s>
      <s id="b.MAT.2.18.5">Tu aarmawaitai.</s>
      <s id="b.MAT.2.18.6">Nu aarmauka apu Herodeska akiintsaing, ukunam atiniun pachis aarmawaitai.</s>
     </seg>
     <seg type="verse" id="b.MAT.2.19">
      <s id="b.MAT.2.19.1">Tura apu Herodes jakamtai, José Egiptonam pujai, Yuse awemamuri nayaimpinmaya ataksha tari, karanam wantintuk chicharak:</s>
     </seg>
     <seg type="verse" id="b.MAT.2.20">
      <s id="b.MAT.2.20.1">“Joséya nantakta.</s>
      <s id="b.MAT.2.20.2">Uchin maatas wakerimia nuka yanchuk jakau asamtai, uchi nukurijai jukim Israel nungkanam waketkita,” timiayi.</s>
     </seg>
     <seg type="verse" id="b.MAT.2.21">
      <s id="b.MAT.2.21.1">Tamati José nantaki uchin nukurijai juki, Israel nungkanam waketkimiayi.</s>
     </seg>
     <seg type="verse" id="b.MAT.2.22">
      <s id="b.MAT.2.22.1">Tura nuni jear, ni apari jakau asamtai, Herodesa uchiri Arequelao naartin Judea nungkanam aints ainaun inawai tamaun antuk, José nuni wetan shamiayi.</s>
      <s id="b.MAT.2.22.2">Tura karanam: Israel nungkanam weep timiaun antuku asa, Galilea nungkanam wemiayi.</s>
     </seg>
     <seg type="verse" id="b.MAT.2.23">
      <s id="b.MAT.2.23.1">Tura Galilea nungkanam pujustas, Nazaret yaktanam wemiayi.</s>
      <s id="b.MAT.2.23.2">Nu turunamuka yaanchuik Yuse chichamen etserin timiaun miatrusang umikmiayi.</s>
      <s id="b.MAT.2.23.3">Nu Jesúsan pachis timiauka nuwaitai: “Nazaretnumia aintsuitai tiartinuitai.”</s>
     </seg>
    </div>
    <div type="chapter" id="b.MAT.3">
     <seg type="verse" id="b.MAT.3.1">
      <s id="b.MAT.3.1.1">Jesús tuke Nazaretnum pujamtai, imiakratin Juan Judea nungkanam taa, numi atsamunam Yuse chichamen etsermiayi.</s>
     </seg>
     <seg type="verse" id="b.MAT.3.2">
      <s id="b.MAT.3.2.1">Tura aints ainaun chicharak: —Yus aints ainaun nayaimpinmaya inartin kinta jeau asamtai, atumi tunaari inaisaram tuke Yus nemarkataram, —timiayi.</s>
     </seg>
     <seg type="verse" id="b.MAT.3.3">
      <s id="b.MAT.3.3.1">Yaanchuik Juankun pachis Yuse chichame etserin Isaías aarmia nuna miatrusang umikmiayi.</s>
      <s id="b.MAT.3.3.2">Nu aarmauka nuwaitai: Numi atsamunam aints taa kakar chichaak: “Aints ainau apu wekaasatniun jintan tupin iwiarina nunisrumek atumi ninti iwiarataram,” timiayi.</s>
      <s id="b.MAT.3.3.3">Tu aarmawaitai.</s>
     </seg>
     <seg type="verse" id="b.MAT.3.4">
      <s id="b.MAT.3.4.1">Juan kamiyu uren kachumnuyayi.</s>
      <s id="b.MAT.3.4.2">Tura peetirincha nuwap najanamun peeyayi.</s>
      <s id="b.MAT.3.4.3">Tura manchincha yuyayi.</s>
      <s id="b.MAT.3.4.4">Tura wapasa yumirincha uminuyayi.</s>
     </seg>
     <seg type="verse" id="b.MAT.3.5">
      <s id="b.MAT.3.5.1">Tura Yuse chichamen etsermatai, Jerusalénnumia aints ainau, tura Judea nungkanmaya ainausha, tura Jordán entsanam arakchichu pujuinausha untsuri Juan etsermaun antukartas kaunkarmiayi.</s>
     </seg>
     <seg type="verse" id="b.MAT.3.6">
      <s id="b.MAT.3.6.1">Tura aints ainau: Yus wína tunaarun sakturat tusar ni tunaarin etserkaramtai, Juan nu aints ainaun Jordánnum imaimiayi.</s>
     </seg>
     <seg type="verse" id="b.MAT.3.7">
      <s id="b.MAT.3.7.1">Turamtai fariseo ainau, tura saduceo ainausha untsuri Juan aints ainaun imiaamun jiisartas kaunkarmiayi.</s>
      <s id="b.MAT.3.7.2">Tura kaunkaramtai, Juan nu aints ainaun chicharak: —Atumka napia tumau ainarmincha ¿yaachia atumin mairam uwemratatrume turamiarume?</s>
      <s id="b.MAT.3.7.3">Atumka nangkamrum: Wisha mainka uwemrainjapi, tura Yuska winaka wait wajaktinnaka suruschaintapi ¿tu nintimsarmesha pujarme?</s>
     </seg>
     <seg type="verse" id="b.MAT.3.8">
      <s id="b.MAT.3.8.1">Nekasrum uwemratasrum wakerakrumka, atumi tunaaringkia inaisaram ukuktaram.</s>
     </seg>
     <seg type="verse" id="b.MAT.3.9">
      <s id="b.MAT.3.9.1">Atumka nangkamrum: Iikia Abrahama uchirinji, tura asar Yuse aintsri ainiaji tarume.</s>
      <s id="b.MAT.3.9.2">Antsu wikia tajarme: Yuska ju kaya tepa junaka juki: Juka Abrahama weari ati tusa, ningki wakerakka turamnawaitai.</s>
     </seg>
     <seg type="verse" id="b.MAT.3.10">
      <s id="b.MAT.3.10.1">Atumka numi nerechua nunisketrume.</s>
      <s id="b.MAT.3.10.2">Tura aints jachan juki numi nerechun ajak nuna kanawen charur epeawai.</s>
      <s id="b.MAT.3.10.3">Yuska nu aintsua nunisketai.</s>
      <s id="b.MAT.3.10.4">Atumi tunaari inait nakitakrumka, nekasrum wait wajaktinuitrume.</s>
     </seg>
     <seg type="verse" id="b.MAT.3.11">
      <s id="b.MAT.3.11.1">Atumi tunaari inaisaram Yus umirkataram tusan, wikia aya entsanmak imiajrume.</s>
      <s id="b.MAT.3.11.2">Antsu wína ukurun winitata nuka wína nangkatusang kakaram atatui.</s>
      <s id="b.MAT.3.11.3">Wikia mianchau asan, natsaamakun ni sapatrin takuschatnuitjai.</s>
      <s id="b.MAT.3.11.4">Yuse Wakani Yusnau ainautirmi nintin piatramkatatrume.</s>
      <s id="b.MAT.3.11.5">Antsu Yus umirchau ainautirminka ji kajintrashtinnum japramatatrume.</s>
     </seg>
     <seg type="verse" id="b.MAT.3.12">
      <s id="b.MAT.3.12.1">Niisha Yusnau ainaun, tura Yusen umirchau ainauncha akantratnuitai.</s>
      <s id="b.MAT.3.12.2">Aints trigon pakawa nunisang turatnuitai.</s>
      <s id="b.MAT.3.12.3">Trigo jingkiajincha, tura saapencha akankatas pear su su umpui jingkiajinak juwawai tura jeanam ukuawai.</s>
      <s id="b.MAT.3.12.4">Antsu saapen epeawai.</s>
      <s id="b.MAT.3.12.5">Yuscha nunisang niinu ainaunka ni jeen jukiartinuitai.</s>
      <s id="b.MAT.3.12.6">Antsu niin umirchau ainaunka ji kajintrashtinnum japatnuitai, —Juan etserak timiayi.</s>
     </seg>
     <seg type="verse" id="b.MAT.3.13">
      <s id="b.MAT.3.13.1">Nunia Jesús Galilea nungkanmaya jiinki, Jordán entsanam wína imiatti tusa Juankun werimiayi.</s>
     </seg>
     <seg type="verse" id="b.MAT.3.14">
      <s id="b.MAT.3.14.1">Tura wainiat Juan Jesúsan imaichmin nekapeak chicharak: —Ame nekasam wína imiatmin ayatum ¿wína imiatit tusam winam? —timiayi.</s>
     </seg>
     <seg type="verse" id="b.MAT.3.15">
      <s id="b.MAT.3.15.1">Tu iniam Jesús ayaak: —Ja ai, yamaikia imiatia.</s>
      <s id="b.MAT.3.15.2">Yus turataram turamin asamtai, nuka mash umikminuitji, —timiayi.</s>
      <s id="b.MAT.3.15.3">Tamati Juan Jesúsan imaimiayi.</s>
     </seg>
     <seg type="verse" id="b.MAT.3.16">
      <s id="b.MAT.3.16.1">Tura imiaim, Jesús entsanmaya jiinki, nayaim uranniun wainkamiayi.</s>
      <s id="b.MAT.3.16.2">Turamtai Yuse Wakani yapangma tumau Jesúsa muuken winitmiayi.</s>
     </seg>
     <seg type="verse" id="b.MAT.3.17">
      <s id="b.MAT.3.17.1">Turamtai nayaimpinmaya chichaman antukarmiayi.</s>
      <s id="b.MAT.3.17.2">Nu chichamka nuwaitai. —Juka wína Uchiruitai, wína aneetiruitai.</s>
      <s id="b.MAT.3.17.3">Niin pengker nintimtusan pujajai, —Yus timiayi.</s>
     </seg>
    </div>
    <div type="chapter" id="b.MAT.4">
     <seg type="verse" id="b.MAT.4.1">
      <s id="b.MAT.4.1.1">Yuse Wakani Jesúsan engkemtuau asa, aints atsamunam Jesús Satanásjai nekapnaisati tusa akupkamiayi.</s>
     </seg>
     <seg type="verse" id="b.MAT.4.2">
      <s id="b.MAT.4.2.1">Tura akupkamu asa, nu nungkanam cuarenta (40) kinta ijiarma pujus yaparmiayi.</s>
     </seg>
     <seg type="verse" id="b.MAT.4.3">
      <s id="b.MAT.4.3.1">Tura timiá tsukamak pujamtai, Satanás nuna wainak: Watska, wína chichamrun umirtukchatpiash tusa, Jesúsan nekapsatas chicharak: —Nekasam Yuse Uchiritkumka ¿waruka nangkamisha yaparusha pujame?</s>
      <s id="b.MAT.4.3.2">¿Warukaya kaya tepa ju jukim yuwatasam pang najantsume? —timiayi.</s>
     </seg>
     <seg type="verse" id="b.MAT.4.4">
      <s id="b.MAT.4.4.1">Tamaitiat Jesús ayaak: —Atsa, turashtatjai.</s>
      <s id="b.MAT.4.4.2">Yuse chichame tu aarmawaitai: “Aints aya yutanak yutanak nintimtinauka tukeka pujuschartinuitai.</s>
      <s id="b.MAT.4.4.3">Antsu Yuse chichamen nintimtinauka nekasar tuke pujusartinuitai,” —timiayi.</s>
     </seg>
     <seg type="verse" id="b.MAT.4.5">
      <s id="b.MAT.4.5.1">Nuniangka Satanás Jesúsan ayas, pengker yaktanam Jerusalén tutainum umamiayi.</s>
      <s id="b.MAT.4.5.2">Tura Yus seatai juun jea yakí wajakmanum iwiak,</s>
     </seg>
     <seg type="verse" id="b.MAT.4.6">
      <s id="b.MAT.4.6.1">ataksha nekapsatas chicharak: —Nekasam Yuse Uchiritkumka, tsekengkim yakiiya ayaarta.</s>
      <s id="b.MAT.4.6.2">Yuse chichamesha tu aarmawaitai: “Yus ni awemamuri irunun amin waitmakarti tusa inartinuitai.</s>
      <s id="b.MAT.4.6.3">Turamtai nawemin kayan tukumkai tusar, Yuse awemamuri ainau ni uwejejai achirmakartatui” tu aarmau asamtai, tsekengkim yakiiya ayaarta, —timiayi.</s>
     </seg>
     <seg type="verse" id="b.MAT.4.7">
      <s id="b.MAT.4.7.1">Tamaitiat Jesús ayaak: —Atsa, turashtatjai.</s>
      <s id="b.MAT.4.7.2">Chikich aarmausha tu aarmawaitai: “Atumi Yusri atumi Apuri asamtai, nangkamrum nekapsatasrum wakerukairap,” —timiayi.</s>
     </seg>
     <seg type="verse" id="b.MAT.4.8">
      <s id="b.MAT.4.8.1">Tamati nunia Satanás Jesúsan ataksha ayas, mura nekas juunnum iwiakmiayi.</s>
      <s id="b.MAT.4.8.2">Tura nuni mash nungka aa nuna, tura nu nungkanmaya yakat ainauncha, nekas pengker aa nunasha mash inaktusmiayi.</s>
     </seg>
     <seg type="verse" id="b.MAT.4.9">
      <s id="b.MAT.4.9.1">Tura Satanás chicharak: —Ju nungka ainau mash winaruitai.</s>
      <s id="b.MAT.4.9.2">Turayatun tikishmatruram: Ameka wína Apuruitme turutkumningkia, junaka mash aminu ati tusan susatatjame, —anangkak timiayi.</s>
     </seg>
     <seg type="verse" id="b.MAT.4.10">
      <s id="b.MAT.4.10.1">Tamaitiat Jesús ayaak: —Satanása weta.</s>
      <s id="b.MAT.4.10.2">Yuse chichame tu aarmawaitai: “Atumi Yusri atumi Apuri asamtai: Ameketme Apum titaram.</s>
      <s id="b.MAT.4.10.3">Turaram atumi Yusri nuke umirkataram,” —timiayi.</s>
     </seg>
     <seg type="verse" id="b.MAT.4.11">
      <s id="b.MAT.4.11.1">Tamati Satanás Jesúsan nepetkatatkama tujintak ukukmiayi.</s>
      <s id="b.MAT.4.11.2">Turamtai Yuse awemamuri nayaimpinmaya Jesúsan kakamtikrartas kautkarmiayi.</s>
     </seg>
     <seg type="verse" id="b.MAT.4.12">
      <s id="b.MAT.4.12.1">Imiakratin Juankun achikiar kársernum engkewaramtai, Jesús Galilea nungkanam waketkimiayi.</s>
     </seg>
     <seg type="verse" id="b.MAT.4.13">
      <s id="b.MAT.4.13.1">Tura Nazaretnum jea, nuningkia pujuschamiayi, antsu nunia jiinki Zabulón nungkanam, tura Neftalí nungkanmasha Capernaum yaktanam juun kucha yantamen pujustas wemiayi.</s>
     </seg>
     <seg type="verse" id="b.MAT.4.14">
      <s id="b.MAT.4.14.1">Tura asa yaanchuik Yuse chichamen etserin Isaías naartin nu nungkanmaya ainaun pachis aarmia nunaka miatrusang umikmiayi.</s>
      <s id="b.MAT.4.14.2">Nu aarmauka nuwaitai:</s>
     </seg>
     <seg type="verse" id="b.MAT.4.15">
      <s id="b.MAT.4.15.1">“Yaanchuik Israela uchiri Zabulón naartinu weari ainausha nunia Neftalí weari ainausha juun kucha yantamen puju armiayi.</s>
      <s id="b.MAT.4.15.2">Nu nungkasha Galilea tutayi.</s>
      <s id="b.MAT.4.15.3">Nuni Israelchau ainau untsuri pujusar, Jordán entsa majincha untsuri pujuinawai.</s>
     </seg>
     <seg type="verse" id="b.MAT.4.16">
      <s id="b.MAT.4.16.1">Nunia aints ainau tunau asar, teenam pujuinawa nunisarang pujú armiayi.</s>
      <s id="b.MAT.4.16.2">Tura nuni pujuinau yamaikia uwemratin chichaman antukar, aints paaniun waininawa nunisarang pujusarmiayi.</s>
      <s id="b.MAT.4.16.3">Nu aints ainau jakawa nunisarang teenam pujuinayat, nu paaniunka wainkarmiayi.”</s>
      <s id="b.MAT.4.16.4">Tu aarmawaitai.</s>
     </seg>
     <seg type="verse" id="b.MAT.4.17">
      <s id="b.MAT.4.17.1">Nunia Jesús Yuse chichamen etsertan nangkamamiayi.</s>
      <s id="b.MAT.4.17.2">Tura chichaak: —Yus nayaimpinmaya aints ainaun inartin kinta jeatak wajasi.</s>
      <s id="b.MAT.4.17.3">Tura asamtai atumi tunaari inaisaram tuke Yus nemarkataram, —timiayi.</s>
     </seg>
     <seg type="verse" id="b.MAT.4.18">
      <s id="b.MAT.4.18.1">Jesús Galilea nungkanam juun kucha kaanmatkarin wekaas, namakan achiun jimiaran wainkamiayi.</s>
      <s id="b.MAT.4.18.2">Nuka namakan achikiartas reden juun kuchanam ujungkarmiayi.</s>
      <s id="b.MAT.4.18.3">Nu aintsu naaringkia Simón Pedroyayi.</s>
      <s id="b.MAT.4.18.4">Nuna yachí naaringkia Andrésuyayi.</s>
     </seg>
     <seg type="verse" id="b.MAT.4.19">
      <s id="b.MAT.4.19.1">Tura Jesús nu aintsun wainak chicharak: —Wína nemartustaram.</s>
      <s id="b.MAT.4.19.2">Tura namak achiarme nutiksarmek aints ainau wina chichamur ujakmintrum, —timiayi.</s>
     </seg>
     <seg type="verse" id="b.MAT.4.20">
      <s id="b.MAT.4.20.1">Tamati nuna antukar, ni rederin japawar ukukiar, Jesúsjai tsaniasar wearmiayi.</s>
     </seg>
     <seg type="verse" id="b.MAT.4.21">
      <s id="b.MAT.4.21.1">Tura arakchichu wekaasar, juun Zebedeo naartiniun ni uchiri Santiagojai, tura Juanjai ni rederin kanunam apainak pujuinaun wainkamiayi.</s>
      <s id="b.MAT.4.21.2">Tura wainak Jesús chicharak: —Wína nemartustaram, —timiayi.</s>
     </seg>
     <seg type="verse" id="b.MAT.4.22">
      <s id="b.MAT.4.22.1">Tamati Santiagosha, tura Juansha ayu tusar, kanunmaya jiinkiar ni aparinka ukukiar, Jesúsjai tsaniasar wekaasarmiayi.</s>
     </seg>
     <seg type="verse" id="b.MAT.4.23">
      <s id="b.MAT.4.23.1">Tura Jesús Galilea nungkanam wekaas, chikich chikich yaktanam iruntai jeanam waya, nunia aints ainaun nuiniarmiayi.</s>
      <s id="b.MAT.4.23.2">Tura nuiniak: Yus aints ainaun tu inartinuitai tusa, Yusnum uwemratin chichaman etserkamiayi.</s>
      <s id="b.MAT.4.23.3">Tura aints sungkurmakar pujuinaun, tura najaiminak pujuinauncha mash tsuwarmiayi.</s>
     </seg>
     <seg type="verse" id="b.MAT.4.24">
      <s id="b.MAT.4.24.1">Tura asamtai Siria nungkanam pujuinausha Jesús tsuwakratmaun nekawarmiayi.</s>
      <s id="b.MAT.4.24.2">Tura nuna nekawar, jainauncha tura sungkurintin ainauncha, tura najaiminak pujuinauncha, tura iwianchrintin ainauncha, tura waurinak pujuinauncha, tura wekaichau ainauncha Jesúsnum itaarmiayi.</s>
      <s id="b.MAT.4.24.3">Tura itaaramtai Jesús nu aints ainaun tsuwarmiayi.</s>
     </seg>
     <seg type="verse" id="b.MAT.4.25">
      <s id="b.MAT.4.25.1">Tura asamtai Galilea nungkanmaya ainau, tura Decápolis yaktanmaya ainausha, tura Jerusalén yaktanmaya ainausha, tura Judea nungkanmaya ainausha, tura Jordán entsa amajin pujuinausha untsuri Jesúsan nemariarmiayi.</s>
     </seg>
    </div>
    <div type="chapter" id="b.MAT.5">
     <seg type="verse" id="b.MAT.5.1">
      <s id="b.MAT.5.1.1">Aints timiá untsuri kaunkaru asaramtai, Jesús nu aints ainaun ukuki, mura waka nuni keemsamiayi.</s>
      <s id="b.MAT.5.1.2">Turamtai ni nuiniatiri ainausha nuni wakaar, nijai tsaniasar keemsarmiayi.</s>
     </seg>
     <seg type="verse" id="b.MAT.5.2">
      <s id="b.MAT.5.2.1">Tura keemsaramtai, Jesús nuiniatan nangkamamiayi.</s>
     </seg>
     <seg type="verse" id="b.MAT.5.3">
      <s id="b.MAT.5.3.1">Nunia Jesús ni nuiniatirin nuiniak: “Aints ainau: Iikia nekasar Yuse Wakani yuumaji, tu nintimsar pujuinauka Yusnum tuke pujusartin asar warasartinuitai.</s>
     </seg>
     <seg type="verse" id="b.MAT.5.4">
      <s id="b.MAT.5.4.1">Tura ni tunaarin nintimsar wake mesekar juutinak pujuinauka Yus ni tunaarin tsangkuramu asar warasartinuitai.</s>
     </seg>
     <seg type="verse" id="b.MAT.5.5">
      <s id="b.MAT.5.5.1">Tura jampechu ainaun Yus yamaram nungkanam pujusarti timiau asar warasartinuitai.</s>
     </seg>
     <seg type="verse" id="b.MAT.5.6">
      <s id="b.MAT.5.6.1">Tura yaparinawa nunisarang tura kitaminawa nunisarang Yuse wakeramurin najanawartas wakerinauka, Yus turuwarti tusa yaingmau asar warasartinuitai.</s>
     </seg>
     <seg type="verse" id="b.MAT.5.7">
      <s id="b.MAT.5.7.1">Tura chikich ainaun wait anentin ainaunka Yuscha niincha nunisang wait anentamu asar warasartinuitai.</s>
     </seg>
     <seg type="verse" id="b.MAT.5.8">
      <s id="b.MAT.5.8.1">Tura péngke nintintin ainau Yusnum jear, Yusen wainkartin asar warasartinuitai.</s>
     </seg>
     <seg type="verse" id="b.MAT.5.9">
      <s id="b.MAT.5.9.1">Tura aints chikich ainaun: Maanitsuk asataram tinu ainaunka pachis Yus: Wína uchir ainawai timiau asar warasartinuitai.</s>
     </seg>
     <seg type="verse" id="b.MAT.5.10">
      <s id="b.MAT.5.10.1">Tura aints Yuse wakeramurin najaninak wait wajainauka tuke nangkantsuk Yusnum pujusartin asar warasartinuitai.</s>
     </seg>
     <seg type="verse" id="b.MAT.5.11">
      <s id="b.MAT.5.11.1">Atumka wína umirtuku asakrumin, aints ainau atumin jiyatminak, tura pasé awajtaminak, atumin pachitmasar waitrinak pasé chichainamtaisha warastinuitrume.</s>
     </seg>
     <seg type="verse" id="b.MAT.5.12">
      <s id="b.MAT.5.12.1">Yaanchuik atum akiintsurmining, Yuse chichamen etserin ainauncha nunisarang pasé awajin armiayi.</s>
      <s id="b.MAT.5.12.2">Tura asar atumnasha nunisarang pasé awajtaminamtaisha, atumsha nunisrumek wait wajau asaram, nayaimpinam Yusnum pujustinuitrume.</s>
      <s id="b.MAT.5.12.3">Tura asaram pengker nintimsaram pujustaram.</s>
      <s id="b.MAT.5.12.4">Tura nukap warastaram,” Jesús timiayi.</s>
     </seg>
     <seg type="verse" id="b.MAT.5.13">
      <s id="b.MAT.5.13.1">Nunia Jesús ataksha nuiniak: “Atumka weea tumawaitrume.</s>
      <s id="b.MAT.5.13.2">Weesha tuke wakeruktinuitai.</s>
      <s id="b.MAT.5.13.3">Tura wee michumangka ¿itiur ataksha yapaktinuita?</s>
      <s id="b.MAT.5.13.4">Wee michumangka, waríksha itiurkachmin asamtai, aints ainau nuna aanum aints wekaatainum japawar ukukmiaun nawejai najainawai.</s>
      <s id="b.MAT.5.13.5">Turamu asaramtai atumsha Yus umirtsuk pujakrumningkia, Yuska atumin wee michu aanum japamua nunisang japrama ukurmaktinuitrume.</s>
     </seg>
     <seg type="verse" id="b.MAT.5.14">
      <s id="b.MAT.5.14.1">“Atumka ju nungkanam paaniua nunisrumek pujau asaram, aints ainaun paan nintimtikratnuitrume.</s>
      <s id="b.MAT.5.14.2">Atumka yakat muranam aa nusha paan wainkatnuitrume.</s>
      <s id="b.MAT.5.14.3">Tura asamtai atumsha yakta nunisrumek anumkachminuitrume.</s>
     </seg>
     <seg type="verse" id="b.MAT.5.15">
      <s id="b.MAT.5.15.1">Aints ainau kantiin akawar chingnanmaka engkeenatsui, antsu yakí kentsar jeanam pujuinaun mash paan wainmamtikinawai.</s>
     </seg>
     <seg type="verse" id="b.MAT.5.16">
      <s id="b.MAT.5.16.1">Atumsha nunisrumek nekas pengker aa nu turau asaram, aints ainau atumi pengker pujamurmin waitmakar, Yuska juuntaitai tiarat, tu nintimsaram pujustaram,” Jesús timiayi.</s>
     </seg>
     <seg type="verse" id="b.MAT.5.17">
      <s id="b.MAT.5.17.1">Nunia Jesús ataksha nuiniak: “Atumka wína pachitsaram: Nuka Moisésa chichamen sakartas taawitai, tuuka nintimrairap.</s>
      <s id="b.MAT.5.17.2">Tura Yuse chichamen etserin ainau aarmaurincha sakartas taawitai, tuuka nintimrairap.</s>
      <s id="b.MAT.5.17.3">Wikia nunaka turashtatjai.</s>
      <s id="b.MAT.5.17.4">Antsu Moisésa aarmaurin tura Yuse chichame etserin ainau aarmaurincha nekasan umiktasan taawitjai.</s>
     </seg>
     <seg type="verse" id="b.MAT.5.18">
      <s id="b.MAT.5.18.1">Nunasha tajarme: Nayaimpisha tura nungkasha meseatsaing, Moisésa aarmauringkia pengké kichkisha yapaijnaiyashtinuitai.</s>
      <s id="b.MAT.5.18.2">Antsu mash aarmawa nunisang umiktinuitai.</s>
     </seg>
     <seg type="verse" id="b.MAT.5.19">
      <s id="b.MAT.5.19.1">Tura aints Moisésa chichamen pengké tuupchincha pachischauka, tura chikich ainaun nuiniak: Nu chicham pachischatnuitrume tauka Yusnum jea, nekas mianchau atinuitai.</s>
      <s id="b.MAT.5.19.2">Antsu Moisésa aarmauringkia umirak, tura chikich aints ainaun nuiniak: Nu chicham umirkataram tauka Yusnum jea nekas juun atinuitai.</s>
     </seg>
     <seg type="verse" id="b.MAT.5.20">
      <s id="b.MAT.5.20.1">Nunia atumka fariseo ainau tura Moisésa chichamen nuikiartin ainausha nangkamasrumek pengker pujachkurmeka, Yuse pujutirinka wayaashtinuitrume,” Jesús timiayi.</s>
     </seg>
     <seg type="verse" id="b.MAT.5.21">
      <s id="b.MAT.5.21.1">Nunia Jesús ataksha nuiniak: “Yaanchuik juun ainau Moisésa chichamen etserinak: Aints maawairap.</s>
      <s id="b.MAT.5.21.2">Antsu aintsun maunaka yapaijkiartinuitai tiarmiayi.</s>
      <s id="b.MAT.5.21.3">Nu tamauka antukmiarume.</s>
     </seg>
     <seg type="verse" id="b.MAT.5.22">
      <s id="b.MAT.5.22.1">Tura wainiatnak wikia atumin tajarme: Aints ni yachiin kajerak pujakka, wait wajaktiniun jukitnuitai.</s>
      <s id="b.MAT.5.22.2">Tura ni yachiin suwirpiaku jiis, pasé chichaman chichaunaka junia apu ainausha wait wajaktiniun susartinuitai.</s>
      <s id="b.MAT.5.22.3">Tura aints kichan kajerak katsekeak pujauka ji nekas kajintrashtinnum engkema tuke wait wajaktinuitai.</s>
     </seg>
     <seg type="verse" id="b.MAT.5.23">
      <s id="b.MAT.5.23.1">“Atumka Yus maaketai titasrum, Yusen waring achat susatasrumsha ni jeen wayaakrumningkia, nuni wayaaram, atumi yachí kajertaminak pujuinau aneakrumka,</s>
     </seg>
     <seg type="verse" id="b.MAT.5.24">
      <s id="b.MAT.5.24.1">Yus susatasrum wakerarme nuka ukukrum, atumi yachí jiistaram.</s>
      <s id="b.MAT.5.24.2">Tura nijai chichasrum tsangkurnairataram.</s>
      <s id="b.MAT.5.24.3">Nuniangka waketkiram, Yus susatasrum wakerarme nuka Ni susataram.</s>
     </seg>
     <seg type="verse" id="b.MAT.5.25">
      <s id="b.MAT.5.25.1">“Atumka tumaashitkurmeka, chikich aints atumin: Akirkata tusa, apu pujamunam jeetamiartas achirmakaramtaikia, nijai tsaniasrum jinta weakrum chicham iwiarataram.</s>
      <s id="b.MAT.5.25.2">Nu turachkurmeka, apu achirmak suntar ainaun akupturmak: Ju aints kársernum engkeataram titinuitai.</s>
     </seg>
     <seg type="verse" id="b.MAT.5.26">
      <s id="b.MAT.5.26.1">Nekasan tajarme: Atumi tumaashri mash metek akiimiatsuk pujakrumka, nuniangka pengké jiinkishtinuitrume,” Jesús timiayi.</s>
     </seg>
     <seg type="verse" id="b.MAT.5.27">
      <s id="b.MAT.5.27.1">Nunia Jesús ataksha nuiniak: “Yaanchuik juun ainau chichaman etserinak: ‘Nuwa aishrinujai tsanirmawairap,’ tinamuka antukmiarume.</s>
     </seg>
     <seg type="verse" id="b.MAT.5.28">
      <s id="b.MAT.5.28.1">Tura wainiatnak wikia atumin tajarme: Aints nuwan jiis, nijai tsanitan wakerau asa, ni nintijai yanchuk tunaun turawai.</s>
     </seg>
     <seg type="verse" id="b.MAT.5.29">
      <s id="b.MAT.5.29.1">“Tura asamtai atumi jiisha atumin tunau nintimtikramataikia, atumi jii untsurnumanini kut kuinkawa nunisrumek tunaarum japaram ukuktaram.</s>
      <s id="b.MAT.5.29.2">Jii kichik mengkakau wainiatrumek, nayaimpinam tuke pujustinka timiá pengkeraitai.</s>
      <s id="b.MAT.5.29.3">Antsu mai jiintukka namangmesha pengker ayat, ji kajintrashtinnum engkematnuka nekas pengké paseetai.</s>
     </seg>
     <seg type="verse" id="b.MAT.5.30">
      <s id="b.MAT.5.30.1">Tura untsur uwejmijai tunau takastasrum wakerakrumka, tunau takasai tusaram, atumi uweje met charawa nunisrumek tunaarum japaram ukuktaram.</s>
      <s id="b.MAT.5.30.2">Uwej kichik met charukmau wainiatrumek, nayaimpinam tuke pujustinka timiá pengkeraitai.</s>
      <s id="b.MAT.5.30.3">Antsu namangmeka pengker ayat, mai uwejtukka ji kajintrashtinnum engkematnuka nekas paseetai,” Jesús timiayi.</s>
     </seg>
     <seg type="verse" id="b.MAT.5.31">
      <s id="b.MAT.5.31.1">Nunia Jesús ataksha nuiniak: “Tura yaanchuik juun ainau etserinak: ‘Aints nuwarin ukuktias wakerakka, papin aar: Nuwarun ukuajai tusa, nu papinka nuwarin susatnuitai,’ tinu armiayi.</s>
     </seg>
     <seg type="verse" id="b.MAT.5.32">
      <s id="b.MAT.5.32.1">Antsu wikia tajarme: Nuwari kichjai pujachu wainiat, aints ni nuwarin ukuakka, chikich aintsun ninumkamtai, nu aintska nuwarin ukukin asa, nuwarin tunau takamtikui.</s>
      <s id="b.MAT.5.32.2">Tura nuwa japamun nuwatkausha nunisang tunau wajawai,” Jesús timiayi.</s>
     </seg>
     <seg type="verse" id="b.MAT.5.33">
      <s id="b.MAT.5.33.1">Nunia Jesús ataksha nuiniak: “Yaanchuik juun ainau etserinak: ‘Atumka ii Apuri naarin pachisrum: Yusjai tajai, nunaka turatatjai, tarume nuka umitskeka inaisairap,’ tinu armiayi.</s>
      <s id="b.MAT.5.33.2">Nu tamauka antukmiarume.</s>
     </seg>
     <seg type="verse" id="b.MAT.5.34">
      <s id="b.MAT.5.34.1">Tura wainiatnak wikia atumin tajarme: Nangkamrumka Yusjai tajai, pengké tiirap.</s>
      <s id="b.MAT.5.34.2">Yusjai tajai, nayaimpinmasha tuke nunisang au asamtai, wisha nunisnak waitrutsuk chichaajai takurmeka, nayaimpisha Yuse pujutiri asamtai nusha tiirap.</s>
     </seg>
     <seg type="verse" id="b.MAT.5.35">
      <s id="b.MAT.5.35.1">Tura Yusjai tajai, ju nungkasha tuke nunisang au asamtai, wisha waitrutsuk chichaajai takurmeka, ju nungkancha Yus wainu asamtai nuka tiirap.</s>
      <s id="b.MAT.5.35.2">Tura Jerusalén yaktasha pachisrum: Jerusalén nekas Juun Apu yaktari asamtai, wisha waitrutsuk chichaajai, Yusjai tajai tiirap.</s>
     </seg>
     <seg type="verse" id="b.MAT.5.36">
      <s id="b.MAT.5.36.1">Atumka jemperuktaj takurmesha, atumkeka jemperukchatnuitrume.</s>
      <s id="b.MAT.5.36.2">Tura atumi jemperi ataksha tuke shuwin ati tayatrumek nusha turachminuitrume.</s>
      <s id="b.MAT.5.36.3">Tura atumi muuken pachisrum: Nekasnak waitrutsuk Yusjai tajai tiirap.</s>
      <s id="b.MAT.5.36.4">Tura asaram atumek nintimsaram: Wi wakeraknaka nuna turatatjai titasrum: Yusjai tajai tiirap.</s>
     </seg>
     <seg type="verse" id="b.MAT.5.37">
      <s id="b.MAT.5.37.1">Tura atumin ininminamtaikia: Ja ai titasrum wakerakrumka tupnik: Ja ai titaram.</s>
      <s id="b.MAT.5.37.2">Antsu atsa titasrum wakerakrumka tupnik: Atsa titaram.</s>
      <s id="b.MAT.5.37.3">Nuna nangkamasrumek: Yusjai tajai takurmeka nuka paseetai,” Jesús timiayi.</s>
     </seg>
     <seg type="verse" id="b.MAT.5.38">
      <s id="b.MAT.5.38.1">Nunia Jesús ataksha nuiniak: “Yaanchuik juun ainau Moisésa chichamen etserinak: ‘Aints ijutminak jiimin mesturmaramtaikia, amesha nunismek yapaijkum ni jii mesturta.</s>
      <s id="b.MAT.5.38.2">Tura ni ijutminak naimin akartamkamtaikia, amesha nunismek yapaijkum ni naisha akarkata,’ tinu armiayi.</s>
      <s id="b.MAT.5.38.3">Atumka nu etsermau antukmiarume.</s>
     </seg>
     <seg type="verse" id="b.MAT.5.39">
      <s id="b.MAT.5.39.1">Antsu wikia atumin tajarme: Pasé aints ainau yapaijtsuk asataram.</s>
      <s id="b.MAT.5.39.2">Antsu aints atumi yapiin awaturminamtaisha, atumka yapaijtsuk atusha awatita tusaram tsangkatkataram.</s>
     </seg>
     <seg type="verse" id="b.MAT.5.40">
      <s id="b.MAT.5.40.1">Aints tumaashnum akirkata tusa, atumi wejmakri jurutramataikia, atumi punchurisha jukiti tusaram tsangkatkataram.</s>
     </seg>
     <seg type="verse" id="b.MAT.5.41">
      <s id="b.MAT.5.41.1">Tura aints atumin inatmak: ‘Ju mermaka kichik kilómetro entsatrukta,’ turamataikia, jimiarchik kilometrosha pengker nintimsaram nuka entsatkataram.</s>
     </seg>
     <seg type="verse" id="b.MAT.5.42">
      <s id="b.MAT.5.42.1">Tura aints: Yuumamur surusta turamataikia, ni yuumamuri surittsuk susataram.</s>
      <s id="b.MAT.5.42.2">Tura aints atumin: Warirmesha tsangkatrukta turamataisha, surittsuk ikiastaram,” Jesús timiayi.</s>
     </seg>
     <seg type="verse" id="b.MAT.5.43">
      <s id="b.MAT.5.43.1">Nunia Jesús ataksha nuiniak: “Yaanchuikia aints ainau chichainak: ‘Ame irutkamurmek aneeta.</s>
      <s id="b.MAT.5.43.2">Antsu nemasmeka suwirpiaku jiista,’ tinu armiayi.</s>
      <s id="b.MAT.5.43.3">Atumka nu tamau antukmiarume.</s>
     </seg>
     <seg type="verse" id="b.MAT.5.44">
      <s id="b.MAT.5.44.1">Antsu wikia tajarme: Atumi nemase ainau aneetaram.</s>
      <s id="b.MAT.5.44.2">Tura atumin pasé chichartaminamtaisha, Yus yainmakti titaram.</s>
      <s id="b.MAT.5.44.3">Tura atumin suwirpiaku jiirminamtaisha pengker awajsataram.</s>
      <s id="b.MAT.5.44.4">Tura atumin jiyatminamtaisha, tura pasé awajtaminamtaisha, nu aints pachisrum Yus seattiaram.</s>
     </seg>
     <seg type="verse" id="b.MAT.5.45">
      <s id="b.MAT.5.45.1">Tu pujakrumka atumi Apaachiri nayaimpinam puja nuna wakeramuri umiu asaram, nekasrum ni uchiri ainiarme.</s>
      <s id="b.MAT.5.45.2">Yus aints ainaun mash wait anentau asa, pasé aints ainamunmasha, tura pengke aints ainamunmasha tsaa tsantrati tusa tuke tsangkatawai.</s>
      <s id="b.MAT.5.45.3">Tura Yusen umirin ainamunmasha, tura Yusen umirchau ainamunmasha yumi jiturti tusa yumincha tuke akupawai.</s>
     </seg>
     <seg type="verse" id="b.MAT.5.46">
      <s id="b.MAT.5.46.1">Tura asamtai atumin anenminak pujuinau nuke aneakrumningkia, ¿Yus atumin: ‘Nekasrum pengke aintsuitrume,’ turamtatuak?</s>
      <s id="b.MAT.5.46.2">Atsa.</s>
      <s id="b.MAT.5.46.3">Antsu kuikian juu ainau tunau ainayat, niin aneenauncha nunisarang aneenawai.</s>
     </seg>
     <seg type="verse" id="b.MAT.5.47">
      <s id="b.MAT.5.47.1">Tura atumi weari ainaujaing chichaakrumka ¿Yusen umirchau ainau nuna nangkamasrumek pengker nintimsarmek pujaram?</s>
      <s id="b.MAT.5.47.2">Atsa, Yusen umirchau ainausha ni weari ainaujai chichainawai.</s>
     </seg>
     <seg type="verse" id="b.MAT.5.48">
      <s id="b.MAT.5.48.1">Tura asamtai atumi Apaachiri nayaimpinam puja nujai metek nekas pengker ataram,” Jesús timiayi.</s>
     </seg>
    </div>
    <div type="chapter" id="b.MAT.6">
     <seg type="verse" id="b.MAT.6.1">
      <s id="b.MAT.6.1.1">Nunia Jesús ataksha nuiniak: “Atumka: Aints ainau wína pengker turamurun wainkarat tu nintimsarmeka pengker aa nuka turuwairap.</s>
      <s id="b.MAT.6.1.2">Tu nintimsaram chikich ainaun pengker awajsamin wainiat, atumi Apaachiri nayaimpinam puja nuka atumin pengkerka awajtamsashtinuitrume.</s>
     </seg>
     <seg type="verse" id="b.MAT.6.2">
      <s id="b.MAT.6.2.1">“Tura asamtai yuuminak pujuinau yaingkrumsha, chikich ainausha antukarat tusaram etserkairap.</s>
      <s id="b.MAT.6.2.2">Antsu aints ainau wina mash jiirsar: Pengke aintsuitme, turutiarat tu nintimsar, iruntai jeanam wajasar tura jinta wekaasar: Yuuminak pujuinaun yayaajai, tusar etserinawai.</s>
      <s id="b.MAT.6.2.3">Antsu wikia nekasan tajarme: Chikich ainau nuna jiisar: Nuka pengke aintsuitai tinau asaramtai, Yuska nu aintsnaka pengkerka awajsashtinuitai.</s>
     </seg>
     <seg type="verse" id="b.MAT.6.3">
      <s id="b.MAT.6.3.1">Tura asamtai yuuminak pujuinaun yuumamuri susamsha: ‘Yuumamurin susamjai,’ tutsuk, aints kichkisha ujakairap.</s>
     </seg>
     <seg type="verse" id="b.MAT.6.4">
      <s id="b.MAT.6.4.1">Antsu takamtaik uukrum chikich ainau yuumamuringkia susataram.</s>
      <s id="b.MAT.6.4.2">Turakrumningkia atumi Apaachiri mash aintsun wainua nuka atum turamuncha wainak, atumin pengker awajtamsatnuitrume,” Jesús timiayi.</s>
     </seg>
     <seg type="verse" id="b.MAT.6.5">
      <s id="b.MAT.6.5.1">Nunia Jesús ataksha nuiniak: “Tura Yus seakrum, anangkartin ainau Yusen seaina nunisrumka Yuska seairap.</s>
      <s id="b.MAT.6.5.2">Anangkartin ainau wina jiirsarat tusar, iruntai jeanmasha tura aints untsuri wekaatainmasha wajasar Yusen seainawai.</s>
      <s id="b.MAT.6.5.3">Nekasan tajarme: Aints nuna jiisar: Nekas pengke aintsuitai, tu nintimtinau asaramtai, tu seau ainaunka Yuska pengkerka awajsachartinuitai.</s>
     </seg>
     <seg type="verse" id="b.MAT.6.6">
      <s id="b.MAT.6.6.1">Tura Yus seakrum, aints atsamunmasha atumi kanutirincha atumek pujusrum, atumi Apaachiri Yus seataram.</s>
      <s id="b.MAT.6.6.2">Turakrumningkia atumi Apaachiri mash aintsun wainua nuka atum turamuncha wainak, atumin pengker awajtamsatatrume.</s>
     </seg>
     <seg type="verse" id="b.MAT.6.7">
      <s id="b.MAT.6.7.1">“Yus seakrum nangkamrum nukap chichaj pujuirap.</s>
      <s id="b.MAT.6.7.2">Nuka Yusen nekachu ainau tuminawai.</s>
      <s id="b.MAT.6.7.3">Nuka ningki nintimsar: Wikia nukap chichaamtaikia Yuska anturtawapi, tu nintiminawai.</s>
     </seg>
     <seg type="verse" id="b.MAT.6.8">
      <s id="b.MAT.6.8.1">Antsu nu aints ainau Yusen seainawa nunisrumka Yuska seairap.</s>
      <s id="b.MAT.6.8.2">Atumka seatsrumning, atumi Apaachiri Yus atum yuumamuncha mash nekawai.</s>
     </seg>
     <seg type="verse" id="b.MAT.6.9">
      <s id="b.MAT.6.9.1">Tura asamtai atumka Yus tu seataram: Ii Apaachiri Yus, nayaimpinam pujame nu ii nekas Apaachirinme.</s>
      <s id="b.MAT.6.9.2">Aints mash amin naarmin pachisar: Ameketme pengkeram turamiarti.</s>
     </seg>
     <seg type="verse" id="b.MAT.6.10">
      <s id="b.MAT.6.10.1">Ame aints inartin kinta wári jeati.</s>
      <s id="b.MAT.6.10.2">Ame wakeramuram nayaimpinmasha tura nungkanmasha tuke ati.</s>
     </seg>
     <seg type="verse" id="b.MAT.6.11">
      <s id="b.MAT.6.11.1">Ju kintaka ii yutairi yuumaji nu sukartusta.</s>
     </seg>
     <seg type="verse" id="b.MAT.6.12">
      <s id="b.MAT.6.12.1">Tura chikich aints iin pasé awajtamsaru ainau tsangkurau akurningkia, ii tunaarisha iincha nunismek tsangkukratkata.</s>
     </seg>
     <seg type="verse" id="b.MAT.6.13">
      <s id="b.MAT.6.13.1">Tura tunaanum jearai tusam japkartuam ukukratkiip, antsu iwianchnumia uwemtikiartukta.</s>
      <s id="b.MAT.6.13.2">Maaketai.</s>
      <s id="b.MAT.6.13.3">Tu Yuska seataram.</s>
     </seg>
     <seg type="verse" id="b.MAT.6.14">
      <s id="b.MAT.6.14.1">“Nuniasha tajarme: Atumin pasé awajtaminausha tsangkurakrumningkia, atumi Apaachiri nayaimpinam puja nusha nunisang atumin tsangkutramratatrume.</s>
     </seg>
     <seg type="verse" id="b.MAT.6.15">
      <s id="b.MAT.6.15.1">Antsu atumin pasé awajtaminausha tsangkurchakrumningkia, atumi Apaachiri nayaimpinam puja nusha atumin tsangkutramrashtatrume,” Jesús timiayi.</s>
     </seg>
     <seg type="verse" id="b.MAT.6.16">
      <s id="b.MAT.6.16.1">Nunia Jesús ataksha nuiniak: “Ataksha tajarme: Atum Yus seatasrum ijarmarmesha wake mesekairap.</s>
      <s id="b.MAT.6.16.2">Anangkartin ainau: Aints wína jiirsar: Ijarmayapi turutiarat tusar tuminawai.</s>
      <s id="b.MAT.6.16.3">Tura asamtai wikia nekasan tajarme: Chikich aints: Pengke aintsuitai tu nintimtursarat tusar, ijarmawar pujuinaunka Yuska pengkerka awajsashtinuitai.</s>
     </seg>
     <seg type="verse" id="b.MAT.6.17">
      <s id="b.MAT.6.17.1">Antsu atumka ijarmaram pujakrumsha, aints nekarawai tusaram, atumi yapi nijarum pengker temashmiartaram.</s>
      <s id="b.MAT.6.17.2">Aints ijarmayapi turutiarai tusaram nuka turataram.</s>
      <s id="b.MAT.6.17.3">Chikich aintska nekarminachu wainiat, atumi Apaachiri Yus mash aa nuna nekau asa, atumin pengker awajtamsatatrume,” Jesús timiayi.</s>
     </seg>
     <seg type="verse" id="b.MAT.6.19">
      <s id="b.MAT.6.19.1">Nuniasha Jesús ataksha chichaak: “Wikia nunasha tajarme: Ju nungkanam warinchu ainau sengka wári mesratin asaramtai, tura warinchusha mengkakartin asaramtai, tura kasa ainau jea wayaawar kasamkartin asaramtai, kuik kiaungkairap.</s>
     </seg>
     <seg type="verse" id="b.MAT.6.20">
      <s id="b.MAT.6.20.1">Antsu nayaimpinmaka warinchu atsuinau asaramtai nuningkia mamurchatnuitrume, tura warinchurmesha mengkakashtinuitai.</s>
      <s id="b.MAT.6.20.2">Tura kasa ainau kasamkartas wayaachartinuitai.</s>
      <s id="b.MAT.6.20.3">Tura asamtai atumka nukap wakerarme nuka atumi nintijai tuke nintimsaram pujarme.</s>
      <s id="b.MAT.6.20.4">Tura asaram ¿itiurak nekasan nayaimpinam jeataj? tu nintimsaram pujustaram,” Jesús timiayi.</s>
     </seg>
     <seg type="verse" id="b.MAT.6.22">
      <s id="b.MAT.6.22.1">Nunia Jesús ataksha nuiniak: “Atumi jiingkia kantii kapaawa nunisketai.</s>
      <s id="b.MAT.6.22.2">Atumi jii pengkeraitmataikia, paan wainmaktinuitrume.</s>
      <s id="b.MAT.6.22.3">Antsu atumi jii paseetmataikia, teenam pujawa nunisketrume.</s>
      <s id="b.MAT.6.22.4">Atum waintrume nuka atumi nintijai nintimu wearme.</s>
      <s id="b.MAT.6.22.5">Atumi ninti pengkeraitmataikia paan nintimratnuitrume.</s>
      <s id="b.MAT.6.22.6">Antsu atumi jiingkia pengker ayat, atumi ninti paseetmataikia, atumsha teenam pujawa nunisrumek nintimuwearme.</s>
      <s id="b.MAT.6.22.7">Atum tu nintimsaram pujakrumka, nekasrum timiá pasé pujarme,” Jesús timiayi.</s>
     </seg>
     <seg type="verse" id="b.MAT.6.24">
      <s id="b.MAT.6.24.1">Nunia Jesús ataksha nuiniak: “Apu jimiar metek nintimtsuk pujuinaunka aints kichkisha umirkartatkama tujintinawai.</s>
      <s id="b.MAT.6.24.2">Antsu kichnaka nakitak, kichan aneetnuitai.</s>
      <s id="b.MAT.6.24.3">Tura kichkin umirak kichnaka pachischatnuitai.</s>
      <s id="b.MAT.6.24.4">Tura asamtai atumka warinchu ainau aneakrumka, aya nuke aneetaram.</s>
      <s id="b.MAT.6.24.5">Tura Yus aneakrumka, aya Yusek aneetaram.</s>
      <s id="b.MAT.6.24.6">Antsu mai aneakrumka nuka yumtinuitai,” Jesús timiayi.</s>
     </seg>
     <seg type="verse" id="b.MAT.6.25">
      <s id="b.MAT.6.25.1">Nunia Jesús ataksha nuiniak: “Tura asamtai tajarme: Warinak yuwataj, tura warinak umurtaj, tura warinak entsartaj tusaram, nuke nintimsarmeka pujusairap.</s>
      <s id="b.MAT.6.25.2">Yus tuke iwiaaku pujustaram tusa, pujutan suramu asa, atumi yutairincha, tura atumi entsatirincha suramsatatrume.</s>
     </seg>
     <seg type="verse" id="b.MAT.6.26">
      <s id="b.MAT.6.26.1">Chingki yakí nanamin ainau itiur pujuinawa tusaram nintimrataram.</s>
      <s id="b.MAT.6.26.2">Nuka araknaka arainatsui.</s>
      <s id="b.MAT.6.26.3">Tura arakan juukar jeanmasha ukuinatsui.</s>
      <s id="b.MAT.6.26.4">Tu pujuinau wainiat, atumi Apaachiri nayaimpinam puja nuka ni yuwatniurin suwawai.</s>
      <s id="b.MAT.6.26.5">Yus atumin chingkin nangkamasang nukap anenmau asa ¿atum yuumamunka itiur suramsashting?</s>
     </seg>
     <seg type="verse" id="b.MAT.6.27">
      <s id="b.MAT.6.27.1">Tura untsuri kinta pujustaj takurmesha kichik horaksha inangkakchamnawaitrume.</s>
     </seg>
     <seg type="verse" id="b.MAT.6.28">
      <s id="b.MAT.6.28.1">“Tura ¿warukaya atumi entsatiri pachisrum: Warinak entsartaj tusaram, nangkamrumsha nintimsarmesha pujarme?</s>
      <s id="b.MAT.6.28.2">Yangkur ainau nangkamiar yangkurkar wajainau nintimrataram.</s>
      <s id="b.MAT.6.28.3">Nuka takakminatsui.</s>
      <s id="b.MAT.6.28.4">Tura uruchnasha kutaminatsui.</s>
     </seg>
     <seg type="verse" id="b.MAT.6.29">
      <s id="b.MAT.6.29.1">Tura apu Salomón yaanchuik pujumia nuka entsatirin timiá pengker entsariat, yangkura nuniskeka timiá pengkerka iwiarmamrachmiayi, tusan tajarme.</s>
     </seg>
     <seg type="verse" id="b.MAT.6.30">
      <s id="b.MAT.6.30.1">Nupaa ainau yamaikia shiiram au waininayat, kashin aints charukar jinum epeawartinun wainiat, Yuska shiirman iwiarmamtikin asa, atumnasha yangkuran nangkamasang entsatincha shiirman suramsatnuitrume.</s>
      <s id="b.MAT.6.30.2">Tura asamtai ¿warukaya Yuska nekasrum nintimtsurme?</s>
     </seg>
     <seg type="verse" id="b.MAT.6.31">
      <s id="b.MAT.6.31.1">Tura asaram warinak yuwataj, tura warinak umurtaj, tura warinak entsartaj tusaram napchau nintimtsuk asataram.</s>
     </seg>
     <seg type="verse" id="b.MAT.6.32">
      <s id="b.MAT.6.32.1">Yusen nekachu ainau tuke inaitsuk tu nintimsar pujuinawai.</s>
      <s id="b.MAT.6.32.2">Antsu atumi Apaachiri nayaimpinam puja nuka atumi yuumamurmin mash nekau asamtai, tuuka nintimtsuk asataram.</s>
     </seg>
     <seg type="verse" id="b.MAT.6.33">
      <s id="b.MAT.6.33.1">Antsu Yuse wakeramuri tura ni nekas pengker awajtamsamuri nuwá eemkaram nintimrataram.</s>
      <s id="b.MAT.6.33.2">Turakrumningkia atumi yuumamurin mash suramsatatrume.</s>
     </seg>
     <seg type="verse" id="b.MAT.6.34">
      <s id="b.MAT.6.34.1">Tura asamtai kinta tsawaatsaing eemkaram: ¿Kashin wi warukatjak? tuuka nintimtsuk asataram.</s>
      <s id="b.MAT.6.34.2">Kashin yumtin atin wainiatrum, yamaikikia nintimtsuk pujustaram.</s>
      <s id="b.MAT.6.34.3">Chikich kinta yumtin amataikia, Yuska winaka waitui, tu nintimsaram pujustaram,” Jesús timiayi.</s>
     </seg>
    </div>
    <div type="chapter" id="b.MAT.7">
     <seg type="verse" id="b.MAT.7.1">
      <s id="b.MAT.7.1.1">Nunia Jesús ataksha nuiniak: “Yus wínaka wait wajaktiniun surusai tusaram, chikich aints pachisrum pasé chichakairap.</s>
     </seg>
     <seg type="verse" id="b.MAT.7.2">
      <s id="b.MAT.7.2.1">Atumka chikich ainau pachisrum pasé chichaakrumningkia, Yuska atumin wait wajaktiniun suramsatnuitrume.</s>
      <s id="b.MAT.7.2.2">Tura atum chikich ainau pengker awajkurminkia Yuscha nunisang atumin pengker awajtamsatatrume.</s>
     </seg>
     <seg type="verse" id="b.MAT.7.3">
      <s id="b.MAT.7.3.1">Tura chikich aints tunaun jumchik takau asamtai, atumka tunau nukap takautiatrumsha ¿waruka nu aintcha tunaawaitai tarume?</s>
      <s id="b.MAT.7.3.2">Tunau pachisrum chichaakrumka, aints ni jiin tsetsee juun engketu wainiat, nunaka waintsuk chikich aintsu jiin tsetseen tuupchin engketun wainak, nuna jiij pujurua tumawaitrume.</s>
     </seg>
     <seg type="verse" id="b.MAT.7.4">
      <s id="b.MAT.7.4.1">Tura atumi tunaari nukap aa nu nintimtsuk pujayatrum ¿chikicha tunaari jumchik aa nuka pachisrumsha atumsha itiur chichastarmek?</s>
      <s id="b.MAT.7.4.2">Tu pujakrumka aints ni jiin tsetsee juun engketun wainiat, nunaka waintsuk, chikich aintsu jiin tsetseen tuupchin engketun wainak: ‘Tsetsee jiimin engketun ashiitjai.</s>
      <s id="b.MAT.7.4.3">Wait aneasam tsangkatrukta,’ tu chichaawa tumawaitrume.</s>
     </seg>
     <seg type="verse" id="b.MAT.7.5">
      <s id="b.MAT.7.5.1">Tu chichaakrumka chikich ainau anangkuram: ‘Auka péngke aintsuitai turutiarat,’ tu nintimsaram pujarme.</s>
      <s id="b.MAT.7.5.2">Tura asaram nuwá eemkaram atumi tunaari nukap aa nu inaisaram, nuniangka paan nintimraram, chikich aints chicharkuram: Tunaari jumchik aa nuna inaisati tusaram chichastinuitrume.</s>
      <s id="b.MAT.7.5.3">Tu pujakrumka aints nuwá eemak ni jiinian tsetsee juuntan ashii japa, nunia paan jiimias, chikich aintsu jiinia tsetsee tuupchin ashiawa tumawaitrume.</s>
     </seg>
     <seg type="verse" id="b.MAT.7.6">
      <s id="b.MAT.7.6.1">“Nuniangka ataksha tajarme: Aints Yuse chichamen nakitinauka Yuse chichamengka ujakairap.</s>
      <s id="b.MAT.7.6.2">Antsu nu aints ainau Yuse chichame ujaakrumningkia, nuka atumin kajertamkatnuitrume.</s>
      <s id="b.MAT.7.6.3">Nu aints ainau yawaa kajeawa nunisarang ainawai.</s>
      <s id="b.MAT.7.6.4">Yawaa kajeu yutan pengker aa nunaka suamaitiat, aintsun esaitas wakerawai.</s>
      <s id="b.MAT.7.6.5">Tura Yuse chichamen antutan nakitinau kúchia nunisarang ainawai.</s>
      <s id="b.MAT.7.6.6">Kúchi nintinchau asar, shaakun najarar tsuringmin ainawai.</s>
      <s id="b.MAT.7.6.7">Tura asamtai kúchi ainau shaak akik aa nuka susashtinuitai,” Jesús timiayi.</s>
     </seg>
     <seg type="verse" id="b.MAT.7.7">
      <s id="b.MAT.7.7.1">Nunia Jesús ataksha chichaak: “Aints warinak seamina nunaka juwinawai.</s>
      <s id="b.MAT.7.7.2">Tura warinak eaina nunasha waininawai.</s>
      <s id="b.MAT.7.7.3">Tura winájai tinaunaka waitin uratinawai.</s>
      <s id="b.MAT.7.7.4">Tura asamtai tuke Yus seataram.</s>
      <s id="b.MAT.7.7.5">Turakrumningkia atumi yuumamurmin suramsatnuitrume.</s>
      <s id="b.MAT.7.7.6">Tura Yuse wakeramurin nekaatasrum wakerakrumningkia, Yuska nunasha nekamtikramatnuitrume.</s>
      <s id="b.MAT.7.7.7">Tura Yus pujamunam jeatasrum wakerakrumningkia, Yuska waitin uratramtinuitrume.</s>
     </seg>
     <seg type="verse" id="b.MAT.7.9">
      <s id="b.MAT.7.9.1">“Nusha nintimrataram.</s>
      <s id="b.MAT.7.9.2">¿Yaachia uchiri yaparak yurumkan seamaitiat kayan sua?</s>
     </seg>
     <seg type="verse" id="b.MAT.7.10">
      <s id="b.MAT.7.10.1">Tura ¿yaachia uchiri namakan seamaitiat napin sua?</s>
     </seg>
     <seg type="verse" id="b.MAT.7.11">
      <s id="b.MAT.7.11.1">Atumka tunau ayatrumek, nekasrum atumi uchiri pengker aa nuke suwarme.</s>
      <s id="b.MAT.7.11.2">Atumka Yus seakrumningkia ¿atumi Apaachiri nayaimpinam puja nu nekas pengker asa, itiur suritramkating?</s>
     </seg>
     <seg type="verse" id="b.MAT.7.12">
      <s id="b.MAT.7.12.1">“Aints ainau wína pengker awajtusarat tusaram nu wakerau asaram, atumsha nunisrumek chikich aints ainausha pengker awajsataram.</s>
      <s id="b.MAT.7.12.2">Nu chichamnaka Moiséscha, tura yaanchuik Yuse chichame etserin puju armia nusha mash umiktaram tusar aararmiayi,” Jesús timiayi.</s>
     </seg>
     <seg type="verse" id="b.MAT.7.13">
      <s id="b.MAT.7.13.1">Nunia Jesús ataksha chichaak: “Wikia ataksha tajarme: Yusnum pujustasrum wakerakrumka, waiti tuupchinam wayaataram.</s>
      <s id="b.MAT.7.13.2">Waiti tuupich asamtai, aints ainau nuni wayaawar, jinta tsererchinam tuke iwiaaku pujustinnum weenauka untsurinchuitai.</s>
      <s id="b.MAT.7.13.3">Antsu chikich waiti wangkaram asamtai, aints nuni wayaawar, tungkajin jintanam wait wajaktinnum jeartinka untsurintai,” timiayi.</s>
     </seg>
     <seg type="verse" id="b.MAT.7.15">
      <s id="b.MAT.7.15.1">Nunia Jesús ataksha chichaak: “Wikia nunasha tajarme: Wait chichaman etserin ainau nangkamiar: Wikia Yuse chichamen etsernuitjai tinauka wina anangkruwai tusaram aneartaram.</s>
      <s id="b.MAT.7.15.2">Nuka uwijaya nunisarang winitraminayat, yawaa kajeawa nunisarang atumin mestamrartas winitramiartinuitai.</s>
     </seg>
     <seg type="verse" id="b.MAT.7.16">
      <s id="b.MAT.7.16.1">Atumka numi neré jiisrum: ¿Warí numita? tusaram nekaatnuitrume.</s>
      <s id="b.MAT.7.16.2">Tura asaram nu aints ainau turamurisha jiisrum: ¿Warí aintski? tusaram nekaatnuitrume.</s>
      <s id="b.MAT.7.16.3">Numi jangkirtincha jiisrum, uva yurangkenka juukchamnawaitrume.</s>
      <s id="b.MAT.7.16.4">Tura higo ainau narajnumianka juukchamnawaitrume.</s>
     </seg>
     <seg type="verse" id="b.MAT.7.17">
      <s id="b.MAT.7.17.1">Numi nekas pengker ainia nuka neren pengkeran nerenawai.</s>
      <s id="b.MAT.7.17.2">Antsu numi pasé ainauka neren paseen nerenawai.</s>
     </seg>
     <seg type="verse" id="b.MAT.7.18">
      <s id="b.MAT.7.18.1">Tura numi pengker ainauka paseenaka nerenatsui.</s>
      <s id="b.MAT.7.18.2">Tura numi pasé ainauka pengkernaka nerenatsui.</s>
     </seg>
     <seg type="verse" id="b.MAT.7.19">
      <s id="b.MAT.7.19.1">Tura numi nere pasé amataikia, aints ainau numin ajakar kanawen jinum epeenawai.</s>
     </seg>
     <seg type="verse" id="b.MAT.7.20">
      <s id="b.MAT.7.20.1">Tura aints ainau numi neren jiisar: ¿Warí numiki? tusar nekainawa nunisrumek atumka aints ainau turamurisha jiisrum: ¿Warí aintski? tusaram nekaatnuitrume,” Jesús timiayi.</s>
     </seg>
     <seg type="verse" id="b.MAT.7.21">
      <s id="b.MAT.7.21.1">Nunia Jesús ataksha chichaak: “Wikia nunasha tajarme: Aints ainau nangkamiar: ‘Apurua, Apurua,’ turutinauka mash Yuse pujutirin nayaimpinmaka jeachartinuitai, antsu wina Apaachir nayaimpinam puja nuna wakeramurin najanin ainauka ni pujutirin jeartinuitai.</s>
     </seg>
     <seg type="verse" id="b.MAT.7.22">
      <s id="b.MAT.7.22.1">Nungka amukatin kinta jeamtai, aints untsuri wína chichartinak: ‘Apurua, Apurua, iikia amin pachisar ami chichamim etsernuyaji, tura ami naaram pachisar aintsnumia iwianch ainau jiirnuyaji.</s>
      <s id="b.MAT.7.22.2">Tura ami kakarmarmijai wainchati takatcha takakmasmiaji,’ turutiartinuitai.</s>
     </seg>
     <seg type="verse" id="b.MAT.7.23">
      <s id="b.MAT.7.23.1">Tura wainiatnak wikia ayaakun: ‘Atumin pengké wainchawaitjarme.</s>
      <s id="b.MAT.7.23.2">Tunau takau ainautiram, winíangka jiinkiram wetaram,’ titinuitjai,” Jesús timiayi.</s>
     </seg>
     <seg type="verse" id="b.MAT.7.24">
      <s id="b.MAT.7.24.1">Nunia Jesús ataksha chichaak: “Wikia nunasha tajarme.</s>
      <s id="b.MAT.7.24.2">Aints wína chichamrun antuk, tura miatrusang umirtak pujauka aints jea jeamtan nekau nungka pisu amanum jea jeamkamua tumawaitai.</s>
     </seg>
     <seg type="verse" id="b.MAT.7.25">
      <s id="b.MAT.7.25.1">Tura yumi nukap jituriat, tura entsasha nujangkruayat, tura nasesha kakarman nasentiat, nu jea nungka pisunam jeamkamu asamtai, yumpungtatkama tujinkatnuitai.</s>
     </seg>
     <seg type="verse" id="b.MAT.7.26">
      <s id="b.MAT.7.26.1">Tura aints wína chichamrun antukiat, umirtutsuk pujauka aints nintinchau jean yaikminam jeamua tumawaitai.</s>
     </seg>
     <seg type="verse" id="b.MAT.7.27">
      <s id="b.MAT.7.27.1">Tura yumi nukap jitak, entsasha nujangkrak, tura nasesha kakarman nasentak nu jeanka pukuuktinuitai.</s>
      <s id="b.MAT.7.27.2">Turamtai nu jeaka mengkakatnuitai,” —timiayi.</s>
     </seg>
     <seg type="verse" id="b.MAT.7.28">
      <s id="b.MAT.7.28.1">Tura chichas umisamtai, Moisésa chichame nuikiartin ainaujai metekchau, antsu Yuse kakarmarijai nuikiartau asamtai, aints Jesúsa chichamen antukaruka nukap nintimrarmiayi.</s>
     </seg>
    </div>
    <div type="chapter" id="b.MAT.8">
     <seg type="verse" id="b.MAT.8.1">
      <s id="b.MAT.8.1.1">Jesús nu muranmaya wangkenmatai, aints ainau untsuri nemariarmiayi.</s>
     </seg>
     <seg type="verse" id="b.MAT.8.2">
      <s id="b.MAT.8.2.1">Turinai aints kuchapruku tari, Jesús wekaamunam tikishmatar seak: —Apuru, ame wakerutakmeka wína tsuwaramnawaitme, —timiayi.</s>
     </seg>
     <seg type="verse" id="b.MAT.8.3">
      <s id="b.MAT.8.3.1">Tamati Jesús ni uwejejai kuchapruku namangken takas: —Ja ai, wakerajme.</s>
      <s id="b.MAT.8.3.2">Pengker wajasta, —timiayi.</s>
      <s id="b.MAT.8.3.3">Tamati nu tamaujai metek tsaar pengker wajasmiayi.</s>
     </seg>
     <seg type="verse" id="b.MAT.8.4">
      <s id="b.MAT.8.4.1">Turamtai Jesús chicharak: —Antukta.</s>
      <s id="b.MAT.8.4.2">Ami turunamuram pengké etserkaip.</s>
      <s id="b.MAT.8.4.3">Antsu sacerdotenam weta.</s>
      <s id="b.MAT.8.4.4">Nuni weme namangkem pengker tsuwamaru asam inakmasta.</s>
      <s id="b.MAT.8.4.5">Tura aints ainau mash pengker wajasmaurun nekaawarat tusam, Moisés tímia nunismek turata, —timiayi.</s>
     </seg>
     <seg type="verse" id="b.MAT.8.5">
      <s id="b.MAT.8.5.1">Tura ukuki, Capernaum yaktanam jeamtai, Romanmaya kapitán tari, Jesúsan seak:</s>
     </seg>
     <seg type="verse" id="b.MAT.8.6">
      <s id="b.MAT.8.6.1">—Apuru, wína inatir jaawai.</s>
      <s id="b.MAT.8.6.2">Pengké nantakchamin kakarman najaimiak jearun juutu tepawai, —timiayi.</s>
     </seg>
     <seg type="verse" id="b.MAT.8.7">
      <s id="b.MAT.8.7.1">Tamati Jesús chicharak: —Wikia tsuwartasan winitatjai, —timiayi.</s>
     </seg>
     <seg type="verse" id="b.MAT.8.8">
      <s id="b.MAT.8.8.1">Tamaitiat kapitán ayaak: —Apuru, wikia judíochu asan, ameka wína jearun wayaata tichamin nintimjai.</s>
      <s id="b.MAT.8.8.2">Wikia suntara apuri umirnuitjai.</s>
      <s id="b.MAT.8.8.3">Tura wikia suntar ainaun inau asan, kichan: Weta, tama nusha weawai.</s>
      <s id="b.MAT.8.8.4">Tura kichan: Winiti, tama nusha winawai.</s>
      <s id="b.MAT.8.8.5">Tura wina inatirun takatan inamka, miatrusarang umirtinawai.</s>
      <s id="b.MAT.8.8.6">Tura asamtai amesha nunismek apu asam, juni wajasam chichaamning inatirka tsaartatui, —timiayi.</s>
     </seg>
     <seg type="verse" id="b.MAT.8.10">
      <s id="b.MAT.8.10.1">Tamati Jesús nuna antuk, nukap nintimias niin nemarinaun chicharak: —Nekasan tajarme.</s>
      <s id="b.MAT.8.10.2">Ju aintsua nunisarang Yus nekas tujinkachuitai tinaunka kichkisha wainkachuitjai.</s>
     </seg>
     <seg type="verse" id="b.MAT.8.11">
      <s id="b.MAT.8.11.1">Nunasha tajarme: Israel ainau untsuri tsaa taakmanumanini, tura tsaa jeamunmaninisha Yuse pujutirin nayaimpinam kaunkar Abrahamjai, tura Isaacjai, tura Jacobjaisha iruntrar yuwaartinuitai.</s>
     </seg>
     <seg type="verse" id="b.MAT.8.12">
      <s id="b.MAT.8.12.1">Antsu Israela weari ainau Yuse pujutirin wayaamin ainayat, wína nekasampita turutchau asar, nekasar teenam japar ukukmiawa nunisarang wait wajakartinuitai.</s>
      <s id="b.MAT.8.12.2">Tura asar nuni juutinak, nain esainiar katertinak matsamiartinuitai, —Jesús timiayi.</s>
     </seg>
     <seg type="verse" id="b.MAT.8.13">
      <s id="b.MAT.8.13.1">Tura kapitanin chicharak: —Jeemin yamaikia waketkita.</s>
      <s id="b.MAT.8.13.2">Ame wína inatir nekasampi tsuwartinuitme turutu asakmin nuke ati tajame, —Jesús timiayi.</s>
      <s id="b.MAT.8.13.3">Tamati ni tamaujai metek kapitani inatiri pengker wajasmiayi.</s>
     </seg>
     <seg type="verse" id="b.MAT.8.14">
      <s id="b.MAT.8.14.1">Nunia Pedro jeen waya, Jesús Pedro tsatsarin tsuweak peaknum tepaun wainkamiayi.</s>
     </seg>
     <seg type="verse" id="b.MAT.8.15">
      <s id="b.MAT.8.15.1">Tura nu nuwan wainak Jesús uwejen achikiam, tsuweamurin michatramiayi.</s>
      <s id="b.MAT.8.15.2">Tura michatar wajaki, irasartas taarun yurtan nangkamamiayi.</s>
     </seg>
     <seg type="verse" id="b.MAT.8.16">
      <s id="b.MAT.8.16.1">Tsaa jeamtai iwianchrintin ainaun, tura jau ainauncha untsuri Jesúsnum itaarmiayi.</s>
      <s id="b.MAT.8.16.2">Tura itarim Jesús aya chichasang iwianch ainaun jiikmiayi.</s>
      <s id="b.MAT.8.16.3">Tura jau ainau itamuncha mash tsuwarmiayi.</s>
     </seg>
     <seg type="verse" id="b.MAT.8.17">
      <s id="b.MAT.8.17.1">Yuse chichame etserin Isaías yaanchuik chichaak: “Ii pimpirmaurincha tura ii najaimiamurincha ningki jurutramkimiaji,” tímia nuna umiktas Jesús aints ainaun tsuwarmiayi.</s>
     </seg>
     <seg type="verse" id="b.MAT.8.18">
      <s id="b.MAT.8.18.1">Aints ainau timiá untsuri tentakaram, Jesús ni nuiniatiri ainaun akatar akupak: —Tumajin katingmi tusaram kanu umistaram, —timiayi.</s>
     </seg>
     <seg type="verse" id="b.MAT.8.19">
      <s id="b.MAT.8.19.1">Tamati Moisésa chichame nuikiartin tari Jesúsan chicharak: —Nuikiartinu, ame tuning wekaasatme nunisha amin nemarsatjame, —timiayi.</s>
     </seg>
     <seg type="verse" id="b.MAT.8.20">
      <s id="b.MAT.8.20.1">Tamati Jesús ayaak: —Kujancham ainau waanam kaninawai.</s>
      <s id="b.MAT.8.20.2">Tura chingki ainausha keemtairin keemsar kaninawai.</s>
      <s id="b.MAT.8.20.3">Antsu wikia Yus akupkamutiatnak, aints ayatun kanurmintruka atsawai, —timiayi.</s>
     </seg>
     <seg type="verse" id="b.MAT.8.21">
      <s id="b.MAT.8.21.1">Nunia chikich nemarnuri Jesúsan chicharak: —Apuru, jeemin waketkita tusam tsangkamrukta.</s>
      <s id="b.MAT.8.21.2">Antsu wína apar jakamtai, iwiarsan umisan nuniangka amincha nemarsatjame, —timiayi.</s>
     </seg>
     <seg type="verse" id="b.MAT.8.22">
      <s id="b.MAT.8.22.1">Tamati Jesús ayaak: —Atsa, wina umirtukcharu ainau jakawa nunisarang pujuinau asar, ni weari jakaramtai iwiarsarti.</s>
      <s id="b.MAT.8.22.2">Antsu ameka yamaik wína nemartusta, —timiayi.</s>
     </seg>
     <seg type="verse" id="b.MAT.8.23">
      <s id="b.MAT.8.23.1">Nunia ukuki Jesús kanunam engkemramtai, ni nuiniatiri ainau nijai tsaniasar engkemawar kuchan katiniarmiayi.</s>
     </seg>
     <seg type="verse" id="b.MAT.8.24">
      <s id="b.MAT.8.24.1">Tura katinai nase kakarman nasenmiayi.</s>
      <s id="b.MAT.8.24.2">Timiá nasenmatai, yumi kanunam yaranak piakmiayi.</s>
      <s id="b.MAT.8.24.3">Turamaitiat Jesúska kanur tepemiayi.</s>
     </seg>
     <seg type="verse" id="b.MAT.8.25">
      <s id="b.MAT.8.25.1">Kanuramtai Jesúsan shintinak: —Apurua, uwemtikiarturta.</s>
      <s id="b.MAT.8.25.2">Ukantatji, —tiarmiayi.</s>
     </seg>
     <seg type="verse" id="b.MAT.8.26">
      <s id="b.MAT.8.26.1">Tinamtai Jesús ayaak: —¿Waruka timiatcha shamarme?</s>
      <s id="b.MAT.8.26.2">¿Waruka Yus nekasampita tutsuksha? —timiayi.</s>
      <s id="b.MAT.8.26.3">Nunia nantaki nasencha tura kucha tamparauncha chicharkamiayi.</s>
      <s id="b.MAT.8.26.4">Turamtai nasesha, tura kuchasha miaaku wajasmiayi.</s>
     </seg>
     <seg type="verse" id="b.MAT.8.27">
      <s id="b.MAT.8.27.1">Turamtai kanunam engkemrar pujuinau nintiminak: —¿Ausha warí aints asamtaiya nasesha tura tampaasha umirinawa? —tunaiyarmiayi.</s>
     </seg>
     <seg type="verse" id="b.MAT.8.28">
      <s id="b.MAT.8.28.1">Nunia Jesús ni nuiniatiri ainaujai kuchan katingkiar, tumajin jear Gadara nungkanam nujamkar kanunmaya jiinkiaramtai, jimia aints jakau iwiartainumia jiinkiar Jesúsnum winiarmiayi.</s>
      <s id="b.MAT.8.28.2">Nu mai iwianchrintin timiá kajeu asamtai, aints ainau nuke nangkamatnasha shamiarmiayi.</s>
     </seg>
     <seg type="verse" id="b.MAT.8.29">
      <s id="b.MAT.8.29.1">Tura asaramtai nu jimia iwianchrintin kakarar untsuminak: —Jesúsa, Yuse uchiriya ¿waruka iincha waitkartuktasmesha winame?</s>
      <s id="b.MAT.8.29.2">Ii wait wajaktin kinta jeatsaing, ¿waruka iincha wait wajaktinnum akupkartuktasmesha junisha winame? —tiarmiayi.</s>
     </seg>
     <seg type="verse" id="b.MAT.8.30">
      <s id="b.MAT.8.30.1">Tinamtai arakchichu kúchi untsuri shushungminak wajaarmiayi.</s>
     </seg>
     <seg type="verse" id="b.MAT.8.31">
      <s id="b.MAT.8.31.1">Turinamtai iwianch ainau nu aintsu namangkenia Jesúsan seainak: —Ju aintsnumia jiikratkumka, au kuchinam engkemataram tusam akupkartukta, —tiarmiayi.</s>
     </seg>
     <seg type="verse" id="b.MAT.8.32">
      <s id="b.MAT.8.32.1">Tinamtai Jesús ayaak: —Ayu, nuni engkemataram, —tamati iwianch ainau nu aintsnumia jiinkiar kuchinam engkemawaramtai, kúchi ainau wakenam mash pisarar, kuchanam ayangkar kajingkiarmiayi.</s>
     </seg>
     <seg type="verse" id="b.MAT.8.33">
      <s id="b.MAT.8.33.1">Tuminamtai kuchi wainin nuna wainkar, shamkar ampukiar yaktanam jear, ni wainkamurin, tura iwianchrintin turunamurincha mash etserkarmiayi.</s>
     </seg>
     <seg type="verse" id="b.MAT.8.34">
      <s id="b.MAT.8.34.1">Tura etserinamtai, nunia aints ainau mash ni yaktarinia jiinkiar, Jesúsnum jear niincha jiisar chicharinak: —Wait aneasam, ii nungkarinia jiinkim weta, —tusar Jesúsan searmiayi.</s>
     </seg>
    </div>
    <div type="chapter" id="b.MAT.9">
     <seg type="verse" id="b.MAT.9.1">
      <s id="b.MAT.9.1.1">Tu tinam Jesús nunia aints ainaun ukuki, kanunam engkema tumajin kating ni pujamu yaktanam wemiayi.</s>
     </seg>
     <seg type="verse" id="b.MAT.9.2">
      <s id="b.MAT.9.2.1">Tura nuni jeamtai aints pimpirun Jesús pujamunam itaarmiayi.</s>
      <s id="b.MAT.9.2.2">Tura pimpirun itaarmia nuka: Jesús nekasampi tsuwaratatua, tu nintiminau asaramtai, Jesús nuna nekaa pimpirun chicharak: —Natsachi, napchauka nintimtsuk asata.</s>
      <s id="b.MAT.9.2.3">Tunaarumka yamaikia tsangkuramuitme, —timiayi.</s>
     </seg>
     <seg type="verse" id="b.MAT.9.3">
      <s id="b.MAT.9.3.1">Tamati Moisésa chichame nuikiartin ainau nu chichaman antukar napchau nintiminak: “¿Juka nangkami Yusetjai tumamtsuash?</s>
      <s id="b.MAT.9.3.2">Nu titinka paseetai,” tu nintimrarmiayi.</s>
     </seg>
     <seg type="verse" id="b.MAT.9.4">
      <s id="b.MAT.9.4.1">Tu nintimraru asaramtai, Jesús nuna nekau asa chicharak: —¿Waruka timiá napchau nintimsarmesha pujarme?</s>
     </seg>
     <seg type="verse" id="b.MAT.9.5">
      <s id="b.MAT.9.5.1">¿Warí timiá yumtinuita?</s>
      <s id="b.MAT.9.5.2">¿Tunaarum tsangkuramuitme titin yumtinkai?</s>
      <s id="b.MAT.9.5.3">Antsu nu turachkursha pimpirun: ¿Wajakim wekaasata titinka yumtinkai?</s>
     </seg>
     <seg type="verse" id="b.MAT.9.6">
      <s id="b.MAT.9.6.1">Wikia aints ayatnak Yus akuptuku asamtai, ju nungkanmaya ainau tunaarin tsangkuratnuitjai.</s>
      <s id="b.MAT.9.6.2">Tura wi turamnawaitjai tusan yamaikia nekamtikiatjarme, —timiayi.</s>
      <s id="b.MAT.9.6.3">Tura pimpirun chicharak: —Amin tajame: Nantakim tampuram jukim jeemin waketkita, —timiayi.</s>
     </seg>
     <seg type="verse" id="b.MAT.9.7">
      <s id="b.MAT.9.7.1">Tamati pimpiru wajaki ni jeen waketkimiayi.</s>
     </seg>
     <seg type="verse" id="b.MAT.9.8">
      <s id="b.MAT.9.8.1">Tura waketkiamtai Yus ni kakarmarin aintsun susau asamtai, nuna wainkaru asar shaminak: Yus juuntaitai tiarmiayi.</s>
     </seg>
     <seg type="verse" id="b.MAT.9.9">
      <s id="b.MAT.9.9.1">Jesús nunia jiinki jinta weak winasha waitkamiayi.</s>
      <s id="b.MAT.9.9.2">Wikia Mateowaitjai.</s>
      <s id="b.MAT.9.9.3">Wikia apu akupkamu asan, apu akitinam keemsan, aints ainau kuikiarin apun susatasan juyajai.</s>
      <s id="b.MAT.9.9.4">Wi turamtai Jesús nangkamak wína waitak: —Wína nemartusam wina nuiniatir ata, —turutmiayi.</s>
      <s id="b.MAT.9.9.5">Turutmatai wikia: Ayu tusan wajakin Jesúsan nemarkamiajai.</s>
     </seg>
     <seg type="verse" id="b.MAT.9.10">
      <s id="b.MAT.9.10.1">Tura asan wi Jesúsan: Yuwita tusan wína jearun jeemiajai.</s>
      <s id="b.MAT.9.10.2">Turamtai wína jearun yuwinak pujuinai, Jesúsjai tsaniasar kuikian juu ainau untsuri, tura judío umirkatin chichaman umikchau ainausha, tura Jesúsa nuiniatiri ainausha nijai iruntrar yuwaarmiayi.</s>
     </seg>
     <seg type="verse" id="b.MAT.9.11">
      <s id="b.MAT.9.11.1">Yuwaar umisaramtai, fariseo ainau wína jearun Jesús iruntramunam yuwaun wainkaru asar, Jesúsa nuiniatiri ainaun iniinak: —¿Atumin nuitamin warukaya kuikian juu ainaujai iruntrar yuwawa?</s>
      <s id="b.MAT.9.11.2">Tura ¿waruka judío umirkatin chichaman umikchau ainaujai iruntrarsha yuwawa? —tiarmiayi.</s>
     </seg>
     <seg type="verse" id="b.MAT.9.12">
      <s id="b.MAT.9.12.1">Tu tinam Jesús nuna antuk aimiak: —Aints pengker pujuinauka tsuwakratnunka yuuminatsui.</s>
      <s id="b.MAT.9.12.2">Antsu najaiminak pujuinauka tsuwakratnun yuuminawai.</s>
     </seg>
     <seg type="verse" id="b.MAT.9.13">
      <s id="b.MAT.9.13.1">Wikia pengke aintsuitjai tinaunka: Nintimaurum yapajiataram titasnaka tachawitjai, antsu tunaawitjai tinaun: Nintimaurum yapajiaram Yus umirkataram titasan tawitjai.</s>
      <s id="b.MAT.9.13.2">Tura asamtai atumsha werum Yuse chichame aarmawa nu nekaaram, nunaka taku tawai tusaram nuimiartaram.</s>
      <s id="b.MAT.9.13.3">Nu chichamka nuwaitai.</s>
      <s id="b.MAT.9.13.4">Yus chichaak: ‘Tangku ainauka maaram wina surustaram tusanka wakeratsjai.</s>
      <s id="b.MAT.9.13.5">Antsu aints ainau wait anentrataram tusan wikia wakerajai,’ timiayi.</s>
      <s id="b.MAT.9.13.6">Tu aarmawaitai, —Jesús timiayi.</s>
     </seg>
     <seg type="verse" id="b.MAT.9.14">
      <s id="b.MAT.9.14.1">Tura Imiakratnu Juanku nuiniatiri Jesúsan jeariar iniinak: —Iikia Juanku nuiniatiri ainautikia fariseo ainaujai metek Yus nintimrami tusar ijarmar yutsuk pujaji.</s>
      <s id="b.MAT.9.14.2">¿Antsu ami nuiniatirmeka waruka ijarminatsua? —tiarmiayi.</s>
     </seg>
     <seg type="verse" id="b.MAT.9.15">
      <s id="b.MAT.9.15.1">Tu iniinam Jesús aimkatas nuikiartamun etserkamiayi.</s>
      <s id="b.MAT.9.15.2">Tura etserak: —Aints yamai nuwan nuwatak ni amikrijai tsanias pujamtai ¿ni amikri ijarmawar wake mesekar pujusarminkai?</s>
      <s id="b.MAT.9.15.3">Atsa, antsu aints yamai nuwan nuwatkaun jukiartin kinta jeamtai, nuniangka ni amikri wake mesekar ijarmawartinuitai.</s>
      <s id="b.MAT.9.15.4">Wikia wína nuiniatir ainaujai iruntran pujamtai, nuka ijarminatsui.</s>
      <s id="b.MAT.9.15.5">Antsu wína jurukiaramtai, nuniangka ijarmawartinuitai.</s>
     </seg>
     <seg type="verse" id="b.MAT.9.16">
      <s id="b.MAT.9.16.1">“Chikich chichamsha antuktaram: Wejmak arut jaankamtai, ju nungkanam aints kichkisha tarachin yamarman nujtuk aparchamnawaitai.</s>
      <s id="b.MAT.9.16.2">Nu turamka nunia nijaram, yamaram tarach setur tuupich wajayi.</s>
      <s id="b.MAT.9.16.3">Tura asa arutri chingkiana, nuna nangkamasang nukap jaankatnuitai.</s>
     </seg>
     <seg type="verse" id="b.MAT.9.17">
      <s id="b.MAT.9.17.1">Umuti vino tutai yamai kariauka nuwap aparmau mamurunam yarakchatnuitai.</s>
      <s id="b.MAT.9.17.2">Nu turamka, vino kariak wapakrak nuwap aparmaun pujkatnuitai.</s>
      <s id="b.MAT.9.17.3">Tura pujak nuwap aparmau mesertinuitai, tura vino ukaratnuitai.</s>
      <s id="b.MAT.9.17.4">Antsu vino yamaram aa nu nuwap najanamu yamarmanam kantsejai kantsermanum yaraktinuitai.</s>
      <s id="b.MAT.9.17.5">Turamka vino yamaram ayat, nuwapen pujkashtinuitai, tura vino ukarashtinuitai,” Jesús timiayi.</s>
     </seg>
     <seg type="verse" id="b.MAT.9.18">
      <s id="b.MAT.9.18.1">Jesús chichaak pujai, judío juuntri taa, Jesúsan wainak tikishmatramiayi.</s>
      <s id="b.MAT.9.18.2">Tura seak: —Nawantur yamai jakaun ukukjai.</s>
      <s id="b.MAT.9.18.3">Tura wainiatum ame winim uwejmijai ni antingmaka iwiaaku pujustatui, —timiayi.</s>
     </seg>
     <seg type="verse" id="b.MAT.9.19">
      <s id="b.MAT.9.19.1">Tamati Jesús: Ayu tusa wári wajaki, ni nuiniatiri ainautijai tsaniasar judío juuntrijai wemiaji.</s>
     </seg>
     <seg type="verse" id="b.MAT.9.20">
      <s id="b.MAT.9.20.1">Jinta wearin nuwa doce (12) musach numpan nangkantsuk pujumia nuka Jesúsa wejmakrin antingtas tuntupenini winitmiayi.</s>
     </seg>
     <seg type="verse" id="b.MAT.9.21">
      <s id="b.MAT.9.21.1">Tura wejmakrin antingnaka pengkerapi wajasainja, tu nintimias wejmakrin antimiakmiayi.</s>
     </seg>
     <seg type="verse" id="b.MAT.9.22">
      <s id="b.MAT.9.22.1">Tura antingkiam Jesús pajas jiis nuwan wainak: —Nawantru, napchau nintimtsuk asata.</s>
      <s id="b.MAT.9.22.2">Ameka wína nekasampita turutu asam pengker wajasume, —timiayi.</s>
      <s id="b.MAT.9.22.3">Nu tamaujai metek nu nuwaka tsaarmiayi.</s>
     </seg>
     <seg type="verse" id="b.MAT.9.23">
      <s id="b.MAT.9.23.1">Tura pengker wajasamtai, Jesús judío juuntri jeen jea, aints nuni pujuinau wake mesekar nangkun umpuinaun wainak, tura untsuminak juutinak pujuinaun wainak,</s>
     </seg>
     <seg type="verse" id="b.MAT.9.24">
      <s id="b.MAT.9.24.1">nu aints ainaun chicharak: —Mash jiinkitaram.</s>
      <s id="b.MAT.9.24.2">Nuwachikia jakachi, antsu kanuri, —timiayi.</s>
      <s id="b.MAT.9.24.3">Tamati aints ainau: “Nangkami tawai,” tusar wishikiarmiayi.</s>
     </seg>
     <seg type="verse" id="b.MAT.9.25">
      <s id="b.MAT.9.25.1">Antsu Jesús aints ainaun jiiki nuwawach tepamunam waya uwejen achirkam nuwachikia nantakmiayi.</s>
     </seg>
     <seg type="verse" id="b.MAT.9.26">
      <s id="b.MAT.9.26.1">Nuwawach jaka nantakin asamtai, nu nungkanmaya ainau nuna pachisar untsuri etserkarmiayi.</s>
     </seg>
     <seg type="verse" id="b.MAT.9.27">
      <s id="b.MAT.9.27.1">Tura nuwachin inanki ukuki, jinta wekai aints wainmichu jimiar Jesúsan nemarsar weenak: —Apu Davidta weariya, wait anengkratkata, —tu untsuminaun antukmiayi.</s>
     </seg>
     <seg type="verse" id="b.MAT.9.28">
      <s id="b.MAT.9.28.1">Tu untsuminaun wainiat Jesús jeanam wayaamiayi.</s>
      <s id="b.MAT.9.28.2">Tura jeanam wayaamtai, wainmichu irunu nemarkaram Jesús chicharak: —¿Atumka nekasampi iincha pengker tsuwarmartatji turutrumek? —tu iniam aiminak: —Ja ai, Apuru, —tiarmiayi.</s>
     </seg>
     <seg type="verse" id="b.MAT.9.29">
      <s id="b.MAT.9.29.1">Tinamtai Jesús nu aintsu jiin antintak chicharak: —Atum nekasampita turutu asaram, pengker wainmaktaram, —timiayi.</s>
     </seg>
     <seg type="verse" id="b.MAT.9.30">
      <s id="b.MAT.9.30.1">Tamati pengker wajasar paan wainmakaramtai, Jesús akatar akupak: —Pengké kichkisha etserkairap, —timiayi.</s>
     </seg>
     <seg type="verse" id="b.MAT.9.31">
      <s id="b.MAT.9.31.1">Tamaitiat jeanmaya jiinkiar, nu nungkanmaya ainaun mash Jesúsa turamurin pachisar etserkarmiayi.</s>
     </seg>
     <seg type="verse" id="b.MAT.9.32">
      <s id="b.MAT.9.32.1">Nunia jiinkiaramtai, aints chichachun iwianchrukun Jesúsnum itaarmiayi.</s>
     </seg>
     <seg type="verse" id="b.MAT.9.33">
      <s id="b.MAT.9.33.1">Tura itaaramtai Jesús iwianchin jiiki akupkau asamtai, nu chichachu aints chichatan nangkamamiayi.</s>
      <s id="b.MAT.9.33.2">Tura asamtai aints ainau nuna wainkar nintimrar: —Israel nungkanam pujautikia nu turamuka kichkisha wainchawaitji, —tiarmiayi.</s>
     </seg>
     <seg type="verse" id="b.MAT.9.34">
      <s id="b.MAT.9.34.1">Tinau waininayat fariseo ainau chichainak: —Iwianchi apuri kakarmarijai iwianchin jiiki akupawai, —tiarmiayi.</s>
     </seg>
     <seg type="verse" id="b.MAT.9.35">
      <s id="b.MAT.9.35.1">Jesús wekaa wekaaka chikich chikich yakat juunnumsha, tura tuupchinmasha iruntai jeanam waya, nuni aints ainaun nuiniarmiayi.</s>
      <s id="b.MAT.9.35.2">Tura Yus aints ainaun tu inartinuitai tusa, Yusnum uwemratin chichaman etserkamiayi.</s>
      <s id="b.MAT.9.35.3">Tura sungkurintin ainaun, tura najaiminak pujuinauncha tsuwarmiayi.</s>
     </seg>
     <seg type="verse" id="b.MAT.9.36">
      <s id="b.MAT.9.36.1">Tura uwijaya nunisarang pujuinau asaramtai, uwija wainin atsawa nunisarang wait wajainauncha, tura kuntuchu nintimsar pujuinauncha Jesús wainkau asa, wait anentramiayi.</s>
     </seg>
     <seg type="verse" id="b.MAT.9.37">
      <s id="b.MAT.9.37.1">Tura aints ainaun wait anentak ni nuiniatiri ainautin chichartamak: —Ju aints ainau nekasar trigo tsamakua nunisarang ainawai.</s>
      <s id="b.MAT.9.37.2">Tura juuktin kinta jeau waininayat, juukartin jumchik ainawa nunisarang Yuse chichame etserin jumchik ainawai.</s>
     </seg>
     <seg type="verse" id="b.MAT.9.38">
      <s id="b.MAT.9.38.1">Tura asamtai Yus ni chichamen etserin ainaun akupkati tusaram Yus seataram, —Jesús turammiaji.</s>
     </seg>
    </div>
    <div type="chapter" id="b.MAT.10">
     <seg type="verse" id="b.MAT.10.1">
      <s id="b.MAT.10.1.1">Tura Jesús ni nuiniatiri doce (12) ainautin untsurmak: “Iwianchrintin jiirkiram akupkataram, tura sungkurintin ainausha, tura najaiminak pujuinausha mash tsuwartaram,” tusa ni kakarmarin suramsamiaji.</s>
     </seg>
     <seg type="verse" id="b.MAT.10.2">
      <s id="b.MAT.10.2.1">Jesúsa nuiniatiri ainautikia ii naaringkia nuwaitji: Simón chikich naari Pedron Jesús inaikiamiayi, tura Pedro yachí Andrés, tura Zebedeo uchiri Santiago, tura Santiago yachí Juan,</s>
     </seg>
     <seg type="verse" id="b.MAT.10.3">
      <s id="b.MAT.10.3.1">tura Felipe, tura Bartolomé, tura Tomás, tura wi, kuikian juyaja nuwaitjai.</s>
      <s id="b.MAT.10.3.2">Tura Alfeo uchiri Santiago, tura Tadeo,</s>
     </seg>
     <seg type="verse" id="b.MAT.10.4">
      <s id="b.MAT.10.4.1">tura Simón yaanchuik mesetan najanin amia nu, tura Judas Iscariote, Jesúsan ukunam anangka surukmia nuwaitai.</s>
      <s id="b.MAT.10.4.2">Ainchik: Wi akupkatnuitjarme tusa Jesús inaitamkamiaji.</s>
     </seg>
     <seg type="verse" id="b.MAT.10.5">
      <s id="b.MAT.10.5.1">Tura Jesús ni nuiniatiri doce (12) ainautin chichartamak: “Judíochu nungkarin wekaasairap.</s>
      <s id="b.MAT.10.5.2">Tura Samaria yaktanmasha weerap.</s>
     </seg>
     <seg type="verse" id="b.MAT.10.6">
      <s id="b.MAT.10.6.1">Antsu Israel ainau uwija mengkakawa nunisarang pujuinamunam wína chichamur etserkatasrum wetaram.</s>
     </seg>
     <seg type="verse" id="b.MAT.10.7">
      <s id="b.MAT.10.7.1">Tura werum: Yus yamaikia nayaimpinmaya aints ainaun inartin kinta jeayi tusaram etserkataram.</s>
     </seg>
     <seg type="verse" id="b.MAT.10.8">
      <s id="b.MAT.10.8.1">Turaram jau ainausha tsuwartaram.</s>
      <s id="b.MAT.10.8.2">Tura jakau ainausha inankitaram.</s>
      <s id="b.MAT.10.8.3">Tura kuchaprintin ainausha tsuwartaram.</s>
      <s id="b.MAT.10.8.4">Tura iwianchrintin ainausha jiirkitaram.</s>
      <s id="b.MAT.10.8.5">Yuse kakarmari akikchaujai jukin asaram akikchaujai turataram.</s>
     </seg>
     <seg type="verse" id="b.MAT.10.9">
      <s id="b.MAT.10.9.1">“Tura jinta weakrum, kuik engkearam jukirap.</s>
      <s id="b.MAT.10.9.2">Kurisha, tura jiru kuikiasha jukirap.</s>
     </seg>
     <seg type="verse" id="b.MAT.10.10">
      <s id="b.MAT.10.10.1">Tura pitakrumsha jukirap.</s>
      <s id="b.MAT.10.10.2">Tura wejmak kichik entsarum wekaasataram.</s>
      <s id="b.MAT.10.10.3">Tura sapatrumsha takutsuk tura waisha takutsuk aintsarmek wetaram.</s>
      <s id="b.MAT.10.10.4">Atumka Yuse chichame takau asakrumin, aints ainau atumnasha ayurtamatnuitrume.</s>
     </seg>
     <seg type="verse" id="b.MAT.10.11">
      <s id="b.MAT.10.11.1">“Tura asaram chikich yaktanam werum: ¿Yaachia juni pengke nintintin puja? tusaram nekaataram.</s>
      <s id="b.MAT.10.11.2">Tura nekaaram nu yaktanmasha pujusrum,</s>
     </seg>
     <seg type="verse" id="b.MAT.10.12">
      <s id="b.MAT.10.12.1">nu aintsu jeen wayaaram nuning tuke pujustaram.</s>
     </seg>
     <seg type="verse" id="b.MAT.10.13">
      <s id="b.MAT.10.13.1">Tura asakrumin nu jeanam pengke nintintin pujamtaikia atum: ‘Pengker pujustaram,’ tarume nunisang Yus nu aints ainaun pengker awajsatnuitai.</s>
      <s id="b.MAT.10.13.2">Antsu nu jeanam pasé nintintin atumin pengker awajtamtsuk pujuinamtaikia: Yus atumin pengkerka awajtamsashtatui titaram.</s>
     </seg>
     <seg type="verse" id="b.MAT.10.14">
      <s id="b.MAT.10.14.1">Tura atumin: Juni wayaawairap turaminamtaikia, tura atumi chichamen antutan nakitinamtaikia, nu jeanmayangka tura nu yaktanmayangka jiinkiram ukuktaram.</s>
      <s id="b.MAT.10.14.2">Tura ukuakrum atumi nawe japirum: Nu aints ainaun Yus jiisti tusaram, aints ainau mash nekamtikiataram.</s>
     </seg>
     <seg type="verse" id="b.MAT.10.15">
      <s id="b.MAT.10.15.1">“Nekasan tajarme: Wait wajakartin kinta jeamtai, yaanchuik Sodoma yaktanam pujuinau, tura Gomorra yaktanam pujuinausha tunau asar, wait wajakarmia nuna nangkamasarang nu yaktanam pujuinausha nukap wait wajakartin ainawai,” Jesús turammiaji.</s>
     </seg>
     <seg type="verse" id="b.MAT.10.16">
      <s id="b.MAT.10.16.1">Nunia ataksha iin chichartamak: “Aneartaram.</s>
      <s id="b.MAT.10.16.2">Wisha atumin uwijaya nunisrumek arumin, juun yawaa pujamunam akupajrume.</s>
      <s id="b.MAT.10.16.3">Tura asaram napia nunisrumek nintip ataram.</s>
      <s id="b.MAT.10.16.4">Tura yapangma nunisrumek chikich ainau pasé awajtsuk asataram.</s>
     </seg>
     <seg type="verse" id="b.MAT.10.17">
      <s id="b.MAT.10.17.1">Aints ainau atumin achirmakar, apu ainamunam surutmakartinuitai.</s>
      <s id="b.MAT.10.17.2">Turinamtai iruntai jea ainamunam numijai awatamrartinuitai.</s>
      <s id="b.MAT.10.17.3">Tura asaramtai wainkataram.</s>
     </seg>
     <seg type="verse" id="b.MAT.10.18">
      <s id="b.MAT.10.18.1">Tura wína umirtin asakrumin, romano apuri ainausha, tura atumi apuri ainausha atumin wait wajaktiniun suramsarat tusar juramkiartinuitai.</s>
      <s id="b.MAT.10.18.2">Tura asaramtai judío apuri ainau, tura judíochu apuri ainausha wína pachitsaram ujaktinuitrume.</s>
     </seg>
     <seg type="verse" id="b.MAT.10.19">
      <s id="b.MAT.10.19.1">Tura wína aintsur asakrumin atumin achirmakar, apu ainamunam juraminamtaikia ¿itiurak chichaktaj? tura ¿warintuk aiktaj? tuuka nintimrairap.</s>
      <s id="b.MAT.10.19.2">Antsu aneachmau Yus chichamtikramkatatrume.</s>
     </seg>
     <seg type="verse" id="b.MAT.10.20">
      <s id="b.MAT.10.20.1">Tura asaram atumka chichaakrumsha atumek nintimsarmeka chichakchatatrume, antsu atumi Apaachiri Wakani atumin chichamtikramkatatrume.</s>
     </seg>
     <seg type="verse" id="b.MAT.10.21">
      <s id="b.MAT.10.21.1">“Aints ainau ni yachiin waininayat: Maawarat tusar surukartinuitai.</s>
      <s id="b.MAT.10.21.2">Nunia uchirtin ainausha ni uchirin waininayat: Maawarat tusar surukartinuitai.</s>
      <s id="b.MAT.10.21.3">Nuniasha chikich aints ni aparin waininayat: Maawarat tusar surukartinuitai.</s>
     </seg>
     <seg type="verse" id="b.MAT.10.22">
      <s id="b.MAT.10.22.1">Atumka wina aintsur asakrumin, aints ainau atumin mash kajertamkartinuitai.</s>
      <s id="b.MAT.10.22.2">Antsu tunaun nepetkaram jakarmeka, atumka tuke Yusnum pujustinuitrume.</s>
     </seg>
     <seg type="verse" id="b.MAT.10.23">
      <s id="b.MAT.10.23.1">“Chikich yaktanmaya ainau atumin mantamawartas wakerutminamtaikia, chikich yaktanam tupikiaktaram.</s>
      <s id="b.MAT.10.23.2">Atumka Israel yakat ainamunam wína chichamur etserat umiatsrumning, wisha aintsutiatnak Yus akupkamu asan ataksha taratnuitjai.</s>
      <s id="b.MAT.10.23.3">Wi taja nuka nekasaintai.</s>
     </seg>
     <seg type="verse" id="b.MAT.10.24">
      <s id="b.MAT.10.24.1">“Nuniasha tajarme: Aintsu nuiniatiri ni nuikiartinaka nangkakashtinuitai.</s>
      <s id="b.MAT.10.24.2">Tura aintsu inatiri ni inamurin nangkakashtinuitai.</s>
     </seg>
     <seg type="verse" id="b.MAT.10.25">
      <s id="b.MAT.10.25.1">Aints nuikiartiniun nakitinamtaikia, ni nuiniatirincha nakitrartinuitai.</s>
      <s id="b.MAT.10.25.2">Tura aints inakratnuncha nakitinamtaikia, ni inatiri ainauncha nakitrartinuitai.</s>
      <s id="b.MAT.10.25.3">Tura asamtai wína pachitsar aujmatrinak: Iwianchi apurintai tinauka wína umirtin ainauncha nunisarang aujmatinak pasé chichasartinuitai,” Jesús turammiaji.</s>
     </seg>
     <seg type="verse" id="b.MAT.10.26">
      <s id="b.MAT.10.26.1">Nunia Jesús ataksha iin chichartamak: “Tura asamtai aints ainau shamkairap.</s>
      <s id="b.MAT.10.26.2">Yamai uukar chichakmauncha ukunam paan nekaawartinuitai.</s>
      <s id="b.MAT.10.26.3">Tura yamaikia aintsu turamurin nekaachminun waininayat, ukunam paan nekaawartinuitai.</s>
     </seg>
     <seg type="verse" id="b.MAT.10.27">
      <s id="b.MAT.10.27.1">“Wikia kashi atumin shishkamsan nekamtikiamiajrume nuka, aints ainau mash antukarti tusaram, tsawaisha paan etserkataram.</s>
     </seg>
     <seg type="verse" id="b.MAT.10.28">
      <s id="b.MAT.10.28.1">Aints atumin mantaminamtaisha shamkairap.</s>
      <s id="b.MAT.10.28.2">Atumi namangkenka mantaminayat, atumi wakaninka maachartinuitai.</s>
      <s id="b.MAT.10.28.3">Antsu Yuska ni umirchau ainau namangkencha, tura wakanincha ji kajintrashtinnum tuke chumpiatin asamtai, aya Yusek shamkataram.</s>
     </seg>
     <seg type="verse" id="b.MAT.10.29">
      <s id="b.MAT.10.29.1">“Atumka chingki jimiarchik kichik jiru kuikiajai sumakminuitrume.</s>
      <s id="b.MAT.10.29.2">Chingki timiá akikchau sumakminun wainiat, atumi Apaachiri surimiamtaikia, chingki kichkisha nungká ayaarchamnawaitai.</s>
     </seg>
     <seg type="verse" id="b.MAT.10.30">
      <s id="b.MAT.10.30.1">Tura Yuska atumin chingkin nangkamasang timiá anenmau asa, atumi intashi warutmak awa tusa nekapmarmawaitai.</s>
      <s id="b.MAT.10.30.2">Tura asamtai atumin mantamawartas wakerutminamtaisha shamtsuk asataram,” Jesús turammiaji.</s>
     </seg>
     <seg type="verse" id="b.MAT.10.32">
      <s id="b.MAT.10.32.1">Nunia ataksha iin chichartamak: “Nunasha tajarme: Aints ainau wína pachitsar aints antinamunam: Wikia Jesúsnawaitjai taunka wisha nunisnak wína Apaachirun nayaimpinam pujaun ujaakun: Juka wína aintsruitai titinuitjai.</s>
     </seg>
     <seg type="verse" id="b.MAT.10.33">
      <s id="b.MAT.10.33.1">Antsu aints chikich ainau antinamunam wína pachitsar: Wikia Jesúsnauchuitjai taunka wisha nunisnak wína Apaachirun nayaimpinam pujaun ujaakun: Juka wína aintsruchuitai titinuitjai,” Jesús turammiaji.</s>
     </seg>
     <seg type="verse" id="b.MAT.10.34">
      <s id="b.MAT.10.34.1">Nunia Jesús ataksha iin chichartamak: “Atumka wína pachitsaram: Ju nungkanam pujuinau maanitsuk pengker nintimtunisar angkan pujusarat tusa tamiayi, tuuka nintimsairap.</s>
      <s id="b.MAT.10.34.2">Wikia ju nungkanam tau asamtai, aints ainau maanikiartinuitai.</s>
     </seg>
     <seg type="verse" id="b.MAT.10.35">
      <s id="b.MAT.10.35.1">Wi tau asamtai, aints ni aparijai kajernaikiartinuitai, tura nuwasha ni nukurijai kajernaikiartinuitai.</s>
      <s id="b.MAT.10.35.2">Tura najatisha ni tsatsarijai kajernaikiartinuitai.</s>
     </seg>
     <seg type="verse" id="b.MAT.10.36">
      <s id="b.MAT.10.36.1">Tura asamtai aints ainau ni wearijai nemasnaikiartinuitai.</s>
     </seg>
     <seg type="verse" id="b.MAT.10.37">
      <s id="b.MAT.10.37.1">“Aints ni aparincha, tura nukurincha wína nangkatusang aneauka wína aintsur achatnuitai.</s>
      <s id="b.MAT.10.37.2">Tura aints ni uchirincha, tura ni nawantrincha wína nangkatusang aneauka wína aintsur achatnuitai.</s>
     </seg>
     <seg type="verse" id="b.MAT.10.38">
      <s id="b.MAT.10.38.1">Tura aints wína nemartustas wakerayat, wait wajaktiniun shamauka wína aintsruchuitai.</s>
     </seg>
     <seg type="verse" id="b.MAT.10.39">
      <s id="b.MAT.10.39.1">Nunasha tajarme: Aints wína umirtukiat, jatan shamak wína pachitas: Nuna umirchawaitjai tauka tuke mengkakatnuitai.</s>
      <s id="b.MAT.10.39.2">Antsu wína umirtukuka maawarmaitiat, tuke iwiaaku pujusartinuitai,” Jesús turammiaji.</s>
     </seg>
     <seg type="verse" id="b.MAT.10.40">
      <s id="b.MAT.10.40.1">Nunia Jesús ataksha chichartamak: “Nunasha tajarme: Wína umirtuku asakrumin, atumin anturtaminauka winasha anturtinawai.</s>
      <s id="b.MAT.10.40.2">Tura winasha anturtinauka wína akuptukuncha anturinawai.</s>
     </seg>
     <seg type="verse" id="b.MAT.10.41">
      <s id="b.MAT.10.41.1">“Aints Yuse chichamen etsernun Yus akupkamu asamtai, ni jeen wayaati taunaka Yus ni chichamen etsernun pengker awaja nunisang nu aintsun pengker awajui.</s>
      <s id="b.MAT.10.41.2">Tura aints chikich aints pengke nintinnun: Jearun wayaata taunaka Yus pengke nintinnun pengker awaja nunisang nu aintsun pengker awajui.</s>
     </seg>
     <seg type="verse" id="b.MAT.10.42">
      <s id="b.MAT.10.42.1">Tura aints mianchaun wainiat, wina nemartin asamtai, nu aintsun yumin shikirak aramtaikia, Yus nu aintsnasha nekas pengker awajsatnuitai,” Jesús turammiaji.</s>
     </seg>
    </div>
    <div type="chapter" id="b.MAT.11">
     <seg type="verse" id="b.MAT.11.1">
      <s id="b.MAT.11.1.1">Jesús ni nuiniatiri doce (12) ainautin nuikiartutai chichaman akatamar umisu asa, nunia jiinki nu nungkanam yakat ainamunam aints ainaun nuiniartas tura Yuse chichamen etserkatas wemiayi.</s>
     </seg>
     <seg type="verse" id="b.MAT.11.2">
      <s id="b.MAT.11.2.1">Imiakratin Juan kársernum engkeamu pujus, Cristo turamurin pachis chichaman antuku asa, ni nuiniatirin chicharak: —Jesús wainkaram chicham nekartuataram, —tusa akupkamiayi.</s>
     </seg>
     <seg type="verse" id="b.MAT.11.3">
      <s id="b.MAT.11.3.1">Akupkamu asar Jesúsan jeariar iniinak: —¿Yus uwemtikiartinun akupkatnuitjai tímia nuka amekitam?</s>
      <s id="b.MAT.11.3.2">¿Amechuitkumningkia chikichash nakastaij? —tiarmiayi.</s>
     </seg>
     <seg type="verse" id="b.MAT.11.4">
      <s id="b.MAT.11.4.1">Tinamtai Jesús ayaak: “Atumka waketkiram atum wainkarume tura antukmarume nuka Juan mash ujaktaram.</s>
     </seg>
     <seg type="verse" id="b.MAT.11.5">
      <s id="b.MAT.11.5.1">Tura ujaakrum: Wainmichu ainau paan ataksha wainminawai.</s>
      <s id="b.MAT.11.5.2">Tura wekaichau ainausha ataksha wekainawai.</s>
      <s id="b.MAT.11.5.3">Tura kuchaprintin ainausha tsaarar pengker wajainawai.</s>
      <s id="b.MAT.11.5.4">Tura antichu ainausha paan antinawai.</s>
      <s id="b.MAT.11.5.5">Tura jakau ainausha ataksha nantakiar iwiaaku pujuinawai.</s>
      <s id="b.MAT.11.5.6">Tura mianchau ainauncha Yusnum uwemratin chichaman ujaawai titaram.</s>
     </seg>
     <seg type="verse" id="b.MAT.11.6">
      <s id="b.MAT.11.6.1">Aints wína turamurun wainkar, nekasampita turutin ainauka nekasar warasartinuitai tusaram Juan ujaktaram,” Jesús timiayi.</s>
     </seg>
     <seg type="verse" id="b.MAT.11.7">
      <s id="b.MAT.11.7.1">Tamati Juanku nuiniatiri waketkiaramtai, Jesús aints nuni juwakaru ainaun Juankun pachis nuikiartutan nangkamamiayi.</s>
      <s id="b.MAT.11.7.2">Tura etserak: “Aints atsamunam Juan wainkatasrum ¿waruka wemiarume?</s>
      <s id="b.MAT.11.7.3">Karis nase umpuam, mai we mai we waja nunisang ¿aints tu pujau wainkatasrumek wemiarum?</s>
      <s id="b.MAT.11.7.4">Atsa.</s>
     </seg>
     <seg type="verse" id="b.MAT.11.8">
      <s id="b.MAT.11.8.1">Turachkurmesha ¿aints wejmakan shiirman akikian entsaru wainkatasrumek wemiarum?</s>
      <s id="b.MAT.11.8.2">Atsa.</s>
      <s id="b.MAT.11.8.3">Aints wejmakan akikian entsaruka apu jeen pujuinawai.</s>
     </seg>
     <seg type="verse" id="b.MAT.11.9">
      <s id="b.MAT.11.9.1">¿Tura warí wainkatasrumea wemiarum?</s>
      <s id="b.MAT.11.9.2">Atumka nekasrum Yuse chichamen etserin wainkatasrum wemiarume.</s>
      <s id="b.MAT.11.9.3">Tura Juan wainkaram, chikich aints Yuse chichamen etsernun nangkamasang pengke aints wainkamiarume.</s>
     </seg>
     <seg type="verse" id="b.MAT.11.10">
      <s id="b.MAT.11.10.1">Juankun pachis yaanchuik Yuse chichame etserin aarmia nuka nuwaitai: ‘Nintimrataram.</s>
      <s id="b.MAT.11.10.2">Yus Mesíasan chicharak: Ame weatsmining jintimin iwiarati tusan, wína akupamurun eemkan akupajai timiayi.’</s>
      <s id="b.MAT.11.10.3">Tu aarmawaitai.</s>
     </seg>
     <seg type="verse" id="b.MAT.11.11">
      <s id="b.MAT.11.11.1">“Nekasan tajarme: Yuse chichame etserin ju nungkanam puju armia nuka kichkisha Juankun nangkamaska atsumiayi.</s>
      <s id="b.MAT.11.11.2">Antsu yamaikia Yuse umirin mianchau ainausha wi turatnun wainkartin asar, Juankun nangkamasarang Yuse pujutirin jeaartin ainawai, tajarme.</s>
     </seg>
     <seg type="verse" id="b.MAT.11.12">
      <s id="b.MAT.11.12.1">“Nuniasha tajarme: Imiakratin Juan aints ainaun Yus inartinun pachis chichaman etsermia nuni nangkamsar, yamaisha nunisarang kajeu ainausha nu chichaman pengké nakitinawai.</s>
      <s id="b.MAT.11.12.2">Tura kajeu ainau nu chichamnaka nakitinau asar, chikich ainausha Yusnum jeacharti tusar suriminawai.</s>
     </seg>
     <seg type="verse" id="b.MAT.11.13">
      <s id="b.MAT.11.13.1">Yaanchuik Juan akiintsaing, Yuse chichame etserin ainau tura Moiséscha: Yus aints ainaun tu inartinuitai tusar etserkarmiayi.</s>
     </seg>
     <seg type="verse" id="b.MAT.11.14">
      <s id="b.MAT.11.14.1">Tura asaramtai yaanchuik Yuse chichame etserin: ‘Cristo taatsaing, Elías eemak tatinuitai,’ timiayi.</s>
      <s id="b.MAT.11.14.2">Tura nu chichaman nekaatasrum wakerakrumka: Juanka Elíasa tumawaitai titinuitrume.</s>
     </seg>
     <seg type="verse" id="b.MAT.11.15">
      <s id="b.MAT.11.15.1">Ju chichaman antinauka nintimrarti.</s>
     </seg>
     <seg type="verse" id="b.MAT.11.16">
      <s id="b.MAT.11.16.1">“Junia aints ainau itiur nintiminawa nunaka nekamtikiatjarme.</s>
      <s id="b.MAT.11.16.2">Junia aints ainau uchia nunisarang nintiminawai.</s>
      <s id="b.MAT.11.16.3">Uchi ainau ni amikrijai nakurusmi tusar aints aanum iruntramunam chicharnainak:</s>
     </seg>
     <seg type="verse" id="b.MAT.11.17">
      <s id="b.MAT.11.17.1">‘Iikia nangkuwach umpuarnisha ¿waruka yaamtsurme?</s>
      <s id="b.MAT.11.17.2">Tura nangkamir nakurusmi tusar, aints jakamunam nampearnisha ¿waruka juuttsurme?’</s>
      <s id="b.MAT.11.17.3">Uchi tu nintimina nunisrumek pujarme.</s>
     </seg>
     <seg type="verse" id="b.MAT.11.18">
      <s id="b.MAT.11.18.1">Juan pangnaka yutsuk, tura vinoncha umutsuk pujamtai, atumka ni chichame antut nakitau asaram: Iwianchrinuitai tarume.</s>
     </seg>
     <seg type="verse" id="b.MAT.11.19">
      <s id="b.MAT.11.19.1">Tura wikia Yus akupkamutiatnak, chikich aintsua nunisnak yutancha pachitsuk yuwan, tura umutnasha pachitsuk umin asamtai, wína nakitrin ainau: Ushuitai tura nampewitai turutinawai.</s>
      <s id="b.MAT.11.19.2">Tura tunaarintin ainau amikrintai, tura kuikian juu ainau amikrintai turutinawai.</s>
      <s id="b.MAT.11.19.3">Tura waininayat Yusen umirin ainau Yuse nekamtairin jukin asar: ¿Warukaya nunasha tinawa? tusar nekainawai,” Jesús timiayi.</s>
     </seg>
     <seg type="verse" id="b.MAT.11.20">
      <s id="b.MAT.11.20.1">Nuniangka Jesús chikich chikich yaktanam Yuse kakarmarijai wainchatai takatan untsuri takasu waininayat, nu yaktanmaya ainau ni tunaarin inaisacharu asaramtai, Jesús nu aints ainaun chicharkamiayi.</s>
      <s id="b.MAT.11.20.2">Tura chicharak:</s>
     </seg>
     <seg type="verse" id="b.MAT.11.21">
      <s id="b.MAT.11.21.1">“Corazín yaktanmaya ainautirmin, Betsaida yaktanmaya ainautirmincha aneartaram tajarme.</s>
      <s id="b.MAT.11.21.2">Atumka nukap wait wajaktinuitrume.</s>
      <s id="b.MAT.11.21.3">Tiro yaktanmaya ainau, tura Sidón yaktanmaya ainausha Yusen umirchau ainayat, Yuse kakarmarijai wainchati takatan atum wainkamiarume nunaka wainkachariat, nu wainkarkia yaanchuik: Yus tunaarun japitrurti tusar, entsatin pushun entsarar, tura muuken yukuujai yukuarar Yusnum uwemin armiayi.</s>
     </seg>
     <seg type="verse" id="b.MAT.11.22">
      <s id="b.MAT.11.22.1">Tura atumsha wainchati takatcha wainkayatrumek, atumi tunaari inait nakitau asaram, tunau jiistin kinta jeamtai, atumka Tironmaya ainau, tura Sidónnumia ainau nangkamasrumek nukap wait wajaktinuitrume.</s>
     </seg>
     <seg type="verse" id="b.MAT.11.23">
      <s id="b.MAT.11.23.1">“Capernaum yaktanmaya ainautirmincha tajarme: Atumka anangmamkuram: Iikia nayaimpinam pujustatjiapi, ¿tu nintimsarmek pujaram?</s>
      <s id="b.MAT.11.23.2">Antsu atumka jakau matsamtainum mengkakatnuitrume tajarme.</s>
      <s id="b.MAT.11.23.3">Sodoma yaktanmaya ainau Yuse kakarmarijai wainchati takatan wainkachu ainayat, nuna wainkaramtaikia, ni yaktari yumpuntsuk yamaisha tuke atinuyayi.</s>
     </seg>
     <seg type="verse" id="b.MAT.11.24">
      <s id="b.MAT.11.24.1">Tura asamtai tajarme: Tunau ainau jiistin kinta jeamtai, atumka Sodoma yaktanmaya ainau nangkamasrumek nukap wait wajaktinuitrume,” Jesús timiayi.</s>
     </seg>
     <seg type="verse" id="b.MAT.11.25">
      <s id="b.MAT.11.25.1">Nuniangka Jesús Yusen seak: “Apaachiru, ameka mash nayaimpinmaya ainau Apurinme.</s>
      <s id="b.MAT.11.25.2">Tura mash nungkanmaya ainau Apurinme.</s>
      <s id="b.MAT.11.25.3">Tura asam aints ningki nintimsar: ‘Wikia nekau aintsuitjai,’ tinauka ju chichaman nekaacharti tusam uukuitme.</s>
      <s id="b.MAT.11.25.4">Antsu uchia nunisarang nintiminau ju chichaman paan nekaawarti tusam nekamtikiawaitme.</s>
      <s id="b.MAT.11.25.5">Tura asakmin maaketai tajame.</s>
     </seg>
     <seg type="verse" id="b.MAT.11.26">
      <s id="b.MAT.11.26.1">Apaachiru, tu ati tau asakmin, maaketai tajame,” timiayi.</s>
     </seg>
     <seg type="verse" id="b.MAT.11.27">
      <s id="b.MAT.11.27.1">Tura Yusen sea umis, ataksha aints ainaun chicharak: “Wína Apaachir mash aa nuna wina surusmiayi.</s>
      <s id="b.MAT.11.27.2">Aints kichkisha Yuse Uchiri itiurak awa tusarka nekainatsui.</s>
      <s id="b.MAT.11.27.3">Tura wína Apaachir itiurak awa tusarsha nunasha nekainatsui.</s>
      <s id="b.MAT.11.27.4">Antsu Yuse Uchiri asan, tu awai tusan paan nekajai.</s>
      <s id="b.MAT.11.27.5">Tura aints ainaun: Wína Apaachirka tu awai tusan, wi nekamtikiatasan wakeraknaka nekamtikiatnuitjai.</s>
     </seg>
     <seg type="verse" id="b.MAT.11.28">
      <s id="b.MAT.11.28.1">“Mash pimpikniutirmesha, tura itiurkachmin pujautirmesha wini winitaram.</s>
      <s id="b.MAT.11.28.2">Turakrumningkia wikia ayamtiksatatjarme.</s>
     </seg>
     <seg type="verse" id="b.MAT.11.29">
      <s id="b.MAT.11.29.1">Wikia pengké kajechu asan, miajuitjai tumamtsuk pujajai.</s>
      <s id="b.MAT.11.29.2">Tura asamtai wini winiram nuimiartaram.</s>
      <s id="b.MAT.11.29.3">Tura wína chichamrun miatrusarang umirtukartinka yumtichuitai.</s>
      <s id="b.MAT.11.29.4">Tura wína takatrun takainauka itiurkachmin ainawai,” Jesús timiayi.</s>
     </seg>
    </div>
    <div type="chapter" id="b.MAT.12">
     <seg type="verse" id="b.MAT.12.1">
      <s id="b.MAT.12.1.1">Ayamtai kinta tsawaaramtai, Jesús ni nuiniatirijai aja japen nangkaaminak, ni nuiniatiri ainauti yaparakur trigo jingkiajin achikiar majurar yukir wemiaji.</s>
     </seg>
     <seg type="verse" id="b.MAT.12.2">
      <s id="b.MAT.12.2.1">Turarin fariseo irunu nuna wainkar, Jesúsan chicharinak: —Jiisia, Moisés ayamtai kintati takakmasairap tusa, surimkau waininayat, ami nuiniatiram ainau aunka aitkinawai, —tiarmiayi.</s>
     </seg>
     <seg type="verse" id="b.MAT.12.3">
      <s id="b.MAT.12.3.1">Tinamtai Jesús chicharak: —¿Waruka tuusha chichaarme?</s>
      <s id="b.MAT.12.3.2">¿Yaanchuik apu Davidta turamuri pachisrum aujchaukitrum?</s>
      <s id="b.MAT.12.3.3">Nuka ni aintsri ainaujai tsukaminak,</s>
     </seg>
     <seg type="verse" id="b.MAT.12.4">
      <s id="b.MAT.12.4.1">Yus seati juun jeanam wayaawar, Yus inaktustin pang aya sacerdote yutairi asamtai, chikich aintska nunaka yuwachminun wainiat, Davidcha nuna yuwak ni aintsri ainauncha susamiayi.</s>
     </seg>
     <seg type="verse" id="b.MAT.12.5">
      <s id="b.MAT.12.5.1">¿Atumsha Moisés umirkatin chichaman aarmia nuka aujchaukitrum?</s>
      <s id="b.MAT.12.5.2">Sacerdote ainauka ayamtai kintati Yus seatai juun jeanam ayamtsuk takainau wainiat, Yuska nuna pachis tunaawitai tatsui.</s>
     </seg>
     <seg type="verse" id="b.MAT.12.6">
      <s id="b.MAT.12.6.1">Tura asamtai nekasan tajarme: Atumka Yus seatai juun jean nintimtarme nuna nangkamasrumek wína nintimtursatnuitrume.</s>
     </seg>
     <seg type="verse" id="b.MAT.12.7">
      <s id="b.MAT.12.7.1">Yuse chichamesha tu aarmawaitai.</s>
      <s id="b.MAT.12.7.2">Yus chichaak: ‘Tangku ainauka maaram wina surustaram tusanka wakeratsjai.</s>
      <s id="b.MAT.12.7.3">Antsu aints ainau wait anentrataram tusan wikia wakerajai,’ timiayi.</s>
      <s id="b.MAT.12.7.4">Nu aarmau antukuitkurmeka, aints tunau takachu ainaun: Nuka tunau turayi tichamnawaitrume.</s>
     </seg>
     <seg type="verse" id="b.MAT.12.8">
      <s id="b.MAT.12.8.1">Wi aints ayatun Yus akupkamu asan, ayamtai kintati tu pujusarti tusan, aints ainaun inartinuitjai, —Jesús timiayi.</s>
     </seg>
     <seg type="verse" id="b.MAT.12.9">
      <s id="b.MAT.12.9.1">Nunia jiinki, Jesús iruntai jeanam wayaamiayi.</s>
     </seg>
     <seg type="verse" id="b.MAT.12.10">
      <s id="b.MAT.12.10.1">Tura nuni waya, aints uwejen mutchaun wainkamiayi.</s>
      <s id="b.MAT.12.10.2">Turamtai fariseo ainau: Ju aintsun tsuwaramtaikia, nuka tunau wajasi timi, tu nintimsar Jesúsan iniinak: —¿Ayamtai kintati aints tsuwartin pengkerkai? —tiarmiayi.</s>
     </seg>
     <seg type="verse" id="b.MAT.12.11">
      <s id="b.MAT.12.11.1">Tu iniinam Jesús aimiak: —¿Atumi uwijari waanam ayaaramtaikia atum ainautirmesha ayamtai kintati ashiitai tusarmeka wechaintrumek?</s>
      <s id="b.MAT.12.11.2">Atumka nekasrum nu uwijaka ashiitnuitrume tajarme.</s>
     </seg>
     <seg type="verse" id="b.MAT.12.12">
      <s id="b.MAT.12.12.1">Tura aints uwijan nangkamasketai.</s>
      <s id="b.MAT.12.12.2">Tura asamtai ayamtai kintati aints wait anentamuka nekas pengkeraitai, —timiayi.</s>
     </seg>
     <seg type="verse" id="b.MAT.12.13">
      <s id="b.MAT.12.13.1">Nunia uwejen mutchau aintsun chicharak: —Uwejem kutsmarta, —timiayi.</s>
      <s id="b.MAT.12.13.2">Tamati ni uwejen kutsmaramtai, chikich uwejejai metek pengker wajasmiayi.</s>
     </seg>
     <seg type="verse" id="b.MAT.12.14">
      <s id="b.MAT.12.14.1">Turamtai fariseo ainau iruntai jeanmaya jiinkiar iruntrar chichainak: Jesús maami tusar chichaman najatiarmiayi.</s>
     </seg>
     <seg type="verse" id="b.MAT.12.15">
      <s id="b.MAT.12.15.1">Turinamtai Jesús nuna nekaa, nunia jiinki weai, aints untsuri niin nemariarmiayi.</s>
      <s id="b.MAT.12.15.2">Turinamtai jainauncha mash tsuwarmiayi.</s>
     </seg>
     <seg type="verse" id="b.MAT.12.16">
      <s id="b.MAT.12.16.1">Tura aints ainaun akatar akupak: “Wi turamurka aints kichkisha nekaawarai tusaram, pengké etserkairap,” timiayi.</s>
     </seg>
     <seg type="verse" id="b.MAT.12.17">
      <s id="b.MAT.12.17.1">Jesúsa turamuringkia yaanchuik Yuse chichame etserin Isaías aarmia nunisang umikmiayi.</s>
      <s id="b.MAT.12.17.2">Nu aarmauka nuwaitai:</s>
     </seg>
     <seg type="verse" id="b.MAT.12.18">
      <s id="b.MAT.12.18.1">Yus chichaak: “Juwaitai wína inatir, wi akupkamiaja nuka wína aneetiruitai.</s>
      <s id="b.MAT.12.18.2">Tura asan niin wainkan waraajai.</s>
      <s id="b.MAT.12.18.3">Ni nintin Wakantrun engketatatjai.</s>
      <s id="b.MAT.12.18.4">Wi turamu asa, mash nungkanmaya ainaun uwemratin chichaman etserkatnuitai.</s>
      <s id="b.MAT.12.18.5">Tura nu chichaman umirkaru ainaun uwemtikratnuitai.</s>
      <s id="b.MAT.12.18.6">Tura nu chichaman umikchau ainaunka uwemtikrashtinuitai.</s>
     </seg>
     <seg type="verse" id="b.MAT.12.19">
      <s id="b.MAT.12.19.1">“Wína inatirka aints ainaun jiyakchatnuitai.</s>
      <s id="b.MAT.12.19.2">Tura anturtuktaram tusangka untsumkashtinuitai.</s>
      <s id="b.MAT.12.19.3">Tura asamtai jintanam wekainausha ni etsermataisha anturkachartinuitai.</s>
     </seg>
     <seg type="verse" id="b.MAT.12.20">
      <s id="b.MAT.12.20.1">“Tunau jiistin kinta jeatsaing, kakaichau ainaun yaingtinuitai, tura niin jumchikesh umirinak pujuinaunka japashtinuitai.</s>
     </seg>
     <seg type="verse" id="b.MAT.12.21">
      <s id="b.MAT.12.21.1">Turatin asamtai mash nungkanmaya ainau niin pachisar: Wári tati tusar nakasartinuitai.”</s>
      <s id="b.MAT.12.21.2">Tu aarmawaitai.</s>
     </seg>
     <seg type="verse" id="b.MAT.12.22">
      <s id="b.MAT.12.22.1">Nunia aints iwianchrinun Jesús pujamunam itaarmiayi.</s>
      <s id="b.MAT.12.22.2">Nu aintska wainmichu tura chichachuyayi.</s>
      <s id="b.MAT.12.22.3">Tura itarim Jesús niin tsuwarmiayi.</s>
      <s id="b.MAT.12.22.4">Tsuwaaram niisha paan wainmak, chichatnasha paan chichakmiayi.</s>
     </seg>
     <seg type="verse" id="b.MAT.12.23">
      <s id="b.MAT.12.23.1">Tura pengker wajakiamtai, aints ainau nuna wainkar mash nintimrar: “¿Davidta wearin pachis Yuse chichame etserin: Uwemtikiartin tatinuitai tiarmia nuchawashi?” tiarmiayi.</s>
     </seg>
     <seg type="verse" id="b.MAT.12.24">
      <s id="b.MAT.12.24.1">Tinamtai fariseo ainau nuna antukar chicharnainak: —Juka iwianchi apuri Beelzebún umirnuitai.</s>
      <s id="b.MAT.12.24.2">Tura asa nuna kakarmarijai aintsu iwianchrin jiiru weawai, —tu nintimrarmiayi.</s>
     </seg>
     <seg type="verse" id="b.MAT.12.25">
      <s id="b.MAT.12.25.1">Tu nintiminamtai, Jesús nuna nekau asa chicharak: —Nintimrataram.</s>
      <s id="b.MAT.12.25.2">Chikich nungkanmaya apu ainau kajernaikiar kanakar pujusar maaninamtaikia, nu nungkanka wári mesratnuitai.</s>
      <s id="b.MAT.12.25.3">Tura aints ainau chikich yaktanam, tura chikich jeanam iruntrar kajernaikiar pujuinauka, nu jeancha tura nu yaktancha wári ukukiartinuitai.</s>
     </seg>
     <seg type="verse" id="b.MAT.12.26">
      <s id="b.MAT.12.26.1">Tura ¿itiurak Satanása kakarmarijaingkia Satanása inatiri ainaun jiiki akupkatnuita?</s>
      <s id="b.MAT.12.26.2">Nuka pengké turashtinuitai.</s>
      <s id="b.MAT.12.26.3">Antsu atumka wina pachitsaram: Nuka Satanása kakarmarijai iwianch ainaun jiiru weawai turutrume nuka nekaschawaitai.</s>
      <s id="b.MAT.12.26.4">Nuka nekasainmatikia, Satanáska ningki nepetmamkatnuitai.</s>
      <s id="b.MAT.12.26.5">Tura nuka nekasainmatikia, Satanása kakarmari wári mengkakatnuitai.</s>
     </seg>
     <seg type="verse" id="b.MAT.12.27">
      <s id="b.MAT.12.27.1">Atumka wína pachitsaram: Nuka Beelzebú naartinu kakarmarijai aintsu iwianchrin jiiru weawai turutrume.</s>
      <s id="b.MAT.12.27.2">Antsu nuka nekasainmatikia ¿atumi nuiniatiri ainau yana kakarmarijia iwianch ainaun jiiru weenawa?</s>
      <s id="b.MAT.12.27.3">¿Atumka nusha Satanása kakarmarijai iwianch ainaun jiiru weenawai tatsurmeash?</s>
      <s id="b.MAT.12.27.4">Tura nisha: Satanása kakarmarijai turichuitji tinau asaramtai ¿itiurak winasha: Satanása kakarmarijai turawai turutiaram?</s>
      <s id="b.MAT.12.27.5">Atumka tau asaram nuwaarme.</s>
     </seg>
     <seg type="verse" id="b.MAT.12.28">
      <s id="b.MAT.12.28.1">Antsu wikia Yuse kakarmarijai iwianch ainaun jiikin asamtai, atumsha paan nintimsaram: Yuska aints ainaun tu inawai tusaram nekaamnawaitrume.</s>
     </seg>
     <seg type="verse" id="b.MAT.12.29">
      <s id="b.MAT.12.29.1">“Aints nekas kakaram aa nuka jea waitirin naka pujamtai ¿nu aints jingkiatskeka, ni jeen wayaar wariri jurukminkai?</s>
      <s id="b.MAT.12.29.2">Atsa, antsu nu aints jingkiar wariri jurukminuitai.</s>
      <s id="b.MAT.12.29.3">Tura asamtai Satanás jingkiatskeka ninu aa nuka jurukchamnawaitai.</s>
     </seg>
     <seg type="verse" id="b.MAT.12.30">
      <s id="b.MAT.12.30.1">“Wína amikruchuka wína nemasruitai.</s>
      <s id="b.MAT.12.30.2">Tura wína yaintsuk pujauka aints araka jingkiajin irumtsuk aya mengkakarti tusa, japua nunisang iwianchin yayaawai.</s>
     </seg>
     <seg type="verse" id="b.MAT.12.31">
      <s id="b.MAT.12.31.1">“Tura asamtai atumin tajarme: Aintsu tunaari ainia nunaka mash Yus tsangkuratnuitai.</s>
      <s id="b.MAT.12.31.2">Tura Yusen pachisar pasé chichainaunka Yus mash tsangkuratnuitai.</s>
      <s id="b.MAT.12.31.3">Antsu Yuse Wakanin pachisar pasé chichainaunka pengké tsangkurashtinuitai.</s>
     </seg>
     <seg type="verse" id="b.MAT.12.32">
      <s id="b.MAT.12.32.1">Tura wi aints ayatun, Yus akuptuku waitinayat, wína pachitsar pasé chichainamtaisha, nu tunaunasha tsangkuratnuitai.</s>
      <s id="b.MAT.12.32.2">Antsu Yuse Wakanin pachisar pasé chichainaunka yamaisha tuke nu tunaunaka pengké tsangkurashtinuitai,” Jesús timiayi.</s>
     </seg>
     <seg type="verse" id="b.MAT.12.33">
      <s id="b.MAT.12.33.1">Nunia ataksha Jesús chichaak: “Nunasha tajarme: ¿Numi jiisrum nerekuashi? tusaram paan nekaatnuitrume.</s>
      <s id="b.MAT.12.33.2">Numi tenap piantramka pengker nereeyi.</s>
      <s id="b.MAT.12.33.3">Antsu numi piantrachmauka mianchaun nereeyi.</s>
      <s id="b.MAT.12.33.4">Atumsha nunisketrume.</s>
     </seg>
     <seg type="verse" id="b.MAT.12.34">
      <s id="b.MAT.12.34.1">Atumka napi uchiriya tumau asaram ¿itiurak pengker aa nusha chichastarme?</s>
      <s id="b.MAT.12.34.2">Aints ni nintijai nintimina nunaka páchitsuk chichainawai.</s>
     </seg>
     <seg type="verse" id="b.MAT.12.35">
      <s id="b.MAT.12.35.1">“Aints pengker aa nuna nintimu asa, nekas pengker aa nunak chichaawai.</s>
      <s id="b.MAT.12.35.2">Tura aints pasé aa nuna nintimu asa pasé aa nunak chichaawai.</s>
     </seg>
     <seg type="verse" id="b.MAT.12.36">
      <s id="b.MAT.12.36.1">Nunasha tajarme: Tunau jiistin kinta jeamtai, aints nangkamiar chichau armia nu chichamnaka mash Yusen paan ujakartin ainawai.</s>
     </seg>
     <seg type="verse" id="b.MAT.12.37">
      <s id="b.MAT.12.37.1">Tura asamtai atumsha pengker aa nu chichaakrumningkia, Yuska atumin pengker awajtamsatnuitrume.</s>
      <s id="b.MAT.12.37.2">Antsu pasé aa nu chichaakrumka wait wajaktinuitrume,” Jesús timiayi.</s>
     </seg>
     <seg type="verse" id="b.MAT.12.38">
      <s id="b.MAT.12.38.1">Tamati fariseo ainau, tura Moisésa chichame nuikiartin ainausha Jesúsan chicharinak: —Nuikiartinu, ame wainchati takat turata tusar, iikia wainkatasar wakeraji, —tiarmiayi.</s>
     </seg>
     <seg type="verse" id="b.MAT.12.39">
      <s id="b.MAT.12.39.1">Tinamtai Jesús aimiak: —Junia pasé nintintin ainau Yusen umirchau ainayat, wainchati takatan wainkartas wakerinawai.</s>
      <s id="b.MAT.12.39.2">Tura wainiatun wainchati takatnaka turashtatjai.</s>
      <s id="b.MAT.12.39.3">Antsu Yuse chichame etserin Jonás turunamia nunisang wainchati takatnaka wainkartinuitai.</s>
     </seg>
     <seg type="verse" id="b.MAT.12.40">
      <s id="b.MAT.12.40.1">“Jonás kampatam kinta tsawaisha tura kashisha juun namaka ampujen engkema, jakawa nunisang pujumia nunisnak wikia Yus akupkamutiatnak aints asan, jakan kampatam kinta tsawaisha tura kashisha iwiarsamunam tepestinuitjai.</s>
     </seg>
     <seg type="verse" id="b.MAT.12.41">
      <s id="b.MAT.12.41.1">Jonás Nínive yaktanam Yuse chichamen etsermatai, nunia aints ainau ni tunaarin mash inaisarmiayi.</s>
      <s id="b.MAT.12.41.2">Wi Jonásan nangkamasnak pujai waitinayat, junia aints ainau wi etsermaurunka antinatsui.</s>
      <s id="b.MAT.12.41.3">Tura Yus tunau jiistin kinta jeamtai, Nínive yaktanmaya jakaru ainau nantakiar, yamai pujuinaun pachisar Yusen: Nu aints tunau armiayi tiartinuitai.</s>
     </seg>
     <seg type="verse" id="b.MAT.12.42">
      <s id="b.MAT.12.42.1">“Nuniasha yaanchuik Yus Salomónkan ni nekamtairin susamu asamtai, chikich nungkanmaya apu nawantri arakia Salomónka chichamen antuktas tarimiayi.</s>
      <s id="b.MAT.12.42.2">Wikia Salomónka nangkamasnak ai waitinayat, junia nungkanmaya ainau wi etsermaunaka antinatsui.</s>
      <s id="b.MAT.12.42.3">Antsu Yus tunau ainaun jiistin kinta jeamtai, nu nuwaka jakamunmaya nantaki, yamai pujuinaun pachis Yusen ujaak: Nu aints ainau tunau ainawai titinuitai,” Jesús timiayi.</s>
     </seg>
     <seg type="verse" id="b.MAT.12.43">
      <s id="b.MAT.12.43.1">Tura Jesús ataksha chichaak: —Iwianch aintsnum engkema pujuu nunia jiinkin asa, aints atsamunam wekaas nuni ayamsatatkama tujintak: Ataksha waketkitaj tu nintimratnuitai.</s>
     </seg>
     <seg type="verse" id="b.MAT.12.44">
      <s id="b.MAT.12.44.1">Tura asa chichaak: Wi jiinkimiaja nuni waketkitjai tusa nu aintsnum waketki, jea itarka tumaun pakuichau pengker iwiaramua nunisang nu aintsu nintin wainak,</s>
     </seg>
     <seg type="verse" id="b.MAT.12.45">
      <s id="b.MAT.12.45.1">nunia waketki, chikich siete (7) iwianchin niin nangkamasarang timiá pasé ainaun juki, tura nujai nu aintsu nintin engkemawartinuitai.</s>
      <s id="b.MAT.12.45.2">Tura engkemtuam nu aintska nuwik pasé pujumia nuna nangkamasang pasé pujustinuitai.</s>
      <s id="b.MAT.12.45.3">Tura asamtai junia nungkanmaya ainau wína nakitrinau asar, yaanchuik pasé puju armia nuna nangkamasarang timiá pasé pujusartin ainawai, —Jesús timiayi.</s>
     </seg>
     <seg type="verse" id="b.MAT.12.46">
      <s id="b.MAT.12.46.1">Jesús aints ainaun nuiniak pujai, ni nukuri ni yachí ainaujai tariarmiayi.</s>
      <s id="b.MAT.12.46.2">Tura tariar aanum wajasar Jesúsan aujsartas wakeriarmiayi.</s>
     </seg>
     <seg type="verse" id="b.MAT.12.47">
      <s id="b.MAT.12.47.1">Tura aanum wajasaramtai, chikich aints Jesúsan ujaak: —Nukuram yachim ainaujai aanum wajasar, amijai chichasartas wakerinawai, —timiayi.</s>
     </seg>
     <seg type="verse" id="b.MAT.12.48">
      <s id="b.MAT.12.48.1">Tamaitiat Jesús nu aintsun chicharak: —¿Yaa ainawa wína nukursha, tura wína yatsursha? —timiayi.</s>
     </seg>
     <seg type="verse" id="b.MAT.12.49">
      <s id="b.MAT.12.49.1">Tu iniam aimkacharamtai, ni nuiniatiri ainaun inakmas: —Juka wína yatsur tura wína nukur ainawai.</s>
     </seg>
     <seg type="verse" id="b.MAT.12.50">
      <s id="b.MAT.12.50.1">Aints wína Apaachir nayaimpinam puja nuna wakeramurin umirinauka wína yatsur nunia wína umaar nunia wína nukur ainawai, —Jesús timiayi.</s>
     </seg>
    </div>
    <div type="chapter" id="b.MAT.13">
     <seg type="verse" id="b.MAT.13.1">
      <s id="b.MAT.13.1.1">Nu kintati Jesús jeanmaya jiinki, juun kucha yantamen keemsamiayi.</s>
     </seg>
     <seg type="verse" id="b.MAT.13.2">
      <s id="b.MAT.13.2.1">Tura aints untsuri kautkaram, Jesús kanunam engkema nuni keemsamtai, aints ainau kucha kaanmatkarin wajasarmiayi.</s>
     </seg>
     <seg type="verse" id="b.MAT.13.3">
      <s id="b.MAT.13.3.1">Turinamtai untsuri nuikiartutai chichamjai aints ainaun nuiniartas chicharak: “Anturtuktaram.</s>
      <s id="b.MAT.13.3.2">Aints arakan tsaamratas ni jeenia jiinkimiayi.</s>
     </seg>
     <seg type="verse" id="b.MAT.13.4">
      <s id="b.MAT.13.4.1">Tura arak tsaamam, araka jingkiaji jintá kakeekamiayi.</s>
      <s id="b.MAT.13.4.2">Jintá kakeekamtai, chingki kautkar jingkiajin yuwaarmiayi.</s>
     </seg>
     <seg type="verse" id="b.MAT.13.5">
      <s id="b.MAT.13.5.1">Chikich jingkiaji kayanam nungka jumchik amanum kakeekamiayi.</s>
      <s id="b.MAT.13.5.2">Tura kakeak nungka jumchik ayat kakarmachu tsapaimiayi.</s>
     </seg>
     <seg type="verse" id="b.MAT.13.6">
      <s id="b.MAT.13.6.1">Tura tsapaiyat, tsaa yakí waakak sukuam kaarmiayi.</s>
      <s id="b.MAT.13.6.2">“Tura kangkape atsau asamtai jakamiayi.</s>
     </seg>
     <seg type="verse" id="b.MAT.13.7">
      <s id="b.MAT.13.7.1">Chikich jingkiajisha jangki amanum kakeekamiayi.</s>
      <s id="b.MAT.13.7.2">Jangki tsakar pempearam, araksha nerekchamiayi.</s>
     </seg>
     <seg type="verse" id="b.MAT.13.8">
      <s id="b.MAT.13.8.1">Chikich jingkiajisha nungka pengkernum kakeekamiayi.</s>
      <s id="b.MAT.13.8.2">Tura nekas pengker tsapai nerekmiayi.</s>
      <s id="b.MAT.13.8.3">Chikich jingkiaji cien (100) nerekmiayi, tura kitcha sesenta (60) nerekmiayi, tura kitcha treinta (30) jingkiajin nerekmiayi.</s>
     </seg>
     <seg type="verse" id="b.MAT.13.9">
      <s id="b.MAT.13.9.1">Aints ainautiram ju chicham antukrum nintimrataram,” Jesús timiayi.</s>
     </seg>
     <seg type="verse" id="b.MAT.13.10">
      <s id="b.MAT.13.10.1">Chichas umisamtai ni nuiniatiri ainauti Jesús chicharkur: —¿Waruka aints ainausha nuikiartutai chichamsha ujaa weame? —timiaji.</s>
     </seg>
     <seg type="verse" id="b.MAT.13.11">
      <s id="b.MAT.13.11.1">Takurin Jesús iin chichartamak: —Yus nayaimpinmaya aints ainaun itiur inartinuita tusar, chikich ainau paan nekaachmin wainiatrum, atumka paan nekamtikiamuitrume.</s>
     </seg>
     <seg type="verse" id="b.MAT.13.12">
      <s id="b.MAT.13.12.1">Tura asamtai Yuse chichamen antinak nekasar pengker nintinam ukusar, nukap nintimrar pujuinaunka chikich chichamnasha nuna nangkamasang Yus paan nekamtikiatnuitai.</s>
      <s id="b.MAT.13.12.2">Antsu chikich ainau wina chichamrun jumchik antinayat, antutan nakitinau asar, jumchik antukarmia nuka ataksha wári kajinmakiartinuitai.</s>
     </seg>
     <seg type="verse" id="b.MAT.13.13">
      <s id="b.MAT.13.13.1">“Tura asamtai nu aints ainau wína chichamrun paan nekatan nakitinau asar, ni jiijaingkia paan waininayat, wainmichua nunisarang ainawai.</s>
      <s id="b.MAT.13.13.2">Tura antutnasha antinayat jampekua nunisarang: Warintua tusar nekaawartatkamawar yuumatinawai.</s>
      <s id="b.MAT.13.13.3">Turinau asaramtai, nu aints ainaun wikia aya nuikiartutai chichaman ujainajai.</s>
     </seg>
     <seg type="verse" id="b.MAT.13.14">
      <s id="b.MAT.13.14.1">Nu aints ainaun pachis Yuse chichame etserin Isaías tímia nunaka mash umikuitai.</s>
      <s id="b.MAT.13.14.2">Nu aarmauka nuwaitai.</s>
      <s id="b.MAT.13.14.3">“Yus Isaíasan chicharak: ‘Nu aints ainau jiisam chicharkata: Atumka paan antayatrumek antukchatnuitrume.</s>
      <s id="b.MAT.13.14.4">Tura paan wainmatcha wainmayatrumek nekaashtinuitrume.</s>
     </seg>
     <seg type="verse" id="b.MAT.13.15">
      <s id="b.MAT.13.15.1">Nu aints ainau katsuram nintintin asar, kuwishi epekua nunisarang antukartatkamawar tujintinawai.</s>
      <s id="b.MAT.13.15.2">Tura wainmichua nunisarang wainmaktatkamawar tujintinawai.</s>
      <s id="b.MAT.13.15.3">Tu ainiachkungka paan nekaawarminuitai.</s>
      <s id="b.MAT.13.15.4">Tura nekasar antukarminuitai.</s>
      <s id="b.MAT.13.15.5">Tura nintijai paan nintimsar ni tunaarin inaisaramtaikia, wikia nu aints ainaun uwemtikratnuitjai,’ Yus Isaíasan timiayi.</s>
     </seg>
     <seg type="verse" id="b.MAT.13.16">
      <s id="b.MAT.13.16.1">“Nekasan tajarme: Yaanchuik Yuse chichame etserin ainau, tura pengké aints ainau untsuri atum waintrume nunasha wainkartas wakerinayat wainkacharmiayi.</s>
      <s id="b.MAT.13.16.2">Tura atum antuwearme nunasha antukartas wakerinayat antukcharmiayi.</s>
      <s id="b.MAT.13.16.3">Tura atumka wi turamu wainkau asaram, tura wína chichamur antuku asaram, nekasrum warastinuitrume,” Jesús turammiaji.</s>
     </seg>
     <seg type="verse" id="b.MAT.13.18">
      <s id="b.MAT.13.18.1">Nunia Jesús ataksha iin chichartamak: “Yamaikia nuikiartutai chichamjai arak tsaamramun pachisan wi takun tajai tamati anturtuktaram.</s>
     </seg>
     <seg type="verse" id="b.MAT.13.19">
      <s id="b.MAT.13.19.1">Yus aints ainaun nayaimpinmaya inartinun pachisar etsermaun antinayat ¿warina takua tawa? tusar, tenapka nekainachu asaramtai, iwianch tari, ni antukmaurin nintin ukuscharti, antsu wári kajinmakiarti tusa kajinmamtikui.</s>
      <s id="b.MAT.13.19.2">Nu aintska árak jinta kakeekaun chingki kautkar yuwamua nunisketai.</s>
     </seg>
     <seg type="verse" id="b.MAT.13.20">
      <s id="b.MAT.13.20.1">Arak kayanam kakeekamia nuka chikich aintsua nunisarang ainawai.</s>
      <s id="b.MAT.13.20.2">Nu nangkamtaik nu aints ainau Yuse chichamen pengker nintimsar antinayat, nuniangka itiurkachmin amatai, Yusen nakitin ainau wishikinam, Yuse chichamen umirkachmin nintiminak umirtan wári inainawai.</s>
      <s id="b.MAT.13.20.3">Tura asar árak kayanam kakeekamia nunisarang ainawai.</s>
     </seg>
     <seg type="verse" id="b.MAT.13.22">
      <s id="b.MAT.13.22.1">Arak jangki amanum kakeekamia nuka chikich aintsua nunisarang ainawai.</s>
      <s id="b.MAT.13.22.2">Nuka Yuse chichamen paan antinayat, ju nungkanmaya aa nuna nintiminawai.</s>
      <s id="b.MAT.13.22.3">Tura kuikiartin wajastaj tu nintimsar, Yuse chichamen nintimtsuk pujuinawai.</s>
      <s id="b.MAT.13.22.4">Tura asar árak jangki amanum kakeekamia nuka pengké nerekchatnuitai.</s>
     </seg>
     <seg type="verse" id="b.MAT.13.23">
      <s id="b.MAT.13.23.1">Antsu árak pengke nungkanam kakeekamia nuka chikich aintsua nunisarang ainawai.</s>
      <s id="b.MAT.13.23.2">Nu aints ainau Yuse chichamen antukar nintinam ukuinawai.</s>
      <s id="b.MAT.13.23.3">Tura miatrusarang umirinak, Yusen nintimsar pujuinawai.</s>
      <s id="b.MAT.13.23.4">Tura asar cien (100), tura kitcha sesenta (60), tura kitcha treinta (30) nerekua nunisarang ainawai,” Jesús turammiaji.</s>
     </seg>
     <seg type="verse" id="b.MAT.13.24">
      <s id="b.MAT.13.24.1">Nunia Jesús chikich nuikiartutai chichaman nuitamak: “Yus aints ainaun nayaimpinmaya inartinka aints ni ajarin trigon pengkeran araamua nunisketai.</s>
     </seg>
     <seg type="verse" id="b.MAT.13.25">
      <s id="b.MAT.13.25.1">Tura aints ainauka mash kaninamtai, ajartinu nemase kashi tari, nu ajanam nupaa jingkiajin trigoa nunisang tsapaiti tusa araamiayi.</s>
      <s id="b.MAT.13.25.2">Tura araa umis waketkimiayi.</s>
     </seg>
     <seg type="verse" id="b.MAT.13.26">
      <s id="b.MAT.13.26.1">Tura trigo tsapaamtai, nupaasha tsapaimiayi.</s>
      <s id="b.MAT.13.26.2">Tura nupaa tsapaamtai, aja takau ainau nuna wainkar, ajartinun weriar iniinak: ‘Apua ¿ameka pengke trigo araachmakum?</s>
      <s id="b.MAT.13.26.3">¿Tura nupaasha pasé aa nusha itiurak tsapaiya?’ tiarmiayi.</s>
     </seg>
     <seg type="verse" id="b.MAT.13.28">
      <s id="b.MAT.13.28.1">Tu iniinam ajartin aimiak: ‘Wína nemasur aitkayi,’ timiayi.</s>
      <s id="b.MAT.13.28.2">Tamati ni inatiri ainau ataksha iniinak: ‘¿Tura nu nupaa pasé aa nuka waruka uwertaram tatsume?’</s>
     </seg>
     <seg type="verse" id="b.MAT.13.29">
      <s id="b.MAT.13.29.1">Tu iniinam nuka aimiak: ‘Atsa, turuwairap.</s>
      <s id="b.MAT.13.29.2">Nupaa uweakrum trigo uweni tusaram inaisataram.</s>
     </seg>
     <seg type="verse" id="b.MAT.13.30">
      <s id="b.MAT.13.30.1">Mai metek tsakararti tajarme.</s>
      <s id="b.MAT.13.30.2">Tura mai metek tsakaramtai, juuktin kinta jeamtai, chikich ajan takau ainaun akupkan: Nupaa eemkar uwerar irumrar jingkiawar epeewarti.</s>
      <s id="b.MAT.13.30.3">Nuniasha trigon juukar chumpiwar, jeanam ukusarti tusan akupkatatjai,’ ajartin timiayi.”</s>
      <s id="b.MAT.13.30.4">Jesús tu nuikiartutai chichamjai iin nuitamramiaji.</s>
     </seg>
     <seg type="verse" id="b.MAT.13.31">
      <s id="b.MAT.13.31.1">Nunia Jesús ataksha chikich nuikiartutai chichaman ujatmak: “Yuse aintsri itiur yujainawa tusan, chikich nuikiartutai chichamnasha nekamtikiatjarme.</s>
      <s id="b.MAT.13.31.2">Anturtuktaram.</s>
      <s id="b.MAT.13.31.3">Mostaza jingkiaji chikich jingkiaji nangkamasang tuupchitai.</s>
      <s id="b.MAT.13.31.4">Aints nuna ni ajarin araam, tsapai tura tsakar chikich arakan nangkamasang numia nunisang juun wajaayi.</s>
      <s id="b.MAT.13.31.5">Tura kanawe timiá saram asamtai, chingki yakiiya kaunkar, mostaza kanawen pasungminawai,” Jesús turammiaji.</s>
     </seg>
     <seg type="verse" id="b.MAT.13.33">
      <s id="b.MAT.13.33.1">Nunia ataksha chikich nuikiartutai chichaman ujatmak: “Nuwa pangkan najanatas trigo sairin nekapmar, pang pachimtaijai pachimui.</s>
      <s id="b.MAT.13.33.2">Yus aints ainaun nayaimpinmaya ina nuka nu nuwa turawa nunisang turawai,” turammiaji.</s>
     </seg>
     <seg type="verse" id="b.MAT.13.34">
      <s id="b.MAT.13.34.1">Jesús nuikiartutai chichaman untsuri aints ainaun nuinimiayi.</s>
      <s id="b.MAT.13.34.2">Antsu nuikiartutai chichamchaujaingkia aints ainaun nuinichmiayi.</s>
     </seg>
     <seg type="verse" id="b.MAT.13.35">
      <s id="b.MAT.13.35.1">Jesús aints ainaun tu nuiniaru asa, yaanchuik Yuse chichame etserin aarmaurin miatrusang umikmiayi.</s>
      <s id="b.MAT.13.35.2">Nu aarmauka nuwaitai: “Aints ainaun nuikiartutai chichamjai ujaktinuitjai.</s>
      <s id="b.MAT.13.35.3">Yus nu nangkamtaik nintimramia nuna aints pengké nekaachminun wainiatnak, wikia aints ainaun chichasan nekamtikiatnuitjai,” tu aarmawaitai.</s>
     </seg>
     <seg type="verse" id="b.MAT.13.36">
      <s id="b.MAT.13.36.1">Jesús aints ainaun ukuki, jea wayaamtai, ni nuiniatiri ainautisha jea wayaar Jesús chicharkur: “Nupaa trigojai pachimramu ajanam araamu nuikiartutai chichamka nuwaitai tusam ujakratkata,” timiaji.</s>
     </seg>
     <seg type="verse" id="b.MAT.13.37">
      <s id="b.MAT.13.37.1">Takurin Jesús iin airmak: “Ayu, anturtuktaram.</s>
      <s id="b.MAT.13.37.2">Wikia aints ayatun Yus akupkamu asan, aints trigo jingkiajin araawa nunisketjai.</s>
     </seg>
     <seg type="verse" id="b.MAT.13.38">
      <s id="b.MAT.13.38.1">Tura ajan pachisan taja nunaka mash nungkanmaya ainaun takun tajai.</s>
      <s id="b.MAT.13.38.2">Tura trigo jingkiaji taja nunaka Yusen nekasampita tinu ainaun takun tajai.</s>
      <s id="b.MAT.13.38.3">Antsu nupaa pasé aa nuna pachisan taja nunaka Satanásan umirkaru ainaun takun tajai.</s>
     </seg>
     <seg type="verse" id="b.MAT.13.39">
      <s id="b.MAT.13.39.1">Aints nupaan pasé araamia nuna pachisan taja nunaka Satanásan takun tajai.</s>
      <s id="b.MAT.13.39.2">Tura trigon juukmaun pachisan taja nunaka nungka amuamunam Yus aints ainaun mash irurmanum ni takatrin jiistin takun tajai.</s>
      <s id="b.MAT.13.39.3">Tura ajan takau ainaun pachisan taja nunaka Yuse awemamuri ainau aints pasé ainaun, tura pengker ainauncha irurtinuitai takun tajai.</s>
     </seg>
     <seg type="verse" id="b.MAT.13.40">
      <s id="b.MAT.13.40.1">Wikia aints ayatun Yus akupkamu asan, Yuse awemamuri ainaun akupkan, chikich aintsun tunau takamtikin ainaun, tura tunau takau ainauncha mash irurarti tusan awematnuitjai.</s>
      <s id="b.MAT.13.40.2">Ajan takau ainau nupaan yaruakar keemakartas jinum japinawa nunisarang Yuse awemamuri ainau tunau ainaun irurartinuitai.</s>
      <s id="b.MAT.13.40.3">Nungka amuamunam tu atinuitai.</s>
     </seg>
     <seg type="verse" id="b.MAT.13.42">
      <s id="b.MAT.13.42.1">Tura tunau ainaun ji tuke kajintrashtinnum chumpiawaram, nuni wait wajainak juutinak tura nain katertinak matsamsartinuitai.</s>
     </seg>
     <seg type="verse" id="b.MAT.13.43">
      <s id="b.MAT.13.43.1">Tura Yuse wakeramuri umirkaru ainau ni Apaachiri Yuse pujutirin jear, tsaa jiitsumir tsantua nunisarang pujusartinuitai.</s>
      <s id="b.MAT.13.43.2">Atumka wi etsermaur antuku asaram nintimrataram,” Jesús turammiaji.</s>
     </seg>
     <seg type="verse" id="b.MAT.13.44">
      <s id="b.MAT.13.44.1">Nunia Jesús ataksha iin nuitamak: “Yusnum pujustinun pachis chikich nuikiartutai chicham antuktaram.</s>
      <s id="b.MAT.13.44.2">Yusnum pujustinka kuri kajunam chumpiar nungka taimunam uukmawa tumawaitai.</s>
      <s id="b.MAT.13.44.3">Tura asamtai nu kajun uukmia nuka jakamtai, chikich aints nungkan tai kajun aneachmaun wainak urak jiis waras, nunia ataksha epeni nungkajai yukuar ni jeen waketki, ninu aa nuna mash suruk, nunia kuikiancha mash irur, nu kuikiajai ajanka sumawai.</s>
      <s id="b.MAT.13.44.4">Tura ajan sumaku asa, nu kajuka niinuitai,” Jesús turammiaji.</s>
     </seg>
     <seg type="verse" id="b.MAT.13.45">
      <s id="b.MAT.13.45.1">Nunia Jesús ataksha nuitamak: “Kichnasha tajarme: Yusnum pujustin pachisrum chicham antuktaram.</s>
      <s id="b.MAT.13.45.2">Aints shaakun sumin shaak nekas akik shiiram wawiknumia jukimun eaktinuitai.</s>
     </seg>
     <seg type="verse" id="b.MAT.13.46">
      <s id="b.MAT.13.46.1">Tura wekaa wekaaka kichik shaakun timiá akikian wainak, sumaktatkama kuikiari jeachu asamtai, ninu aa nunaka mash suruk, nujai nu shaakun sumaktinuitai.</s>
      <s id="b.MAT.13.46.2">Nu shaakun timiá akikian aints wakerina nuna nangkamasarang Yusnum pujustinnaka nekasar wakerukartinuitai,” Jesús turammiaji.</s>
     </seg>
     <seg type="verse" id="b.MAT.13.47">
      <s id="b.MAT.13.47.1">Nunia Jesús ataksha iin nuitamak: “Kichnasha tajarme: Yusnum pujustinka red sarma tumawaitai.</s>
      <s id="b.MAT.13.47.2">Kuchanam reden nangkimiawar namaknasha mash pachitsuk achiinawai.</s>
     </seg>
     <seg type="verse" id="b.MAT.13.48">
      <s id="b.MAT.13.48.1">Nunia red piakamtai, namakan achiu ainau japikiar kaanmatkanam tuksar, namakan jiisar, pengker ainaun changkinnum chumpinawai.</s>
      <s id="b.MAT.13.48.2">Antsu yuchatai ainaun kuchanam japinawai.</s>
     </seg>
     <seg type="verse" id="b.MAT.13.49">
      <s id="b.MAT.13.49.1">Nungka amumanum aints namakan achiinawa nunisarang Yuse awemamuri tunau nintintin ainaun akankar, tura pengke nintintin ainauncha akankar irurartinuitai.</s>
     </seg>
     <seg type="verse" id="b.MAT.13.50">
      <s id="b.MAT.13.50.1">Tura tunau ainaun ji tuke kajintrashtinnum chumpiawaram, nuni wait wajainak juutinak tura nain katertinak matsamsartinuitai,” Jesús turammiaji.</s>
     </seg>
     <seg type="verse" id="b.MAT.13.51">
      <s id="b.MAT.13.51.1">Nunia ni nuiniatiri ainauti ininmak: —¿Atumsha wi etserkaja nu paantak antukuram? —turammiaji.</s>
      <s id="b.MAT.13.51.2">Tu ininmamtai: —Ja ai, Apuru, —timiaji.</s>
     </seg>
     <seg type="verse" id="b.MAT.13.52">
      <s id="b.MAT.13.52.1">Tu aimkau asakrin ataksha chichartamak: —Yus aints ainaun nayaimpinmaya inawa nuna pachis Yuse chichame nekau chichaman nuimiaru asa, chikich ainaun nuiniartas wakerakka, jeenua tumawaitai.</s>
      <s id="b.MAT.13.52.2">Jeentin ni aintsrin yuumamurin suwak, yaanchuik sumakmia nuna, tura yamai sumakma nunasha ni aintsri yuumamurijai metek suawai, —Jesús turammiaji.</s>
     </seg>
     <seg type="verse" id="b.MAT.13.53">
      <s id="b.MAT.13.53.1">Nu nuikiartutai chichaman mash umis, Jesús nunia jiinki,</s>
     </seg>
     <seg type="verse" id="b.MAT.13.54">
      <s id="b.MAT.13.54.1">ni tsakarmaurin wemiayi.</s>
      <s id="b.MAT.13.54.2">Tura nuni jea, iruntai jeanam waya, aints ainaun nuiniatan nangkamamiayi.</s>
      <s id="b.MAT.13.54.3">Tura nuininam aints ainau untsuri Jesúsa chichamen antukar nintiminak: —¿Junasha yáki ni nekamtairincha nuiniaria?</s>
      <s id="b.MAT.13.54.4">¿Wainchati takatan turati tusasha, yáki kakarmarincha susaya?</s>
     </seg>
     <seg type="verse" id="b.MAT.13.55">
      <s id="b.MAT.13.55.1">¿Juka tau takakminu uchirinchukai?</s>
      <s id="b.MAT.13.55.2">¿Ni nukuri Maríchukai?</s>
      <s id="b.MAT.13.55.3">¿Tura ni yachí Santiago, tura José, tura Simón, tura Judas naartinchaukai?</s>
     </seg>
     <seg type="verse" id="b.MAT.13.56">
      <s id="b.MAT.13.56.1">Ni umaji iijai pujuinauka mash wainiaji.</s>
      <s id="b.MAT.13.56.2">¿Tuniana jusha nekamtairincha tura kakarmarincha juwawa? —tunaiyarmiayi.</s>
     </seg>
     <seg type="verse" id="b.MAT.13.57">
      <s id="b.MAT.13.57.1">Tura asar Jesúsan suwirpiaku jiinak pachischarmiayi.</s>
      <s id="b.MAT.13.57.2">Pachischaram Jesús chicharak: —Yuse chichame etsernun aints mash anturinawai.</s>
      <s id="b.MAT.13.57.3">Antsu ni nungkarin pujuinausha ni weari ainausha anturinatsui, —timiayi.</s>
     </seg>
     <seg type="verse" id="b.MAT.13.58">
      <s id="b.MAT.13.58.1">Tura nunia aints ainau niin nekasampita tichau asaramtai, Jesús nuningkia wainchati takatnaka untsurinka turachmiayi.</s>
     </seg>
    </div>
    <div type="chapter" id="b.MAT.14">
     <seg type="verse" id="b.MAT.14.1">
      <s id="b.MAT.14.1.1">Jesúsan pachisar untsuri chichainamtai, Galilea apuri Herodes nu chichamnasha antukmiayi.</s>
     </seg>
     <seg type="verse" id="b.MAT.14.2">
      <s id="b.MAT.14.2.1">Tura asa ni inatiri ainaun chicharak: “Nekas Imiakratin Juankuitai.</s>
      <s id="b.MAT.14.2.2">Nuka jakayat jakamunmaya nantakin asa, Yuse kakarmarijai wainchati takatan takaawai,” ningki nintimias timiayi.</s>
     </seg>
     <seg type="verse" id="b.MAT.14.3">
      <s id="b.MAT.14.3.1">Herodes ni yachí Felipe iwiaaku pujaun wainiat, yachí nuwarin nuwatkamiayi.</s>
      <s id="b.MAT.14.3.2">Nu nuwaka Herodías naartinuyayi.</s>
      <s id="b.MAT.14.3.3">Tura asamtai Juan apu Herodesan chicharak: “Yachim iwiaaku pujau wainiatum, ni nuwari nuwatkamiame nunaka Yus surimiawai,” timiayi.</s>
      <s id="b.MAT.14.3.4">Tamati apu Herodes: Turutam tusa, Juankun maatas wakerayat, aints ainau chichainak: “Juan nekas Yus akupkamu asa, Yuse chichamen etserui,” tinu asaramtai, Herodes aints ainaun shamak: Juankun maataj tutsuk ni suntari ainaun akupak: “Aya achikrum kársernum engkeataram,” tama suntar ainau Juankun achikiar kársernum engkewarmiayi.</s>
     </seg>
     <seg type="verse" id="b.MAT.14.6">
      <s id="b.MAT.14.6.1">Turuwaramtai apu Herodesa akiinamuri kinta tsawaaramtai, Herodes: Jiiritaram tusa, ni aintsri ainaun untsukmau asar, mash Herodes pujamunam iruntraramtai, Herodíasa nawantri waya ningki jiaamramiayi.</s>
      <s id="b.MAT.14.6.2">Tura jiaamak apu Herodesan timiá pengker awajam,</s>
     </seg>
     <seg type="verse" id="b.MAT.14.7">
      <s id="b.MAT.14.7.1">nuka nawantan chicharak: “Yusjai nekasan tajame: Waring achat ame seatkumningkia, nunaka nekasan surittsuk susatatjame,” timiayi.</s>
     </seg>
     <seg type="verse" id="b.MAT.14.8">
      <s id="b.MAT.14.8.1">Tamati ni nukurin weri: —¿Warinak seataj? —tu iniam, tu tita tusa akatramu asa, nu nawanka apu Herodesan weri: —Imiakratin Juanku muuke puwatnum engkeam surusta, —timiayi.</s>
     </seg>
     <seg type="verse" id="b.MAT.14.9">
      <s id="b.MAT.14.9.1">Tama nuna antuk, apu Herodes wake mesekiat, irau ainausha mash antinamunam Yusjai tajai tinu asa, ayu timiayi.</s>
     </seg>
     <seg type="verse" id="b.MAT.14.10">
      <s id="b.MAT.14.10.1">Tura ni suntarin akatar akupak: —Juanku muuke akakrum itataram, —tama suntar ainau kársernum weriar muuken akakar,</s>
     </seg>
     <seg type="verse" id="b.MAT.14.11">
      <s id="b.MAT.14.11.1">puwatnum engkewar nawantan susarmiayi.</s>
      <s id="b.MAT.14.11.2">Tura susam nawan puwatun juki nukurin susamiayi.</s>
     </seg>
     <seg type="verse" id="b.MAT.14.12">
      <s id="b.MAT.14.12.1">Turamtai Juanku nuiniatiri ainau kaunkar ni namangken jukiar, aints iwiartainum iwiarsarmiayi.</s>
      <s id="b.MAT.14.12.2">Nuna turuwar Jesúsan ujakartas wearmiayi.</s>
     </seg>
     <seg type="verse" id="b.MAT.14.13">
      <s id="b.MAT.14.13.1">Jesús Galilea nungkanam pujus, Juan maamun chichaman antuk kanunam engkema, ningki aints atsamunam wemiayi.</s>
      <s id="b.MAT.14.13.2">Weamtai aints ainau nuna nekaawar, kucha yantamen Jesús nujamkatnunam wearmiayi.</s>
     </seg>
     <seg type="verse" id="b.MAT.14.14">
      <s id="b.MAT.14.14.1">Tura nuni jearamtai, Jesús nujamak aints timiá untsurin wainak wait anentramiayi.</s>
      <s id="b.MAT.14.14.2">Tura asa jaun itaarmia nuna tsuwarmiayi.</s>
     </seg>
     <seg type="verse" id="b.MAT.14.15">
      <s id="b.MAT.14.15.1">Tsaa akaamtai, ni nuiniatiri ainauti Jesús chicharkur: —Tsaa akaawai.</s>
      <s id="b.MAT.14.15.2">Juni aintsu pujutiri atsau asamtai, yakat arakchichu amaunum werum, yurumak sumaataram tusam aints ainau akupkarta, —timiaji.</s>
     </seg>
     <seg type="verse" id="b.MAT.14.16">
      <s id="b.MAT.14.16.1">Tu takurin Jesús chichartamak: —Ju aints ainauka wecharminuitai.</s>
      <s id="b.MAT.14.16.2">Antsu atumek ni yuwatniuri susataram, —turammiaji.</s>
     </seg>
     <seg type="verse" id="b.MAT.14.17">
      <s id="b.MAT.14.17.1">Turammatai iikia chicharkur: —Pang iinuka ju uwejchik nuke arutramji.</s>
      <s id="b.MAT.14.17.2">Namaksha jimiarchik nuke arutramji, —timiaji.</s>
     </seg>
     <seg type="verse" id="b.MAT.14.18">
      <s id="b.MAT.14.18.1">Tu takurin Jesús chichartamak: —Nuka wína surustaram, —turammiaji.</s>
     </seg>
     <seg type="verse" id="b.MAT.14.19">
      <s id="b.MAT.14.19.1">Tura aints ainau chirichrinam pujusarat tusa akatram, mash chirichrinam pujusaramtai, Jesús pangkan ju uwejchik takus, tura namaknasha jimiarchik takus nayaimpinmanini pangkai jiimias, Yusen maaketai timiayi.</s>
      <s id="b.MAT.14.19.2">Nunia pangkan puuk, ni nuiniatiri ainautin suramsamtai, iisha aints ainau mash susarmiaji.</s>
     </seg>
     <seg type="verse" id="b.MAT.14.20">
      <s id="b.MAT.14.20.1">Tura susaram mash yuwaar tutuararmiayi.</s>
      <s id="b.MAT.14.20.2">Nuna yuwaruka nuwa ainausha, tura uchi ainausha nekapmatsuk aishmangkuk aishmangkuk cinco warang (5,000) yuwarmiayi.</s>
      <s id="b.MAT.14.20.3">Tura yuwaar umisaramtai, ampintrausha doce (12) changkin chumpiar jukimiaji.</s>
     </seg>
     <seg type="verse" id="b.MAT.14.22">
      <s id="b.MAT.14.22.1">Nunia Jesús ni nuiniatiri ainautin chichartamak: “Kanunam engkemaram katingkrum eemajataram.</s>
      <s id="b.MAT.14.22.2">Wikia aints ainaun aujsan umisan winitatjai,” turammiaji.</s>
     </seg>
     <seg type="verse" id="b.MAT.14.23">
      <s id="b.MAT.14.23.1">Tura aints ainaun aujas ukuki, ningki Yusjai chichastas muranam wakamiayi.</s>
      <s id="b.MAT.14.23.2">Tura kashi japeng ningki Yusen seak pujai,</s>
     </seg>
     <seg type="verse" id="b.MAT.14.24">
      <s id="b.MAT.14.24.1">kanuka kucha japen wemiayi.</s>
      <s id="b.MAT.14.24.2">Tura weai, nase nujinmanini kakar nasenmatai, kucha tamparamuri chaker chaker wajamtai, kanu ukantias wakerimiayi.</s>
     </seg>
     <seg type="verse" id="b.MAT.14.25">
      <s id="b.MAT.14.25.1">Atash shinutnak wajai, Jesús juun kuchanam nungkanma nunisang nawejai najamas wekaas winimiayi.</s>
     </seg>
     <seg type="verse" id="b.MAT.14.26">
      <s id="b.MAT.14.26.1">Jesús winamtai, ni nuiniatiri ainauti nu wainkar shamakur kakarar chichaakur: —Wakanchawashi, —tunaimiaji.</s>
     </seg>
     <seg type="verse" id="b.MAT.14.27">
      <s id="b.MAT.14.27.1">Tu takurin Jesús chichartamak: —Kakaram wajastaram.</s>
      <s id="b.MAT.14.27.2">Wiitjai shamrukairap, —turammiaji.</s>
     </seg>
     <seg type="verse" id="b.MAT.14.28">
      <s id="b.MAT.14.28.1">Tama Pedro chicharak: —Apuru, nekasam ametkumka, ame wekaame ani winasha winita turutta, —timiayi.</s>
     </seg>
     <seg type="verse" id="b.MAT.14.29">
      <s id="b.MAT.14.29.1">Tama Jesús ayaak: —Ayu, winita, —timiayi.</s>
      <s id="b.MAT.14.29.2">Tama Pedro kanunmaya jiinki, kuchanam nawejai najamas wekaas, Jesúsnum jeatas wemiayi.</s>
     </seg>
     <seg type="verse" id="b.MAT.14.30">
      <s id="b.MAT.14.30.1">Turayat nase kakaram nasentun wainak Pedroka shamkamiayi.</s>
      <s id="b.MAT.14.30.2">Tura shamau asa, kuchanam wayaak untsumak: —Apuru, uwemtikrurta, —timiayi.</s>
     </seg>
     <seg type="verse" id="b.MAT.14.31">
      <s id="b.MAT.14.31.1">Nu tamaujai metek Jesús ni uwejen achik chicharak: —¿Waruka nekasampita turutsume?</s>
      <s id="b.MAT.14.31.2">¿Waruka tujinkachuitme tu nintimturtsume? —timiayi.</s>
     </seg>
     <seg type="verse" id="b.MAT.14.32">
      <s id="b.MAT.14.32.1">Tura Jesús Pedrojai kanunam engkemawaramtai, nasengka nangkamarmiayi.</s>
     </seg>
     <seg type="verse" id="b.MAT.14.33">
      <s id="b.MAT.14.33.1">Turamtai ni nuiniatiri ainauti Jesús naka tikishmatrar: —Nekasam Yuse Uchirinme, —timiaji.</s>
     </seg>
     <seg type="verse" id="b.MAT.14.34">
      <s id="b.MAT.14.34.1">Tura juun kuchan katingkiar, Genesaret nungkanam nujamkamiaji.</s>
     </seg>
     <seg type="verse" id="b.MAT.14.35">
      <s id="b.MAT.14.35.1">Tura nujamkakrin nunia aints ainau nuna wainkar: “Auka Jesúsaitai,” tusar nuna nekaawar, nu nungkanmaya ainausha mash nekaawarat tusar chichaman akupkaramtai, jau ainaun Jesús pujamunam itaarmiayi.</s>
     </seg>
     <seg type="verse" id="b.MAT.14.36">
      <s id="b.MAT.14.36.1">Tura asaramtai jau ainau Jesúsan seainak: “Wejmakrumi ninukmaurinak antingtasan wakerajai.</s>
      <s id="b.MAT.14.36.2">Nu tsangkatrukta,” tiarmiayi.</s>
      <s id="b.MAT.14.36.3">Tura nuna antingkiaruka mash tsaararmiayi.</s>
     </seg>
    </div>
    <div type="chapter" id="b.MAT.15">
     <seg type="verse" id="b.MAT.15.1">
      <s id="b.MAT.15.1.1">Tura fariseo ainau Moisésa chichame nuikiartin ainaujai Jerusalénnumia tariar, Jesúsan iniinak:</s>
     </seg>
     <seg type="verse" id="b.MAT.15.2">
      <s id="b.MAT.15.2.1">—Ami nuiniatiram ainau ¿waruka yaanchuik ii juuntrin akupkamu umirtsuksha uwejen ikimiatskesha yuwinawa? —tiarmiayi.</s>
     </seg>
     <seg type="verse" id="b.MAT.15.3">
      <s id="b.MAT.15.3.1">Tinamtai Jesús aimiak: —Yus: Wína chichamur umirtuktaram tusa, atumin akupturmakmia nu umirtsuk pujayatrumsha ¿waruka aintsu chichamesha juun ainau tinu armia nusha umirume?</s>
     </seg>
     <seg type="verse" id="b.MAT.15.4">
      <s id="b.MAT.15.4.1">Yus chichaak: ‘Aparmesha tura nukurmesha pengker awajsataram.</s>
      <s id="b.MAT.15.4.2">Tura aints ni aparincha, tura ni nukurincha pachis pasé chichaamtaikia, nu aintsnaka maawarti,’ Yus timiayi.</s>
     </seg>
     <seg type="verse" id="b.MAT.15.5">
      <s id="b.MAT.15.5.1">Antsu atumka chichaakrum: Aints ni aparincha, tura ni nukurincha chicharak: ‘Wikia winar aa nunaka mash Yusen susamjai.</s>
      <s id="b.MAT.15.5.2">Tura asan atumin susatasan wakerayatun yamaikia tujintajai.’</s>
     </seg>
     <seg type="verse" id="b.MAT.15.6">
      <s id="b.MAT.15.6.1">Tu tinu ainauka ni aparincha, tura ni nukurincha yaaitsuk pujusartinuitai tarume.</s>
      <s id="b.MAT.15.6.2">Tu tinu asaram atumi juuntri tinu armia nu umiktasrum, Yus winia chichamur umirtuktaram tímia nuka inaiyarme.</s>
     </seg>
     <seg type="verse" id="b.MAT.15.7">
      <s id="b.MAT.15.7.1">Waitrin ainautiram, yaanchuik Yuse chichame etserin Isaías atumin pachis aarmia nuka nekasaintai.</s>
      <s id="b.MAT.15.7.2">Nu aarmauka nuwaitai:</s>
     </seg>
     <seg type="verse" id="b.MAT.15.8">
      <s id="b.MAT.15.8.1">Yus chichaak: ‘Nu aints ainauka aya chichasarang: Ameketme juuntam turutinawai.</s>
      <s id="b.MAT.15.8.2">Antsu nintijai yaja nintimsar, wínaka nintimturinatsui.</s>
     </seg>
     <seg type="verse" id="b.MAT.15.9">
      <s id="b.MAT.15.9.1">Tura aintsu akupamurinak nuininayat wínaka nangkamiar: Ameketme juuntam turutinawai,’ timiayi.</s>
      <s id="b.MAT.15.9.2">Isaías tu aarmiayi, —Jesús timiayi.</s>
     </seg>
     <seg type="verse" id="b.MAT.15.10">
      <s id="b.MAT.15.10.1">Nunia fariseo ainaujai tura Moisésa chichamen nuikiartin ainaujaisha chichas umis, ataksha aints ainaun untsuk chicharak: —Anturtuktaram.</s>
      <s id="b.MAT.15.10.2">Tura wi taja nuka nekaataram.</s>
     </seg>
     <seg type="verse" id="b.MAT.15.11">
      <s id="b.MAT.15.11.1">Aintsu jangken waring achat waya nujaingkia tunauka wajaschatnuitai.</s>
      <s id="b.MAT.15.11.2">Antsu aintsu nintinia jiinua nuka aints ainaun tunau awajmamtikui, —Jesús timiayi.</s>
     </seg>
     <seg type="verse" id="b.MAT.15.12">
      <s id="b.MAT.15.12.1">Tama ni nuiniatiri ainauti Jesús aujsatasar tarir chicharkur: —¿Fariseo ainau chicharkum tame nuna antukar kajertamina nu nekamek? —timiaji.</s>
     </seg>
     <seg type="verse" id="b.MAT.15.13">
      <s id="b.MAT.15.13.1">Tu tama Jesús iin airmak: —Ja ai, nekajai.</s>
      <s id="b.MAT.15.13.2">Nuka wína Apaachir nayaimpinam puja nuna aintsrinchu asaramtai, nupaa kangkaptuk uwerar japatnua nunisarang artinuitai.</s>
     </seg>
     <seg type="verse" id="b.MAT.15.14">
      <s id="b.MAT.15.14.1">Inaisataram.</s>
      <s id="b.MAT.15.14.2">Nuka wína chichamrun umitan nakitinau asar, aints wainmichua nunisarang ainawai.</s>
      <s id="b.MAT.15.14.3">Aints wainmichu ayat, chikich wainmichun jintan inaktustas wakera nunisarang ainawai.</s>
      <s id="b.MAT.15.14.4">Aints wainmichu chikich wainmichun jintan inaktustas wakerayat, jinta weenak mai waanam iyaartinuitai, —turammiaji.</s>
     </seg>
     <seg type="verse" id="b.MAT.15.15">
      <s id="b.MAT.15.15.1">Turammatai Pedro Jesúsan chicharak: —Aintsu jangken waring achat waya nujaingkia tunauka wajaschatnuitai, tame nuka ¿warí pachismea tame?</s>
      <s id="b.MAT.15.15.2">Nuka paan ujakratkata, —timiayi.</s>
     </seg>
     <seg type="verse" id="b.MAT.15.16">
      <s id="b.MAT.15.16.1">Tama Jesús chichartamak: —¿Atumka nuka nekatsrumek?</s>
     </seg>
     <seg type="verse" id="b.MAT.15.17">
      <s id="b.MAT.15.17.1">Aints yurumkan yuwamu jangkenam wayaangka nintinam wayaachu asamtai tunauka wajatsui.</s>
      <s id="b.MAT.15.17.2">Tura wakenam wayau asa, nuniangka ataksha jiini.</s>
      <s id="b.MAT.15.17.3">¿Nuka nintimtsurmek?</s>
     </seg>
     <seg type="verse" id="b.MAT.15.18">
      <s id="b.MAT.15.18.1">Antsu aintsu chichame ni jangkenia jiina nuka nintinia jiinkin asa, nuka aintsun tunau awajmamtikui.</s>
     </seg>
     <seg type="verse" id="b.MAT.15.19">
      <s id="b.MAT.15.19.1">“Tunau nintimtai ainauka aintsu nintinia jiinui.</s>
      <s id="b.MAT.15.19.2">Tura aints maatnusha, tura aishrintin wakeruktincha, tura nuwentin wakeruktincha, tura tsanirmatnusha, tura kasamkatnusha, tura anangkartuatnusha, tura Yusen pachis, nunia aintsun pachisar pasé chichastincha nintinmaya jiinu asa,</s>
     </seg>
     <seg type="verse" id="b.MAT.15.20">
      <s id="b.MAT.15.20.1">aintsun tunau awajmamtikui.</s>
      <s id="b.MAT.15.20.2">Antsu ikimiatsuk yuta yuwatniuka aintsu nintin tunau awajmamtiktsui, —Jesús turammiaji.</s>
     </seg>
     <seg type="verse" id="b.MAT.15.21">
      <s id="b.MAT.15.21.1">Jesús ni nuiniatiri ainaujai nu nungkanmaya jiinki, chikich nungkanam Tiro yaktanam, tura Sidón yaktanmasha wemiayi.</s>
     </seg>
     <seg type="verse" id="b.MAT.15.22">
      <s id="b.MAT.15.22.1">Tura nuni jea, Canaánnumia nuwa judíochutiat, Jesúsan jiistas tari untsuak: —Apu Davidta weariya, wait anentrurta.</s>
      <s id="b.MAT.15.22.2">Iwianch nawantru namangken engkemtuamu asa, nukap wait wajawai, —timiayi.</s>
     </seg>
     <seg type="verse" id="b.MAT.15.23">
      <s id="b.MAT.15.23.1">Tamaitiat Jesúska aimtsuke wajamiayi.</s>
      <s id="b.MAT.15.23.2">Turamtai ni nuiniatiri ainauti tarir chicharkur: —Iin nemartamas untsumkinij waja juka akupkata, —timiaji.</s>
     </seg>
     <seg type="verse" id="b.MAT.15.24">
      <s id="b.MAT.15.24.1">Tu takurin Jesús nuwan chicharak: —Israel ainau uwija mengkakawa nunisarang pujuinau asaramtai, Israelnumak wína Yus akuptukmiayi, —timiayi.</s>
     </seg>
     <seg type="verse" id="b.MAT.15.25">
      <s id="b.MAT.15.25.1">Tama nu nuwaka Jesúsan naka tikishmatar seak: —Apuru, yainkata, —timiayi.</s>
     </seg>
     <seg type="verse" id="b.MAT.15.26">
      <s id="b.MAT.15.26.1">Tu seamaitiat Jesús nuikiartutai chichamjai ayaak: —Uchi pangkan yuwinau atankir yawaa uchiri suamuka napchawaitai, —timiayi.</s>
     </seg>
     <seg type="verse" id="b.MAT.15.27">
      <s id="b.MAT.15.27.1">Tamaitiat nu nuwaka ayaak: —Nekasam tame, Apuru.</s>
      <s id="b.MAT.15.27.2">Antsu uchi yutairi misa wamketin ayaarunka yawaa uchiri nekasar yuwinawai, —timiayi.</s>
     </seg>
     <seg type="verse" id="b.MAT.15.28">
      <s id="b.MAT.15.28.1">Tama Jesús chicharak: —Nuwachi, wína nekasampita turutu asam, ame wakerame nunisang ati, —timiayi.</s>
      <s id="b.MAT.15.28.2">Tama nu chichaamujai metek ni nawantri pengker wajasmiayi.</s>
     </seg>
     <seg type="verse" id="b.MAT.15.29">
      <s id="b.MAT.15.29.1">Jesús nu nungkanmaya jiinki, Galilea nungkanam wekaas, juun kucha yantamen nangkamaki, mura waka nuni keemsamiayi.</s>
     </seg>
     <seg type="verse" id="b.MAT.15.30">
      <s id="b.MAT.15.30.1">Turamtai aints wekaichau ainauncha, tura wainmichu ainauncha, tura chichachu ainauncha, tura uweje kupirkamu ainauncha, tura chikich najaiminak pujuinauncha Jesús pujamunam itaar, nawen ayaamsar pujsarmiayi.</s>
      <s id="b.MAT.15.30.2">Nu jau ainaun itaaramtai, Jesús mash tsuwarmiayi.</s>
     </seg>
     <seg type="verse" id="b.MAT.15.31">
      <s id="b.MAT.15.31.1">Turamtai aints ainau nuna wainkar chichachu ainausha chichainamtai, tura uweje kupirkamu pengker wajainamtai, tura wekaichau ainausha pengker wekainamtai, tura wainmichu ainausha pengker wainminamtai, nuna mash wainkar nintimrarmiayi.</s>
      <s id="b.MAT.15.31.2">Tura Israel ainau Yusri nekas kakarmaitai tiarmiayi.</s>
     </seg>
     <seg type="verse" id="b.MAT.15.32">
      <s id="b.MAT.15.32.1">Nunia Jesús ni nuiniatiri ainautin untsurmak mash irutmar chichartamak: —Ju aints ainaun wait anentajai.</s>
      <s id="b.MAT.15.32.2">Kampatam kinta wijai iruntrar pujuinau asar, yutancha yutsuk pujuinawai.</s>
      <s id="b.MAT.15.32.3">Tura asar jinta weenak, tsukarijai juwikcharai tusan, yurtsuk ni jeen awematnaka nakitajai, —turammiaji.</s>
     </seg>
     <seg type="verse" id="b.MAT.15.33">
      <s id="b.MAT.15.33.1">Turamatai ni nuiniatiri ainauti chicharkur: —Tura juni aints atsamunmasha aints timiá untsuri yuratasrisha ¿tuniang yurumkasha sumaktaij? —timiaji.</s>
     </seg>
     <seg type="verse" id="b.MAT.15.34">
      <s id="b.MAT.15.34.1">Tu takurin Jesús ininmak: —¿Pangsha warutma takakrume? —tu ininmamtai iikia aimkur: —Siete (7) takakji, namakchisha jumchik takakji, —timiaji.</s>
     </seg>
     <seg type="verse" id="b.MAT.15.35">
      <s id="b.MAT.15.35.1">Tu takurin aints ainaun chicharak: —Nungkanam mash pujustaram, —tamati ni tímia nunisarang pujusaramtai,</s>
     </seg>
     <seg type="verse" id="b.MAT.15.36">
      <s id="b.MAT.15.36.1">Jesús pangkan siete (7) amia nuna takus, tura namaknasha takus, Yusen maaketai tusa, pangkan puuk ni nuiniatiri ainautin suramsamiaji.</s>
      <s id="b.MAT.15.36.2">Turamtai iisha aints ainau kichik kichik mash susamiaji.</s>
     </seg>
     <seg type="verse" id="b.MAT.15.37">
      <s id="b.MAT.15.37.1">Turakrin mash yuwaar tutuararmiayi.</s>
      <s id="b.MAT.15.37.2">Tura ampintramuri changkin siete (7) amia nuni chumpiamiaji.</s>
     </seg>
     <seg type="verse" id="b.MAT.15.38">
      <s id="b.MAT.15.38.1">Tura nuna yuwaaruka nuwa ainausha tura uchi ainausha nekapmatsuk, aishmangkuk aishmangkuk cuatro warang (4,000) armiayi.</s>
     </seg>
     <seg type="verse" id="b.MAT.15.39">
      <s id="b.MAT.15.39.1">Nunia Jesús nu aintsun: Weajai tusa kanunam engkema Magdala nungkanam wemiayi.</s>
     </seg>
    </div>
    <div type="chapter" id="b.MAT.16">
     <seg type="verse" id="b.MAT.16.1">
      <s id="b.MAT.16.1.1">Jesús nuni jeamtai, fariseo ainau saduceo ainaujai iisha nekaatai tusar taarmiayi.</s>
      <s id="b.MAT.16.1.2">Tura taar Jesúsan seainak: —Nayaimpinmaya kakarmarijai wainchati takat turata.</s>
      <s id="b.MAT.16.1.3">Iisha wainkatasar wakeraji, —tiarmiayi.</s>
     </seg>
     <seg type="verse" id="b.MAT.16.2">
      <s id="b.MAT.16.2.1">Tu tinam Jesús ayaak: “Atum chichaakrum: ‘Tsaa jeaak nayaim kapantin wajasamtai, kashin kinta pengker tsawartatui,’ tinuitrume.</s>
     </seg>
     <seg type="verse" id="b.MAT.16.3">
      <s id="b.MAT.16.3.1">Tura tsawaarkuram: ‘Mukunit nukap au asamtai, tura nayaim kapantin wajasamtai yumi jiturtatui,’ tinuitrume.</s>
      <s id="b.MAT.16.3.2">Nayaim jiisrumka: Kinta tu atatui tusaram nekaamnawaitrume.</s>
      <s id="b.MAT.16.3.3">Antsu wi turaja nuka wainkayatrumek, Yus atumin nekamtikramatas wakera nuka nintimtsurme.</s>
     </seg>
     <seg type="verse" id="b.MAT.16.4">
      <s id="b.MAT.16.4.1">Junia pasé nintintin ainau Yusen umirchau ainayat, wainchati takatan wainkartas wakerinawai.</s>
      <s id="b.MAT.16.4.2">Tura wainiatnak wainchati takatnaka turashtatjai.</s>
      <s id="b.MAT.16.4.3">Antsu Jonása turunamuriya tumau wainchatai takatnaka nunak wainkartinuitai,” tusa ukuki tumajin katingmiayi.</s>
     </seg>
     <seg type="verse" id="b.MAT.16.5">
      <s id="b.MAT.16.5.1">Tura Jesús ni nuiniatiri ainautijai tumajin katingkiar, pang kajinmakir jukichmiaji.</s>
     </seg>
     <seg type="verse" id="b.MAT.16.6">
      <s id="b.MAT.16.6.1">Turakrin Jesús chichartamak: —Fariseo pang pachimtairi jurukirap, tura saduceo pang pachimtairisha jurukirap, —turammiaji.</s>
     </seg>
     <seg type="verse" id="b.MAT.16.7">
      <s id="b.MAT.16.7.1">Turamkurin ni nuiniatiri ainauti chicharnaiyakur: —Pang kajinmakin asakrin turamtsujiash, —tunaimiaji.</s>
     </seg>
     <seg type="verse" id="b.MAT.16.8">
      <s id="b.MAT.16.8.1">Tu chichaakur pujarin Jesús nuna antuk iin chichartamak: —¿Waruka pang kajinmakmiau pachisrumsha chichaarme?</s>
      <s id="b.MAT.16.8.2">¿Waruka wína chichamrusha nintimtsuksha pujarme?</s>
     </seg>
     <seg type="verse" id="b.MAT.16.9">
      <s id="b.MAT.16.9.1">¿Pang cinco (5) amia nujai cinco warang (5,000) aints yuramuka nuka aneaktsurmek?</s>
      <s id="b.MAT.16.9.2">Tura ampintramuri ¿warutam changkina jukimiarume nusha aneaktsurmek?</s>
     </seg>
     <seg type="verse" id="b.MAT.16.10">
      <s id="b.MAT.16.10.1">“¿Nuniasha pang siete (7) amia nujai cuatro warang (4,000) aints yuramuka nuka aneaktsurmek?</s>
      <s id="b.MAT.16.10.2">¿Tura ampintramuri warutam changkina jukimiarume nuka aneaktsurmek?</s>
     </seg>
     <seg type="verse" id="b.MAT.16.11">
      <s id="b.MAT.16.11.1">“¿Waruka wína chichamur nintimtsuksha pujarme?</s>
      <s id="b.MAT.16.11.2">Fariseo pang pachimtairi jurukirap, tura saduceo pang pachimtairisha jurukirap, taja nuka wikia pangnaka tatsujrume, —Jesús turammiaji.</s>
     </seg>
     <seg type="verse" id="b.MAT.16.12">
      <s id="b.MAT.16.12.1">Turammatai ni nuiniatiri ainauti paan nintimrar: “Pang pachimtai pachiska turamtsuji, antsu fariseo ainau, tura saduceo ainauka anangkartin asaramtai, ni nuikiartamuka anturkairap tusa turamji,” tusar nekaamiaji.</s>
     </seg>
     <seg type="verse" id="b.MAT.16.13">
      <s id="b.MAT.16.13.1">Nunia Jesús ni nuiniatiri ainautijai Cesarea Filipos nungkanam jinta weamunam Jesús iin ininmak: —Wikia aints ayatun Yus akupkamu asan, chikich aints ainau wína pachitsar: ¿Warí aintsuita turutinawa? —tu ininmasmiaji.</s>
     </seg>
     <seg type="verse" id="b.MAT.16.14">
      <s id="b.MAT.16.14.1">Tu iningkratmatai aimkur: —Chikich ainau amin pachitmasar: Imiakratin Juankun maawarmia nuchawashi turaminawai.</s>
      <s id="b.MAT.16.14.2">Tura chikitcha Elíaschawashi turaminawai.</s>
      <s id="b.MAT.16.14.3">Tura chikitcha: Jeremíaschawashi turaminawai, antsu nuchawaitkusha, chikich yaanchuik Yuse chichame etserin pujumia nuwashi turaminawai, —timiaji.</s>
     </seg>
     <seg type="verse" id="b.MAT.16.15">
      <s id="b.MAT.16.15.1">Tu tinu asakrin Jesús ataksha ininmak: —¿Tura atumsha winasha warintrutrume? —turammiaji.</s>
     </seg>
     <seg type="verse" id="b.MAT.16.16">
      <s id="b.MAT.16.16.1">Tu iniam Simón Pedro aimiak: —Ameka Mesíasaitme.</s>
      <s id="b.MAT.16.16.2">Yus tuke iwiaaku puja nuna Uchirinme, —timiayi.</s>
     </seg>
     <seg type="verse" id="b.MAT.16.17">
      <s id="b.MAT.16.17.1">Tama Jesús chicharak: —Nekasam tame, Jonása uchiri Simónka.</s>
      <s id="b.MAT.16.17.2">Aints kichkisha aminka nunaka nekamtikramacharmayi, antsu wina Apaachir nayaimpinam puja nu amin nekamtikramau asamtai tame.</s>
      <s id="b.MAT.16.17.3">Ame turutin asakmin, Yus amincha waramtikramsati tajame.</s>
     </seg>
     <seg type="verse" id="b.MAT.16.18">
      <s id="b.MAT.16.18.1">Tura nunasha tajame: Ameka kaya tumau asakmin Pedro inaikiamuitme.</s>
      <s id="b.MAT.16.18.2">Tura aints ainau kaya pisujai jean jeamina nunisnak wína nekasampita turutin ainauka wína aintsur arti tusan inaikiatnuitjai.</s>
      <s id="b.MAT.16.18.3">Tura Yuse nemase ainausha tuke mengkakatnunam weenausha wína aintsur ainaun maawartin ainayat, niin nepetkartatkamawar pengké tujinkartinuitai.</s>
     </seg>
     <seg type="verse" id="b.MAT.16.19">
      <s id="b.MAT.16.19.1">Tura asamtai ameka aints waiti yawikmaun urawa nunismek ju nungkanam pujuinau wína chichamur nayaimpinam jeatin pachisam etserkumningkia, aints ainau nu chichaman nekasampita tinauka nayaimpinmasha jeartinuitai.</s>
      <s id="b.MAT.16.19.2">Tura nayaimpisha yawikmawa nunisang au asamtai, ju nungkanam nu chichaman nekasampita ticharu ainauka nayaimpinmaka jeachartin ainawai, —Jesús timiayi.</s>
     </seg>
     <seg type="verse" id="b.MAT.16.20">
      <s id="b.MAT.16.20.1">Nunia ni nuiniatiri ainautin chichartamak: —Wína pachitsaram: Auka Mesíasaitai tusarmeka aints kichkisha ujakairap, —turammiaji.</s>
     </seg>
     <seg type="verse" id="b.MAT.16.21">
      <s id="b.MAT.16.21.1">Nu kintati Jesús ni nuiniatiri ainautin ni jakatniurin pachis ujatmatan nangkamamiayi.</s>
      <s id="b.MAT.16.21.2">Tura ujatmak: —Wikia Jerusalénnum wetin ajai.</s>
      <s id="b.MAT.16.21.3">Tura nuni wi jeamtai, judío juuntri ainau, tura sacerdote juuntri ainausha, tura Moisésa chichame nuikiartin ainausha nukap wait wajakti tusar, wína mantuwartatui.</s>
      <s id="b.MAT.16.21.4">Tura wainiatnak kampatam kinta jakan tepayatun, ataksha nantaktatjai, —turammiaji.</s>
     </seg>
     <seg type="verse" id="b.MAT.16.22">
      <s id="b.MAT.16.22.1">Tama Pedro Jesúsan akanak juki chicharak: —Apuru, Yus surimramkati.</s>
      <s id="b.MAT.16.22.2">Aminka nunaka turutmacharti, —timiayi.</s>
     </seg>
     <seg type="verse" id="b.MAT.16.23">
      <s id="b.MAT.16.23.1">Pedro Satanása nunisang chichau asamtai, Jesús Pedron ayanmatar chicharak: —Satanása weta.</s>
      <s id="b.MAT.16.23.2">Ameka winaka itit awajtame.</s>
      <s id="b.MAT.16.23.3">Ameka Yuse wakeramuringkia nintimtsume, antsu aints wakerina nuke nintimme, —timiayi.</s>
     </seg>
     <seg type="verse" id="b.MAT.16.24">
      <s id="b.MAT.16.24.1">Nunia ni nuiniatiri ainautin chichartamak: —Aints wína nemartustas wakerakka ni wakeramurinka inais, wikia mianchawaitjai tusa, aya wínak nemartusti.</s>
      <s id="b.MAT.16.24.2">Tura wína nemartakka, aints ni krusrin juwawa nunisang ni jakatniurin shamtsuk wínak nemartusti.</s>
     </seg>
     <seg type="verse" id="b.MAT.16.25">
      <s id="b.MAT.16.25.1">Aints ningki nintimias: Wikia jakashtatjai tauka jakatnuitai.</s>
      <s id="b.MAT.16.25.2">Antsu aints wína anentak jakatata nuka jakayat tuke iwiaaku pujustinuitai.</s>
     </seg>
     <seg type="verse" id="b.MAT.16.26">
      <s id="b.MAT.16.26.1">“Nintimrataram.</s>
      <s id="b.MAT.16.26.2">Aints ju nungkanam aa nuna mash sumak, pengké yuumatsuk pujayat, ni wakani tuke mengkakamtaikia, ¿itiurak tuke iwiaakusha pujusting?</s>
      <s id="b.MAT.16.26.3">Tura aints nekas uwemratas wakerakka, tura tuke Yusnum pujustas wakerakka ¿warutam kuikianak akiimiak uwemratnuita?</s>
     </seg>
     <seg type="verse" id="b.MAT.16.27">
      <s id="b.MAT.16.27.1">Wisha aintsutiatnak Yus akupkamu asan, wína Apaachiru kakarmarijai winakun, tura ni awemamurijai winakun, aints ainaun mash ni turamurijai metek pengker ainauncha pengker awajsartinuitjai, tura tunau ainauncha wait wajaktinnasha susartinuitjai.</s>
     </seg>
     <seg type="verse" id="b.MAT.16.28">
      <s id="b.MAT.16.28.1">“Nekasan tajarme: Wikia aints ayatun Yus akupkamu asan, Yuse kakarmarijai aints ainaun inartatja nunaka wijai juni tsaniasar pujuinauka jatsuk waitkartatui, —Jesús turammiaji.</s>
     </seg>
    </div>
    <div type="chapter" id="b.MAT.17">
     <seg type="verse" id="b.MAT.17.1">
      <s id="b.MAT.17.1.1">Seis (6) kinta nangkamaramtai, Jesús Pedroncha, tura Santiagoncha, tura ni yachiin Juannasha akanak juki, mura juunnum wakarmiayi.</s>
     </seg>
     <seg type="verse" id="b.MAT.17.2">
      <s id="b.MAT.17.2.1">Tura wakaarai, Jesús aneachmau yapaijmiama jiitsumir wajaun wainkarmiayi.</s>
      <s id="b.MAT.17.2.2">Tura yapiisha tsaa tsantua nunisang tura entsatirisha nekas puju tsaa tsantua nunisang jiitsumir amiayi.</s>
     </seg>
     <seg type="verse" id="b.MAT.17.3">
      <s id="b.MAT.17.3.1">Nunia Moisésnasha, tura Elíasnasha, Jesúsjai chichainaun wainkarmiayi.</s>
     </seg>
     <seg type="verse" id="b.MAT.17.4">
      <s id="b.MAT.17.4.1">Nuna wainak Pedro Jesúsan chicharak: —Apuru, juni ii pujustincha nekas pengkeraitai.</s>
      <s id="b.MAT.17.4.2">Ame wakerakminkia, kampatam jeawach jeamkami, kichik aminu, tura kitcha Moisésnau, tura kitcha Elíasnau ati, —timiayi.</s>
     </seg>
     <seg type="verse" id="b.MAT.17.5">
      <s id="b.MAT.17.5.1">Pedro tu chichaak wajai, yurangkim nekas puju winimiayi.</s>
      <s id="b.MAT.17.5.2">Turamtai mikinnum wajainai, nu yurangminmaya chichaun antukarmiayi.</s>
      <s id="b.MAT.17.5.3">Yus niin chicharak: —Juka wína Uchiruitai, wína aneetiruitai.</s>
      <s id="b.MAT.17.5.4">Junaka pengker nintimtusan pujajai.</s>
      <s id="b.MAT.17.5.5">Juka nekasrum anturkataram, —timiayi.</s>
     </seg>
     <seg type="verse" id="b.MAT.17.6">
      <s id="b.MAT.17.6.1">—Yus tamati nu chichaman antukar, Jesúsa nuiniatiri ainau nukap shaminak pinakumrar tepesarmiayi.</s>
     </seg>
     <seg type="verse" id="b.MAT.17.7">
      <s id="b.MAT.17.7.1">Tuminamtai Jesús taa, ni nuiniatiri namangken anting chicharak: —Shamkairap, antsu wajaktaram, —timiayi.</s>
     </seg>
     <seg type="verse" id="b.MAT.17.8">
      <s id="b.MAT.17.8.1">Tama pangkainiar jiisar, aya Jesúsnak wainkarmiayi.</s>
     </seg>
     <seg type="verse" id="b.MAT.17.9">
      <s id="b.MAT.17.9.1">Nunia muranmaya kuankiar, Jesús ni nuiniatiri ainaun akatar akupak: —Aints ayatun Yus akupkamu asan, wikia jakamunmaya nantaatsain atum waitkarume nuka pengké etserkairap, —timiayi.</s>
     </seg>
     <seg type="verse" id="b.MAT.17.10">
      <s id="b.MAT.17.10.1">Tama ni nuiniatiri ainausha Jesúsan iniinak: —¿Moisésa chichame nuikiartin ainausha warukaya Mesíaska taatsaing, Elías eemak tatinuitai tinawa? —tiarmiayi.</s>
     </seg>
     <seg type="verse" id="b.MAT.17.11">
      <s id="b.MAT.17.11.1">Tu tinam Jesús aimiak: —Nekas Elías eemak taa mash iwiaratnuitai.</s>
     </seg>
     <seg type="verse" id="b.MAT.17.12">
      <s id="b.MAT.17.12.1">Tura wisha atumin tajarme: Elíaska yaanchuik tamiayi.</s>
      <s id="b.MAT.17.12.2">Tura waininayat aints ainau: Juwaapita tusar pengké nekaacharmiayi.</s>
      <s id="b.MAT.17.12.3">Antsu pasé asar, niin pasé awajsartas wakeriarmia nunaka mash turuwarmiayi.</s>
      <s id="b.MAT.17.12.4">Tura wínaka Yus akuptuku waitinayat aints asamtai, winasha nunisarang wait wajakti tusar, pasé awajtukartatui, —Jesús timiayi.</s>
     </seg>
     <seg type="verse" id="b.MAT.17.13">
      <s id="b.MAT.17.13.1">Tama ni nuiniatiri ainau nintimsar: Imiakratin Juankun pachisampi tawa tusar nekaawarmiayi.</s>
     </seg>
     <seg type="verse" id="b.MAT.17.14">
      <s id="b.MAT.17.14.1">Ataksha aints pujuinamunam jearamtai, aints tari Jesúsan naka tikishmatramiayi.</s>
      <s id="b.MAT.17.14.2">Tura chicharak:</s>
     </seg>
     <seg type="verse" id="b.MAT.17.15">
      <s id="b.MAT.17.15.1">—Apuru, uchir wait anentrata.</s>
      <s id="b.MAT.17.15.2">Nukap wait wajawai.</s>
      <s id="b.MAT.17.15.3">Tuke wichi wajaki, nuniangka ji kapaamunam ayaaweawai.</s>
      <s id="b.MAT.17.15.4">Tura entsanmasha pe ayaaweawai.</s>
     </seg>
     <seg type="verse" id="b.MAT.17.16">
      <s id="b.MAT.17.16.1">Tura asamtai ami nuiniatiram ainaun uchirun tsuwatrurarat tusan itarmiajai.</s>
      <s id="b.MAT.17.16.2">Turayat tujinkari, —timiayi.</s>
     </seg>
     <seg type="verse" id="b.MAT.17.17">
      <s id="b.MAT.17.17.1">Tama Jesús chicharak: —Maj, Yus nintimchau asaram, winasha nekasampita turutaram tusanka ¿warutam musachik atumjaisha pujustaj?</s>
      <s id="b.MAT.17.17.2">Tura tupin nintimrataram tusanka ¿warutam musachik atumnasha nakastajrume?</s>
      <s id="b.MAT.17.17.3">Watska, uchi itartitaram, —timiayi.</s>
     </seg>
     <seg type="verse" id="b.MAT.17.18">
      <s id="b.MAT.17.18.1">Tama uchin itarim, Jesús uchi namangkenia iwianchin jiiki jiyak akupkamiayi.</s>
      <s id="b.MAT.17.18.2">Turam nu uchikia pengker wajasmiayi.</s>
     </seg>
     <seg type="verse" id="b.MAT.17.19">
      <s id="b.MAT.17.19.1">Turamtai jumchik arus ni nuiniatiri ainauti Jesúsjai kanakar iik pujusar Jesús chicharkur: —¿Warukakrik iikia iwianch jiiktatkamarsha tujinkamji? —timiaji.</s>
     </seg>
     <seg type="verse" id="b.MAT.17.20">
      <s id="b.MAT.17.20.1">Tu takurin Jesús chichartamak: —Yus miatrusrumek nintimtachu asaram, iwianch jiiktatkamaram tujintarme.</s>
      <s id="b.MAT.17.20.2">Nekasan tajarme: Mostaza jingkiaji timiá tuupich ayat nuka tsapai, chikich nupaa nangkamasang nekas juun wajaayi.</s>
      <s id="b.MAT.17.20.3">Atumsha mianchau ayatrumek, winaka nintimtursaram: Nekasam tujinkachuitme turutkurminkia, wi turataram tinu asamtai, mura nekas juun wainkaram, nu mura chicharkuram: ‘Juni mengkakam ataksha atu tsapuitia,’ takurminkia turunamnawaitai.</s>
      <s id="b.MAT.17.20.4">Aints wína: Nekasampi tujinkachuitme turutuka ni tujinkamuringkia pengké atsutnuitai.</s>
     </seg>
     <seg type="verse" id="b.MAT.17.21">
      <s id="b.MAT.17.21.1">Antsu ijiarmaram Yus nukap seatkuram nu iwianch ainau jiiktinuitrume, —turammiaji.</s>
     </seg>
     <seg type="verse" id="b.MAT.17.22">
      <s id="b.MAT.17.22.1">Nunia jiinkir Galilea nungkanam iruntrar wekaasar, Jesús ni nuiniatiri ainautin chichartamak: —Wikia Yus akupkamutiatnak aints asamtai, aints ainau wína mantuwartas achirkartatui.</s>
     </seg>
     <seg type="verse" id="b.MAT.17.23">
      <s id="b.MAT.17.23.1">Tura maamaitiatnak kampatam kinta tepayatun ataksha nantaktatjai, —turammiaji.</s>
      <s id="b.MAT.17.23.2">Turamin asamtai ni nuiniatiri ainauti nu chicham antukar nukap wake mesekmiaji.</s>
     </seg>
     <seg type="verse" id="b.MAT.17.24">
      <s id="b.MAT.17.24.1">Nunia jiinkir Jesús ni nuiniatiri ainautijai Capernaum yaktanam jeamiaji.</s>
      <s id="b.MAT.17.24.2">Tura nuni jearin, Yus seatai juun jea iwiarami tusar kuikian juu ainau Pedron jiisar iniinak: —¿Yuse jee iwiaratnun akiimina nunasha atumi nuitamnusha akiimiaktimpiash? —tiarmiayi.</s>
     </seg>
     <seg type="verse" id="b.MAT.17.25">
      <s id="b.MAT.17.25.1">Tu iniinam Pedro: —Ja ai, —timiayi.</s>
      <s id="b.MAT.17.25.2">Tura jea waya chichaatsaing, Jesús niin chicharak: —Simónka ¿amesha itiur nintime?</s>
      <s id="b.MAT.17.25.3">¿Junia apu ainausha yana kuikiarina juwinawa?</s>
      <s id="b.MAT.17.25.4">¿Ninu aintsri kuikiarinak juriina?</s>
      <s id="b.MAT.17.25.5">¿Antsu turachkungka chikich aintsu kuikiarinak juriina? —timiayi.</s>
     </seg>
     <seg type="verse" id="b.MAT.17.26">
      <s id="b.MAT.17.26.1">Tu iniam Pedro aimiak: —Nekasar chikich ainau kuikiarin juriinawai, —tamati Jesús chicharak: —Nekasam tame.</s>
      <s id="b.MAT.17.26.2">Ii nungkarin akiinautikia akiimiakchatnuitji.</s>
     </seg>
     <seg type="verse" id="b.MAT.17.27">
      <s id="b.MAT.17.27.1">Antsu iin kajertamkarai tusar akiimiakmi.</s>
      <s id="b.MAT.17.27.2">Ame tsau jukim kuchanam weta.</s>
      <s id="b.MAT.17.27.3">Tura nangkimiam namak nu nangkamtaik tsaun yuwa nu wakemim, jangke iwiankam kuik engketu wainkatatme.</s>
      <s id="b.MAT.17.27.4">Nu kuik jukim, Yus seatai jeanam weme, jean iwiararti tusam, aminusha tura winarusha ati tusam akiimiakta, —Jesús timiayi.</s>
     </seg>
    </div>
    <div type="chapter" id="b.MAT.18">
     <seg type="verse" id="b.MAT.18.1">
      <s id="b.MAT.18.1.1">Nu kintati ni nuiniatiri ainauti Jesús tarir chicharkur: —¿Yuse pujutiri nayaimpinmaka aints ainau jeartinua nuka chikich ainaun nangkamasarkesha ya ainia? —timiaji.</s>
     </seg>
     <seg type="verse" id="b.MAT.18.2">
      <s id="b.MAT.18.2.1">Tu iniam Jesús uchin untsuk japen awajas ni nuiniatiri ainautin</s>
     </seg>
     <seg type="verse" id="b.MAT.18.3">
      <s id="b.MAT.18.3.1">chichartamak: —Nekasan tajarme: Atumi nintimtairi yapajiaram uchia nunisrumek wína nintimturchakrumka, Yuse pujutirin nayaimpinmaka jeashtinuitrume.</s>
     </seg>
     <seg type="verse" id="b.MAT.18.4">
      <s id="b.MAT.18.4.1">Tura asamtai aints miajuitjai tutsuk, antsu ju uchia nunisang nintimturas pujauka chikich ainaun nangkamasang Yuse pujutirin jeatnuitai.</s>
     </seg>
     <seg type="verse" id="b.MAT.18.5">
      <s id="b.MAT.18.5.1">Aints wína nintimturas pujauka ju uchia nunisang aints mianchau ainaun nekas pengker awajuka winasha nunisang pengker awajtawai, —Jesús turammiaji.</s>
     </seg>
     <seg type="verse" id="b.MAT.18.6">
      <s id="b.MAT.18.6.1">Nunia Jesús nuikiartutai chichamjai iin nuitamak: “Tura aints uchin wína umirtinak pujuinaun tunaun takamtikmataikia, nuna turashti tusar, tunau takamtiknu kuntujen kaya juuntan jingkiatawar, juun kunanam ujungkaramtaikia, timiá pengker atinuitai.</s>
     </seg>
     <seg type="verse" id="b.MAT.18.7">
      <s id="b.MAT.18.7.1">Chikichan tunau takamtikin ainauka tuke irunui.</s>
      <s id="b.MAT.18.7.2">Antsu tunau takamtikin ainau tuke wait wajakartin ainawai.</s>
     </seg>
     <seg type="verse" id="b.MAT.18.8">
      <s id="b.MAT.18.8.1">“Tura asamtai atumi uweje tunau takamtikramataikia, ataksha tunau takasai tusaram, atumi uweje met charawa nunisrumek tunaarum japaram ukuktaram.</s>
      <s id="b.MAT.18.8.2">Tura tunaanum wekaakurmeka, atumi nawe met charawa nunisrumek tunaarum japaram ukuktaram.</s>
      <s id="b.MAT.18.8.3">Nekasrum kichik uwejjai, tura kichik nawejaisha tuke iwiaaku pujustinnum jeatin timiá pengkeraitai.</s>
      <s id="b.MAT.18.8.4">Antsu mai uwejtuk, tura mai nawentuk ji kajintrashtinnum jeatnuka timiá paseetai.</s>
     </seg>
     <seg type="verse" id="b.MAT.18.9">
      <s id="b.MAT.18.9.1">Tura atumi jiijaisha tunau aa nu jiiakrumka, atumi jii kuinua nunisrumek tunaarum japaram ukuktaram.</s>
      <s id="b.MAT.18.9.2">Nekasrum kichik jiijai tuke iwiaaku pujustinnum jeatnuka timiá pengkeraitai.</s>
      <s id="b.MAT.18.9.3">Antsu mai jiintuk ji kajintrashtinnum jeatnuka timiá paseetai,” Jesús turammiaji.</s>
     </seg>
     <seg type="verse" id="b.MAT.18.10">
      <s id="b.MAT.18.10.1">Nunia Jesús ataksha iin nuitamak: “Tura asamtai atumin tajarme: Yuse awemamuri aints mianchau ainaun wainin asar, wína Apaachir nayaimpinam puja nuna nakaj pujuinawai.</s>
      <s id="b.MAT.18.10.2">Tura asar atumi turamurincha wína Apaachirnasha ujainawai.</s>
      <s id="b.MAT.18.10.3">Tura asaramtai mianchau ainau ju uchia nunisarang pujuinauka nakitrairap.</s>
     </seg>
     <seg type="verse" id="b.MAT.18.11">
      <s id="b.MAT.18.11.1">Wisha aints ayatun Yus akuptuku asamtai, aints mengkakaru ainaun uwemtikratasan tamiajai.</s>
     </seg>
     <seg type="verse" id="b.MAT.18.12">
      <s id="b.MAT.18.12.1">“Nintimrataram.</s>
      <s id="b.MAT.18.12.2">Aints cien (100) uwijartin ayat, uwijari kichik menakamtai, chikich noventa y nueve (99) mengkakacharu ainau muranam pujusarat tusa ukuki, kichik mengkakaun wainkataj tusa eawai.</s>
     </seg>
     <seg type="verse" id="b.MAT.18.13">
      <s id="b.MAT.18.13.1">Tura nu uwija mengkakaun wainak nukap waraawai.</s>
      <s id="b.MAT.18.13.2">Antsu chikich noventa y nueve (99) mengkakacharu ainaun wainkangka miatruska waraatsui.</s>
     </seg>
     <seg type="verse" id="b.MAT.18.14">
      <s id="b.MAT.18.14.1">Tura atumi Apaachiri nayaimpinam puja nusha nunisang aints mianchau kichkisha mengkakarti tusangka wakeratsui,” Jesús turammiaji.</s>
     </seg>
     <seg type="verse" id="b.MAT.18.15">
      <s id="b.MAT.18.15.1">Nunia ataksha Jesús iin nuitamak: “Aints Yusen nemarin amin pasé awajtamatikia, amek ningki akankam chichasta.</s>
      <s id="b.MAT.18.15.2">Tura nijai chichaakum, ni pasé turamuri ujakta.</s>
      <s id="b.MAT.18.15.3">Turakum ni anturtamkamtaikia, nu aintska uwemrati tusam yaingkume.</s>
     </seg>
     <seg type="verse" id="b.MAT.18.16">
      <s id="b.MAT.18.16.1">Antsu amin anturtamkachamtaikia, aints kichik tura jimiarchiksha jukim, ataksha jiistasrum weritaram.</s>
      <s id="b.MAT.18.16.2">Tura chichaman paan nekaati tusaram iruntraram chicharkataram.</s>
     </seg>
     <seg type="verse" id="b.MAT.18.17">
      <s id="b.MAT.18.17.1">Tura pengké anturtamkachamtaikia, Yuse aintsri iruntramunam nu aints pachisrum chicharkataram.</s>
      <s id="b.MAT.18.17.2">Tura nuni chicharmaitiat, tuke antukchamtaikia, nuka Yusen umirkachua nunisketai tusaram, tura kuikian kasamnua nunisketai, tu nintimsaram inaisataram.</s>
     </seg>
     <seg type="verse" id="b.MAT.18.18">
      <s id="b.MAT.18.18.1">“Nekasan tajarme: Atumka ju nungkanmaya ainau tunaari tsangkurakrumningkia, nayaimpinmasha ni tunaarisha tsangkuratnuitai.</s>
      <s id="b.MAT.18.18.2">Tura ju nungkanmaya ainau tunaarin tsangkurchakrumningkia, nayaimpinmasha ni tunaarinka tsangkurashtinuitai.</s>
     </seg>
     <seg type="verse" id="b.MAT.18.19">
      <s id="b.MAT.18.19.1">“Ataksha tajarme: Aints jimiarchiksha, tura kampatmaksha wína nintimtursar iruntrar pujuinamtaikia, wisha nijai tsaniasan pujustinuitjai.</s>
      <s id="b.MAT.18.19.2">Tura asamtai ju nungkanmasha wína nintimtursaram pujautirmeka, jimiarchiksha metek nintimsaram pujusrum wína Apaachir nayaimpinam puja nu seakrumningkia, atum searme nunaka mash umiktinuitai,” Jesús turammiaji.</s>
     </seg>
     <seg type="verse" id="b.MAT.18.21">
      <s id="b.MAT.18.21.1">Tama nunia Pedro Jesúsan weri iniak: —Apuru, wína yatsur pasé awajtus pujamtaisha ¿warutmanak tsangkurataj?</s>
      <s id="b.MAT.18.21.2">¿Sietenkeash tsangkurataj? —timiayi.</s>
     </seg>
     <seg type="verse" id="b.MAT.18.22">
      <s id="b.MAT.18.22.1">Tu iniam Jesús ayaak: —Atsa.</s>
      <s id="b.MAT.18.22.2">Sietik tsangkurata tatsujme, antsu pachitsuk tsangkurata tajame, —timiayi.</s>
     </seg>
     <seg type="verse" id="b.MAT.18.23">
      <s id="b.MAT.18.23.1">Nunia Jesús ataksha nuitamak: “Tura asamtai Yus aints ainaun nayaimpinmaya inawa nuka junia apua tumawaitai.</s>
      <s id="b.MAT.18.23.2">Nu apuka ni inatiri ainaun untsuk: ‘Tumashnum akirkataram,’ timiayi.</s>
     </seg>
     <seg type="verse" id="b.MAT.18.24">
      <s id="b.MAT.18.24.1">Tura untsuam, nu nangkamtaik nukap tumashmiaun itaarmiayi.</s>
      <s id="b.MAT.18.24.2">Nuka pengké akiimiakchamniaun tumashmiamiayi.</s>
     </seg>
     <seg type="verse" id="b.MAT.18.25">
      <s id="b.MAT.18.25.1">Tura itaaram nu aints ni tumashrin akiimiaktatkama tujinkau asamtai, nu apuka chikich inatiri ainaun chicharak: ‘Tumashrin akiimiakti tusaram, nuwartuk tura uchirtuk, tura warinchurtuk mash surutkataram,’ timiayi.</s>
     </seg>
     <seg type="verse" id="b.MAT.18.26">
      <s id="b.MAT.18.26.1">Tama nu aintska apurin nakaj tikishmatar: ‘Apuru, wait aneasam nakarsata.</s>
      <s id="b.MAT.18.26.2">Tumashnumka mash akiktatjame,’ timiayi.</s>
     </seg>
     <seg type="verse" id="b.MAT.18.27">
      <s id="b.MAT.18.27.1">Tama nu aintsun wait anentar tumashrin mash tsangkur: ‘Akirtsuksha weta,’ tusa inatirin angkan akupkamiayi.</s>
     </seg>
     <seg type="verse" id="b.MAT.18.28">
      <s id="b.MAT.18.28.1">“Akupamu asa, nu aintska jiinki, aneachmau ni apuri inatirin kichan wainkamiayi.</s>
      <s id="b.MAT.18.28.2">Tura wainak, nu aintska jumchik tumashmiau asamtai, tsekengki suwenam achik chicharak: ‘Tumashmiame nuka yamaik akirkata,’ timiayi.</s>
     </seg>
     <seg type="verse" id="b.MAT.18.29">
      <s id="b.MAT.18.29.1">Tama nu aintska tikishmatar: ‘Wait aneasam nakarsata.</s>
      <s id="b.MAT.18.29.2">Tumashnumka mash akiktatjame,’ timiayi.</s>
     </seg>
     <seg type="verse" id="b.MAT.18.30">
      <s id="b.MAT.18.30.1">Tamaitiat pachischamiayi, antsu wait anentsuk nu aintsun juki: ‘Tumashnum mash akiimiak jiinkiti,’ tusa kársernum engkeamiayi.</s>
     </seg>
     <seg type="verse" id="b.MAT.18.31">
      <s id="b.MAT.18.31.1">Turamtai nu apu inatiri chikich ainau nuna wainkar napchau nintimrarmiayi.</s>
      <s id="b.MAT.18.31.2">Tura apurin weriar, nu aintsu turamurin mash ujakarmiayi.</s>
     </seg>
     <seg type="verse" id="b.MAT.18.32">
      <s id="b.MAT.18.32.1">Mash ujakaram, apuka nuna antuk, nu aints utitaram tusa, ni aintsrin akupkamiayi.</s>
      <s id="b.MAT.18.32.2">Tura itaaramtai, nu aintsun chicharak: ‘Netsetme.</s>
      <s id="b.MAT.18.32.3">Wína wait anentrurta turutu asakmin, tumashnum mash akirtsuk asata tusan inaisamjame.</s>
     </seg>
     <seg type="verse" id="b.MAT.18.33">
      <s id="b.MAT.18.33.1">¿Wi amin wait anentajme aintsamek chikich amin tumashmiarmausha waruka wait anentsuksha waitkame?’ timiayi.</s>
     </seg>
     <seg type="verse" id="b.MAT.18.34">
      <s id="b.MAT.18.34.1">Tura nu aintsun kajerak suntarin untsurak: ‘Juka achikrum tumashrin akiimiakchau asamtai, tuke wait wajakti tusaram awatrataram,’ tusa ni aintsrin akatar akupkamiayi,” Jesús turammiaji.</s>
     </seg>
     <seg type="verse" id="b.MAT.18.35">
      <s id="b.MAT.18.35.1">Nunia inangnamunam chichaak: —Atumnasha tajarme: Nu aintsua nunisrumek atumi yachí ainau tuke napchau nintimtusrum tsangkurtsuk pujakrumningkia, nu apua nunisang wína Apaachir nayaimpinam puja nuka atumnasha tsangkutramrashtinuitrume, —Jesús turammiaji.</s>
     </seg>
    </div>
    <div type="chapter" id="b.MAT.19">
     <seg type="verse" id="b.MAT.19.1">
      <s id="b.MAT.19.1.1">Jesús nuna tina ukuki Galilea nungkanmaya jiinki, Jordán entsa amajin Judea nungkanam wemiayi.</s>
     </seg>
     <seg type="verse" id="b.MAT.19.2">
      <s id="b.MAT.19.2.1">Tura nuni jeamtai, aints untsuri Jesúsan nemarkarmiayi.</s>
      <s id="b.MAT.19.2.2">Turinamtai Jesús jau ainauncha tsuwarmiayi.</s>
     </seg>
     <seg type="verse" id="b.MAT.19.3">
      <s id="b.MAT.19.3.1">Tura fariseo ainau Jesúsan nekapsartas iniinak: —¿Aints ni nuwarin pachitsuk japa ukukminkai? —tiarmiayi.</s>
     </seg>
     <seg type="verse" id="b.MAT.19.4">
      <s id="b.MAT.19.4.1">Tu iniinam Jesús ayaak: —Atsa.</s>
      <s id="b.MAT.19.4.2">¿Atumka Yuse papiri aarmauringkia aujchaukitrum?</s>
      <s id="b.MAT.19.4.3">Tu aarmawaitai: ‘Nu nangkamtaik Yus aishmangnasha, tura nuwancha najanamiayi.’</s>
     </seg>
     <seg type="verse" id="b.MAT.19.5">
      <s id="b.MAT.19.5.1">“Tura nusha aarmawaitai: ‘Tura asamtai aishmang ni aparincha, tura ni nukurincha ukuki, nuwarijai tsaning jimiaraitiat kichkia nunisang atinuitai.’</s>
     </seg>
     <seg type="verse" id="b.MAT.19.6">
      <s id="b.MAT.19.6.1">Tu aarmau asamtai, jimiar ayat kichkia nunisketai.</s>
      <s id="b.MAT.19.6.2">Tura Yus tu tinu asamtai, aints kichkisha nuwarin japashtinuitai, tura nuwasha kichkisha aishrin ukukchatnuitai, —Jesús timiayi.</s>
     </seg>
     <seg type="verse" id="b.MAT.19.7">
      <s id="b.MAT.19.7.1">Tama chicharinak: —Tura Moisés chichaak: Aints papin aar: Nuwarun ukuajai tusa, nuna nuwarin nu papin susa ukuktinuitai ¿waruka nuka timiayi? —tiarmiayi.</s>
     </seg>
     <seg type="verse" id="b.MAT.19.8">
      <s id="b.MAT.19.8.1">Tu tinam Jesús aimiak: —Atumi nintijai timiá katsuram nintimu asakrumin, Moisés nunaka tsangkatramkamiarume.</s>
      <s id="b.MAT.19.8.2">Antsu nu nangkamtaikia nuniska achamiayi.</s>
     </seg>
     <seg type="verse" id="b.MAT.19.9">
      <s id="b.MAT.19.9.1">Tura asamtai atumin tajarme: Aints ni nuwarin kichjai pujachu wainiat, niin ajapa ukuki chikich nuwan nuwatkungka, tunau wajastinuitai.</s>
      <s id="b.MAT.19.9.2">Tura aints nuwan ajapamun nuwatkungka, nusha nunisang tunau wajastinuitai, —Jesús timiayi.</s>
     </seg>
     <seg type="verse" id="b.MAT.19.10">
      <s id="b.MAT.19.10.1">Tama ni nuiniatiri ainauti Jesús chicharkur: —Nekas nuwa ajapar ukukchamnawaitmatikia, nuwasha nuwatkachminuitai, —timiaji.</s>
     </seg>
     <seg type="verse" id="b.MAT.19.11">
      <s id="b.MAT.19.11.1">Tu takurin Jesús airmak: —Nuwan nuwatsuk pujustin pachis chichamnaka aints mash antukminka ainatsui.</s>
      <s id="b.MAT.19.11.2">Antsu Yus nekamtikiamu ainauka ju chichaman antukmin ainawai.</s>
     </seg>
     <seg type="verse" id="b.MAT.19.12">
      <s id="b.MAT.19.12.1">Chikich aints uchin yajutmarchamnausha akiinawaru ainawai.</s>
      <s id="b.MAT.19.12.2">Tura kitcha uchin yajutmarchami tusar kaamtikiamu ainawai.</s>
      <s id="b.MAT.19.12.3">Antsu kitcha Yuse takatrin takakmasartas nuwan tuke nuwatsuk pujuinawai.</s>
      <s id="b.MAT.19.12.4">Ju chichaman antukarmin ainauka antukarti tajarme, —turammiaji.</s>
     </seg>
     <seg type="verse" id="b.MAT.19.13">
      <s id="b.MAT.19.13.1">Nunia aints ainau uchi irunun itariar, Jesúsan seainak: —Ame uchi muuken achikiam Yus seatrita, —tusar itariarmiayi.</s>
      <s id="b.MAT.19.13.2">Tinamtai ni nuiniatiri ainauti chicharkur: —¿Waruka apusha waitkarme? —timiaji.</s>
     </seg>
     <seg type="verse" id="b.MAT.19.14">
      <s id="b.MAT.19.14.1">Tu tarin wainiat Jesús chichartamak: —Uchi irunu wini winiarat tusaram tsangkatruktaram.</s>
      <s id="b.MAT.19.14.2">Aints ju uchia nunisarang nintimsar pujuinauka Yuse pujutirin nayaimpinam jeartinuitai.</s>
      <s id="b.MAT.19.14.3">Tura asaramtai suritrukairap, —turammiaji.</s>
     </seg>
     <seg type="verse" id="b.MAT.19.15">
      <s id="b.MAT.19.15.1">Tura uchi muuken kichnasha kichnasha achik, Yusen seati umis, nuniangka jiinki wemiayi.</s>
     </seg>
     <seg type="verse" id="b.MAT.19.16">
      <s id="b.MAT.19.16.1">Nunia natsa Jesúsan jiistas jeari chicharak: —Nuikiartinu, nekas pengkeraitme.</s>
      <s id="b.MAT.19.16.2">Tura asakmin iniajme: Pujut nangkankashtinun jukitasnasha ¿warí pengker aa nuna takakmasminuitja?</s>
      <s id="b.MAT.19.16.3">Nu ujatkata, —timiayi.</s>
     </seg>
     <seg type="verse" id="b.MAT.19.17">
      <s id="b.MAT.19.17.1">Tama Jesús ayaak: —¿Waruka pengkeraitme turutme?</s>
      <s id="b.MAT.19.17.2">Nekas pengker aa nuka kichkitai.</s>
      <s id="b.MAT.19.17.3">Nuka Yusketai.</s>
      <s id="b.MAT.19.17.4">Ameka tuke iwiaaku pujusmi takumka Yus: Wína chichamur umirtuktaram tímia nuka miatrusmek umirkata, —timiayi.</s>
     </seg>
     <seg type="verse" id="b.MAT.19.18">
      <s id="b.MAT.19.18.1">Jesús tama nu natsaka iniak: —¿Tu chichama nekas umiktinuita? —tama Jesús ayaak: —Nu umiktin chichamka nuwaitai: Mangkartuwairap.</s>
      <s id="b.MAT.19.18.2">Tura tsanirmawairap.</s>
      <s id="b.MAT.19.18.3">Tura kasamkairap.</s>
      <s id="b.MAT.19.18.4">Tura aints kichkisha pachisrum tsanurairap.</s>
     </seg>
     <seg type="verse" id="b.MAT.19.19">
      <s id="b.MAT.19.19.1">Tura aparmesha tura nukurmesha umirkataram.</s>
      <s id="b.MAT.19.19.2">Tura atumi namangke anearme nunisrumek chikich aints ainausha aneetaram, tu aarmawaitai, —timiayi.</s>
     </seg>
     <seg type="verse" id="b.MAT.19.20">
      <s id="b.MAT.19.20.1">Jesús tama nu natsa chicharak: —Ame tame nunaka uchiwach asanak tuke mash umikuitjai.</s>
      <s id="b.MAT.19.20.2">¿Nuniasha warina umiktinuitja? —timiayi.</s>
     </seg>
     <seg type="verse" id="b.MAT.19.21">
      <s id="b.MAT.19.21.1">Tu iniam Jesús ayaak: —Nekas pengker ata takumka, ame wariram aa nu mash surukta.</s>
      <s id="b.MAT.19.21.2">Tura kuikian yuuminau susata.</s>
      <s id="b.MAT.19.21.3">Nunia wína nemartusta.</s>
      <s id="b.MAT.19.21.4">Turakum nekasam nayaimpinam yuumatsuk pujustinuitme, —timiayi.</s>
     </seg>
     <seg type="verse" id="b.MAT.19.22">
      <s id="b.MAT.19.22.1">Jesús tama nu natsaka nuna antuk, nekas kuikiartin asa, kuikiarin aneak wake mesek nunia jiinki wemiayi.</s>
     </seg>
     <seg type="verse" id="b.MAT.19.23">
      <s id="b.MAT.19.23.1">Tura ukukim Jesús ni nuiniatiri ainautin chichartamak: —Nekasan tajarme: Kuikiartin ainau Yus pujamunam wayaawartatkamawar nekasar tujinkartinuitai.</s>
     </seg>
     <seg type="verse" id="b.MAT.19.24">
      <s id="b.MAT.19.24.1">Ataksha tajarme: ¿Kamiyusha juun asa, akusha jiin wayaamnaukai?</s>
      <s id="b.MAT.19.24.2">Atsa, nuka pengké yumtinuitai.</s>
      <s id="b.MAT.19.24.3">Tura kuikiartinka Yus pujamunam wayaatnuka timiá yumtinuitai, —turammiaji.</s>
     </seg>
     <seg type="verse" id="b.MAT.19.25">
      <s id="b.MAT.19.25.1">Tu turamin asamtai ni nuiniatiri ainauti nu antukar nukap nintimrar chicharkur: —Tu amataisha ¿yaachik nuniasha uwemramnawaita? —timiaji.</s>
     </seg>
     <seg type="verse" id="b.MAT.19.26">
      <s id="b.MAT.19.26.1">Tu iniam Jesús mash jiimias chichartamak: —Aints ningki nintimsangka uwemrachminuitai.</s>
      <s id="b.MAT.19.26.2">Antsu Yuska pengké tujinkachu asa, aints ainaun uwemtikratnuitai, —turammiaji.</s>
     </seg>
     <seg type="verse" id="b.MAT.19.27">
      <s id="b.MAT.19.27.1">Turammatai Pedro chicharak: —Apuru, iinu amia nuka mash ukukir, ame nemarkamiaji.</s>
      <s id="b.MAT.19.27.2">¿Iincha waring arutramtaij? —timiayi.</s>
     </seg>
     <seg type="verse" id="b.MAT.19.28">
      <s id="b.MAT.19.28.1">Tu iniam Jesús ayaak: —Nekasan tajame: Ukunam ju nungka aa nuka mash yamaram najanatin awai.</s>
      <s id="b.MAT.19.28.2">Nuniangka wikia aints ayatun, Yus akupkamu asan, mash aints ainaun inartinuitjai.</s>
      <s id="b.MAT.19.28.3">Tura wikia juun apu keemtairin keemsamtai, atumsha wína nemartuku asaram, Israela uchiri doce (12) amia nuna weari ainau inartasrum, atumsha nunisrumek apu keemtairin doce (12) atinua nuni keemsatnuitrume.</s>
     </seg>
     <seg type="verse" id="b.MAT.19.29">
      <s id="b.MAT.19.29.1">Tura aints ainau wína anentu asar, ni jeencha ukukiar, tura yachiincha, tura umajincha, tura aparincha, tura nukurincha, tura uchirincha, tura nungkarincha ukukin asar, ni ukukiarmia nuna nangkamasarang untsuri wainkartin ainawai, tura ukunmasha pujut nangkankashtinun jukiartin ainawai.</s>
     </seg>
     <seg type="verse" id="b.MAT.19.30">
      <s id="b.MAT.19.30.1">Aints untsuri ningki nintimsar: Wikia chikich ainaun nangkamasketjai tinu ainau nu kinta jeamtai mianchau artinuitai.</s>
      <s id="b.MAT.19.30.2">Tura yamai mianchau ainauka ukunam chikich ainaun nangkamasarang artinuitai, —Jesús timiayi.</s>
     </seg>
    </div>
    <div type="chapter" id="b.MAT.20">
     <seg type="verse" id="b.MAT.20.1">
      <s id="b.MAT.20.1.1">Nunia Jesús ataksha nuitamak: “Yus aints ainaun nayaimpinmaya inawa nuka ajartinua tumawaitai.</s>
      <s id="b.MAT.20.1.2">Uva yurangke tsamaramtai, ajartin uva yurangken juuktas, aints ainaun ipiaatas kashik jiinkimiayi.</s>
     </seg>
     <seg type="verse" id="b.MAT.20.2">
      <s id="b.MAT.20.2.1">Tura jiinki aints ainaun wainak: ‘Ju kinta wína ajarun takakmastaram tusan, kichik kuik denario tutain akiktatjarme,’ tama niisha ‘ayu’ tusar ajanam takakmasartas wearmiayi.</s>
     </seg>
     <seg type="verse" id="b.MAT.20.3">
      <s id="b.MAT.20.3.1">Tura nuni wearamtai, tsaa yakí wajasai, ataksha jiinki yaktanam weak, jea aarin nangkamiar wajainaun wainak chicharak:</s>
     </seg>
     <seg type="verse" id="b.MAT.20.4">
      <s id="b.MAT.20.4.1">‘Atumsha wína ajarun werum, uva yurangke juwaakrum yainkataram.</s>
      <s id="b.MAT.20.4.2">Turakrumningkia atumi takatrin metek akiktatjarme,’ tama nusha nunisarang ‘ayu,’ tusar takakmasartas wearmiayi.</s>
     </seg>
     <seg type="verse" id="b.MAT.20.5">
      <s id="b.MAT.20.5.1">Wearamtai tsaa tupin wajasamtai, nunia tsaa yantantiamtai, ajartin ataksha jiinki aints ainaun: ‘Atumsha takakmastaram,’ tusa akupkamiayi.</s>
     </seg>
     <seg type="verse" id="b.MAT.20.6">
      <s id="b.MAT.20.6.1">Nunia tsaa nungka wajasai, ataksha ajanmaya jiinki yaktanam we, nuni aints nangkamiar wajainaun wainak: ‘¿Waruka pengké takakmatskesha wajarme?’ tu iniasmiayi.</s>
     </seg>
     <seg type="verse" id="b.MAT.20.7">
      <s id="b.MAT.20.7.1">Tu iniam aiminak: ‘Maj, aints kichkisha ipiatminachu asaramtai takakmatsji,’ tinamtai ajartin chicharak: ‘Atumsha wína ajarun werum takatur yainkataram.</s>
      <s id="b.MAT.20.7.2">Turakrumningkia atumi takatrincha metek akiktatjarme,’ tama nusha nunisarang ajanam wearmiayi.</s>
     </seg>
     <seg type="verse" id="b.MAT.20.8">
      <s id="b.MAT.20.8.1">“Kintamramtai ajartin ajan wainiun untsuk: ‘Ajan takau ainau untsukam akikiarta.</s>
      <s id="b.MAT.20.8.2">Tsaa nungká wajasai nangkamawaru ainau nuwá eemkam akikiarta, tura kashik nangkamawaru ainauka inangnamunam akikiarta,’ tusa akupkamiayi.</s>
     </seg>
     <seg type="verse" id="b.MAT.20.9">
      <s id="b.MAT.20.9.1">Tama ajan takau ainaun untsuk, angkuanmatai nangkamawaru ainaun nuná eemak kichik kichik kuikian denario tutain akikmiayi.</s>
     </seg>
     <seg type="verse" id="b.MAT.20.10">
      <s id="b.MAT.20.10.1">Nuniasha takatan kashik nangkamawaru ainau: Iiyá takatka nangkamau asakrin, ¿iincha nukap akirmakchatjiash? tu nintiminau wainiat, chikich ainaun akikmia nunisang nu aints ainauncha kichik kuikianak akikmiayi.</s>
     </seg>
     <seg type="verse" id="b.MAT.20.11">
      <s id="b.MAT.20.11.1">Tura nunak jukiaru asar, napchau nintimrar ajartinun jiisartas weriarmiayi, tura jeariar ajartinun jiyainak:</s>
     </seg>
     <seg type="verse" id="b.MAT.20.12">
      <s id="b.MAT.20.12.1">‘¿Waruka aitkame?</s>
      <s id="b.MAT.20.12.2">Uku takakmasaru ainau aya kichik uranak takakmasaru wainiatmesha ¿warukaya meteksha akikratkame?</s>
      <s id="b.MAT.20.12.3">Antsu iikia kintajai metek tsaa sukutmau wainiatur takakmakur wait wajakmaji,’ tu jiyakarmiayi.</s>
     </seg>
     <seg type="verse" id="b.MAT.20.13">
      <s id="b.MAT.20.13.1">Tinamtai ajartin nu aintsun chicharak: ‘Sairua, wikia aminka pengké kasartsujme.</s>
      <s id="b.MAT.20.13.2">Kichik denario akiktatjame, wi tama ¿ameka ayu tichamkum?</s>
     </seg>
     <seg type="verse" id="b.MAT.20.14">
      <s id="b.MAT.20.14.1">Pai, kuikiaram jukim weta.</s>
      <s id="b.MAT.20.14.2">Tura wi ukunam takakmasaru ainaun amijai metek akiktasan wakerajai.</s>
     </seg>
     <seg type="verse" id="b.MAT.20.15">
      <s id="b.MAT.20.15.1">Wina kuikiar asamtai, wi wakeramurun turamnawaitjai.</s>
      <s id="b.MAT.20.15.2">Wikia pengker asan, chikich ainaun wait anentrai wainiatmesha ¿waruka winasha suwirpiaku jiirsamsha napchau nintimtursamsha pujame?’ timiayi,” Jesús turammiaji.</s>
     </seg>
     <seg type="verse" id="b.MAT.20.16">
      <s id="b.MAT.20.16.1">Jesús nu nuikiartamun iin nuitamak: “Yuse aintsri ainausha aja takakminua nunisarang ainawai.</s>
      <s id="b.MAT.20.16.2">Eemkar Yusen nemarkaru ainau ukunam nayaimpinam jeartinuitai.</s>
      <s id="b.MAT.20.16.3">Tura ukunam Yusen nemarkaru ainau nuwá eemkar nayaimpinam jeartinuitai,” taku turammiaji.</s>
     </seg>
     <seg type="verse" id="b.MAT.20.17">
      <s id="b.MAT.20.17.1">Jesús Jerusalénnum jinta wekaak, ni nuiniatiri ainautin akantamak chichartamak:</s>
     </seg>
     <seg type="verse" id="b.MAT.20.18">
      <s id="b.MAT.20.18.1">—Anturtuktaram.</s>
      <s id="b.MAT.20.18.2">Jerusalénnum weaji.</s>
      <s id="b.MAT.20.18.3">Tura Yus akupkamutiatnak aints asan, sacerdote juuntri ainamunam tura Moisésa chichame nuikiartin ainamunam wína surutkar: Maataram turutiartatui.</s>
     </seg>
     <seg type="verse" id="b.MAT.20.19">
      <s id="b.MAT.20.19.1">Tura romano ainau wína wishikrurar, nunia katsumrukar numi winangmanum maawarti tusar surutkartatui.</s>
      <s id="b.MAT.20.19.2">Tura mantuwaramtai kampatam kinta jakan tepayatun ataksha nantaktatjai, —turammiaji.</s>
     </seg>
     <seg type="verse" id="b.MAT.20.20">
      <s id="b.MAT.20.20.1">Nunia Zebedeo uchiri Santiago, nunia Juansha ni nukurijai Jesúsnum jear, ni nukuri Jesúsan seatas tikishmatramiayi.</s>
     </seg>
     <seg type="verse" id="b.MAT.20.21">
      <s id="b.MAT.20.21.1">Turamtai Jesús iniak: —¿Warí itiurtukat tusamea wakerutame? —timiayi.</s>
      <s id="b.MAT.20.21.2">Tu iniam ni ayaak: —Wi wakeramurka nuwaitai: Ami pujutrumin Apu pujakminkia wína uchir kichka ami untsurumnini pujus, kitcha menarminini pujus, mai apu arti tusan seajme, —timiayi.</s>
     </seg>
     <seg type="verse" id="b.MAT.20.22">
      <s id="b.MAT.20.22.1">Tamaitiat Jesús Santiagon, tura Juannasha chicharak: —Atumka wína seatrume nuka warimpita tusaram nekatsrume.</s>
      <s id="b.MAT.20.22.2">¿Wi wait wajaktatja nunisrumeash atumsha wait wajaktaram? —tu iniam: —Ja ai, turunamnawaitji, —tiarmiayi.</s>
     </seg>
     <seg type="verse" id="b.MAT.20.23">
      <s id="b.MAT.20.23.1">Tu aimkaramtai, Jesús chicharak: —Nekasrum tarume.</s>
      <s id="b.MAT.20.23.2">Wi wait wajaktatja nunisrumek atumsha wait wajaktinuitrume.</s>
      <s id="b.MAT.20.23.3">Antsu wína untsuruninisha, tura wína menarninisha atum keemsatnunka tsangkatkashtinuitjarme.</s>
      <s id="b.MAT.20.23.4">Antsu wína Apaachir nuni keemsartinun tsangkatkamu ainauk keemsartin ainawai, —timiayi.</s>
     </seg>
     <seg type="verse" id="b.MAT.20.24">
      <s id="b.MAT.20.24.1">Jesús tama chikich diez (10) nuiniatiri ainauti nu antukar, Santiagosha tura Juansha kajerkamiaji.</s>
     </seg>
     <seg type="verse" id="b.MAT.20.25">
      <s id="b.MAT.20.25.1">Tura kajerakrin Jesús ni nuiniatiri ainautin mash untsurmak, irutmar chichartamak: —Atumka nekarme: Mash nungkanmaya apu ainau ni aintsrin akatrar pe akupinawai.</s>
      <s id="b.MAT.20.25.2">Tura ni juuntri ainausha miajuitjai tusar, ni aintsri ainauncha tuke inarartas wakerinawai.</s>
     </seg>
     <seg type="verse" id="b.MAT.20.26">
      <s id="b.MAT.20.26.1">Antsu atumka nuka turashtinuitrume.</s>
      <s id="b.MAT.20.26.2">Tura chikich ainau nangkakatasrum wakerakrumka, chikich aintsu inatiria nunisrumek atinuitrume.</s>
     </seg>
     <seg type="verse" id="b.MAT.20.27">
      <s id="b.MAT.20.27.1">Tura apu wajastasrum wakerakrumka, chikich ainau umirin atinuitrume.</s>
     </seg>
     <seg type="verse" id="b.MAT.20.28">
      <s id="b.MAT.20.28.1">“Wikia Yus akupkamutiatnak aints asan, aints ainau wina yainkarat tusanka tachamiajai, antsu aints ainaun yaingtaj tusan taawitjai.</s>
      <s id="b.MAT.20.28.2">Tura aintsun untsuri angkanmamtikiawartasan mantuwarti tusan taawitjai, —Jesús turammiaji.</s>
     </seg>
     <seg type="verse" id="b.MAT.20.29">
      <s id="b.MAT.20.29.1">Jesús Jericó yaktanmaya jiinmatai, aints untsuri niin nemarkarmiayi.</s>
     </seg>
     <seg type="verse" id="b.MAT.20.30">
      <s id="b.MAT.20.30.1">Nuni wekaamunam aints wainmichu jimiar jinta yantamen keemsar, Jesús winawai tamaun antukar untsuminak: —Apurua, Davidta weariya, iincha wait anengkratkata, —tiarmiayi.</s>
     </seg>
     <seg type="verse" id="b.MAT.20.31">
      <s id="b.MAT.20.31.1">Tu untsuminamtai aints irunu niin jiyainak: Itatkataram tinamaitiat nuna nangkamasarang kakar untsuminak: —Apurua, Davidta weariya, iincha wait anengkratkata, —tiarmiayi.</s>
     </seg>
     <seg type="verse" id="b.MAT.20.32">
      <s id="b.MAT.20.32.1">Miatrusar untsumkaramtai, Jesús nuni wajas, wainmichun mai winiarti tusa untsukmiayi.</s>
      <s id="b.MAT.20.32.2">Tura iniak: —¿Itiurtukat tusarmea wakerutarme? —timiayi.</s>
     </seg>
     <seg type="verse" id="b.MAT.20.33">
      <s id="b.MAT.20.33.1">Tamati aiminak: —Apuru, wainmachkur wainmaktasar wakeraji, —tiarmiayi.</s>
     </seg>
     <seg type="verse" id="b.MAT.20.34">
      <s id="b.MAT.20.34.1">Tinamtai Jesús wait anentar ni jiin antinkamiayi.</s>
      <s id="b.MAT.20.34.2">Turam mai paan wainmakarmiayi.</s>
      <s id="b.MAT.20.34.3">Tura Jesúsan nemarkarmiayi.</s>
     </seg>
    </div>
    <div type="chapter" id="b.MAT.21">
     <seg type="verse" id="b.MAT.21.1">
      <s id="b.MAT.21.1.1">Jesús ni nuiniatiri ainautijai Jerusalénnum weakur Betfagé yaktanam jeamiaji.</s>
      <s id="b.MAT.21.1.2">Nu yaktaka Olivo Muranam yaatkauyayi.</s>
      <s id="b.MAT.21.1.3">Tura nuni jear, Jesús ni nuiniatiri jimiaran akupak:</s>
     </seg>
     <seg type="verse" id="b.MAT.21.2">
      <s id="b.MAT.21.2.1">—Atunini yaktachinam werum, nuni jearam burro juun jingkiamu, tura uchiri yama tsakamach wainkatatrume.</s>
      <s id="b.MAT.21.2.2">Nu wainkaram atiaram mai itataram.</s>
     </seg>
     <seg type="verse" id="b.MAT.21.3">
      <s id="b.MAT.21.3.1">Nu turakrumin aints kichkisha ininminak: ‘¿Warukaya atiarme?’ turaminamtaikia: ‘Ii Apuri yuumau asamtai juwaji.</s>
      <s id="b.MAT.21.3.2">Tura wári wainkitatui,’ titaram, —Jesús timiayi.</s>
     </seg>
     <seg type="verse" id="b.MAT.21.4">
      <s id="b.MAT.21.4.1">Yuse chichame etserin yaanchuik Jesúsan pachis tímia nunaka miatrusnak umiktaj tusa, nunaka timiayi.</s>
      <s id="b.MAT.21.4.2">Ni timiauri tu aarmawaitai:</s>
     </seg>
     <seg type="verse" id="b.MAT.21.5">
      <s id="b.MAT.21.5.1">“Sión yaktanmaya ainau antukarat tusaram titaram: Jiistaram.</s>
      <s id="b.MAT.21.5.2">Atumi Apuri wikia miajuitjai tumamtsuk, burrochinam keemas winitramui.</s>
      <s id="b.MAT.21.5.3">Nuka apua nuniska winitramtsui, antsu burro uchiri warinchu jutainum keemas winitramui,” tu aarmawaitai.</s>
     </seg>
     <seg type="verse" id="b.MAT.21.6">
      <s id="b.MAT.21.6.1">Tura akupkamu asar ni nuiniatiri wear, Jesús tímia nunisarang turuwarmiayi.</s>
     </seg>
     <seg type="verse" id="b.MAT.21.7">
      <s id="b.MAT.21.7.1">Tura yaktanam wear burron wainkar, uchirtuk mai jukiar Jesúsnum itaar, ni wejmakrin aimiakar burronam awantsarmiayi.</s>
      <s id="b.MAT.21.7.2">Turuwaramtai Jesús keemsamiayi.</s>
     </seg>
     <seg type="verse" id="b.MAT.21.8">
      <s id="b.MAT.21.8.1">Tura jinta weamtai, aints untsuri jintanam wajainau: Ii Apurinme tiartas, ni wejmakrin aimiakar, jinta japen burro wetinnum aitkarmiayi.</s>
      <s id="b.MAT.21.8.2">Chikich ainausha chapi nukea tumaun charukar jintanam aitkarmiayi.</s>
     </seg>
     <seg type="verse" id="b.MAT.21.9">
      <s id="b.MAT.21.9.1">Tura eemkar wearmia nusha tura uku winiarmia nusha warainak Jesúsan pachisar untsumiarmiayi.</s>
      <s id="b.MAT.21.9.2">Tura untsuminak: —Ii juuntri Davidta weari nekas juuntaitai.</s>
      <s id="b.MAT.21.9.3">Yus akupkamu winá nuka nekas pengkeraitai.</s>
      <s id="b.MAT.21.9.4">Yus nayaimpinam puja nuka nekas juuntaitai, —tiarmiayi.</s>
     </seg>
     <seg type="verse" id="b.MAT.21.10">
      <s id="b.MAT.21.10.1">Tura Jesús Jerusalénnum jeamtai, aints mash taetet wajainak inintrinak: —¿Ausha yaachita? —tiarmiayi.</s>
     </seg>
     <seg type="verse" id="b.MAT.21.11">
      <s id="b.MAT.21.11.1">Tu inintrinamtai chikich aints aiminak: —Auka Yuse chichame etserin Jesúsaitai.</s>
      <s id="b.MAT.21.11.2">Nazaret yaktanmayaintai.</s>
      <s id="b.MAT.21.11.3">Tura Galilea nungkanmayaintai, —tiarmiayi.</s>
     </seg>
     <seg type="verse" id="b.MAT.21.12">
      <s id="b.MAT.21.12.1">Jesús Yus seatai juun jeanam waya, aints ainau nuni surinak tura suminak wajainaun aanum jiiki akupkamiayi.</s>
      <s id="b.MAT.21.12.2">Tura kuikian yapajinau misarin ayanturmiayi.</s>
      <s id="b.MAT.21.12.3">Tura kayuk suwen surinaun tutangkrincha ayanturmiayi.</s>
     </seg>
     <seg type="verse" id="b.MAT.21.13">
      <s id="b.MAT.21.13.1">Tura chicharak: —Yuse chichame tu aarmawaitai.</s>
      <s id="b.MAT.21.13.2">Yus chichaak: ‘Wína jearka Yus seatai jeaitai,’ tu aarmau wainiatrum atumka kasa aints juni kuikian kasamkarat tusaram tsangkatkarume, —Jesús timiayi.</s>
     </seg>
     <seg type="verse" id="b.MAT.21.14">
      <s id="b.MAT.21.14.1">Nuna tura inais nuni wajai, wainmichu ainau tura wekaichau ainausha wayaawaramtai, Jesús mash tsuwarmiayi.</s>
     </seg>
     <seg type="verse" id="b.MAT.21.15">
      <s id="b.MAT.21.15.1">Turamtai sacerdote juuntri ainausha, tura Moisésa chichame nuikiartin ainausha Jesús wainchati takatan turaun wainkar, tura uchi ainau Yuse jeen wayaawaru asar: Juun apu Davidta weari nekas juuntaitai tu untsuminamtai Jesúsan kajerkarmiayi.</s>
     </seg>
     <seg type="verse" id="b.MAT.21.16">
      <s id="b.MAT.21.16.1">Tura iniinak: —¿Ju uchi tina nu antamek? —tiarmiayi.</s>
      <s id="b.MAT.21.16.2">Tu tinam Jesús ayaak: —Ja ai, antajai.</s>
      <s id="b.MAT.21.16.3">¿Atumka Yuse chichame juna pachis aarmawa nuka aujchaukitrum?</s>
      <s id="b.MAT.21.16.4">Tu aarmawaitai.</s>
      <s id="b.MAT.21.16.5">David Yusen chicharak: ‘Uchi ainau tura kuwirach ainausha amin nekasar pengker awajtamsartas maaketai turamiarti tusam tsangkatu weame,’ timiayi.</s>
      <s id="b.MAT.21.16.6">Tu aarmawaitai, —Jesús timiayi.</s>
     </seg>
     <seg type="verse" id="b.MAT.21.17">
      <s id="b.MAT.21.17.1">Nuna tusa ukuki, Jerusalénnumia jiinki, Betania yaktanam we nuni kanurmiayi.</s>
     </seg>
     <seg type="verse" id="b.MAT.21.18">
      <s id="b.MAT.21.18.1">Kashin tsawaar, Jesús Jerusalénnum wetaj tusa jinta weak yaparmiayi.</s>
     </seg>
     <seg type="verse" id="b.MAT.21.19">
      <s id="b.MAT.21.19.1">Tura numi higuera tutain jinta yantamen wajaun wainak, neren akarmaktaj tusa werimiayi.</s>
      <s id="b.MAT.21.19.2">Turamaitiat nukak nukak nerenchaun wainkamiayi.</s>
      <s id="b.MAT.21.19.3">Tura numin chicharak: —Ameka tuke nerechu atatme, —timiayi.</s>
      <s id="b.MAT.21.19.4">Tu tinu asamtai nu tamaujai metek numikia kukarmiayi.</s>
     </seg>
     <seg type="verse" id="b.MAT.21.20">
      <s id="b.MAT.21.20.1">Turamtai ni nuiniatiri ainauti nu wainkar Jesús chicharkur: —¿Warukaya kakarmachusha kukari? —timiaji.</s>
     </seg>
     <seg type="verse" id="b.MAT.21.21">
      <s id="b.MAT.21.21.1">Tu iniam Jesús chichartamak: —Nekasan tajarme: Yus nekasrum nintimtakrumka tura: Nekasash turat, tu nintimtsuk pujakrumka, higueran aitkaja aintsarmek atumsha ainkamnawaitrume.</s>
      <s id="b.MAT.21.21.2">Tura ju murasha chicharkuram: ‘Juni wajatsuk juun entsanam ayangta,’ takurmeka nusha turamnawaitrume.</s>
     </seg>
     <seg type="verse" id="b.MAT.21.22">
      <s id="b.MAT.21.22.1">Tura Yus nekas turuatatuapi, tu nintimsaram seakrumningkia, nunaka mash turuatnuitai, —turammiaji.</s>
     </seg>
     <seg type="verse" id="b.MAT.21.23">
      <s id="b.MAT.21.23.1">Nunia Yus seatai juun jeanam waya, Jesús aints ainaun nuiniak pujamtai, sacerdote juuntri ainau, tura judío juuntri ainausha Jesúsan tariar chicharinak: —¿Ame aitkame jusha yana chichamejiya aitkame?</s>
      <s id="b.MAT.21.23.2">¿Tura yaachia aitkata tusasha amincha akuptamkama? —tiarmiayi.</s>
     </seg>
     <seg type="verse" id="b.MAT.21.24">
      <s id="b.MAT.21.24.1">Tu iniinam Jesús aimiak: —Wisha atumnasha kichan iniastajrume.</s>
      <s id="b.MAT.21.24.2">Nu aimkakrumningkia, yaki winasha akuptukma tusan nunasha ujaktatjarme.</s>
     </seg>
     <seg type="verse" id="b.MAT.21.25">
      <s id="b.MAT.21.25.1">Watska ¿yáki Juankun aints imaita tusasha akupkaya?</s>
      <s id="b.MAT.21.25.2">¿Yuseash akupkaya?</s>
      <s id="b.MAT.21.25.3">¿Turachkusha aintsuash akupkaya? —tu iniam mai nuwamtak chicharnainak: —¿Iisha warintajik?</s>
      <s id="b.MAT.21.25.4">Yus akupkamuitai takurningkia ¿waruka ni nekasampita tichamiarume? iincha turami tusar tichamnawaitji.</s>
     </seg>
     <seg type="verse" id="b.MAT.21.26">
      <s id="b.MAT.21.26.1">Antsu aints akupkamuitai takurningkia, aints mash: Juan Yus akupkamuitai tinau asar, iin kajertamkarai tusar shamaji, —tunaiyarmiayi.</s>
     </seg>
     <seg type="verse" id="b.MAT.21.27">
      <s id="b.MAT.21.27.1">Tura Jesúsan aiinak: —¿Juan aints ainau imaita tusasha yáki akupkaya? tusarsha iikia nekatsji, —tiarmiayi.</s>
      <s id="b.MAT.21.27.2">Tinamtai Jesús aimiak: —Ayu, tu tau asakrumin, yáki wina akuptukia tusancha, wisha nunisnak atumnasha ujakchatatjarme, —timiayi.</s>
     </seg>
     <seg type="verse" id="b.MAT.21.28">
      <s id="b.MAT.21.28.1">Tura Jesús ataksha chicharak: —Ju nuikiartutai chicham nintimrataram.</s>
      <s id="b.MAT.21.28.2">Aintsu uchiri jimiar pujú armiayi.</s>
      <s id="b.MAT.21.28.3">Tura asaramtai nu aintska uchirin kichkin chicharak: ‘Uchiru, ajarun weme uva yurangke juuta,’ tusa akupkamiayi.</s>
     </seg>
     <seg type="verse" id="b.MAT.21.29">
      <s id="b.MAT.21.29.1">Tu akupam uchiri ayaak: ‘Atsa, nakimiajai,’ tayat atak nintimiar ajanam wemiayi.</s>
     </seg>
     <seg type="verse" id="b.MAT.21.30">
      <s id="b.MAT.21.30.1">Turamtai chikich uchirin nunasha nunisang: ‘Amesha ajarun weme uva yurangke juuta,’ tamati nuka: ‘Ayu apaachi, wetajai,’ tayat wechamiayi.</s>
     </seg>
     <seg type="verse" id="b.MAT.21.31">
      <s id="b.MAT.21.31.1">Nu uchi jimiaran pachisan taja nuna ¿tua ni apari wakeramurin umirkamia? —tu iniam aiminak: —Eemak nakimiajai tayat, nunia wemia nuwaitai, —tiarmiayi.</s>
      <s id="b.MAT.21.31.2">Tinamtai Jesús chicharak: —Nekasan tajarme: Kuikian juu ainau, tura kungkatip ainausha ni tunaarin mash inaisar, atumin nangkamasarang Yuse pujutirin wayaawartin ainawai.</s>
     </seg>
     <seg type="verse" id="b.MAT.21.32">
      <s id="b.MAT.21.32.1">Imiakratin Juan chichaak: ‘Pujutrum tu yapajiaram uwemratnuitrume,’ tusa atumin nuitamratas winitramu wainiatrum nekasampita tichamiarume.</s>
      <s id="b.MAT.21.32.2">Antsu kuikian juu ainau tura kungkatip ainausha Juanku chichamen antukar nekasampita tiarmiayi.</s>
      <s id="b.MAT.21.32.3">Atumka nuka nekayatrumek, ni umirkatasrumka atumi tunaaringkia inaisachmiarume, —Jesús timiayi.</s>
     </seg>
     <seg type="verse" id="b.MAT.21.33">
      <s id="b.MAT.21.33.1">Nunia Jesús ataksha aints ainaun nuiniak: “Chikich nuikiartamu antuktaram: Aints uva naekrin ni ajarin araamiayi.</s>
      <s id="b.MAT.21.33.2">Tura ajanka wenurmiayi.</s>
      <s id="b.MAT.21.33.3">Tura uva yumiri juutai nu ajanmak najanamiayi.</s>
      <s id="b.MAT.21.33.4">Tura ajan wainkatnun wenurmaunum yakí wajatirin najatamiayi.</s>
      <s id="b.MAT.21.33.5">Tura mash pengker iwiar, aints ainaun eak: ‘Ajar waitruktaram,’ tusa ukuki, chikich nungkanam wemiayi.</s>
     </seg>
     <seg type="verse" id="b.MAT.21.34">
      <s id="b.MAT.21.34.1">Tura juuktin kinta jeamtai, ni inatiri ainaun akatar akuptak: ‘Yamaikia werum, ajarun takau ainau uva yumiri winar aa nunaka akupturkarti,’ tawai tita tusa akupkamiayi.</s>
     </seg>
     <seg type="verse" id="b.MAT.21.35">
      <s id="b.MAT.21.35.1">Akuptukmaitiat ajan takau ainau ajartinu inatiri ainaun achikiar, kichnaka katsumkar, tura kichnasha maawar, tura kichnasha kayajai tukuarmiayi.</s>
     </seg>
     <seg type="verse" id="b.MAT.21.36">
      <s id="b.MAT.21.36.1">Turinamtai ajartin ataksha ni inatirin nuna nangkamasang untsurin akuptukmiayi.</s>
      <s id="b.MAT.21.36.2">Akuptukmaitiat nu ajan takau ainau nunisarang turuawarmiayi.</s>
     </seg>
     <seg type="verse" id="b.MAT.21.37">
      <s id="b.MAT.21.37.1">“Nuna turuawaramtai nuniangka: ‘Wína uchirnaka nekasar anturkarchanpiash,’ tu nintimias ni uchirin akupkamiayi.</s>
     </seg>
     <seg type="verse" id="b.MAT.21.38">
      <s id="b.MAT.21.38.1">Apari akupkamu waininayat, ajan takau ainau ajartinu uchirin wainkar chicharnainak: ‘Auka ajartinu uchirintai.</s>
      <s id="b.MAT.21.38.2">Apari jakamtai, ju ajaka ninu atatui.</s>
      <s id="b.MAT.21.38.3">Watska maatai.</s>
      <s id="b.MAT.21.38.4">Au maarkia ajaka iinu achaintak,’ tunaiyarmiayi.</s>
     </seg>
     <seg type="verse" id="b.MAT.21.39">
      <s id="b.MAT.21.39.1">Tura ajartinu uchirin achikiar ajanmaya jiikiar maawarmiayi,” Jesús timiayi.</s>
     </seg>
     <seg type="verse" id="b.MAT.21.40">
      <s id="b.MAT.21.40.1">Tura nu nuikiartamun antukaru ainaun iniak: —¿Atumsha itiur nintimrume?</s>
      <s id="b.MAT.21.40.2">¿Ajartin taa, nu ajan takau ainaun itiurkatnuita? —timiayi.</s>
     </seg>
     <seg type="verse" id="b.MAT.21.41">
      <s id="b.MAT.21.41.1">Tu iniam aiminak: —Nu aints timiá pasé asaramtai, wait anentsuk maawartinuitai.</s>
      <s id="b.MAT.21.41.2">Nunia nu ajartin chikich ajan takau ainaun eak: ‘Ajar waitruktaram.</s>
      <s id="b.MAT.21.41.3">Tura juuktin kinta jeamtai, winar aa nuka surustaram,’ tusa ajarin takakmasarti tusa akupkatnuitai, —tiarmiayi.</s>
     </seg>
     <seg type="verse" id="b.MAT.21.42">
      <s id="b.MAT.21.42.1">Tinamtai Jesús chicharak: —Nekasrum tarume.</s>
      <s id="b.MAT.21.42.2">¿Nu pasé aints ainau pachisrum atumka Yuse papirin aujchaukitrum?</s>
      <s id="b.MAT.21.42.3">Tu aarmawaitai: ‘Jeamin ainau kaya jean jeamkar, chikich kayan wainkar chichainak: Ju kayaka paseetai tusar japawarmiayi.</s>
      <s id="b.MAT.21.42.4">Japinau wainiat Yuska: Nu kayaka timiá pengkeraitai timiayi.</s>
      <s id="b.MAT.21.42.5">Apu Yus nunaka wakeruku asamtai, iisha nu nintimsar pujaji.’</s>
      <s id="b.MAT.21.42.6">Tu aarmawaitai.</s>
     </seg>
     <seg type="verse" id="b.MAT.21.43">
      <s id="b.MAT.21.43.1">Tura asamtai tajarme: Yusnum tuke pujustinka atumin suritramak, chikich nungkanmaya ainau tuke Yusnum pujustinka tsangkamkamuitai.</s>
     </seg>
     <seg type="verse" id="b.MAT.21.44">
      <s id="b.MAT.21.44.1">Aints ainau nu kaya nekas pengker aa nunaka tukumkar kupinakartinuitai.</s>
      <s id="b.MAT.21.44.2">Tura nu kaya aintsnum ayaarkungka, nu aintsun tsairtinuitai, —Jesús timiayi.</s>
     </seg>
     <seg type="verse" id="b.MAT.21.45">
      <s id="b.MAT.21.45.1">Tama sacerdote juuntri ainau, tura fariseo ainausha Jesús nuikiartamun antukar: Iin pachitmas turamji tusar nintimrarmiayi.</s>
     </seg>
     <seg type="verse" id="b.MAT.21.46">
      <s id="b.MAT.21.46.1">Tura yamaik achiktai tinayat, chikich aints ainau Jesúsan pachisar: Yus akupkamu asa, nu chichamnaka etserui tinau asaramtai, shamkar inaisarmiayi.</s>
     </seg>
    </div>
    <div type="chapter" id="b.MAT.22">
     <seg type="verse" id="b.MAT.22.1">
      <s id="b.MAT.22.1.1">Nunia Jesús ataksha nuikiartutai chichamjai etsertan nangkamamiayi.</s>
      <s id="b.MAT.22.1.2">Tura chichaak:</s>
     </seg>
     <seg type="verse" id="b.MAT.22.2">
      <s id="b.MAT.22.2.1">—Yus aints ainaun inawa nuka junia apua nunisketai.</s>
      <s id="b.MAT.22.2.2">Apu uchiri nuwan nuwatkatin asamtai, fiestan najanamiayi.</s>
     </seg>
     <seg type="verse" id="b.MAT.22.3">
      <s id="b.MAT.22.3.1">Tura ni inatiri irunun aints ainau untsukarti tusa akupkamiayi.</s>
      <s id="b.MAT.22.3.2">Untsuamaitiat nakiararmiayi.</s>
     </seg>
     <seg type="verse" id="b.MAT.22.4">
      <s id="b.MAT.22.4.1">Ataksha chikich inatiri ainaun akatar akupak: Ataksha werum untsukmau ainau ujatruktaram: Waaka ainausha mau asar, tura tangku jaerusha mau asar, atum yuwatin yanchuk mash umismawaitai.</s>
      <s id="b.MAT.22.4.2">Tura asamtai nuwenmaunum winiarti, tawai titaram timiayi.</s>
     </seg>
     <seg type="verse" id="b.MAT.22.5">
      <s id="b.MAT.22.5.1">Tamaitiat untsukmau ainau nakiararmiayi.</s>
      <s id="b.MAT.22.5.2">Antsu chikich ni ajarin jiistas wemiayi.</s>
      <s id="b.MAT.22.5.3">Tura kitcha sumatinam wemiayi.</s>
     </seg>
     <seg type="verse" id="b.MAT.22.6">
      <s id="b.MAT.22.6.1">Tura chikich ainauka apu inatiri ainaun achikiar pasé awajsarmiayi, tura kichnasha maawarmiayi.</s>
     </seg>
     <seg type="verse" id="b.MAT.22.7">
      <s id="b.MAT.22.7.1">Turinamtai apu nuna antuk kajek, ni suntari ainaun chicharak: ‘Wina aintsrun mau irunu mash maataram.</s>
      <s id="b.MAT.22.7.2">Tura ni jeesha mash keematkataram,’ tusa akupkamiayi.</s>
     </seg>
     <seg type="verse" id="b.MAT.22.8">
      <s id="b.MAT.22.8.1">Ni suntari ainaun akupkam jiinkiaramtai, nunia ni inatiri ainaun ataksha chicharak: ‘Nuwenmau fiesta mash umismawaitai.</s>
      <s id="b.MAT.22.8.2">Antsu nuwik untsukmau ainauka pasé aints asar winicharmin ainawai.</s>
     </seg>
     <seg type="verse" id="b.MAT.22.9">
      <s id="b.MAT.22.9.1">Tura asaramtai yakta jinti ainamunam werum, aints atum wainmauka: Nuwenmaunum winiarti tusaram untsuktaram,’ timiayi.</s>
     </seg>
     <seg type="verse" id="b.MAT.22.10">
      <s id="b.MAT.22.10.1">Tama ni inatiri ainau jiinkiar, yakta jintin wekajinaun pasé ainauncha tura pengker ainauncha mash untsukarmiayi.</s>
      <s id="b.MAT.22.10.2">Tura asar apu jeen piakarmiayi.</s>
     </seg>
     <seg type="verse" id="b.MAT.22.11">
      <s id="b.MAT.22.11.1">Jea piakaramtai nu apuka untsukmau ainaun jiistaj tusa wayaamiayi.</s>
      <s id="b.MAT.22.11.2">Nuni waya jiis, aints nuwenkur entsatinka entsatsuk pujaun wainkamiayi.</s>
     </seg>
     <seg type="verse" id="b.MAT.22.12">
      <s id="b.MAT.22.12.1">Tura nu aintsun chicharak: ‘Sairua ¿waruka nuwenkur entsati entsatskesha junisha wayaame?’ timiayi.</s>
      <s id="b.MAT.22.12.2">Tamaitiat nu aintska aimtsuke pujumiayi.</s>
     </seg>
     <seg type="verse" id="b.MAT.22.13">
      <s id="b.MAT.22.13.1">Turamtai apu yurumkan surin ainaun untsuk: ‘Juka achikrum, nawencha tura uwejencha jingkiaram aanum jiikrum, tee amanum japataram.</s>
      <s id="b.MAT.22.13.2">Nuni juutak, tura nain katertak nintimratatui,’ timiayi.</s>
     </seg>
     <seg type="verse" id="b.MAT.22.14">
      <s id="b.MAT.22.14.1">Nu nuikiartutai chichaman wi taja nuka: ¿Warina takua tawa? tusaram yamaikia nekaataram.</s>
      <s id="b.MAT.22.14.2">Aints untsuri nayaimpinam wayaawarti tusa Yus untsukmau ainayat jumchik wayaawartin ainawai, —Jesús timiayi.</s>
     </seg>
     <seg type="verse" id="b.MAT.22.15">
      <s id="b.MAT.22.15.1">Tama fariseo ainau nuna antukar, nunia jiinkiar kanakar pujusar, chichaman najatawar: Aints ainau Jesúsa chichamen antukar: Nunaka timiayi tusar tsanumrarmi, tu nintimtiarmiayi.</s>
     </seg>
     <seg type="verse" id="b.MAT.22.16">
      <s id="b.MAT.22.16.1">Tura ni aintsri ainausha tura apu Herodesa nemarin ainausha Jesús iniam, ¿nisha warintintak? tusar, ni chichamen anturkar, nuna jukiarat tusar akupkarmiayi.</s>
      <s id="b.MAT.22.16.2">Tura akupkamu asar, Jesúsan jeariar chicharinak: —Nuikiartinu, ameka nekas chicham chichaame.</s>
      <s id="b.MAT.22.16.3">Iikia nuka nekaji.</s>
      <s id="b.MAT.22.16.4">Chikich ainauka antutsuk, ameka nekasam Yuse jinti tu awai tusam tupin nuikiartame.</s>
      <s id="b.MAT.22.16.5">Tura aints ainau wína pengker nintimtursarat tusamka ameka pachiatsme.</s>
     </seg>
     <seg type="verse" id="b.MAT.22.17">
      <s id="b.MAT.22.17.1">Tura asakmin itiur nintime tusar, nekaatasar taji.</s>
      <s id="b.MAT.22.17.2">¿Apu César ni aintsrin akupak: Kuik irumrataram tamati, ii kuikiari akiimiaktin pengkerkai?</s>
      <s id="b.MAT.22.17.3">¿Antsu akiimiatsuk pujustinka timiá pengkerkai?</s>
      <s id="b.MAT.22.17.4">Nu nekaatasar wakeraji, —tiarmiayi.</s>
     </seg>
     <seg type="verse" id="b.MAT.22.18">
      <s id="b.MAT.22.18.1">Tu iniinam Jesús ni pasé nintimaurincha nekau asa chicharak: —Anangkartin ainautiram ¿waruka winasha anangkruaram nekaprustasrumsha wakerarme?</s>
     </seg>
     <seg type="verse" id="b.MAT.22.19">
      <s id="b.MAT.22.19.1">Watska, apu César akiktin kuik itataram, —timiayi.</s>
      <s id="b.MAT.22.19.2">Tama nu kuikian itaarmiayi.</s>
     </seg>
     <seg type="verse" id="b.MAT.22.20">
      <s id="b.MAT.22.20.1">Itaaramtai nuna jiis, Jesús iniak: —¿Jusha yana yapiya nakumkamuita?</s>
      <s id="b.MAT.22.20.2">Tura ¿yana naariya aarmawaita? —timiayi.</s>
     </seg>
     <seg type="verse" id="b.MAT.22.21">
      <s id="b.MAT.22.21.1">Tu iniam aiminak: —Apu Césarnawaitai, —tiarmiayi.</s>
      <s id="b.MAT.22.21.2">Tinamtai Jesús chicharak: —Tu tinu asaram, juun apu Césarnau aa nuka ni susataram.</s>
      <s id="b.MAT.22.21.3">Tura Yusnau aa nuka Yus susataram, —timiayi.</s>
     </seg>
     <seg type="verse" id="b.MAT.22.22">
      <s id="b.MAT.22.22.1">Tama nuna antukar nukap nintimrarmiayi.</s>
      <s id="b.MAT.22.22.2">Tura Jesúsan ukukiar waketkiarmiayi.</s>
     </seg>
     <seg type="verse" id="b.MAT.22.23">
      <s id="b.MAT.22.23.1">Nu kintati saduceo ainau: Aints jakamunmaya nantakchatnuitai, tinu ainauka Jesúsan tariarmiayi.</s>
      <s id="b.MAT.22.23.2">Tura Jesús warintintak tusar chicharinak:</s>
     </seg>
     <seg type="verse" id="b.MAT.22.24">
      <s id="b.MAT.22.24.1">—Nuikiartinu, Moisés chichaman aarmia nu chichamka nuwaitai: ‘Aints uchin yajutmatsuk jakamtaikia, yachí uchin yajutmartas wajerin nuwatkati.</s>
      <s id="b.MAT.22.24.2">Tura uchin yajutmarka nuka ni yachí jakau uchiriya nunisang atinuitai,’ tu aarmawaitai.</s>
     </seg>
     <seg type="verse" id="b.MAT.22.25">
      <s id="b.MAT.22.25.1">Ayu, juni iijai iruntrar siete (7) yachintin pujú armiayi.</s>
      <s id="b.MAT.22.25.2">Tura eemkauri nuwan nuwatak, uchin yajutmatsuk jakamtai, chikich yachiisha wajerin nuwatkayat,</s>
     </seg>
     <seg type="verse" id="b.MAT.22.26">
      <s id="b.MAT.22.26.1">nusha nunisang uchin yajutmatsuk jakamiayi.</s>
      <s id="b.MAT.22.26.2">Tura nusha nunisang jakamtai, chikich yachí wajerin nuwatkayat, nusha nunisang uchin yajutmatsuk jakamiayi.</s>
      <s id="b.MAT.22.26.3">Tura kitcha kitcha siete (7) yachintin nu nuwan nuwatinayat, mash uchin yajutmatsuk kajingkiarmiayi.</s>
     </seg>
     <seg type="verse" id="b.MAT.22.27">
      <s id="b.MAT.22.27.1">Nunia nuwasha ukunam jakamiayi.</s>
     </seg>
     <seg type="verse" id="b.MAT.22.28">
      <s id="b.MAT.22.28.1">Tura nu siete (7) yachintin mash nu nuwan nuwatkaru asar ¿jakamunmaya nantakiar nu nuwaka yana nuwariya atinuita? —tu iniasarmiayi.</s>
     </seg>
     <seg type="verse" id="b.MAT.22.29">
      <s id="b.MAT.22.29.1">Tu iniinam Jesús ayaak: —Yuse chichame nekachu asaram, tura Yuse kakarmarisha wainkachu asaram, jakamunmaya nantaktin atsawai takuram pe nuwaarme.</s>
     </seg>
     <seg type="verse" id="b.MAT.22.30">
      <s id="b.MAT.22.30.1">Nintimrataram.</s>
      <s id="b.MAT.22.30.2">Jakamunmaya nantakiaru ainauka nuwanka nuwatkachartinuitai.</s>
      <s id="b.MAT.22.30.3">Tura nuwasha aintsun ninumkachartinuitai.</s>
      <s id="b.MAT.22.30.4">Antsu Yuse awemamuri nayaimpinam pujuina nunisarang nuwartichu artinuitai.</s>
     </seg>
     <seg type="verse" id="b.MAT.22.31">
      <s id="b.MAT.22.31.1">Tura ¿Yus jakau ainau nantakiartinun pachis turammia nuka aujchaukitrum?</s>
      <s id="b.MAT.22.31.2">Yus chichaak:</s>
     </seg>
     <seg type="verse" id="b.MAT.22.32">
      <s id="b.MAT.22.32.1">‘Abrahama Yusrinka wiitjai.</s>
      <s id="b.MAT.22.32.2">Tura Isaaca Yusrinka wiitjai.</s>
      <s id="b.MAT.22.32.3">Tura Jacobo Yusrinka wiitjai,’ timiayi.</s>
      <s id="b.MAT.22.32.4">Tura Yus nu aints yaanchuik jakaru ainayat, tuke iwiaaku ainawai timiayi.</s>
      <s id="b.MAT.22.32.5">Tu tinu asamtai, Yuska jakau ainau Yusrintai tarume nuka tuchuitai.</s>
      <s id="b.MAT.22.32.6">Antsu tuke iwiaaku ainau Yusrintai, —Jesús timiayi.</s>
     </seg>
     <seg type="verse" id="b.MAT.22.33">
      <s id="b.MAT.22.33.1">Tama aints ni nuikiartamun antukar nukap nintimrarmiayi.</s>
     </seg>
     <seg type="verse" id="b.MAT.22.34">
      <s id="b.MAT.22.34.1">Jesús saduceo ainaun itatmamtikiau asamtai, fariseo ainau nuna antukar iruntrarmiayi.</s>
     </seg>
     <seg type="verse" id="b.MAT.22.35">
      <s id="b.MAT.22.35.1">Turuwar kichik fariseo Moisésa chichamen nuikiartin asa, Jesúsan nekapsatas yuumatkat tusa iniastas werimiayi.</s>
      <s id="b.MAT.22.35.2">Tura Jesúsan jeari iniak:</s>
     </seg>
     <seg type="verse" id="b.MAT.22.36">
      <s id="b.MAT.22.36.1">—Nuikiartinu ¿chicham umiktin chikich chichaman nangkamasang pengker aa nuka tuni aarmawaita? —timiayi.</s>
     </seg>
     <seg type="verse" id="b.MAT.22.37">
      <s id="b.MAT.22.37.1">Tu iniam Jesús ayaak: —Chikich umiktin chicham ainia nuna nangkamasang nuná eemak umiktinka juwaitai: ‘Ami Yusrum aminu Apuram asamtai, tuke nintimaurumjai aneen ata.</s>
      <s id="b.MAT.22.37.2">Tura asam tuke inaitsuk Yus nintimsam aneeta.’</s>
     </seg>
     <seg type="verse" id="b.MAT.22.38">
      <s id="b.MAT.22.38.1">Juka chikich umiktin chicham ainia nuna nangkamasketai.</s>
      <s id="b.MAT.22.38.2">Nuwá eemkar umiktinka juwaitai.</s>
     </seg>
     <seg type="verse" id="b.MAT.22.39">
      <s id="b.MAT.22.39.1">Tura chikich chicham jujai metek tausha juwaitai: ‘Ami namangkem aneame nunismek chikich aints ainausha aneeta.’</s>
     </seg>
     <seg type="verse" id="b.MAT.22.40">
      <s id="b.MAT.22.40.1">Ju jimiar umiktin chicham umirkamka, Moisés chichaman akupkamia nusha, tura yaanchuik Yuse chichame etserin ainau tiarmia nusha pachitsuk umirkatnuitrume, —Jesús timiayi.</s>
     </seg>
     <seg type="verse" id="b.MAT.22.41">
      <s id="b.MAT.22.41.1">Tura fariseo ainau tuke iruntrar pujuinai,</s>
     </seg>
     <seg type="verse" id="b.MAT.22.42">
      <s id="b.MAT.22.42.1">Jesús iniak: —¿Yuse chichame etserin ainau Yus akupkatnun Mesías tutain pachisar aararmia nuka yana weariya atinuita?</s>
      <s id="b.MAT.22.42.2">¿Atumsha warintrume? —timiayi.</s>
      <s id="b.MAT.22.42.3">Tu iniam aiminak: —Mesíaska Davidta weari atinuitai, —tiarmiayi.</s>
     </seg>
     <seg type="verse" id="b.MAT.22.43">
      <s id="b.MAT.22.43.1">Tinamtai Jesús chicharak: —Tura Yuse Wakani tu aamtikramu asa, Davidcha papinum aak: ¿Yus akupkatnun Mesíasan warukaya Apuru timiayi?</s>
      <s id="b.MAT.22.43.2">Mesías ni Apuri asamtai nunaka timiayi.</s>
      <s id="b.MAT.22.43.3">Tura papinum aak:</s>
     </seg>
     <seg type="verse" id="b.MAT.22.44">
      <s id="b.MAT.22.44.1">Apu Yus wína Apurun chicharak: ‘Juni wína untsurunini apu keemtainum keemsam nakarsata.</s>
      <s id="b.MAT.22.44.2">Tura nakarkumin ami nemasem ainaun mash nepetkatatjai,’ timiayi.</s>
     </seg>
     <seg type="verse" id="b.MAT.22.45">
      <s id="b.MAT.22.45.1">Davidka Yus akupkatnun Mesíasan pachis: Wina Apuruitai tinu wainiatrumsha ¿waruka Davidta uchirintai tarume? —tu iniasmiayi.</s>
     </seg>
     <seg type="verse" id="b.MAT.22.46">
      <s id="b.MAT.22.46.1">Tu iniamaitiat, aints kichkisha aimkacharmiayi.</s>
      <s id="b.MAT.22.46.2">Tura nuniangka aints kichkisha Jesúsan nekapsartas chichaman pengké iniascharmiayi.</s>
     </seg>
    </div>
    <div type="chapter" id="b.MAT.23">
     <seg type="verse" id="b.MAT.23.1">
      <s id="b.MAT.23.1.1">Nunia Jesús ni nuiniatiri ainautin tura chikich aints ainauncha chicharak:</s>
     </seg>
     <seg type="verse" id="b.MAT.23.2">
      <s id="b.MAT.23.2.1">—Moisésa aarmauri nuikiartin ainausha, tura fariseo ainausha: ¿Moisésa aarmauri warina takua tawa? tusar nekamtikin ainawai.</s>
     </seg>
     <seg type="verse" id="b.MAT.23.3">
      <s id="b.MAT.23.3.1">Tura asaramtai ni timiauri mash umirkuram atumin turamina nuka mash turataram.</s>
      <s id="b.MAT.23.3.2">Antsu ni timiaurin ningki umitsuk pujuinamtaisha, ni pujuina nunisrumka pujusairap.</s>
     </seg>
     <seg type="verse" id="b.MAT.23.4">
      <s id="b.MAT.23.4.1">Ni chikich ainaun: Nu chicham umirkataram tinayat, nu chichaman umitsuk pujuinawai.</s>
      <s id="b.MAT.23.4.2">Tura asar aints chikich ainaun: Ju meram aa juka entsastaram tinayat, kichik uwejejaisha yaiitan nakitinawai.</s>
     </seg>
     <seg type="verse" id="b.MAT.23.5">
      <s id="b.MAT.23.5.1">Antsu tuke mash wína jiirsarat tusar, ni turina nunaka turinawai.</s>
      <s id="b.MAT.23.5.2">Turinau asar, Yuse chichame aarmaurincha sarman ni nijajin nujkar, tura ni kunturincha jingkiawar wekainawai.</s>
      <s id="b.MAT.23.5.3">Tura ni wejmakrin chikich ainaun nangkamasarang sarman entsainawai.</s>
     </seg>
     <seg type="verse" id="b.MAT.23.6">
      <s id="b.MAT.23.6.1">Tura miajuitjai tusar, iruntrar yutai yuwamunmasha apu keemtairin keemsartas wakerinawai.</s>
      <s id="b.MAT.23.6.2">Tura iruntai jeanmasha wayaawar, keemtai pengkernum keemsartas wakerinawai.</s>
     </seg>
     <seg type="verse" id="b.MAT.23.7">
      <s id="b.MAT.23.7.1">Tura jinta ingkungkar, chikich ainausha mash: Wína jiirsar aujtusarat tusar, tura nuikiartinu turutiarti tusar wakerinawai.</s>
     </seg>
     <seg type="verse" id="b.MAT.23.8">
      <s id="b.MAT.23.8.1">Tura mash aints ainau atumi yachiiya nunisarang asaramtai: Nuikiartinu turutiarat tuuka nintimsairap.</s>
      <s id="b.MAT.23.8.2">Atumin nuitamnuka kichkitai.</s>
     </seg>
     <seg type="verse" id="b.MAT.23.9">
      <s id="b.MAT.23.9.1">Tura nuikiartin ainau kichkisha: Apaachi tiirap.</s>
      <s id="b.MAT.23.9.2">Atumi Apaachiri kichkitai: Nayaimpinam puja nuketai.</s>
     </seg>
     <seg type="verse" id="b.MAT.23.10">
      <s id="b.MAT.23.10.1">Tura Apuru turutiarat tusaram wakerukairap.</s>
      <s id="b.MAT.23.10.2">Atumi Apuringkia Cristoketai.</s>
     </seg>
     <seg type="verse" id="b.MAT.23.11">
      <s id="b.MAT.23.11.1">Antsu atumin nangkamakuka mash chikich ainau inatiri atinuitai.</s>
     </seg>
     <seg type="verse" id="b.MAT.23.12">
      <s id="b.MAT.23.12.1">Tura asamtai aints ningki nintimias miajuitjai tumamunka Yuska mianchawaitai tawai.</s>
      <s id="b.MAT.23.12.2">Antsu mianchawaitjai tumamunka Yuska miajuitai tawai.</s>
     </seg>
     <seg type="verse" id="b.MAT.23.13">
      <s id="b.MAT.23.13.1">“Maj, Moisésa chichame nuikiartin ainautiram, fariseo ainautirmesha aneartaram.</s>
      <s id="b.MAT.23.13.2">Atumka anangkartin asaram, chikich aints uwemrarai tusaram, tura chikich aints nayaimpinam wayaawarai tusaram, waiti epenmiawa nunisketrume.</s>
      <s id="b.MAT.23.13.3">Tura atumka nayaimpinam wayaashtin asaram, chikich ainausha wayaawarai tusaram suritarme.</s>
     </seg>
     <seg type="verse" id="b.MAT.23.14">
      <s id="b.MAT.23.14.1">“Maj, Moisésa chichame nuikiartin ainautiram, fariseo ainautirmesha aneartaram.</s>
      <s id="b.MAT.23.14.2">Atumka anangkartin asaram, waje jee atantin aiyatrumek, aints ainau wína pengker nintimtursarat tusaram, Yus seakrum saram seaarme.</s>
      <s id="b.MAT.23.14.3">Tura asaram nukap wait wajaktinuitrume.</s>
     </seg>
     <seg type="verse" id="b.MAT.23.15">
      <s id="b.MAT.23.15.1">“Maj, Moisésa chichame nuikiartin ainautiram, fariseo ainautirmesha aneartaram.</s>
      <s id="b.MAT.23.15.2">Atumka anangkartin asaram, chikich aints wína nemartusarat tusaram, yaja nungkanmasha arák wekainuitrume.</s>
      <s id="b.MAT.23.15.3">Tura atumin nemartamsaruka atumin nangkamasarang ji kajintrashtinnum engkemawar wait wajakarti tusaram pasemamtikrume.</s>
     </seg>
     <seg type="verse" id="b.MAT.23.16">
      <s id="b.MAT.23.16.1">“Atumka aneartaram.</s>
      <s id="b.MAT.23.16.2">Chikich aints nuinin ayatrumek Yuse chichame nintimtichu asaram wainmichua tumawaitrume.</s>
      <s id="b.MAT.23.16.3">Atumka nuikiartakrum: ‘Aints: Yusjai tajai, Yuse jeen pachisan: Nunaka wikia turatatjai tayat, nunaka umitsuk ukukminuitai’ tarume.</s>
      <s id="b.MAT.23.16.4">Antsu Yusjai tajai titas, Yuse jee kuri aa nuna pachis: ‘Ju kurikia Yus susamu asamtai, wikia nuna turatatjai tauka nunaka miatrusang umiktinuitai’ tarume.</s>
     </seg>
     <seg type="verse" id="b.MAT.23.17">
      <s id="b.MAT.23.17.1">Nintinchau asaram, wainmichua tumawaitrume.</s>
      <s id="b.MAT.23.17.2">Kuri Yuse jeen pujsamu aa nuka mash Yusnawaitai.</s>
      <s id="b.MAT.23.17.3">Tura asamtai kuri Yuse jeen nangkamasketai, tuuka nintimtsuk pujusminuitrume tajarme.</s>
     </seg>
     <seg type="verse" id="b.MAT.23.18">
      <s id="b.MAT.23.18.1">Tura atumsha chichaakrum: ‘Aints tangku epeatniun pachis: Nekasan nunaka turatatjai, Yusjai tajai tayatrum, nu chichamka umitsuk ukukminuitrume,’ tarume.</s>
      <s id="b.MAT.23.18.2">Antsu tangku Yus susatniun pachis chichaakrum: ‘Yusjai tajai: Tangku epetinam patasmau asamtai, nunaka turatatjai tauka nu chichamka miatrusrumek umiktinuitrume,’ tarume.</s>
     </seg>
     <seg type="verse" id="b.MAT.23.19">
      <s id="b.MAT.23.19.1">Tu tinu asaram wainmichua tumawaitrume.</s>
      <s id="b.MAT.23.19.2">Tangku Yus susamu aa nuka Yusnawaitai.</s>
      <s id="b.MAT.23.19.3">Tura tangku epetisha nunisang Yusnawaitai.</s>
      <s id="b.MAT.23.19.4">Tura asamtai tangku Yus susamu tangku epetin nangkamasketai, tuuka nintimtsuk pujusminuitrume tajarme.</s>
     </seg>
     <seg type="verse" id="b.MAT.23.20">
      <s id="b.MAT.23.20.1">Nintimrataram.</s>
      <s id="b.MAT.23.20.2">Aints chichaak: ‘Yuse jeen tangku epetin tuke au asamtai, wikia nunaka turatatjai, Yusjai tajai,’ tauka nuka tangku epetinka pachiska tatsui, antsu tangku epetinam patasmau asamtai, nunasha pachis tawai.</s>
     </seg>
     <seg type="verse" id="b.MAT.23.21">
      <s id="b.MAT.23.21.1">Tura aints Yuse jeen pachis chichaak: ‘Yuse jee tuke au asamtai, wikia nunaka turatatjai, Yusjai tajai,’ tauka Yuse jeenkeka pachis tatsui, antsu Yus ni jeen tuke au asamtai, Yusnasha pachis tawai.</s>
     </seg>
     <seg type="verse" id="b.MAT.23.22">
      <s id="b.MAT.23.22.1">Tura aints nayaimpin pachis chichaak: ‘Nayaim Yuse pujutiri asamtai, wikia nunaka turatatjai, Yusjai tajai,’ tauka nayaimpinkeka pachiska tatsui, antsu Yusnasha pachis tawai.</s>
     </seg>
     <seg type="verse" id="b.MAT.23.23">
      <s id="b.MAT.23.23.1">“Maj, Moisésa chichame nuikiartin ainautiram, fariseo ainautirmesha aneartaram.</s>
      <s id="b.MAT.23.23.2">Atumi ajarinia árak menta tutain, tura chikich áraksha anís tutain, tura chikich áraksha cominos tutain timiá tuupich au wainiatrum, diez (10) juukrum kichik Yus susatasrum akanuwearme.</s>
      <s id="b.MAT.23.23.3">Nuka tuke inaitsuk turataram.</s>
      <s id="b.MAT.23.23.4">Turayatrum nuna nangkamasrumek chikich chichaman Yus umiktaram tímia nuka umiatsrume.</s>
      <s id="b.MAT.23.23.5">Nekas Yus nintimtustincha, tura chikich aints wait anentratnusha, tura nekas pengker aa nu turatnusha umiktinuitrume.</s>
     </seg>
     <seg type="verse" id="b.MAT.23.24">
      <s id="b.MAT.23.24.1">Atum chikich aints ainausha nuiniayatrumek, Yuse chichamen nintimtichu asaram wainmichua tumawaitrume.</s>
      <s id="b.MAT.23.24.2">Tura asaram atumi umutiri teté tuupich engketu wainkuram, nuna umurai tusaram japrume.</s>
      <s id="b.MAT.23.24.3">Antsu kamiyu nekas juun wainiatrumek, nuka kujarua tumawaitrume.</s>
     </seg>
     <seg type="verse" id="b.MAT.23.25">
      <s id="b.MAT.23.25.1">“Maj, Moisésa chichame nuikiartin ainautiram, nunia fariseo ainautirmesha aneartaram.</s>
      <s id="b.MAT.23.25.2">Atumka anangkartin asaram, aints piningkia nitkari nijatsuk, tura puwatu nitkarisha nijatsuk, aya patatkeng nijarmawa tumawaitrume.</s>
      <s id="b.MAT.23.25.3">Tura aints wina jiirsar: Auka pengke aintsuitai, turutiarat tu nintimsaram pujayatrum, atumi nintin tunau piaku asamtai, kichnau aa nu timiá wakerarau asaram, pachitsuk kasamrume.</s>
     </seg>
     <seg type="verse" id="b.MAT.23.26">
      <s id="b.MAT.23.26.1">Fariseo ainautiram, atumka wainmichua tumau asaram, atumi tunaari nintimtsurme.</s>
      <s id="b.MAT.23.26.2">Piningkia nitkari, tura puwatu nitkarisha nijarmawa nunisrumek nuwá eemkaram tunau nintimtairum inaisaram iwiarataram.</s>
      <s id="b.MAT.23.26.3">Turakrumningkia aints ainau atumi pujutrin wainkar: Juka nekas pengke aintsuitai turamiartinuitai.</s>
     </seg>
     <seg type="verse" id="b.MAT.23.27">
      <s id="b.MAT.23.27.1">“Maj, Moisésa chichame nuikiartin ainautiram, fariseo ainautirmesha aneartaram.</s>
      <s id="b.MAT.23.27.2">Atumka anangkartin asaram, jakau iwiartaiya tumawaitrume.</s>
      <s id="b.MAT.23.27.3">Jakau iwiartai aari nekas shiiram at tusar iwiarin armiayi.</s>
      <s id="b.MAT.23.27.4">Antsu aints iwiartai nitkarinka jakau ukunchi piakuitai, tura jakau namangke kauru piakuitai.</s>
     </seg>
     <seg type="verse" id="b.MAT.23.28">
      <s id="b.MAT.23.28.1">Atumka jakau iwiartaiya tumawaitrume.</s>
      <s id="b.MAT.23.28.2">Aints ainau atumi pujutrin wainkar: Pengke aintsuitai, tu nintimturmasar pujuinawai.</s>
      <s id="b.MAT.23.28.3">Tura wainiatrumek atumi nintin tunau piaku asamtai, aints ainau tuke anangkuwearme.</s>
     </seg>
     <seg type="verse" id="b.MAT.23.29">
      <s id="b.MAT.23.29.1">“Maj, Moisésa chichame nuikiartin ainautiram, fariseo ainautirmesha aneartaram.</s>
      <s id="b.MAT.23.29.2">Atumka anangkartin asaram, yaanchuik atumi juuntri Yuse chichame etserin ainaun mau wainiatrumek, nu iwiarsamu pengker nintimsaram iwiaruwearme.</s>
      <s id="b.MAT.23.29.3">Tura pengke aints ainaun yaanchuik mau wainiatrumek, nu iwiarsamu ainausha nekas shiiram at tusaram iwiaruwearme.</s>
     </seg>
     <seg type="verse" id="b.MAT.23.30">
      <s id="b.MAT.23.30.1">Tura nangkamrum chichaakrum: ‘Iikia ii juuntrijai pujuwaitkurkia, iikia Yuse chichame etserin ainau maawarti tusarkia yaingchatnuyaji,’ tarume.</s>
     </seg>
     <seg type="verse" id="b.MAT.23.31">
      <s id="b.MAT.23.31.1">Tu tayatrum Yuse chichame etsernun maawarmia nunisrumek turin asakrumin: Nijai metek ainawai tusar, paan nekarmawartin ainawai.</s>
     </seg>
     <seg type="verse" id="b.MAT.23.32">
      <s id="b.MAT.23.32.1">Watska, atumi juuntri jakaru ainau nangkamawarmia nuka atumka umiktaram.”</s>
      <s id="b.MAT.23.32.2">Jesús ni jakatniurin pachis tumammiayi.</s>
     </seg>
     <seg type="verse" id="b.MAT.23.33">
      <s id="b.MAT.23.33.1">Nunia ataksha chicharak: “Atumka napia tumawaitrume.</s>
      <s id="b.MAT.23.33.2">Tu pujau asaram ¿Yus aints ainaun ji kajintrashtinnum akupamtaisha itiurak uwemratrume?</s>
     </seg>
     <seg type="verse" id="b.MAT.23.34">
      <s id="b.MAT.23.34.1">“Tura wainiatun wikia atumin Yuse chichame etserin ainaun, tura Yuse chichame nekau ainauncha, tura Yuse chichame nuikiartin ainauncha akuptuktatjarme.</s>
      <s id="b.MAT.23.34.2">Turamaitiatrum chikich ainausha numinam ajintaram maatnuitrume.</s>
      <s id="b.MAT.23.34.3">Tura chikich ainausha iruntai jeanam awatratnuitrume.</s>
      <s id="b.MAT.23.34.4">Tura chikich yaktanam tupikiakiaramtaisha atumka papeektinuitrume.</s>
     </seg>
     <seg type="verse" id="b.MAT.23.35">
      <s id="b.MAT.23.35.1">Turatin asaram, wait wajaktinuitrume.</s>
      <s id="b.MAT.23.35.2">Nu nangkamtaik Caín ni yachí Abel péngke aintsun wainiat maamiayi.</s>
      <s id="b.MAT.23.35.3">Nuniasha ukunam Berequíasa uchiri Zacarías naartin Yuse jeen tangku epetinam ayaamas wajaun waininayat maawarmiayi.</s>
      <s id="b.MAT.23.35.4">Tura atumi juuntri péngke aints ainau numpen ukararu asaramtai, atumsha nunisrumek turatin asaram wait wajaktinuitrume.</s>
     </seg>
     <seg type="verse" id="b.MAT.23.36">
      <s id="b.MAT.23.36.1">Tura atumi weari yamai iwiaaku ainausha wait wajakartin ainawai.</s>
      <s id="b.MAT.23.36.2">Nunaka nekasan tajarme,” Jesús timiayi.</s>
     </seg>
     <seg type="verse" id="b.MAT.23.37">
      <s id="b.MAT.23.37.1">Nunia Jesús Jerusalénnumia aints ainaun chicharak: —Jerusalénnumia ainautirmin tajarme: Atumka Yuse chichame etserin main aiyarume.</s>
      <s id="b.MAT.23.37.2">Tura Yus wína chichamur etserkataram tusa, akupturmaku wainiatrumek, kayajai tukuram mainuyarume.</s>
      <s id="b.MAT.23.37.3">Atash ni uchirin nanapejai tektuktas untsuawa nunisnak: Uwemrataram tusan ¿wikia warutmak untsuyajrum?</s>
      <s id="b.MAT.23.37.4">Turai wainiatrumek nakitrinuyarme.</s>
     </seg>
     <seg type="verse" id="b.MAT.23.38">
      <s id="b.MAT.23.38.1">Antsu wi ukukmiaka, atumi yaktaringkia itiarak atinuitai.</s>
      <s id="b.MAT.23.38.2">Tura asamtai aneartaram.</s>
      <s id="b.MAT.23.38.3">Nunasha nekasan tajarme.</s>
      <s id="b.MAT.23.38.4">Atumka: Yus akupkamu wináuka nekas pengkeraitai tutsuk pujakrumka, wínaka pengké waitkashtinuitrume, —Jesús timiayi.</s>
     </seg>
    </div>
    <div type="chapter" id="b.MAT.24">
     <seg type="verse" id="b.MAT.24.1">
      <s id="b.MAT.24.1.1">Jesús Yus seatai jeanmaya jiinki weai, ni nuiniatiri ainauti tarir, Yus seatai jea jiisar: Juka nekas juuntapita tusar, Jesús inaktusmiaji.</s>
     </seg>
     <seg type="verse" id="b.MAT.24.2">
      <s id="b.MAT.24.2.1">Takurin Jesús iin chichartamak: —Nekasan tajarme: Ju waintrume juka ukunmaka mash yumpunkatnuitai.</s>
      <s id="b.MAT.24.2.2">Tura yumpunkamtai kaya kichkisha chikich kayanmasha patamkashtinuitai, —turammiaji.</s>
     </seg>
     <seg type="verse" id="b.MAT.24.3">
      <s id="b.MAT.24.3.1">Nunia olivo muranam weri, nuni Jesús waka keemsamtai, ni nuiniatiri ainautisha nuni jearir, nijai kanakar pujusar iniakur: —¿Ju jea yumpunkatnusha warutik at, tura ame tatintrumsha warutik at?</s>
      <s id="b.MAT.24.3.2">Tura ju nungka amukatin kinta jeatak wajasamtaisha, nekas jeatak wajasi tusarsha ¿itiurak nekaataij?</s>
      <s id="b.MAT.24.3.3">Tu atinuitai tusam ujakratkata, —timiaji.</s>
     </seg>
     <seg type="verse" id="b.MAT.24.4">
      <s id="b.MAT.24.4.1">Takurin Jesús chichartamak: —Aints kichkisha wína anangkruwai tusaram aneartaram.</s>
     </seg>
     <seg type="verse" id="b.MAT.24.5">
      <s id="b.MAT.24.5.1">Aints untsuri chichainak: ‘Wiitjai Mesíasaitjai, Yus akupkamuitjai,’ tusar aints untsuri anangmawartinuitai.</s>
     </seg>
     <seg type="verse" id="b.MAT.24.6">
      <s id="b.MAT.24.6.1">Turinamtai maaniamu pachisrum chicham antakrumsha, tura mesetan najaninawai tamau antakrumsha shamkairap.</s>
      <s id="b.MAT.24.6.2">Nungka meseatsaing maaniamuka untsuri artinuitai.</s>
      <s id="b.MAT.24.6.3">Antsu nungka mesertinka tewarikia achatnuitai.</s>
     </seg>
     <seg type="verse" id="b.MAT.24.7">
      <s id="b.MAT.24.7.1">Aints ainau chikich nungkanmaya ainaujai maaniawartinuitai.</s>
      <s id="b.MAT.24.7.2">Tura apu ainausha kajernaikiar mesetan najanawartinuitai.</s>
      <s id="b.MAT.24.7.3">Nuniasha tsukasha nukap atinuitai.</s>
      <s id="b.MAT.24.7.4">Tura sungkur jatai ainausha yujarartinuitai.</s>
      <s id="b.MAT.24.7.5">Nuniasha uusha untsuri uurkatnuitai.</s>
      <s id="b.MAT.24.7.6">Nuka chikich chikich nungkanmasha turunatnuitai.</s>
     </seg>
     <seg type="verse" id="b.MAT.24.8">
      <s id="b.MAT.24.8.1">Antsu nu turunatniun nangkamawar, aints ainau wait wajainayat, nuna nangkamasarang wait wajakartiniun yamaik nangkamawartinuitai.</s>
     </seg>
     <seg type="verse" id="b.MAT.24.9">
      <s id="b.MAT.24.9.1">“Nunia atumnasha achirmakar pasé awajtamsarat tusar surutmakartinuitai.</s>
      <s id="b.MAT.24.9.2">Tura mantamawartinuitai.</s>
      <s id="b.MAT.24.9.3">Tura wína umirtau asakrumin, aints ainau mash kajertamkartinuitai.</s>
     </seg>
     <seg type="verse" id="b.MAT.24.10">
      <s id="b.MAT.24.10.1">Nu kinta jeamtai, aints untsuri wína umirtutan inaisartinuitai, tura mai nuwamtak kajernaikiar: Achiktaram tusar surunikiartinuitai.</s>
     </seg>
     <seg type="verse" id="b.MAT.24.11">
      <s id="b.MAT.24.11.1">Tura anangkartin ainau untsuri waitrinak: Wikia Yuse chichamen etsernuitjai tusar, aintsun untsurin tsanurartinuitai.</s>
     </seg>
     <seg type="verse" id="b.MAT.24.12">
      <s id="b.MAT.24.12.1">Tura tunau nukap atin asamtai, aints ainau aneenitan inaisartinuitai.</s>
     </seg>
     <seg type="verse" id="b.MAT.24.13">
      <s id="b.MAT.24.13.1">Antsu aints ainau Yusen tuke inaitsuk umirkaruka uwemrartinuitai.</s>
     </seg>
     <seg type="verse" id="b.MAT.24.14">
      <s id="b.MAT.24.14.1">“Yus aints ainaun inartinuitai tusar Yusnum uwemratin chichaman mash nungkanmaya ainau nekaawarat tusar etserkartinuitai.</s>
      <s id="b.MAT.24.14.2">Turinamtai nuniangka nungka amukatin kinta jeatnuitai.</s>
     </seg>
     <seg type="verse" id="b.MAT.24.15">
      <s id="b.MAT.24.15.1">“Aints ju chichaman aujinauka nintimrarti: Yuse chichame etserin Daniel naartin nekas pasemamtikiartinun pachis nunia aints ainaun mesratniuncha pachis aarmiayi.</s>
      <s id="b.MAT.24.15.2">Nu pasemamtikiartin Yus seatai juun jeanam wayaamtai,</s>
     </seg>
     <seg type="verse" id="b.MAT.24.16">
      <s id="b.MAT.24.16.1">aints Judea nungkanam pujuinauka muranam tupikiakiartinuitai.</s>
     </seg>
     <seg type="verse" id="b.MAT.24.17">
      <s id="b.MAT.24.17.1">Tura wári tupikiakiartin asar, aints jea jimia pata jeamkamunam yakí pujauka wári kuanak waririncha jutsuk tupikiakiartinuitai.</s>
     </seg>
     <seg type="verse" id="b.MAT.24.18">
      <s id="b.MAT.24.18.1">Tura ajanam takakminausha jeanmasha waketsuk, tura entsatirincha jutsuk wári tupikiakiartinuitai.</s>
     </seg>
     <seg type="verse" id="b.MAT.24.19">
      <s id="b.MAT.24.19.1">Nu wait wajaktin kinta jeamtai, nuwa jamtin ainausha tura kuwirchin muntsak pujuinausha nukap wait wajakartin asaramtai wait anentinajai,” Jesús timiayi.</s>
     </seg>
     <seg type="verse" id="b.MAT.24.20">
      <s id="b.MAT.24.20.1">Nunia ataksha chicharak: “Nu tupikiakiartin kinta yumanch achati tusaram, tura ayamtai kinta achati tusaram Yus seataram.</s>
      <s id="b.MAT.24.20.2">Maj, nu kintati aints ainau nukap wait wajakartinuitai.</s>
      <s id="b.MAT.24.20.3">Nu nangkamtaik nungka najanamunmayangka timiá wait wajamuka atsuyayi.</s>
      <s id="b.MAT.24.20.4">Tura ukunmasha ataksha timiá wait wajaktinka atsutnuitai.</s>
     </seg>
     <seg type="verse" id="b.MAT.24.22">
      <s id="b.MAT.24.22.1">Tura asamtai nu wait wajaktinaka Yusek: Ainik ati tusa amuktinuitai.</s>
      <s id="b.MAT.24.22.2">Nuna turachmataikia aints kichkisha uwemrachminuitai.</s>
      <s id="b.MAT.24.22.3">Antsu Yus ni aintsri uwemrartin ainaun aneau asa, nu wait wajaktinaka amuktinuitai.</s>
     </seg>
     <seg type="verse" id="b.MAT.24.23">
      <s id="b.MAT.24.23.1">“Turamtai aints atumin chichartaminak: ‘Jiista, juwaitai Mesías,’ turaminamtaikia tura: ‘Ani Mesías pujawai,’ turaminamtaisha anturkairap.</s>
     </seg>
     <seg type="verse" id="b.MAT.24.24">
      <s id="b.MAT.24.24.1">Aints untsuri anangkraminak: Mesíasaitjai tusar wantinkartinuitai.</s>
      <s id="b.MAT.24.24.2">Chikich ainausha anangkraminak: Yus akupkamu asan, Yuse chichame etsernuitjai turamiartinuitai.</s>
      <s id="b.MAT.24.24.3">Tura aints ainaun anangkataj tusar, aints tujintamu takatnasha, tura aints wainchati takatnasha takasar, Yuse aintsri ainaun anangkamin amataikia anangkawartinuitai.</s>
     </seg>
     <seg type="verse" id="b.MAT.24.25">
      <s id="b.MAT.24.25.1">Nu aints ainau atumin anangkramawarai tusan, eemkin yamaik ujaajrume.</s>
     </seg>
     <seg type="verse" id="b.MAT.24.26">
      <s id="b.MAT.24.26.1">“Tura asamtai aints atumin chichartaminak: ‘Jiistaram, Mesías ani aints atsamunam pujawai,’ turaminamtaisha nuka jiisairap.</s>
      <s id="b.MAT.24.26.2">Tura: ‘Jiistaram, juni jea tesaamunam uumak pujawai,’ turaminamtaisha nuka anturkairap.</s>
     </seg>
     <seg type="verse" id="b.MAT.24.27">
      <s id="b.MAT.24.27.1">Wi aints ayatun Yus akupkamu asan, peem newarat tsantar tsaa taakmanumanini, tura tsaa jeamunmaninisha mash nungkanam wainta nunisnak paan wantinkatnuitjai.</s>
     </seg>
     <seg type="verse" id="b.MAT.24.28">
      <s id="b.MAT.24.28.1">Jakau tepamunam chiwiang kautinawai,” Jesús turammiaji.</s>
     </seg>
     <seg type="verse" id="b.MAT.24.29">
      <s id="b.MAT.24.29.1">Nunia ataksha iin chichartamak: “Nu wait wajaktiniun wi etserja nu nangkamaramtai, tsaangka tsantrashtinuitai.</s>
      <s id="b.MAT.24.29.2">Tura nantusha kajintratnuitai.</s>
      <s id="b.MAT.24.29.3">Yaa ainausha nayaimpinmaya kakeerartinuitai.</s>
      <s id="b.MAT.24.29.4">Tura nayaimpinam muchichu ainausha muchitrartinuitai.</s>
     </seg>
     <seg type="verse" id="b.MAT.24.30">
      <s id="b.MAT.24.30.1">“Nunia aints ayatun, Yus akupkamu asan wi wantinmatai, mash nungkanmaya ainau ni wait wajaktintrin shaminak juutiartinuitai.</s>
      <s id="b.MAT.24.30.2">Tura yurangmijai Yuse kakarmarijai, nunia Yuse paaniurijai nayaimpinmaya winamtai, wínaka paan waitkartinuitai.</s>
     </seg>
     <seg type="verse" id="b.MAT.24.31">
      <s id="b.MAT.24.31.1">Nunia wi winakun, wína umirtukaru ainaun wi uwemtikrartasan wakerau asan, wína awemamur ainaun akupkan: Pupun kakaram pupuntruataram tusan, mash nungkanmayan irurat tusan akupkartinuitjai.</s>
     </seg>
     <seg type="verse" id="b.MAT.24.32">
      <s id="b.MAT.24.32.1">“Numi higuera tutai nintimrataram: Numi tsaraptur ataksha nukarmatai ju nungkanam pujuinautiram: ‘Esat jeatak wajasi,’ tarume.</s>
     </seg>
     <seg type="verse" id="b.MAT.24.33">
      <s id="b.MAT.24.33.1">Tura atumsha wi tajarmena nusha mash wainkurmeka: ‘Tatintri jeatak wajasi,’ tusaram nekaamnawaitrume.</s>
     </seg>
     <seg type="verse" id="b.MAT.24.34">
      <s id="b.MAT.24.34.1">Nekasan tajarme: Wi taja nunaka mash umiatsaing, aints juni iwiaaku pujuinauka pengké jakachartinuitai.</s>
     </seg>
     <seg type="verse" id="b.MAT.24.35">
      <s id="b.MAT.24.35.1">Nayaimpisha tura nungkasha mengkakartinuitai.</s>
      <s id="b.MAT.24.35.2">Antsu wína chichamruka pengké mengkakashtinuitai.</s>
     </seg>
     <seg type="verse" id="b.MAT.24.36">
      <s id="b.MAT.24.36.1">“Tura nu turunatin kinta warutik at tusarka aints kichkisha nekainatsui.</s>
      <s id="b.MAT.24.36.2">Yuse awemamuri ainausha nunaka nekainatsui.</s>
      <s id="b.MAT.24.36.3">Wisha Yuse Uchiri ayatnak nekatsjai.</s>
      <s id="b.MAT.24.36.4">Antsu wína Apaachiruk nuke nekawai.</s>
     </seg>
     <seg type="verse" id="b.MAT.24.37">
      <s id="b.MAT.24.37.1">“Wi tatin kintar jeamtai, yaanchuik Noé pujumia nuni aints ainau pasé puju armia nunisarang pujusartinuitai.</s>
     </seg>
     <seg type="verse" id="b.MAT.24.38">
      <s id="b.MAT.24.38.1">Nu kintati yumi jitatsaing, aints ainau Yusen nintimtsuk yutancha yuj, tura umutincha umuj puju armiayi.</s>
      <s id="b.MAT.24.38.2">Tura nuwatnaikiarmiayi.</s>
      <s id="b.MAT.24.38.3">Tura nawantrincha aintsun ninumkarat tusar surin armiayi.</s>
      <s id="b.MAT.24.38.4">Tumaj pujuinai, Noé juun kanunam engkemamiayi.</s>
     </seg>
     <seg type="verse" id="b.MAT.24.39">
      <s id="b.MAT.24.39.1">Tura waininayat, nu aints ainauka tuke Yusen pachischaru asaramtai, nujang aneachmau mash amukmiayi.</s>
      <s id="b.MAT.24.39.2">Wi tatin kintasha nunisang atinuitai.</s>
     </seg>
     <seg type="verse" id="b.MAT.24.40">
      <s id="b.MAT.24.40.1">“Nu kinta jeamtai, jimia aints ajanam tsaniasar takakminamtaisha kichik jukitnuitai, antsu kichka juwaktinuitai.</s>
     </seg>
     <seg type="verse" id="b.MAT.24.41">
      <s id="b.MAT.24.41.1">Nuwasha jimiar tsaniasar trigo jingkiajin nekenak pujuinauncha kichik jukitnuitai, antsu kichka juwaktinuitai.</s>
     </seg>
     <seg type="verse" id="b.MAT.24.42">
      <s id="b.MAT.24.42.1">“Turunatin asamtai, atumka winaka kajinmatrutsuk: ¿Apuru tatintri warutik at? tusaram nekachu asaram aneartaram.</s>
     </seg>
     <seg type="verse" id="b.MAT.24.43">
      <s id="b.MAT.24.43.1">Nusha nintimrataram: Jeeniuka kasa aints tatinun nuna eemak nekawaitkungka kanutsuk anear, kasartukai tusa, tura jearun wayaawai tusa nakastinuitai.</s>
     </seg>
     <seg type="verse" id="b.MAT.24.44">
      <s id="b.MAT.24.44.1">Tura wikia aints ayatun, Yus akupkamu asan, aneachmau tatin asamtai, atumsha nunisrumek anearum pujustaram,” Jesús turammiaji.</s>
     </seg>
     <seg type="verse" id="b.MAT.24.45">
      <s id="b.MAT.24.45.1">Nunia Jesús ataksha iin chichartamak: “Ju nuikiartutai chichamsha nintimrataram.</s>
      <s id="b.MAT.24.45.2">Aints arák irastas wetanak wajak: Wína jearun pujuinau yurumatin jeamtai ¿yáki ni yuwatniurin susat? tusa aintsun eawai.</s>
      <s id="b.MAT.24.45.3">Tura nekas pengker umiun, tura paan nintimniun eak: Nu turati titinuitai.</s>
     </seg>
     <seg type="verse" id="b.MAT.24.46">
      <s id="b.MAT.24.46.1">Nu aintsu inatiri ni takatrin miatrusang umirak pujamtaikia, ni inamin taa nuna wainak, ni inatirin waramtiksatnuitai.</s>
     </seg>
     <seg type="verse" id="b.MAT.24.47">
      <s id="b.MAT.24.47.1">Nekasan tajarme: Nu aintsu inatiri ni apurin miatrusang umirmau asa, mash ninu aa nuna wainin ati tusa inaikiatnuitai.</s>
     </seg>
     <seg type="verse" id="b.MAT.24.48">
      <s id="b.MAT.24.48.1">Antsu takatan wainin pasé aints asa: Apurka wárikia tachatnuitai, tu nintimias pujakka,</s>
     </seg>
     <seg type="verse" id="b.MAT.24.49">
      <s id="b.MAT.24.49.1">chikich takau ainaun pasé awajak, tura nampeku ainaujai iruntrar yutancha nukap yuwar, tura umutincha nukap umurar niisha nampea nampeaka,</s>
     </seg>
     <seg type="verse" id="b.MAT.24.50">
      <s id="b.MAT.24.50.1">¿ni apuri warí kintatik tat? tura ¿warí uratik tat? tusa nekachu asamtai, aneachmau tari ni inatirin nakachmaun wainak,</s>
     </seg>
     <seg type="verse" id="b.MAT.24.51">
      <s id="b.MAT.24.51.1">anangkartin ainau ji kajintrashtinnum wait wajakarti tusa akupawa nunisang nu pasé aintsun nuni akupkatnuitai.</s>
      <s id="b.MAT.24.51.2">Turamtai pasé ainau nuni engkemawar, wait wajainak juutinak, tura nai katertinak matsamsartinuitai,” Jesús turammiaji.</s>
     </seg>
    </div>
    <div type="chapter" id="b.MAT.25">
     <seg type="verse" id="b.MAT.25.1">
      <s id="b.MAT.25.1.1">Nunia Jesús ataksha iin nuitamak: “Yusnum nayaimpinam jeatnuka nunisketai tusan, ju nuikiartutai chichaman ujaajrume: ‘Umaar nuwan nuwatmatai jiistai,’ tusar ni umaji diez (10) armia nuka untsukmau asar, namparingkian takusar: ‘Umaar nakastai,’ tusar wearmiayi.</s>
     </seg>
     <seg type="verse" id="b.MAT.25.2">
      <s id="b.MAT.25.2.1">Tura nawan cinco (5) irunuka umikcharu asar, namparingkian takusar weenayat olivo machari amukamtai, ataksha yarakmi tutsuk kajinmakiar aintsarang wearmiayi.</s>
      <s id="b.MAT.25.2.2">Antsu chikich nawan cinco (5) irunu kajinmakcharu asar, namparingkian umisar, olivo macharin mutinam yarakar takuarmiayi.</s>
     </seg>
     <seg type="verse" id="b.MAT.25.5">
      <s id="b.MAT.25.5.1">Tura nákainak umaji wári tachau asamtai, kari nepetinam mash kanurarmiayi.</s>
     </seg>
     <seg type="verse" id="b.MAT.25.6">
      <s id="b.MAT.25.6.1">Nunia kashi japeng aints untsumak: ‘Pai, nuwan nuwatkatnuka winawai.</s>
      <s id="b.MAT.25.6.2">Jiinkiram ingkungtaram,’ timiayi.</s>
     </seg>
     <seg type="verse" id="b.MAT.25.7">
      <s id="b.MAT.25.7.1">Tamati umaji irunu nuna antukar wári nantakiar, namparingkian keematan umisarmiayi.</s>
     </seg>
     <seg type="verse" id="b.MAT.25.8">
      <s id="b.MAT.25.8.1">Nunia nawan cinco (5) irunu olivo macharin kajinmakiaru asar, chikich nawan cinco (5) kajinmakcharu ainaun seainak: ‘Kaichirua, winasha olivo machari jumchiksha yaratruktaram.</s>
      <s id="b.MAT.25.8.2">Ii namparingkri kajinui,’ tiarmiayi.</s>
     </seg>
     <seg type="verse" id="b.MAT.25.9">
      <s id="b.MAT.25.9.1">Tu seainamaitiat chikich kajinmakcharu ainau aiinak: ‘Atsa, japchirin japchirin yarakrikia, iincha jeartamkashtatji.</s>
      <s id="b.MAT.25.9.2">Tura atumnausha wári kajintratatui.</s>
      <s id="b.MAT.25.9.3">Nekasrum sumatinam werum nuni sumaataram,’ tiarmiayi.</s>
     </seg>
     <seg type="verse" id="b.MAT.25.10">
      <s id="b.MAT.25.10.1">Tinam cinco (5) nawan irunu olivo macharin sumakartas wearai, ukunam nuwan nuwatkatin amia nuka tamiayi.</s>
      <s id="b.MAT.25.10.2">Taamtai nawan kajinmakcharu ainauka nijai jeanam wayaawaramtai waitin epeniarmiayi.</s>
     </seg>
     <seg type="verse" id="b.MAT.25.11">
      <s id="b.MAT.25.11.1">Turuawarai chikich nawan olivo macharin sumakartas wearusha taar: ‘Apurua, Apurua, waiti uratrita,’ tiarmiayi.</s>
     </seg>
     <seg type="verse" id="b.MAT.25.12">
      <s id="b.MAT.25.12.1">Tinamaitiat jeentin nitkaya ayaak: ‘¿Yaachitrume atumsha?</s>
      <s id="b.MAT.25.12.2">Nekasan tajarme: Atumin pengké nekatsjarme,’ timiayi, —Jesús turammiaji.</s>
     </seg>
     <seg type="verse" id="b.MAT.25.13">
      <s id="b.MAT.25.13.1">Nu nuikiartuti chichamnasha pachis ataksha iin chichartamak: —Atumsha winasha kajinmatrutsuk, atumi Apuri tatintri ¿warutik at? tusarmeka nekachu asaram aneartaram, —turammiaji.</s>
     </seg>
     <seg type="verse" id="b.MAT.25.14">
      <s id="b.MAT.25.14.1">Ataksha Jesús iin nuitamak: “Yus aints ainaun inawa nuka kuikiartinua nunisketai.</s>
      <s id="b.MAT.25.14.2">Kuikiartin arák nungkanam wetas, ni inatiri ainaun untsuk, ni kuikiarin kichik kichik akantuk susamiayi.</s>
     </seg>
     <seg type="verse" id="b.MAT.25.15">
      <s id="b.MAT.25.15.1">Tura kichkin cinco warangkan susa, tura kichnasha jimia warangkan susa, tura kichnasha kichik warangkan susa: ‘Ju kuikiajai sumakrum, tura surukrum kuik kiaungkataram,’ tusa ukuki, chikich nungkanam yaja wemiayi.</s>
     </seg>
     <seg type="verse" id="b.MAT.25.16">
      <s id="b.MAT.25.16.1">Tura nu aintsu inatiri kuikian cinco warang jukimia nuka nu kuikiajai sumak tura suruk takaa takaaka, ataksha kuikian cinco warangkan juki irurmiayi.</s>
     </seg>
     <seg type="verse" id="b.MAT.25.17">
      <s id="b.MAT.25.17.1">Chikitcha nunisang kuikian jimia warangkan jukimia nuka nu kuikiajai sumak, tura suruk takaa takaaka, ataksha kuikian jimia warangkan juki irurmiayi.</s>
     </seg>
     <seg type="verse" id="b.MAT.25.18">
      <s id="b.MAT.25.18.1">Antsu chikich aints kichik warangkan jukimia nuka ni apuri kuikiarin waa taimunam uuk inaisamiayi.</s>
     </seg>
     <seg type="verse" id="b.MAT.25.19">
      <s id="b.MAT.25.19.1">“Tura nukap arus ni apuri ataksha jeamiayi.</s>
      <s id="b.MAT.25.19.2">Tura jea ni inatiri ainaun untsuk: ‘¿Kuikian wi susamiajrume nusha itiurkamiarume?’ tu iniasmiayi.</s>
     </seg>
     <seg type="verse" id="b.MAT.25.20">
      <s id="b.MAT.25.20.1">Tu iniam nu nangkamtaik cinco warangkan jukimia nuka nuna wangtak: ‘Pai apuru, kuik cinco warang surusmiame nuna ataksha cinco warangkan kiaungkajai.</s>
      <s id="b.MAT.25.20.2">Juna kiauntukjame ju jukita,’ timiayi.</s>
     </seg>
     <seg type="verse" id="b.MAT.25.21">
      <s id="b.MAT.25.21.1">Tamati ni apuri chicharak: ‘Ayu, maaketai.</s>
      <s id="b.MAT.25.21.2">Nekasam pengker takatrusume.</s>
      <s id="b.MAT.25.21.3">Tura nekasam miatrusmek umirtukume.</s>
      <s id="b.MAT.25.21.4">Wikia jumchik susamiajme nujai pengker takakmasume.</s>
      <s id="b.MAT.25.21.5">Tura asakmin nuna nangkamasnak nukap susatatjame.</s>
      <s id="b.MAT.25.21.6">Jearun wayaata.</s>
      <s id="b.MAT.25.21.7">Tura wayaam wijai nukap warasta,’ timiayi.</s>
     </seg>
     <seg type="verse" id="b.MAT.25.22">
      <s id="b.MAT.25.22.1">Nunia chikich inatiri jimia warangkan jukimia nusha nunisang apurin wangtak: ‘Pai apuru, kuik jimia warang surusmiame nuna ataksha jimia warangkan kiaungkajai.</s>
      <s id="b.MAT.25.22.2">Juna kiauntukjame ju jukita,’ timiayi.</s>
     </seg>
     <seg type="verse" id="b.MAT.25.23">
      <s id="b.MAT.25.23.1">Tamati ni apuri nu aintsnasha nunisang chicharak: ‘Ayu, maaketai.</s>
      <s id="b.MAT.25.23.2">Nekasam pengker takatrusume.</s>
      <s id="b.MAT.25.23.3">Tura nekasam miatrusmek umirtukume.</s>
      <s id="b.MAT.25.23.4">Wikia jumchik susamiajme nujai pengker takakmasume.</s>
      <s id="b.MAT.25.23.5">Tura asakmin nuna nangkamasnak nukap susatatjame.</s>
      <s id="b.MAT.25.23.6">Jearun wayaata.</s>
      <s id="b.MAT.25.23.7">Tura wayaam wijai nukap warasta,’ timiayi.</s>
     </seg>
     <seg type="verse" id="b.MAT.25.24">
      <s id="b.MAT.25.24.1">“Nunia chikich aints kichik warangkan nunak jukimia nuka tari, ni apurin chicharak: ‘Apuru, ameka nekasam kakaram takamtikin asam, árak araachiatum: Juurtuktaram tinu asakmin, wisha nunaka nekau asan,</s>
     </seg>
     <seg type="verse" id="b.MAT.25.25">
      <s id="b.MAT.25.25.1">shamakun ami kuikiarmin nungkan tain uukmiajai.</s>
      <s id="b.MAT.25.25.2">Pai juwaitai.</s>
      <s id="b.MAT.25.25.3">Ame surusmiame ju jukita,’ timiayi.</s>
     </seg>
     <seg type="verse" id="b.MAT.25.26">
      <s id="b.MAT.25.26.1">Tamati ni apuri chicharak: ‘Maj, ameka paseetme.</s>
      <s id="b.MAT.25.26.2">Tura nakitme.</s>
      <s id="b.MAT.25.26.3">Wi arakan araachiatnak: Juurtuktaram taja nuka nekayatmesha,</s>
     </seg>
     <seg type="verse" id="b.MAT.25.27">
      <s id="b.MAT.25.27.1">¿waruka kuik irumtainum kuikiarka ukurtuschamiame?</s>
      <s id="b.MAT.25.27.2">Turakminkia chikich aints ainau wina kuikiarjai takakminamtai, wisha ataksha tana kuikian susamiajme nuna nangkamasnak nukap jukimnawaitjai.</s>
     </seg>
     <seg type="verse" id="b.MAT.25.28">
      <s id="b.MAT.25.28.1">Aints nekas nukap takakmasu asa nukap tákakui.</s>
      <s id="b.MAT.25.28.2">Tura nukap takakmasu asa, nuna nangkamasang nukap jukitnuitai.</s>
      <s id="b.MAT.25.28.3">Tura asa ampirtinuitai.</s>
      <s id="b.MAT.25.28.4">Antsu tákakchauka takatan jumchiksha nakitau asamtai, jumchik tákaka nuka juruktinuitai.</s>
      <s id="b.MAT.25.28.5">Tura asamtai ju aintsu kuikiari jurukrum, chikich aints diez (10) warangkan takaku susataram.</s>
     </seg>
     <seg type="verse" id="b.MAT.25.30">
      <s id="b.MAT.25.30.1">Antsu ju takatan umichu aints jukiram, aanum tee amaunum japataram.</s>
      <s id="b.MAT.25.30.2">Nuni wait wajak nain esai katertak juutinuitai,’ apu timiayi.”</s>
      <s id="b.MAT.25.30.3">Jesús nu nuikiartutai chichaman nuitamak turammiaji.</s>
     </seg>
     <seg type="verse" id="b.MAT.25.31">
      <s id="b.MAT.25.31.1">Jesús ataksha iin nuitamak: “Wikia aints ayatun, Yus akupkamu asan, Yuse awemamuri ainau wina tentatkaramtai, wi winaknaka apu wajasan, Yuse keemtairin nekas juunnum keemsatnuitjai.</s>
     </seg>
     <seg type="verse" id="b.MAT.25.32">
      <s id="b.MAT.25.32.1">“Turamtai mash nungkanmaya ainau wini winíar iruntrartinuitai.</s>
      <s id="b.MAT.25.32.2">Turinamtai uwija wainin uwija ainaunka untsurinini mash irur, tura chipu ainaunka menanmanini mash irur akanua nunisnak wína aintsur ainauncha, tura wina aintsruchu ainauncha akankartinuitjai.</s>
     </seg>
     <seg type="verse" id="b.MAT.25.34">
      <s id="b.MAT.25.34.1">Tura Apu asan, wina untsurunini wajainaun chicharkun: ‘Wína Apaachir atumin pengker awajtamsau asamtai, atumka winitaram.</s>
      <s id="b.MAT.25.34.2">Yus nungkan najanak atum pujustinaka yaanchuik umismawaitai.</s>
     </seg>
     <seg type="verse" id="b.MAT.25.35">
      <s id="b.MAT.25.35.1">Wi tsukamamtaisha, atum yuwatniur surusmiarume.</s>
      <s id="b.MAT.25.35.2">Tura wi kitamamtaisha, wína umutirsha surusmiarume.</s>
      <s id="b.MAT.25.35.3">Tura wi jeenchau wekaamtaisha, atumi jeen jeetiram: Iijai pujusmi turutmiarume.</s>
     </seg>
     <seg type="verse" id="b.MAT.25.36">
      <s id="b.MAT.25.36.1">Tura entsatir atsamtaisha atumka surusmiarume.</s>
      <s id="b.MAT.25.36.2">Wi jaakun tepamtaisha, wína jiirsatasrum winitrimiarume.</s>
      <s id="b.MAT.25.36.3">Tura wína achirkar kársernum engketawaramtaisha, atumka winiram jiirsamiarume,’ titinuitjai.</s>
     </seg>
     <seg type="verse" id="b.MAT.25.37">
      <s id="b.MAT.25.37.1">“Wi tamati nusha inintinak: ‘Apuru ¿warutia yaparakmincha yuramiajme?</s>
      <s id="b.MAT.25.37.2">¿Tura warutia kitamamnisha umutincha aarmiajme?</s>
     </seg>
     <seg type="verse" id="b.MAT.25.38">
      <s id="b.MAT.25.38.1">¿Tura warutia iraakmincha, ii jeen pujusta timiaji?</s>
      <s id="b.MAT.25.38.2">¿Tura entsatiram yuumamnisha warutia susamiajme?</s>
     </seg>
     <seg type="verse" id="b.MAT.25.39">
      <s id="b.MAT.25.39.1">Tura jaakum tepamnisha, tura kársernum achirmakar engketminamtaisha, ¿warutia amin jiistasrisha winimiaji?’</s>
     </seg>
     <seg type="verse" id="b.MAT.25.40">
      <s id="b.MAT.25.40.1">Turutinamtai wikia Apu asan ayaakun: ‘Nekasan tajarme: Wína yatsur mianchau irunu juni wajaina nuna kichkinak wait anentakrum nu turutau asaram, nekasrum wína anentu asaram turamiarme,’ titinuitjai.</s>
     </seg>
     <seg type="verse" id="b.MAT.25.41">
      <s id="b.MAT.25.41.1">“Tura Apu asan, wína menarnini wajainaun chicharkun: ‘Pasé takau ainautiram, wini iruntsuk junia jiinkiram, tuke ji kajintrashtinnum wetaram.</s>
      <s id="b.MAT.25.41.2">Satanás ni awemamuri ainaujai tuke wait wajaktin umismanum nujai iruntrataram.</s>
     </seg>
     <seg type="verse" id="b.MAT.25.42">
      <s id="b.MAT.25.42.1">Wi tsukamamtaisha, atumka wínaka yurtuachmiarume.</s>
      <s id="b.MAT.25.42.2">Tura wi kitamamtaisha umutisha aatrachmiarume.</s>
     </seg>
     <seg type="verse" id="b.MAT.25.43">
      <s id="b.MAT.25.43.1">Tura wi jeenchau wekaamtaisha atumka: Iijai pujusmi turutchamiarume.</s>
      <s id="b.MAT.25.43.2">Tura wi entsatirun yuumamtaisha, atumka suruschamiarume.</s>
      <s id="b.MAT.25.43.3">Wi jaakun tepamtaisha, tura wína achirkar kársernum engketawaramtaisha, atumka jiirsachmiarume,’ titinuitjai.</s>
     </seg>
     <seg type="verse" id="b.MAT.25.44">
      <s id="b.MAT.25.44.1">Wi tamati nusha inintinak: ‘Apuru, ame tsukamamnisha, tura ame kitamamnisha, tura jeenchau irakmincha, tura entsatiram yuumamnisha, tura jaamnisha, tura kársernum engketkumnisha ¿warutia wisha yaaitskesha pachischamiajme?’ turutiartinuitai.</s>
     </seg>
     <seg type="verse" id="b.MAT.25.45">
      <s id="b.MAT.25.45.1">Turutinamtai wikia Apu asan ayaakun: ‘Nekasan tajarme, ju mianchau ainau juni wajaina ju wait anentsuk yaingchau asaram, nekasrum winasha umirtukchamiarume,’ titinuitjai.</s>
     </seg>
     <seg type="verse" id="b.MAT.25.46">
      <s id="b.MAT.25.46.1">Nu aints tuke wait wajakartinnum weartinuitai.</s>
      <s id="b.MAT.25.46.2">Antsu wini wayaataram timiau ainauka tuke Yusnum iwiaaku pujustinnum wayaawartinuitai,” Jesús turammiaji.</s>
     </seg>
    </div>
    <div type="chapter" id="b.MAT.26">
     <seg type="verse" id="b.MAT.26.1">
      <s id="b.MAT.26.1.1">Jesús nu nuikiartutai chichaman mash umis, ni nuiniatiri ainautin ataksha chichartamak:</s>
     </seg>
     <seg type="verse" id="b.MAT.26.2">
      <s id="b.MAT.26.2.1">—Atumsha nekarme: Pascua fiesta jeatin jimiarchik kinta wajasi.</s>
      <s id="b.MAT.26.2.2">Nunia wi Yus akupkamutiatnak aints asamtai, numi winangmanum mantuwartas achirkar surutkartatui, —turammiaji.</s>
     </seg>
     <seg type="verse" id="b.MAT.26.3">
      <s id="b.MAT.26.3.1">Nu kintati sacerdote juuntri ainau, tura Moisésa chichame nuikiartin ainausha, tura judío juuntri ainausha, sacerdote apuri Caifása jeen kaunkar, jea aarin iruntrarmiayi.</s>
     </seg>
     <seg type="verse" id="b.MAT.26.4">
      <s id="b.MAT.26.4.1">Tura nuni iruntrar Jesúsan anangkawar achikiar maawarat tusar chichaman najatiarmiayi.</s>
     </seg>
     <seg type="verse" id="b.MAT.26.5">
      <s id="b.MAT.26.5.1">Tura chicharnainak: —Aints untsuri iruntrar jiyaaninak maanitan wakerukarai tusar, fiesta kintatikia turachminuitai, —tunaiyarmiayi.</s>
     </seg>
     <seg type="verse" id="b.MAT.26.6">
      <s id="b.MAT.26.6.1">Jesús Betania yaktanam we, Simónka jeen pujumiayi.</s>
      <s id="b.MAT.26.6.2">Nu Simónka yaanchuik kuchapruk pujutiat nuniangka tsaarmiayi.</s>
     </seg>
     <seg type="verse" id="b.MAT.26.7">
      <s id="b.MAT.26.7.1">Tura nuni pujai nuwa taa, muti kaya alabastro tutai najanamunam kungkuti nekas akikian engkea itiamiayi.</s>
      <s id="b.MAT.26.7.2">Tura Jesús misanam yuwatas pujamtai, Jesúsa muuken nu kungkutijai mash ukatramiayi.</s>
     </seg>
     <seg type="verse" id="b.MAT.26.8">
      <s id="b.MAT.26.8.1">Turamtai Jesúsa nuiniatiri ainauti nu wainkar kajerakur chicharnaiyakur: —¿Waruka kungkuti timiá akiknasha nangkamisha ajapua?</s>
     </seg>
     <seg type="verse" id="b.MAT.26.9">
      <s id="b.MAT.26.9.1">Au surukrikia kuik nukap jukir, ¿kuikiartichu ainau susamka pengkerchaukai? —tunaimiaji.</s>
     </seg>
     <seg type="verse" id="b.MAT.26.10">
      <s id="b.MAT.26.10.1">Tu takurin Jesús nuna antuk iin chichartamak: —¿Waruka ju nuwasha kajerarme?</s>
      <s id="b.MAT.26.10.2">Wína aitkara juka nekas pengker aitkarayi.</s>
     </seg>
     <seg type="verse" id="b.MAT.26.11">
      <s id="b.MAT.26.11.1">Kuikiartichuka tuke atumjai pujuinawai.</s>
      <s id="b.MAT.26.11.2">Antsu wikia atumjaingkia tukeka pujuschatatjai.</s>
     </seg>
     <seg type="verse" id="b.MAT.26.12">
      <s id="b.MAT.26.12.1">Ju nuwaka kungkutijai ukatrura juka wi iwiarnatnurun umistas, iwiaaku pujaing ukatruri.</s>
     </seg>
     <seg type="verse" id="b.MAT.26.13">
      <s id="b.MAT.26.13.1">Nekasan tajarme: Mash nungkanam Yusnum uwemratin chichaman etserinauka tuke ju nuwa turamurincha etserkartinuitai.</s>
      <s id="b.MAT.26.13.2">Tura asaramtai ju turamunka pengké kajinmakchartinuitai, —Jesús turammiaji.</s>
     </seg>
     <seg type="verse" id="b.MAT.26.14">
      <s id="b.MAT.26.14.1">Tamati Jesúsa nuiniatiri doce (12) ainamunmaya kichik Judas Iscariote naartin Jesúsan anangka suruktaj tusa, sacerdote juuntri ainaun chichastas wemiayi.</s>
     </seg>
     <seg type="verse" id="b.MAT.26.15">
      <s id="b.MAT.26.15.1">Tura nuni jea chicharak: —Wi Jesúsan achikian atumin surukamtaikia ¿warutmak akirkaintrum? —tu iniam treinta (30) kuikian akiimiakarmiayi.</s>
     </seg>
     <seg type="verse" id="b.MAT.26.16">
      <s id="b.MAT.26.16.1">Nu akikiam Judas: ¿Itiurak Jesúsan anangkan surukaintaj? tu nintimias pujumiayi.</s>
     </seg>
     <seg type="verse" id="b.MAT.26.17">
      <s id="b.MAT.26.17.1">Pang pachimrachmau yuwatin fiesta nu kinta atin asamtai, ni nuiniatiri ainauti Jesús iniakur: —¿Pascua fiestati ame yuwatin tuni umismi tusamea wakerame? —timiaji.</s>
     </seg>
     <seg type="verse" id="b.MAT.26.18">
      <s id="b.MAT.26.18.1">Tu iniam Jesús iin chichartamak: —Juun yaktanam wetaram.</s>
      <s id="b.MAT.26.18.2">Tura nuni werum, nunia aints wainkaram ni jeen wayaaram: ‘Iin nuitamin amin chichaman akupturmak: Wína kintar jeatak wajasi.</s>
      <s id="b.MAT.26.18.3">Tura asan wina nuiniatir ainaujai Pascua fiestatin ami jeemin yuwatasan wakerajai turamui,’ titaram, —turammiaji.</s>
     </seg>
     <seg type="verse" id="b.MAT.26.19">
      <s id="b.MAT.26.19.1">Turammatai ni nuiniatiri ainauti weri, Jesús tímia nunisrik Pascua fiestatin yuwatin umismiaji.</s>
     </seg>
     <seg type="verse" id="b.MAT.26.20">
      <s id="b.MAT.26.20.1">Kintamatai Jesús ni doce (12) nuiniatiri ainautijai misanam yuwatasar keemsamiaji.</s>
     </seg>
     <seg type="verse" id="b.MAT.26.21">
      <s id="b.MAT.26.21.1">Tura yuwakur pujarin Jesús iin chichartamak: —Anturtuktaram, nekasan tajarme: Kichik aints atumniang wína anangkrua surutkatatui, —turammiaji.</s>
     </seg>
     <seg type="verse" id="b.MAT.26.22">
      <s id="b.MAT.26.22.1">Turammatai nu antukar wake mesekar nintimrar, kichik kichik iniakur: —Apuru ¿wiyashitaj? —timiaji.</s>
     </seg>
     <seg type="verse" id="b.MAT.26.23">
      <s id="b.MAT.26.23.1">Tu iniam Jesús chichartamak: —Wi nu tachaunumak tsaniasan yuwaja juwaitai.</s>
      <s id="b.MAT.26.23.2">Ju wína anangkrua surutkatatui.</s>
     </seg>
     <seg type="verse" id="b.MAT.26.24">
      <s id="b.MAT.26.24.1">Wi Yus akupkamutiatnak aints asan, Yuse chichame aarmaun miatrusnak umiktinuitjai.</s>
      <s id="b.MAT.26.24.2">Turayatnak wína surutkatnunka nukap wait anentajai.</s>
      <s id="b.MAT.26.24.3">Ju aintska akiinachuitkungka wait wajakchamin ayat, akiinau asa nukap wait wajaktinuitai, —turammiaji.</s>
     </seg>
     <seg type="verse" id="b.MAT.26.25">
      <s id="b.MAT.26.25.1">Turammatai Judas ni nekas suruktin ayat iniak: —Nuikiartinu ¿nusha yaita?</s>
      <s id="b.MAT.26.25.2">¿Wikaitaj? —timiayi.</s>
      <s id="b.MAT.26.25.3">Tu iniam Jesús ayaak: —Ja ai, ametme, —timiayi.</s>
     </seg>
     <seg type="verse" id="b.MAT.26.26">
      <s id="b.MAT.26.26.1">Tura yuwakur pujarin Jesús yurumkan achik Yusen maaketai timiayi.</s>
      <s id="b.MAT.26.26.2">Nunia puuk ni nuiniatiri ainautin suramak: —Ju yuwataram.</s>
      <s id="b.MAT.26.26.3">Juka wína namangkrua tumawaitai, —turammiaji.</s>
     </seg>
     <seg type="verse" id="b.MAT.26.27">
      <s id="b.MAT.26.27.1">Tura piningnasha achik, Yusen maaketai tusa, ni nuiniatiri ainautin suramak: —Jusha mash umurtaram.</s>
     </seg>
     <seg type="verse" id="b.MAT.26.28">
      <s id="b.MAT.26.28.1">Juka wína numparua tumawaitai.</s>
      <s id="b.MAT.26.28.2">Wína mantinamtai, untsuri aints ainau tunaarin sakartaj tusan numpartatjai.</s>
      <s id="b.MAT.26.28.3">Tura wina numpar numparamtai, yamaram chichaman wi etserkaja nunaka nekasan umiktatjai.</s>
     </seg>
     <seg type="verse" id="b.MAT.26.29">
      <s id="b.MAT.26.29.1">Yamaikia atumin ujaajrume: Wikia ju uva yumirin yamaikikia ataksha umurchatatjai.</s>
      <s id="b.MAT.26.29.2">Antsu wína Apaachiru pujutirin jean atumjai iruntran, nuni uva yumirin nekas yamarman umurtinuitjai, —turammiaji.</s>
     </seg>
     <seg type="verse" id="b.MAT.26.30">
      <s id="b.MAT.26.30.1">Tura kanta kantamar umisar, Olivo Muranam wemiaji.</s>
     </seg>
     <seg type="verse" id="b.MAT.26.31">
      <s id="b.MAT.26.31.1">Tura nuni jearin Jesús iin chichartamak: —Ju kashia juwi atum wína mash natsantrurtatrume.</s>
      <s id="b.MAT.26.31.2">Yuse chichame nunaka pachis tu aarmawaitai: ‘Uwija wainiun maawartinuitai.</s>
      <s id="b.MAT.26.31.3">Turamtai uwija irunu tupikiarartinuitai.’</s>
     </seg>
     <seg type="verse" id="b.MAT.26.32">
      <s id="b.MAT.26.32.1">Antsu jakan nantakin Galilea nungkanam weatsrumning wiyá eemkitatjai, —turammiaji.</s>
     </seg>
     <seg type="verse" id="b.MAT.26.33">
      <s id="b.MAT.26.33.1">Turammatai Pedro Jesúsan chicharak: —Mash amin natsantraminamtaisha, wikia pengké natsantrashtatjame, —timiayi.</s>
     </seg>
     <seg type="verse" id="b.MAT.26.34">
      <s id="b.MAT.26.34.1">Tamaitiat Jesús ayaak: —Nekasan tajame: Ju kashia juwi atash shinatsaing, ame kampatam waitrakum wína pachitsam: Nu aintsnaka wainchawaitjai tusam uurtuktatme, —timiayi.</s>
     </seg>
     <seg type="verse" id="b.MAT.26.35">
      <s id="b.MAT.26.35.1">Tamaitiat Pedro chicharak: —Atsa, amin mantaminamtaisha wikia: Iijai jakami tau asan nekasan nunaka tichatatjai, —timiayi.</s>
      <s id="b.MAT.26.35.2">Pedro tamati, chikich ainautisha nunisrik timiaji.</s>
     </seg>
     <seg type="verse" id="b.MAT.26.36">
      <s id="b.MAT.26.36.1">Tura numi arakmau Getsemaní tutainum wemiaji.</s>
      <s id="b.MAT.26.36.2">Tura nuni jearin, Jesús ni nuiniatiri ainautin chichartamak: —Juni pujusrum nakarsataram.</s>
      <s id="b.MAT.26.36.3">Turakrumin wikia auni Apaachirun aujsatasan weajai, —turammiaji.</s>
     </seg>
     <seg type="verse" id="b.MAT.26.37">
      <s id="b.MAT.26.37.1">Tura Pedroncha, tura Zebedeo uchirin mai ayas juki, arakchichu wear, Jesús napchau nintimias wake mesekmiayi.</s>
     </seg>
     <seg type="verse" id="b.MAT.26.38">
      <s id="b.MAT.26.38.1">Tura chicharak: —Timiá wake meseakun jata nekapeajai.</s>
      <s id="b.MAT.26.38.2">Atumsha wijai pujusrum kanutsuk asataram, —timiayi.</s>
     </seg>
     <seg type="verse" id="b.MAT.26.39">
      <s id="b.MAT.26.39.1">Tura arakchichu we, nungka pinakumar tepes, Yusen seak: “Apaachi, ame wakerakmeka, wi wait wajaktinka tsangkamrukaip.</s>
      <s id="b.MAT.26.39.2">Turayat wi wakeramurka achati, antsu ame wakerame nuke ati,” Jesús timiayi.</s>
     </seg>
     <seg type="verse" id="b.MAT.26.40">
      <s id="b.MAT.26.40.1">Tura ni nuiniatiri pujuinamunam waketki taa, kanú tepeenaun wainak, Pedron shintar chicharak: —¿Atumka kichik horaksha wijai kanutsuk pujutka tujintarmek?</s>
     </seg>
     <seg type="verse" id="b.MAT.26.41">
      <s id="b.MAT.26.41.1">Tunau nepetukai tusaram, kanutsuk Yus seataram.</s>
      <s id="b.MAT.26.41.2">Atumi nintijai nintimsaram: Tunaanaka nepetkatatjai tayatrumek, atumkeka tunau nepetkashtatrume, —Jesús timiayi.</s>
     </seg>
     <seg type="verse" id="b.MAT.26.42">
      <s id="b.MAT.26.42.1">Tura ataksha we Yusen seak: “Apaachi, wi wait wajaktin jurutchakmeka, ame wakeramuram miatrusmek umikta,” timiayi.</s>
     </seg>
     <seg type="verse" id="b.MAT.26.43">
      <s id="b.MAT.26.43.1">Nunia waketki, ni nuiniatiri ainaun ataksha kari nepetinam, kanú tepeenaun wainkamiayi.</s>
     </seg>
     <seg type="verse" id="b.MAT.26.44">
      <s id="b.MAT.26.44.1">Kaninamtai Jesús jiis ukuki, ataksha Yusen seatas we, nuwik Yusen seamia nunisang ataksha seamiayi.</s>
     </seg>
     <seg type="verse" id="b.MAT.26.45">
      <s id="b.MAT.26.45.1">Tura sea umis, ni nuiniatiri ainauti tepamunam taa iin shintamar chichartamak: —¿Yamaikia tuke kanurtasrum tura ayamratasrum wakerarmek?</s>
      <s id="b.MAT.26.45.2">Wikia Yus akupkamutiatnak aints asamtai, tunaarintin ainamunam wína surutkartin hora yanchuk jeayi.</s>
     </seg>
     <seg type="verse" id="b.MAT.26.46">
      <s id="b.MAT.26.46.1">Nantaktaram.</s>
      <s id="b.MAT.26.46.2">Wína surutkatnuka yanchuk winitrawai.</s>
      <s id="b.MAT.26.46.3">Nijai ingkiunikmi, —Jesús turammiaji.</s>
     </seg>
     <seg type="verse" id="b.MAT.26.47">
      <s id="b.MAT.26.47.1">Jesús tuke chichaak wajai, Judas ni nuiniatiritiat Jesúsan anangka suruktas tarimiayi.</s>
      <s id="b.MAT.26.47.2">Tura nijai wininauka saapin takusar, tura numin takusar winiarmiayi.</s>
      <s id="b.MAT.26.47.3">Nu aints ainauka sacerdote juuntri ainau, tura judío juuntri ainausha akupkamu armiayi.</s>
     </seg>
     <seg type="verse" id="b.MAT.26.48">
      <s id="b.MAT.26.48.1">Kauninamtai Jesúsnum jeainatsaing Judas nu aints ainaun chicharak: —Wi juwaitai tusan mejeetatjai.</s>
      <s id="b.MAT.26.48.2">Turamtai achikrum jukitaram, —timiayi.</s>
     </seg>
     <seg type="verse" id="b.MAT.26.49">
      <s id="b.MAT.26.49.1">Tu tinu asa, Jesús wajamunam jea Jesúsan mejeak: —Nuikiartinu winajai, —timiayi.</s>
     </seg>
     <seg type="verse" id="b.MAT.26.50">
      <s id="b.MAT.26.50.1">Tamati Jesús chicharak: —Amiku, ame wina achirkatasam winame nuka yamaikia achirkata, —timiayi.</s>
      <s id="b.MAT.26.50.2">Tamati kautkaru ainau Jesúsan tap achikiar metawarmiayi.</s>
     </seg>
     <seg type="verse" id="b.MAT.26.51">
      <s id="b.MAT.26.51.1">Metawaramtai Jesúsa nuiniatiri kichik ni saapirin kuinak sacerdote juuntri inatirin kuwishin met charutkamiayi.</s>
     </seg>
     <seg type="verse" id="b.MAT.26.52">
      <s id="b.MAT.26.52.1">Turamtai Jesús ni nuiniatirin chicharak: —Saapiram engketirin engkeata.</s>
      <s id="b.MAT.26.52.2">Saapijai maanin ainauka saapijai jakartin ainawai.</s>
     </seg>
     <seg type="verse" id="b.MAT.26.53">
      <s id="b.MAT.26.53.1">Wi wakeraknaka, wína Apaachirun seamka, yamaik ni awemamuri ainaun untsuri warangkan uchir ayamruktaram tusa akupturkamnawaitai.</s>
      <s id="b.MAT.26.53.2">¿Nuka nekatsmek?</s>
     </seg>
     <seg type="verse" id="b.MAT.26.54">
      <s id="b.MAT.26.54.1">Antsu wi Apaachirun tu seanka, ¿yamai wi jakatniun pachisar Yuse chichame etserin yaanchuik aararmia nunaka itiurak umiktaj? —timiayi.</s>
     </seg>
     <seg type="verse" id="b.MAT.26.55">
      <s id="b.MAT.26.55.1">Nunia Jesús nu aints ainaun chicharak: —¿Waruka kasa aints achiktasrum winitua nunisrumsha, saapisha tura numisha takusrumsha tarutniurme?</s>
      <s id="b.MAT.26.55.2">Wikia kashincha kashincha Yus seatai juun jeanam atumjai pujusan aints ainaun nuininuyajai.</s>
      <s id="b.MAT.26.55.3">Tura waitiatrum nuningkia achirkachmarume.</s>
     </seg>
     <seg type="verse" id="b.MAT.26.56">
      <s id="b.MAT.26.56.1">Tura yaanchuik Yuse chichame etserin aararmia nu umiktasrum aitkararme, —timiayi.</s>
      <s id="b.MAT.26.56.2">Tamati ni nuiniatiri ainautikia mash Jesúska ukukir tupikiakmiaji.</s>
     </seg>
     <seg type="verse" id="b.MAT.26.57">
      <s id="b.MAT.26.57.1">Antsu Jesúsan achikiaru ainau sacerdote apuri Caifás naartinu jeen umaarmiayi.</s>
      <s id="b.MAT.26.57.2">Moisésa chichame nuikiartin ainau, tura judío juuntri ainausha nuni iruntrarmiayi.</s>
     </seg>
     <seg type="verse" id="b.MAT.26.58">
      <s id="b.MAT.26.58.1">Tura Jesúsan ayasar weenamunam Pedrosha uku nemas sacerdote apuri jeen jeamiayi.</s>
      <s id="b.MAT.26.58.2">Tura jeanmaka waaitsuk wenuknumak waya ¿Jesúsan itiurkarting? tusa, Yus seati jea wainujai tsanias pujusmiayi.</s>
     </seg>
     <seg type="verse" id="b.MAT.26.59">
      <s id="b.MAT.26.59.1">Nunia sacerdote juuntri ainau, tura judío apuri ainaujaisha mash iruntrar: Nekas Jesús tunau turayi tiarat tusar, chichaman tsanumin ainaun eakarmiayi.</s>
      <s id="b.MAT.26.59.2">Tura nu antukrikia maatai tu nintimrarmiayi.</s>
     </seg>
     <seg type="verse" id="b.MAT.26.60">
      <s id="b.MAT.26.60.1">Aints untsuri Jesúsan tsanuminayat, Jesús maatnunka nekaacharmiayi.</s>
      <s id="b.MAT.26.60.2">Nunia nukap arus inangnamunam jimia aints taar,</s>
     </seg>
     <seg type="verse" id="b.MAT.26.61">
      <s id="b.MAT.26.61.1">etserinak: —Ju aintska chichaak: ‘Yus seatai juun jean yumpungnasha, ataksha kampatam kintatik jeamkamnawaitjai,’ tu chichasmayi, —Jesúsan tsanuminak tiarmiayi.</s>
     </seg>
     <seg type="verse" id="b.MAT.26.62">
      <s id="b.MAT.26.62.1">Tinamtai sacerdote apuri wajaki Jesúsan chicharak: —¿Waruka airtsume?</s>
      <s id="b.MAT.26.62.2">¿Amin pachitmasar etserturmina nuka warimpita? —timiayi.</s>
     </seg>
     <seg type="verse" id="b.MAT.26.63">
      <s id="b.MAT.26.63.1">Tamaitiat Jesúska aimkachmiayi.</s>
      <s id="b.MAT.26.63.2">Tura aimtsuk wajamtai, sacerdote apuri ataksha chicharak: —Yus nekas iwiaaku puja nuna naarin pachisan nekasan tajame: Waitruakminka Yus jiirmastatui.</s>
      <s id="b.MAT.26.63.3">Wi iniastatjame nuka yamaikia ujatkata: ¿Nekasmek Mesíasaitam?</s>
      <s id="b.MAT.26.63.4">¿Yuse Uchirintam? —tu iniasmiayi.</s>
     </seg>
     <seg type="verse" id="b.MAT.26.64">
      <s id="b.MAT.26.64.1">Tu iniam Jesús ayaak: —Ja ai, ame tame nuka nuwaitjai.</s>
      <s id="b.MAT.26.64.2">Tura asan nunasha tajame: Aints ayatun Yus akupkamu asan, nekas kakaram aa nuna untsurinini keemsan, nunia nayaimpinmaya yurangmijai winamtai, winaka waitkatnuitrume, —timiayi.</s>
     </seg>
     <seg type="verse" id="b.MAT.26.65">
      <s id="b.MAT.26.65.1">Tamati sacerdote juuntri nuna antuk kajerak wejmakrin japiki jaak: —Pai, ju aintska Yusen pachis: Nuna Uchirinjai nangkami tinu asa pasé chichasi.</s>
      <s id="b.MAT.26.65.2">¿Tura warí chicham antuktasrik nakastaij?</s>
      <s id="b.MAT.26.65.3">Atumsha Yusen pachis pasé chichaamuka antukurme.</s>
     </seg>
     <seg type="verse" id="b.MAT.26.66">
      <s id="b.MAT.26.66.1">¿Itiur nintimtarme? —tu iniam mash aiminak: —Juka Yuse Uchirinjai tinu asamtai maawarti, —tiarmiayi.</s>
     </seg>
     <seg type="verse" id="b.MAT.26.67">
      <s id="b.MAT.26.67.1">Tura yapiin usukrarmiayi.</s>
      <s id="b.MAT.26.67.2">Tura awatrarmiayi.</s>
      <s id="b.MAT.26.67.3">Tura tarachjai jiin jingkiatawar yapiin awatinak tura wishikinak:</s>
     </seg>
     <seg type="verse" id="b.MAT.26.68">
      <s id="b.MAT.26.68.1">—¿Ame Mesíaskitam?</s>
      <s id="b.MAT.26.68.2">Watska, ame nekamin akumka ¿yáki aitkara? tusam nekaata, —tiarmiayi.</s>
     </seg>
     <seg type="verse" id="b.MAT.26.69">
      <s id="b.MAT.26.69.1">Jesúsan awatinamtai, Pedroka aanum wajai, nuwa sacerdote inatiri amia nu tari Pedron wainak chicharak: —Amesha Galileanmaya aints Jesús naartinjai wekainuyame nuwaapitme, —timiayi.</s>
     </seg>
     <seg type="verse" id="b.MAT.26.70">
      <s id="b.MAT.26.70.1">Tamaitiat Pedro mash aints antinamunam chichaak: —Atsa, antsu ame turutme nunaka pengké nekatsjai, —timiayi.</s>
     </seg>
     <seg type="verse" id="b.MAT.26.71">
      <s id="b.MAT.26.71.1">Nunia jiinkitas waitinam wajamtai, chikich nuwa nuni wajainaun chicharak: —Ju aintska Nazaretnumia Jesúsjai wekainuyayi, —timiayi.</s>
     </seg>
     <seg type="verse" id="b.MAT.26.72">
      <s id="b.MAT.26.72.1">Tamaitiat Pedro ataksha kakar chicharak: —Atsa, Yusjai tajai: Nu aintsnaka pengké wainchawaitjai, —timiayi.</s>
     </seg>
     <seg type="verse" id="b.MAT.26.73">
      <s id="b.MAT.26.73.1">Tamati jumchik arus nuni wajainau Pedron tariar chicharinak: —Galileanmaya aintsua nunismek chichau asakmin, nekasmeapi amesha aujai wekainuyame tusar nekaji, —tiarmiayi.</s>
     </seg>
     <seg type="verse" id="b.MAT.26.74">
      <s id="b.MAT.26.74.1">Tinamaitiat Pedro aimiak: —Wikia nekasan Yusjai tajarme: Nu aintsnaka pengké wainchawaitjai.</s>
      <s id="b.MAT.26.74.2">Yusjai tajai, waitchawaitjai, —nangkami waitrak timiayi.</s>
      <s id="b.MAT.26.74.3">Nu tamaujai metek atash shinimiayi.</s>
     </seg>
     <seg type="verse" id="b.MAT.26.75">
      <s id="b.MAT.26.75.1">Atash shinamtai, Jesús tímia nunaka Pedro nintimramiayi.</s>
      <s id="b.MAT.26.75.2">“Atash shinatsaing, ame kampatam waitrakum wína pachitsam: Nu aintsnaka wainchawaitjai tusam uurtuktatme,” Jesús tinu asamtai, Pedro nu chichaman nintimiar, nunia jiinki kakar juutmiayi.</s>
     </seg>
    </div>
    <div type="chapter" id="b.MAT.27">
     <seg type="verse" id="b.MAT.27.1">
      <s id="b.MAT.27.1.1">Tura tsawaarai sacerdote juuntri ainau judío apuri ainaujai mash: Jesús maatai tusar chichaman najanawartas iruntrarmiayi.</s>
     </seg>
     <seg type="verse" id="b.MAT.27.2">
      <s id="b.MAT.27.2.1">Tura chichaman najanawar Jesúsan jingkiawar, romano apuri Pilato pujamunam jeeniarmiayi.</s>
     </seg>
     <seg type="verse" id="b.MAT.27.3">
      <s id="b.MAT.27.3.1">Judas Jesúsan surukmia nuka Jesúsan maatai tinamun antuk napchau nintimias, sacerdote juuntri irunu judío apuri irunujai pujuinamunam taa, treinta (30) kuikian wainkimiayi.</s>
     </seg>
     <seg type="verse" id="b.MAT.27.4">
      <s id="b.MAT.27.4.1">Tura chicharak: —Wikia aints tunaarinchaun wainiatun: Achiktaram tusan suruku asan, tunaun turajai, —timiayi.</s>
      <s id="b.MAT.27.4.2">Tamaitiat aiminak: —¿Iisha itiurkatjik?</s>
      <s id="b.MAT.27.4.3">Amek nintimrata, —tiarmiayi.</s>
     </seg>
     <seg type="verse" id="b.MAT.27.5">
      <s id="b.MAT.27.5.1">Tinamtai Judas Yus seatai juun jeanam nu kuikian nangkimiá japa ukuki, nunia jiinki we, naekjai kuntujen jingkiama, nunia tsekengki nema iyaar jakamiayi.</s>
     </seg>
     <seg type="verse" id="b.MAT.27.6">
      <s id="b.MAT.27.6.1">Judas kuikian Yus seatai jeanam japa ukukin asamtai, sacerdote juuntri ainau nu kuikian jukiar chicharnainak: —Ju kuikiajai aints maataram tusa suruku asamtai, kuik engketinam engkeachminuitai, —tunaiyarmiayi.</s>
     </seg>
     <seg type="verse" id="b.MAT.27.7">
      <s id="b.MAT.27.7.1">Tura chikich nungkanmaya ainau ju yaktanam jakaramtai, nuni iwiarsami tusar, nu kuikiajai nungka Nuwe Najantai tutain sumakarmiayi.</s>
     </seg>
     <seg type="verse" id="b.MAT.27.8">
      <s id="b.MAT.27.8.1">Tura aints maataram tusar, kuik jukimujai nu nungkan sumakaru asaramtai, yamaisha tuke ‘Numpa Nungka’ tinawai.</s>
     </seg>
     <seg type="verse" id="b.MAT.27.9">
      <s id="b.MAT.27.9.1">Nu nungka sumaktinun pachis yaanchuik Yuse chichame etserin Jeremías naartin eemak aarmia nunaka miatrusang umikmiayi.</s>
      <s id="b.MAT.27.9.2">Nu aarmauka nuwaitai:</s>
     </seg>
     <seg type="verse" id="b.MAT.27.10">
      <s id="b.MAT.27.10.1">“Israela weari ainau treinta (30) kuikian akiimiaktinuitai timiau asar, nu kuikian jukiar, Apu Yus tímia nunisarang nujai Nuwe Najantai nungkan sumakarmiayi,” tu aarmawaitai.</s>
     </seg>
     <seg type="verse" id="b.MAT.27.11">
      <s id="b.MAT.27.11.1">Tura Jesúsan jukiar, romano apuri Pilato pujamunam jeeniaramtai, nuka Jesúsan iniak: —¿Nekasmek judío apurintam? —tu iniam Jesús ayaak: —Ame turutme nuka nekasam tame, —timiayi.</s>
     </seg>
     <seg type="verse" id="b.MAT.27.12">
      <s id="b.MAT.27.12.1">Tamati sacerdote juuntri ainau, tura judío apuri ainausha Jesúska tsanuminamaitiat aimtsuk wajamiayi.</s>
     </seg>
     <seg type="verse" id="b.MAT.27.13">
      <s id="b.MAT.27.13.1">Turamtai Pilato iniak: —¿Amin chichaman untsurin aujmatramina nuka antatsmek? —timiayi.</s>
     </seg>
     <seg type="verse" id="b.MAT.27.14">
      <s id="b.MAT.27.14.1">Tamaitiat Jesús pengké aikchamiayi.</s>
      <s id="b.MAT.27.14.2">Tura asamtai romano apuri nukap nintimias: ¿Warinak titaj? takusha nintimrachmiayi.</s>
     </seg>
     <seg type="verse" id="b.MAT.27.15">
      <s id="b.MAT.27.15.1">Tura Pascua fiesta jeatak wajai, musachjai metek romano apuri aints achikmau kársernum engketun kichik jiiki akupnuyayi.</s>
      <s id="b.MAT.27.15.2">¿Tura yáki jiinkit? tu iniam: Nu aintska jiikim akupkata tu seainamka jiiki akupnuyayi.</s>
     </seg>
     <seg type="verse" id="b.MAT.27.16">
      <s id="b.MAT.27.16.1">Nu kársernum aints juun tunau Barrabás naartin engketu asamtai, nu aintsu turamurin aints mash nekaawarmiayi.</s>
     </seg>
     <seg type="verse" id="b.MAT.27.17">
      <s id="b.MAT.27.17.1">Tura asamtai Pilato nu aints iruntrarun iniak: —¿Yana jiikit tusarmea wakerarme?</s>
      <s id="b.MAT.27.17.2">¿Barrabásnash jiikin akupkataj?</s>
      <s id="b.MAT.27.17.3">Antsu nu nakitakrumningkia, ¿Jesús Mesíasaitai tina nunash jiikin akupkataj? —timiayi.</s>
     </seg>
     <seg type="verse" id="b.MAT.27.18">
      <s id="b.MAT.27.18.1">Sacerdote juuntri ainau Jesúsan nangkamiar suwirpiaku jiinak niin itaarmia nunaka nekau asa, Pilato nuna timiayi.</s>
     </seg>
     <seg type="verse" id="b.MAT.27.19">
      <s id="b.MAT.27.19.1">Tura Pilato chichaman nekaatas inintrak pujai, ni nuwari aishrin chichaman akuptak: “Nu aintska nekas tunaarinchau waininayat pasé awajinamtaisha ameka pachinkaip.</s>
      <s id="b.MAT.27.19.2">Kashi nu aintsun pachis mesekran ipiatrukmayi,” timiayi.</s>
     </seg>
     <seg type="verse" id="b.MAT.27.20">
      <s id="b.MAT.27.20.1">Tura sacerdote juuntri ainau, tura judío apuri ainausha aints irunun akatinak: —Barrabásan jiikti, antsu Jesúsan maawarti titaram, —tu chichaarmiayi.</s>
     </seg>
     <seg type="verse" id="b.MAT.27.21">
      <s id="b.MAT.27.21.1">Tinamtai romano apuri ataksha iniak: —Ju jimiar aints pachisrum ¿yanak akupkataj?</s>
      <s id="b.MAT.27.21.2">¿Atumsha warintrume? —tu iniam: —Barrabás jiikim akupkata, —tiarmiayi.</s>
     </seg>
     <seg type="verse" id="b.MAT.27.22">
      <s id="b.MAT.27.22.1">Tinamtai Pilato ataksha iniak: —¿Tura Jesúsan Mesíasaitai tina nunasha itiurkatjak? —timiayi.</s>
      <s id="b.MAT.27.22.2">Tu iniam mash aiminak: —Numi winangmanum ajinkam maata, —tiarmiayi.</s>
     </seg>
     <seg type="verse" id="b.MAT.27.23">
      <s id="b.MAT.27.23.1">Tinamtai Pilato chicharak: —¿Warí tunauna turini? —tu iniamaitiat ataksha kakarar chichainak: —Numi winangmanum ajinkam maata, —tiarmiayi.</s>
     </seg>
     <seg type="verse" id="b.MAT.27.24">
      <s id="b.MAT.27.24.1">Tura aints ainau Pilaton pachítsuk timiá kakarar chichakaramtai, Pilato yumi ikimiartin itataram tusa akupkamiayi.</s>
      <s id="b.MAT.27.24.2">Tura yumin itaaramtai, aints ainau mash jiiminai ikimiak: —Ju aints nekas tunaarinchau maatniunka wikia pachinkashtatjai.</s>
      <s id="b.MAT.27.24.3">Nuka atumnawaitai.</s>
      <s id="b.MAT.27.24.4">Tura atumka ju nekaataram tusan, uwejrun ikimiajai, —timiayi.</s>
     </seg>
     <seg type="verse" id="b.MAT.27.25">
      <s id="b.MAT.27.25.1">Tamati aints ainau mash aiminak: —Iikia ii weatak ju aints maamuka jiistatji.</s>
      <s id="b.MAT.27.25.2">Tura asamtai nu aintsu numpe numparamtai, iisha ii weari ainausha wiasmamtikiatatji, —tiarmiayi.</s>
     </seg>
     <seg type="verse" id="b.MAT.27.26">
      <s id="b.MAT.27.26.1">Tinamtai Pilato Barrabásan karsernumia jiiki akupkamiayi.</s>
      <s id="b.MAT.27.26.2">Tura suntar ainau Jesúsan katsumkarat tusa, tura numi winangmanum ajinkarti tusa akupkamiayi.</s>
     </seg>
     <seg type="verse" id="b.MAT.27.27">
      <s id="b.MAT.27.27.1">Akupkamtai suntar ainau ni pujutirin Jesúsan jukiar, ni wajamunam suntar ainau mash irunturarmiayi.</s>
     </seg>
     <seg type="verse" id="b.MAT.27.28">
      <s id="b.MAT.27.28.1">Tura wejmakrin aitkar wishikinak, yamaikia apu ati tusar, apu wejmakrin kapantakun antsrarmiayi.</s>
     </seg>
     <seg type="verse" id="b.MAT.27.29">
      <s id="b.MAT.27.29.1">Tura tsengkrutin jangkin najatawar tsengkrumtikiar tura nangkia tumaun karisan untsurinini taksarmiayi.</s>
      <s id="b.MAT.27.29.2">Nunia nangkamiar wishikrami tusar tikishmatrar: —Judío apuriya, pengker pujusta, —tiarmiayi.</s>
     </seg>
     <seg type="verse" id="b.MAT.27.30">
      <s id="b.MAT.27.30.1">Tura usukrarmiayi.</s>
      <s id="b.MAT.27.30.2">Tura karisan jurukiar muuken awatiarmiayi.</s>
     </seg>
     <seg type="verse" id="b.MAT.27.31">
      <s id="b.MAT.27.31.1">Nuna turuwar wishikrar umisar, apu wejmakrin aitkar, ni wejmakrin ataksha antsrarmiayi.</s>
      <s id="b.MAT.27.31.2">Tura numi winangmanum maatai tusar Jesúsan jukiarmiayi.</s>
     </seg>
     <seg type="verse" id="b.MAT.27.32">
      <s id="b.MAT.27.32.1">Tura Jesúsan jukiar jinta weenak, Cirene nungkanmaya aintsun Simón naartinun wainkar, Jesúsa krusrin nanarsat tusar achikiarmiayi.</s>
     </seg>
     <seg type="verse" id="b.MAT.27.33">
      <s id="b.MAT.27.33.1">Nunia mura Gólgota tutainum wearmiayi.</s>
      <s id="b.MAT.27.33.2">Gólgotaka ii chichamejaingkia muuk ukunch taku tawai.</s>
     </seg>
     <seg type="verse" id="b.MAT.27.34">
      <s id="b.MAT.27.34.1">Tura nuni jear, najaimiashti tusar, umuti vino tutain yapaujai pachimrar umurat tusar susarmiayi.</s>
      <s id="b.MAT.27.34.2">Jesús suamaitiat nuna nekapes nakitak umurchamiayi.</s>
     </seg>
     <seg type="verse" id="b.MAT.27.35">
      <s id="b.MAT.27.35.1">Turamtai numi winangmanum jinkar umisar, yakí takuiniar nenaawar suntar ainau nakuruti suerten tutain nakurinak: ¿Yáki iin nepetamak Jesúsa entsatirin jukit? tusar nakurusarmiayi.</s>
     </seg>
     <seg type="verse" id="b.MAT.27.36">
      <s id="b.MAT.27.36.1">Tura: Nakasmi tusar, Jesúsan jiij pujuriarmiayi.</s>
     </seg>
     <seg type="verse" id="b.MAT.27.37">
      <s id="b.MAT.27.37.1">Tura aints ainau: ¿Waruka maamuita? tu inintrinauka mash nekaawarat tusar tatangkan aarar, Jesúsa muuke yakinini numi winangmanum nujtukarmiayi.</s>
      <s id="b.MAT.27.37.2">Nu aarmauka nuwaitai: “Juka Jesúsaitai, judío apurintai.”</s>
     </seg>
     <seg type="verse" id="b.MAT.27.38">
      <s id="b.MAT.27.38.1">Nuniasha kasa aintsun jimiaran, kichik Jesúsa untsurinini, tura kichnasha Jesúsa menarininisha numi winangmanum nenaawarmiayi.</s>
     </seg>
     <seg type="verse" id="b.MAT.27.39">
      <s id="b.MAT.27.39.1">Turuwaramtai aints ainau nangkaaminak Jesúsan wishikinak muuken pearar pasé chicharinak:</s>
     </seg>
     <seg type="verse" id="b.MAT.27.40">
      <s id="b.MAT.27.40.1">—¿Ame Yus seati juun jean yumpungtatjai, turan kampatam kintati ataksha jeamkatatjai tichamkum?</s>
      <s id="b.MAT.27.40.2">Watska, yamaikia amek uwemrata.</s>
      <s id="b.MAT.27.40.3">Yuse Uchirinkumka, numinmaya kuankita, —tiarmiayi.</s>
     </seg>
     <seg type="verse" id="b.MAT.27.41">
      <s id="b.MAT.27.41.1">Sacerdote juuntri ainau, tura Moisésa chichame nuikiartin ainausha, tura fariseo ainausha, tura judío apuri ainausha mash Jesúsan wishikinak, mai nuwamtak chicharnainak:</s>
     </seg>
     <seg type="verse" id="b.MAT.27.42">
      <s id="b.MAT.27.42.1">—Chikich ainaun uwemtiknuyayi, antsu ningki uwemratatkama tujintawai.</s>
      <s id="b.MAT.27.42.2">Israela apurinkungka, nekas numinmaya kuankiamtaikia, iikia nekasampita tiinji.</s>
     </seg>
     <seg type="verse" id="b.MAT.27.43">
      <s id="b.MAT.27.43.1">Yusnaka nekas nintimnuyayi.</s>
      <s id="b.MAT.27.43.2">¿Nangkami wikia Yuse Uchirinjai tichamasha?</s>
      <s id="b.MAT.27.43.3">Watska, Yus nekas wakerakka, yamaikia uwemtikrati, —tiarmiayi.</s>
     </seg>
     <seg type="verse" id="b.MAT.27.44">
      <s id="b.MAT.27.44.1">Kasa aintcha nijai metek ajintamuka nunisang Jesúsan pasé chicharkamiayi.</s>
     </seg>
     <seg type="verse" id="b.MAT.27.45">
      <s id="b.MAT.27.45.1">Tsaa tupin wajasamtai, mash nungka te wajasmiayi.</s>
      <s id="b.MAT.27.45.2">Tura kampatam hora nangkamaramtai, tsaa yantanti ataksha tsantramiayi.</s>
     </seg>
     <seg type="verse" id="b.MAT.27.46">
      <s id="b.MAT.27.46.1">Turamtai Jesús hebreo chichamejai kakar untsumak: —Elí, Elí, lema sabactani, —timiayi.</s>
      <s id="b.MAT.27.46.2">Nuka ii chichamejai “Yusru, Yusru ¿waruka ajapruamsha ukurme?” taku timiayi.</s>
     </seg>
     <seg type="verse" id="b.MAT.27.47">
      <s id="b.MAT.27.47.1">Tamati aints nuni wajainau nuna antukar: —Antuktaram.</s>
      <s id="b.MAT.27.47.2">Yuse chichame etserin Elías yaanchuik pujumia nu tati tusa untsuawai, —tiarmiayi.</s>
     </seg>
     <seg type="verse" id="b.MAT.27.48">
      <s id="b.MAT.27.48.1">Tinamtai aints kichik ampuki we, vino churiniun uruchjai chupir sapapjai iju, mukunat tusa áapamiayi.</s>
     </seg>
     <seg type="verse" id="b.MAT.27.49">
      <s id="b.MAT.27.49.1">Turamtai chikich aints ainau chicharinak: —Inaisata.</s>
      <s id="b.MAT.27.49.2">¿Elías taa uwemtikrashtimpiash?</s>
      <s id="b.MAT.27.49.3">Nu wainkami, —tiarmiayi.</s>
     </seg>
     <seg type="verse" id="b.MAT.27.50">
      <s id="b.MAT.27.50.1">Tinamtai Jesús ataksha kakar untsumak nuniangka jakamiayi.</s>
     </seg>
     <seg type="verse" id="b.MAT.27.51">
      <s id="b.MAT.27.51.1">Jesús jakamtai, Yus seatai juun jeanam aparmau netimia nu ningki yakíya tseu jaankamiayi.</s>
      <s id="b.MAT.27.51.2">Tura nungka uurkamiayi.</s>
      <s id="b.MAT.27.51.3">Uurmatai pampa ainausha puuntrarmiayi.</s>
     </seg>
     <seg type="verse" id="b.MAT.27.52">
      <s id="b.MAT.27.52.1">Tura aints iwiartai ainausha ningki urankaru asaramtai, Yuse umirin jakaru ainau untsuri nantakiarmiayi.</s>
     </seg>
     <seg type="verse" id="b.MAT.27.53">
      <s id="b.MAT.27.53.1">Tura kampatam kinta nangkamarai, Yus Jesúsan eemak inankiamtai, nu jakaru ainau iwiarsamunmaya jiinkiar, Yuse yaktarin Jerusalénnum wayaawaramtai, aints untsuri niin wainkarmiayi.</s>
     </seg>
     <seg type="verse" id="b.MAT.27.54">
      <s id="b.MAT.27.54.1">Jesús jakamtai nungka uurmatai, suntar ainau Jesúsan nakarmia nusha, tura ni kapitangkrisha nuna wainkar, tura chikich shamrumtin amia nunasha wainkar shamkarmiayi.</s>
      <s id="b.MAT.27.54.2">Tura shaminak: —Juka nekas Yuse Uchiri ayayi, —tiarmiayi.</s>
     </seg>
     <seg type="verse" id="b.MAT.27.55">
      <s id="b.MAT.27.55.1">Tura nuwa ainau untsuri arák jiij wajatiarmiayi.</s>
      <s id="b.MAT.27.55.2">Nu nuwa ainau Galilea nungkanmaya taar, Jesúsan nemarsar yaingkiarmiayi.</s>
     </seg>
     <seg type="verse" id="b.MAT.27.56">
      <s id="b.MAT.27.56.1">Nu nuwa irunu Magdalanmaya Maríjai, tura José nukuri Maríjai, tura Zebedeo nuwarijai nuni wajaarmiayi.</s>
     </seg>
     <seg type="verse" id="b.MAT.27.57">
      <s id="b.MAT.27.57.1">Kintamati Arimateanmaya aints kuikiartin José naartin tamiayi.</s>
      <s id="b.MAT.27.57.2">Nusha Jesúsan nemarnuyayi.</s>
     </seg>
     <seg type="verse" id="b.MAT.27.58">
      <s id="b.MAT.27.58.1">Tura Pilatonam we, Jesúsa namangken iwiarsatas iniimiayi.</s>
      <s id="b.MAT.27.58.2">Tamati Pilato: Susataram tusa chichaman akuptukmiayi.</s>
     </seg>
     <seg type="verse" id="b.MAT.27.59">
      <s id="b.MAT.27.59.1">Turamtai José Jesúsa namangken juki, tarach yamarmajai kangkarmiayi.</s>
     </seg>
     <seg type="verse" id="b.MAT.27.60">
      <s id="b.MAT.27.60.1">Tura ni iwiarsatnunam pampa taimu yamarmanam iwiarsamiayi.</s>
      <s id="b.MAT.27.60.2">Tura nuni iwiaras umis, waiitirin kaya juun najanamujai epenmiayi.</s>
     </seg>
     <seg type="verse" id="b.MAT.27.61">
      <s id="b.MAT.27.61.1">Turamtai nuni Magdalanmaya Marí chikich Maríjai iwiarsamun nákainak jiij pujuriarmiayi.</s>
     </seg>
     <seg type="verse" id="b.MAT.27.62">
      <s id="b.MAT.27.62.1">Kashin tsawaar, ayamtai kinta kintamaunum sacerdote ainau fariseo ainaujai Pilaton jiisartas weriarmiayi.</s>
     </seg>
     <seg type="verse" id="b.MAT.27.63">
      <s id="b.MAT.27.63.1">Tura chicharinak: —Apua, nu wait chichaman etserin yaanchuik iwiaaku pujak chichaak: ‘Wi jakan kampatam kinta tepayatun ataksha nantaktatjai,’ tinuyayi.</s>
     </seg>
     <seg type="verse" id="b.MAT.27.64">
      <s id="b.MAT.27.64.1">“Tu tinu asamtai ni nuiniatiri ainau kashi tariar, ni namangken kasamkarai tusam, kampatam kinta suntarum iwiarsamun wainkarti tusam akupkarta.</s>
      <s id="b.MAT.27.64.2">Nu turachkumningkia, ni namangken kasamkar, aints ainau anangminak: ‘Nekas jakamunmaya nantakni,’ tiarai tusam turata.</s>
      <s id="b.MAT.27.64.3">Nu chichamjaingkia aints ainaun yaanchuik anangmawarmia nuna nangkamasarang anangmawartinuitai, —tiarmiayi.</s>
     </seg>
     <seg type="verse" id="b.MAT.27.65">
      <s id="b.MAT.27.65.1">Tinamtai Pilato aimiak: —Atum wakerakrumka aints ainau iwiarsamun urakarai tusaram suntar ainau atumek akupkataram, —timiayi.</s>
     </seg>
     <seg type="verse" id="b.MAT.27.66">
      <s id="b.MAT.27.66.1">Tamati ayu tusar weriar, iwiarsamun urakarai tusar, epentairin kaya najanamun sentajai kantserar, apu aarmaurin sello tutaijai nujtukarmiayi.</s>
      <s id="b.MAT.27.66.2">Tura suntar ainau iwiarsamun wainkarat tusar ukurkiarmiayi.</s>
     </seg>
    </div>
    <div type="chapter" id="b.MAT.28">
     <seg type="verse" id="b.MAT.28.1">
      <s id="b.MAT.28.1.1">Judío ayamtai kinta nangkamaramtai, tumíng kintati kashik Magdalanmaya Marí chikich Maríjai iwiarsamun jiisartas wearmiayi.</s>
     </seg>
     <seg type="verse" id="b.MAT.28.2">
      <s id="b.MAT.28.2.1">Tura weenai nungka kakarman uurkamiayi.</s>
      <s id="b.MAT.28.2.2">Tura uurmatai Yuse awemamuri nayaimpinmaya tari, epenmiaurin kaya ututun urak nuni keemsamiayi.</s>
     </seg>
     <seg type="verse" id="b.MAT.28.3">
      <s id="b.MAT.28.3.1">Yuse awemamuri peema timianu paan tsantramiayi.</s>
      <s id="b.MAT.28.3.2">Tura ni entsatiri nekas puju jiitsumir amiayi.</s>
     </seg>
     <seg type="verse" id="b.MAT.28.4">
      <s id="b.MAT.28.4.1">Tumamtai suntar ainau nuna wainkar shaminak kura kura wajaarmiayi.</s>
      <s id="b.MAT.28.4.2">Tura jakawa nunisarang ayaarar nungkanam tepesarmiayi.</s>
     </seg>
     <seg type="verse" id="b.MAT.28.5">
      <s id="b.MAT.28.5.1">Turinamtai Yuse awemamuri nuwa taaru ainaun chicharak: —Shamrukairap.</s>
      <s id="b.MAT.28.5.2">Atumka nekasrum Jesús numi winangmanum maawarma nu earme tusan nekajrume.</s>
     </seg>
     <seg type="verse" id="b.MAT.28.6">
      <s id="b.MAT.28.6.1">Juningkia tepatsui.</s>
      <s id="b.MAT.28.6.2">Jakayat ni tímia nunisang nantakni.</s>
      <s id="b.MAT.28.6.3">Ni iwiarsamuri jiistaram.</s>
     </seg>
     <seg type="verse" id="b.MAT.28.7">
      <s id="b.MAT.28.7.1">Turaram wári werum ni nuiniatiri ainau jiisrum: ‘Jesús jakayat jakamunmaya nantakni.</s>
      <s id="b.MAT.28.7.2">Tura atum weatsrumning, niyá eemak Galilea nungkanam wetatui.</s>
      <s id="b.MAT.28.7.3">Tura asamtai nuni weriram wainkatatrume tawai, ni ujatruktaram.’</s>
      <s id="b.MAT.28.7.4">Nunak tajarme, —timiayi.</s>
     </seg>
     <seg type="verse" id="b.MAT.28.8">
      <s id="b.MAT.28.8.1">Tamati nu nuwa ainau shaminayat, nukap warasar iwiarsamun ukukiar: Jesúsa nuiniatiri ainau ujakmi tusar ampukiar waketkiarmiayi.</s>
     </seg>
     <seg type="verse" id="b.MAT.28.9">
      <s id="b.MAT.28.9.1">Waketinai Jesús wantintukmiayi.</s>
      <s id="b.MAT.28.9.2">Tura wantintuk: —¿Pujarmek? —tamati, Jesúsan tariar tikishmatrar nawencha takarsar: —Ameketme juuntam, —tiarmiayi.</s>
     </seg>
     <seg type="verse" id="b.MAT.28.10">
      <s id="b.MAT.28.10.1">Tinamtai Jesús chicharak: —Shamrukairap.</s>
      <s id="b.MAT.28.10.2">Yamaikia werum wína yatsur ainau ujatruktaram: Galileanam wearti.</s>
      <s id="b.MAT.28.10.3">Tura nuni jear wína waitkartatui tawai tusaram ni ujatruktaram, —timiayi.</s>
     </seg>
     <seg type="verse" id="b.MAT.28.11">
      <s id="b.MAT.28.11.1">Nuwa ainau waketkiaramtai, suntar iwiarsamu wainin ainau yaktanam wear, sacerdote juuntri ainaun ni wainkamurin mash ujakarmiayi.</s>
     </seg>
     <seg type="verse" id="b.MAT.28.12">
      <s id="b.MAT.28.12.1">Ujakaram niisha nuna antukar ¿itiurkamnawaita? tusar, judío juuntri ainaun jiisartas weriarmiayi.</s>
      <s id="b.MAT.28.12.2">Tura chichasar umisar metek nintimrar, suntar ainaun kuikian nukap susar chicharinak:</s>
     </seg>
     <seg type="verse" id="b.MAT.28.13">
      <s id="b.MAT.28.13.1">—Anturtuktaram.</s>
      <s id="b.MAT.28.13.2">Aints ininminamtai tu ujaakrum: Kashi ii kanakur teparin, ni nuiniatiri ainau tariar Jesúsa namangken kasamkar jukiari, anangkuram titaram.</s>
     </seg>
     <seg type="verse" id="b.MAT.28.14">
      <s id="b.MAT.28.14.1">Turakrumningkia juun apu Pilato nu chichaman antuk, atumin pasé awajtamsarai tusar, ii weri chichamka iwiaratatji, —tiarmiayi.</s>
     </seg>
     <seg type="verse" id="b.MAT.28.15">
      <s id="b.MAT.28.15.1">Tinamtai suntar ainau ayu tusar kuikian jukiar, judío juuntri tina nunisrik titai tusar wearmiayi.</s>
      <s id="b.MAT.28.15.2">Tura asar judío ainau yamaisha tuke nunisarang tu etserin ainawai.</s>
     </seg>
     <seg type="verse" id="b.MAT.28.16">
      <s id="b.MAT.28.16.1">Nunia Jesúsa nuiniatiri once (11) ainauti Galileanam wemiaji.</s>
      <s id="b.MAT.28.16.2">Tura Jesús nu muranam wakataram timiau asar, nuni wakamiaji.</s>
     </seg>
     <seg type="verse" id="b.MAT.28.17">
      <s id="b.MAT.28.17.1">Tura Jesús wainkar tikishmatrar: “Ameketme juuntam,” timiaji.</s>
      <s id="b.MAT.28.17.2">Antsu chikich ainausha: ¿Nekasash Jesúsai? tu nintimrarmiayi.</s>
     </seg>
     <seg type="verse" id="b.MAT.28.18">
      <s id="b.MAT.28.18.1">Tuminamtai Jesús ni nuiniatiri ainauti wajainamunam tejuwach taa iin chichartamak: —Yus wína chichartak: Nayaimpinam tura nungkanmasha wína kakarmarjai mash ainia nu inarta turutmiayi.</s>
     </seg>
     <seg type="verse" id="b.MAT.28.19">
      <s id="b.MAT.28.19.1">Turutin asamtai, mash nungka ainamunam werum, wína nuiniatir wajasarti tusaram, aints ainau nuiniartaram.</s>
      <s id="b.MAT.28.19.2">Tura wína Apaachiru Yuse naari pachisrum, tura Yuse Uchiri naari pachisrum, tura Yuse Wakani naari pachisrum aints ainau imiaitaram.</s>
     </seg>
     <seg type="verse" id="b.MAT.28.20">
      <s id="b.MAT.28.20.1">Turaram wína chichamur wi akupkamiajrume nuka chikich aints ainau miatrusarang umirkarat tusaram nuiniartaram.</s>
      <s id="b.MAT.28.20.2">Tura nusha kajinmakirap: Nungka amuachmataikia wikia kintajai metek, kashincha kashincha tuke atumjai tsaniasan pujustinuitjai tajarme, —Jesús akatamak turammiaji.</s>
     </seg>
    </div>
   </div>
   <div type="book" id="b.MAR">
    <div type="chapter" id="b.MAR.1">
     <seg type="verse" id="b.MAR.1.1">
      <s id="b.MAR.1.1.1">Yuse Uchiri Jesucriston pachis pengker etserkamu tu nangkamamiayi.</s>
     </seg>
     <seg type="verse" id="b.MAR.1.2">
      <s id="b.MAR.1.2.1">Yaanchuik imiakratin Juan akiintsaing, Yuska niin pachis ni chichamen etsernun Isaías naartinun ni chichamen aamtikramiayi.</s>
      <s id="b.MAR.1.2.2">Nu aarmauka nuwaitai: “Nintimrataram.</s>
      <s id="b.MAR.1.2.3">Yus chichaak: Ami wetintrumin weti tusan, tura ami jintimin iwiarati tusan, wína akupamurun eemkan akupajai,” timiayi.</s>
     </seg>
     <seg type="verse" id="b.MAR.1.3">
      <s id="b.MAR.1.3.1">Nisha numi atsamunam taa aints ainaun chicharak: “Juun Apu wekaasatniun jintan tupin iwiarina nunisrumek atumi nintisha iwiarataram.”</s>
      <s id="b.MAR.1.3.2">Tu aarmawaitai.</s>
     </seg>
     <seg type="verse" id="b.MAR.1.4">
      <s id="b.MAR.1.4.1">Yaanchuik aarmawa nunisang Juan numi atsamunam aints ainaun entsanam imaimiayi, tura chicharak: —Wína tunaarun Yus sakturati tusaram, atumi nintimauri yapajiataram.</s>
      <s id="b.MAR.1.4.2">Tu nintimraram maaitaram, —timiayi.</s>
     </seg>
     <seg type="verse" id="b.MAR.1.5">
      <s id="b.MAR.1.5.1">Tura Yuse chichamen etserkau asamtai, Judea nungkanmaya ainau mash anturkatai tusar, Juan pujamunam wearmiayi.</s>
      <s id="b.MAR.1.5.2">Tura Jerusalén yaktanmayasha aints untsuri kaunkarmiayi.</s>
      <s id="b.MAR.1.5.3">Tura Jordán entsanam taar ni tunaarin etserkaramtai, Juan nu aints ainaun imaimiayi.</s>
     </seg>
     <seg type="verse" id="b.MAR.1.6">
      <s id="b.MAR.1.6.1">Juan kamiyu uren kachumnuyayi.</s>
      <s id="b.MAR.1.6.2">Peetirincha nuwap najanamun peeyayi.</s>
      <s id="b.MAR.1.6.3">Tura manchincha yuyayi.</s>
      <s id="b.MAR.1.6.4">Tura wapasa yumirincha uminuyayi.</s>
     </seg>
     <seg type="verse" id="b.MAR.1.7">
      <s id="b.MAR.1.7.1">Tura aints ainaun ujaak: “Wína ukurun winá nuka nekas wína nangkatusang kakaram atatui.</s>
      <s id="b.MAR.1.7.2">Wikia nekasan mianchau asan, tsuntsumruan sapatri jingkiamurin atiataj tayatun, natsaamau asan atiachminuitjai.</s>
     </seg>
     <seg type="verse" id="b.MAR.1.8">
      <s id="b.MAR.1.8.1">Wikia aya entsanmak imiajrume, antsu ningkia Yuse Wakani atumi nintin engketramatnuitrume,” Juan timiayi.</s>
     </seg>
     <seg type="verse" id="b.MAR.1.9">
      <s id="b.MAR.1.9.1">Juan aints ainaun imiaak pujai, Jesús Nazaret yaktanmaya Galilea nungkanmaya jiinki: Jordán entsanam wína imiatti tusa Juankun werimiayi.</s>
     </seg>
     <seg type="verse" id="b.MAR.1.10">
      <s id="b.MAR.1.10.1">Tura maai entsanmaya jiinki, nayaim uranniun wainkamiayi.</s>
      <s id="b.MAR.1.10.2">Tura Yuse Wakani yapangma tumau ni muuken winaun wainkamiayi.</s>
     </seg>
     <seg type="verse" id="b.MAR.1.11">
      <s id="b.MAR.1.11.1">Tura nayaimpinmaya chichaman antukmiayi.</s>
      <s id="b.MAR.1.11.2">Nu chichamka nuwaitai: “Ameka wína uchiruitme, wína anetiruitme.</s>
      <s id="b.MAR.1.11.3">Amin pengker nintimtusan pujajme,” timiayi.</s>
     </seg>
     <seg type="verse" id="b.MAR.1.12">
      <s id="b.MAR.1.12.1">Nunia Yuse Wakani Jesúsan aints atsamunam ayamiayi.</s>
     </seg>
     <seg type="verse" id="b.MAR.1.13">
      <s id="b.MAR.1.13.1">Nuni pachim pujuinamunam cuarenta (40) kinta iwianchi apuri Satanásjai nekapnaisatas pujumiayi.</s>
      <s id="b.MAR.1.13.2">Turamtai Yuse awemamuri ainau Jesúsan wainkartas tariarmiayi.</s>
     </seg>
     <seg type="verse" id="b.MAR.1.14">
      <s id="b.MAR.1.14.1">Suntar ainau Juankun achikiar, kársernum engkewaramtai, Jesús: Yus aints ainaun tu inartinuitai tusa, Yusnum uwemratin chichaman etserkatas Galilea nungkanam tamiayi.</s>
     </seg>
     <seg type="verse" id="b.MAR.1.15">
      <s id="b.MAR.1.15.1">Tura chichaak: “Yuse kintari jeayi.</s>
      <s id="b.MAR.1.15.2">Tura ni aintsri inartin kinta jeatak wajasu asamtai, yaanchuik pasé nintimtaingkia yapajiaram, Yusnum uwemratin chicham nekasampita tusaram umirkataram,” Jesús timiayi.</s>
     </seg>
     <seg type="verse" id="b.MAR.1.16">
      <s id="b.MAR.1.16.1">Jesús Galileanam juun kucha kaanmatkarin wekaas, namakan achiun Simón naartinun ni yachí Andrésjai nuni pujuinaun wainkamiayi.</s>
     </seg>
     <seg type="verse" id="b.MAR.1.17">
      <s id="b.MAR.1.17.1">Tura wainak chicharak: —Wína nemartustaram.</s>
      <s id="b.MAR.1.17.2">Turaram namak achiarme nunisrumek aints ainau wína chichamur ujakmintrum, —timiayi.</s>
     </seg>
     <seg type="verse" id="b.MAR.1.18">
      <s id="b.MAR.1.18.1">Tamati nuna antukar arutsuk ni rederin japawar ukukiar Jesúsan nemarkarmiayi.</s>
     </seg>
     <seg type="verse" id="b.MAR.1.19">
      <s id="b.MAR.1.19.1">Turinamtai Jesús kucha kaanmatkarin arakchichu wekaas, Zebedeo uchirin Santiagon ni yachí Juanjai kanunam engkemsar rederin apainak pujuinaun wainkamiayi.</s>
     </seg>
     <seg type="verse" id="b.MAR.1.20">
      <s id="b.MAR.1.20.1">Tura wainak: “Wína nemartustaram,” tusa untsukmiayi.</s>
      <s id="b.MAR.1.20.2">Tamati ni aparin tura ni aintsri ainauncha kanunam ukukiar Jesúsan nemarkarmiayi.</s>
     </seg>
     <seg type="verse" id="b.MAR.1.21">
      <s id="b.MAR.1.21.1">Nunia Capernaum yaktanam jearmiayi.</s>
      <s id="b.MAR.1.21.2">Tura ayamtai kinta asamtai, Jesús iruntai jeanam waya, aints ainaun Yuse chichamen nuiniarmiayi.</s>
     </seg>
     <seg type="verse" id="b.MAR.1.22">
      <s id="b.MAR.1.22.1">Tura nuiniamtai aints ainau ni chichamen antukar nintiminak: “Juka Moisésa chichamen nuikiartin ainaun nangkamasang iincha Yuse kakarmarijai timiá pengker nuitamji,” tiarmiayi.</s>
     </seg>
     <seg type="verse" id="b.MAR.1.23">
      <s id="b.MAR.1.23.1">Nu iruntai jeanam aints iwianchrintin pujus kakar untsumak:</s>
     </seg>
     <seg type="verse" id="b.MAR.1.24">
      <s id="b.MAR.1.24.1">—Nazaretnumia Jesúsa ¿warukaya iincha amukratkatasmesha winame?</s>
      <s id="b.MAR.1.24.2">Wikia nekajme.</s>
      <s id="b.MAR.1.24.3">Yus akupkamuitme.</s>
      <s id="b.MAR.1.24.4">Nekasam pengké tunaarinchau aa nuwaitme, —tu jiyakmiayi.</s>
     </seg>
     <seg type="verse" id="b.MAR.1.25">
      <s id="b.MAR.1.25.1">Tamati Jesús iwianchin kakar chicharak: —Chichatsuk asata.</s>
      <s id="b.MAR.1.25.2">Tura ju aintska ukuktia, —timiayi.</s>
     </seg>
     <seg type="verse" id="b.MAR.1.26">
      <s id="b.MAR.1.26.1">Tama iwianchkia nu aintsnaka kura kura awajki, kakar untsumak jiinkimiayi.</s>
     </seg>
     <seg type="verse" id="b.MAR.1.27">
      <s id="b.MAR.1.27.1">Tura jiinkiamtai aints ainau nuna wainkar nintimrar mai nuamtak iniininak: —¿Ausha waringki?</s>
      <s id="b.MAR.1.27.2">¿Ju yamaram chichamsha waringki?</s>
      <s id="b.MAR.1.27.3">Juka timiá kakaram asa, iwianch ainaun jiiki akupawapi.</s>
      <s id="b.MAR.1.27.4">Tura akupamu asar, niincha umirinawapi, —tunaiyarmiayi.</s>
     </seg>
     <seg type="verse" id="b.MAR.1.28">
      <s id="b.MAR.1.28.1">Tura asaramtai wári Galilea nungkanam Jesúsa turamurin pachisar etserkarmiayi.</s>
     </seg>
     <seg type="verse" id="b.MAR.1.29">
      <s id="b.MAR.1.29.1">Nunia iruntai jeanmaya jiinkiar Jesús Simónjai, nunia Andrésjai Simónka jeen wayaawarmiayi.</s>
      <s id="b.MAR.1.29.2">Santiagosha tura Juansha Jesúsan nemariarmiayi.</s>
      <s id="b.MAR.1.29.3">Nu jeaka Simónka pujutiri, tura yachí Andrésu pujutiri ayayi.</s>
     </seg>
     <seg type="verse" id="b.MAR.1.30">
      <s id="b.MAR.1.30.1">Jesús jea wayaamtai: Simónka tsatsari tsuweak peaknum tepawai tusar ujakarmiayi.</s>
     </seg>
     <seg type="verse" id="b.MAR.1.31">
      <s id="b.MAR.1.31.1">Tura ujakaram Jesús ni tepamunam weri, uwejen tap achik inankimiayi.</s>
      <s id="b.MAR.1.31.2">Turamtai tsuweamuri karmachu michatramiayi.</s>
      <s id="b.MAR.1.31.3">Tura michatar wajaki irasartas taarun yuramiayi.</s>
     </seg>
     <seg type="verse" id="b.MAR.1.32">
      <s id="b.MAR.1.32.1">Tsaa nungká wajasai, jau ainauncha tura iwianchrintin ainauncha mash Jesúsan itariarmiayi.</s>
     </seg>
     <seg type="verse" id="b.MAR.1.33">
      <s id="b.MAR.1.33.1">Tura Jesús pujamunam waiti aarin nu yaktanmaya ainau mash kaunkarmiayi.</s>
     </seg>
     <seg type="verse" id="b.MAR.1.34">
      <s id="b.MAR.1.34.1">Tura kaunkaramtai Jesús najaiminauncha untsuri tsuwarmiayi.</s>
      <s id="b.MAR.1.34.2">Tura iwianchrintin ainauncha iwianchnasha untsuri jiirkimiayi.</s>
      <s id="b.MAR.1.34.3">Tura iwianch ainau Jesúsan pachisar: Juka Yuse Uchirintai tusar nekainau asaramtai, ni naarin pachisar chichakarai tusa: —Chichatsuk jiinkitaram, —timiayi.</s>
     </seg>
     <seg type="verse" id="b.MAR.1.35">
      <s id="b.MAR.1.35.1">Nunia kashin tsawaatsaing Jesús nantakmiayi.</s>
      <s id="b.MAR.1.35.2">Tura jeanmaya jiinki aints atsamunam Yusen seatas wemiayi.</s>
     </seg>
     <seg type="verse" id="b.MAR.1.36">
      <s id="b.MAR.1.36.1">Turamtai Simón ni amikri ainaujai ¿tuning puja? tusar eakartas jiinkiarmiayi.</s>
     </seg>
     <seg type="verse" id="b.MAR.1.37">
      <s id="b.MAR.1.37.1">Tura Jesúsan wainkar: —Amin mash eatminawai, —tiarmiayi.</s>
     </seg>
     <seg type="verse" id="b.MAR.1.38">
      <s id="b.MAR.1.38.1">Tinamtai Jesús chicharak: —Chikich chikich yaktanam tejuwach ainamunam Yuse chichame etserkatasar weartai.</s>
      <s id="b.MAR.1.38.2">Nuna turatasan taawitjai, —timiayi.</s>
     </seg>
     <seg type="verse" id="b.MAR.1.39">
      <s id="b.MAR.1.39.1">Nunia Galilea nungkanam mash iruntai jea ainamunam Yuse chichamen etserkamaikiak wekaikinij, tura iwianch ainauncha jiiki akupkamaikiak wekaimiayi.</s>
     </seg>
     <seg type="verse" id="b.MAR.1.40">
      <s id="b.MAR.1.40.1">Nunia aints kuchaprintin Jesúsan seatas tarimiayi.</s>
      <s id="b.MAR.1.40.2">Tura taa tikishmatar seak: —Ame wakerutakmeka namangkrusha tsuwaramnawaitme, —timiayi.</s>
     </seg>
     <seg type="verse" id="b.MAR.1.41">
      <s id="b.MAR.1.41.1">Tamati Jesús wait anentar uwejejai ni namangken takaras chicharak: —Ja ai, wakerajme.</s>
      <s id="b.MAR.1.41.2">Pengker wajasta, —timiayi.</s>
     </seg>
     <seg type="verse" id="b.MAR.1.42">
      <s id="b.MAR.1.42.1">Tamati nu tamaujai metek tsaar pengker wajasmiayi.</s>
     </seg>
     <seg type="verse" id="b.MAR.1.43">
      <s id="b.MAR.1.43.1">Turamtai Jesús akatak: —Antukta.</s>
      <s id="b.MAR.1.43.2">Ameka juka kichkisha etserkaip.</s>
      <s id="b.MAR.1.43.3">Antsu sacerdotenam weta.</s>
      <s id="b.MAR.1.43.4">Tura nuni weme namangkem inakmasta.</s>
      <s id="b.MAR.1.43.5">Tura pengker wajasu asam, aints ainau pengker wajasmaurumin nekaawarat tusam, Moisés tímia nunismek turata, —Jesús tusa akupkamiayi.</s>
     </seg>
     <seg type="verse" id="b.MAR.1.45">
      <s id="b.MAR.1.45.1">Tamaitiat ni Jesúsnumia jiinki ni turunamurin pachitsuk aints ainaun mash ujakmiayi.</s>
      <s id="b.MAR.1.45.2">Tura nuna mash antukaru asaramtai, Jesús kichik yaktanmasha paan wainkaram wayaatatkama tujinkamiayi.</s>
      <s id="b.MAR.1.45.3">Antsu yakta aarin aints atsamunam pujumiayi.</s>
      <s id="b.MAR.1.45.4">Turamtai mash yaktanmaya aints ainau jiinkiar Jesúsnum taarmiayi.</s>
     </seg>
    </div>
    <div type="chapter" id="b.MAR.2">
     <seg type="verse" id="b.MAR.2.1">
      <s id="b.MAR.2.1.1">Jumchik kinta nangkamaramtai, Jesús ataksha Capernaum yaktanam jeamiayi.</s>
      <s id="b.MAR.2.1.2">Tura jeamtai aints ainau ni amikri jeen pujaun nekaawarmiayi.</s>
     </seg>
     <seg type="verse" id="b.MAR.2.2">
      <s id="b.MAR.2.2.1">Tura asaramtai aints untsuri jeanam wári kautkarmiayi.</s>
      <s id="b.MAR.2.2.2">Tura jeanam kak piakaramtai, waaitinmasha wayaachmin angkanchauyayi.</s>
      <s id="b.MAR.2.2.3">Tura Jesús Yuse chichamen nu aints ainaun ujaak pujurmiayi.</s>
     </seg>
     <seg type="verse" id="b.MAR.2.3">
      <s id="b.MAR.2.3.1">Tura ujaak pujai, cuatro aints pimpirun tampumruwar itaarmiayi.</s>
     </seg>
     <seg type="verse" id="b.MAR.2.4">
      <s id="b.MAR.2.4.1">Tuminamtai aints untsuri jeanam iruntraru asaramtai, Jesúsnum jeatatkamar tujinkar jea yakí wakaar patan urakar, pimpirun tampunam engketun Jesús pujamunam yakiya itararmiayi.</s>
     </seg>
     <seg type="verse" id="b.MAR.2.5">
      <s id="b.MAR.2.5.1">Tura nu cuatro aints pimpirun akupinak: Jesús nekasampi tsuwartatua, tu nintimraru asaramtai, Jesús nuna nekaa, pimpirun chicharak: —Natsachi, tunaarum mash tsangkuramuitme, —timiayi.</s>
     </seg>
     <seg type="verse" id="b.MAR.2.6">
      <s id="b.MAR.2.6.1">Tamati Moisésa chichamen nuikiartin ainau nuna antú pujuarmiayi.</s>
      <s id="b.MAR.2.6.2">Tura ni nintijai nintiminak:</s>
     </seg>
     <seg type="verse" id="b.MAR.2.7">
      <s id="b.MAR.2.7.1">“¿Jusha waruka tuusha chichaawa?</s>
      <s id="b.MAR.2.7.2">¿Ningki Yusetjai tumamtsuash?</s>
      <s id="b.MAR.2.7.3">¿Yusek tunaunaka sakarminchaukai?” tu nintimrarmiayi.</s>
     </seg>
     <seg type="verse" id="b.MAR.2.8">
      <s id="b.MAR.2.8.1">Tuminamtai Jesús ni nintimaurin nekaamiayi.</s>
      <s id="b.MAR.2.8.2">Tura chicharak: —¿Waruka tuusha nintimsarmesha pujarme?</s>
     </seg>
     <seg type="verse" id="b.MAR.2.9">
      <s id="b.MAR.2.9.1">¿Warí timiá yumtinuita?</s>
      <s id="b.MAR.2.9.2">¿Ami tunaarum tsangkuramuitme titin yumtinkai?</s>
      <s id="b.MAR.2.9.3">Antsu nu tachakrisha pimpiru: ¿Wajakim wekaasata titin yumtinkai?</s>
     </seg>
     <seg type="verse" id="b.MAR.2.10">
      <s id="b.MAR.2.10.1">Tura wikia aints ayatun Yus akupkamu asan, ju nungkanam aints ainau tunaurin tsangkuratnuitjai.</s>
      <s id="b.MAR.2.10.2">Tura wi turamnawaitjai tusan, yamaikia nekamtikiatjarme, —timiayi.</s>
      <s id="b.MAR.2.10.3">Tura pimpirun chicharak:</s>
     </seg>
     <seg type="verse" id="b.MAR.2.11">
      <s id="b.MAR.2.11.1">—Amin tajame: Nantakim tampuram jukim jeemin waketkita, —Jesús timiayi.</s>
     </seg>
     <seg type="verse" id="b.MAR.2.12">
      <s id="b.MAR.2.12.1">Tamati nu tamaujai metek aints ainau mash jiminai, pimpiru wajaki tampurin juki jiinkimiayi.</s>
      <s id="b.MAR.2.12.2">Turamtai aints ainau mash nintiminak: —Yus nekas kakarmaitai.</s>
      <s id="b.MAR.2.12.3">Ju turamuka pengké kichkisha wainchawaitji, —tiarmiayi.</s>
     </seg>
     <seg type="verse" id="b.MAR.2.13">
      <s id="b.MAR.2.13.1">Jesús jeanmaya jiinki, ataksha kucha kaanmatkarin wekaimiayi.</s>
      <s id="b.MAR.2.13.2">Tura asamtai aints ainau mash niin kautkaram nuiniarmiayi.</s>
     </seg>
     <seg type="verse" id="b.MAR.2.14">
      <s id="b.MAR.2.14.1">Nunia ukuki, apu akitinam nangkamak, Alfeo uchiri Leví naartinun nuni pujaun wainkamiayi.</s>
      <s id="b.MAR.2.14.2">Nuka romano apuri akatramu asa, aints ainau apun akikiarti tusa kuikian juyayi.</s>
      <s id="b.MAR.2.14.3">Tura Levín wainak Jesús chicharak: —Wína nuiniatir ata, —tama Leví ayu tusa wajaki ni takatrinka mash ukuki Jesúsan nemarsamiayi.</s>
     </seg>
     <seg type="verse" id="b.MAR.2.15">
      <s id="b.MAR.2.15.1">Tura Leví Jesúsan: Yuwita tusa ni jeen jeemiayi.</s>
      <s id="b.MAR.2.15.2">Turamtai Jesús nuni yuwak pujai, kuikian juu untsuri, tura chikich tunaarintin ainausha untsuri nijai iruntrar misanam yuwiarmiayi.</s>
      <s id="b.MAR.2.15.3">Ni nuiniatiri ainausha Jesúsjai tsaniasar wekajiarmia nusha untsuri nuni yuwaarmiayi.</s>
     </seg>
     <seg type="verse" id="b.MAR.2.16">
      <s id="b.MAR.2.16.1">Tura Jesús kuikian juu ainaujai, tura chikich tunaarintin ainaujaisha iruntrar yuwinamtai, fariseo ainausha, tura Moisésa chichame nuikiartin ainausha nuna wainkar, Jesúsa nuiniatiri ainaun iniinak: —¿Maj atumi nuitamin waruka kuikian juu ainaujai tura chikich tunaarintin ainaujaisha yuwawa? —tiarmiayi.</s>
     </seg>
     <seg type="verse" id="b.MAR.2.17">
      <s id="b.MAR.2.17.1">Tinamtai Jesús nuna antuk aimiak: —Aints pengker pujuinauka tsuwakratnunka yuuminatsui.</s>
      <s id="b.MAR.2.17.2">Antsu najaiminak pujuinau tsuwakratnun yuuminawai.</s>
      <s id="b.MAR.2.17.3">Wikia pengke aintsuitjai tinaunka: Pasé nintimaurum yapajiataram titasnaka tachawitjai, antsu tunaawitjai tinaun: Pasé nintimaurum yapajiaram Yus umirkataram titasan tawitjai, —timiayi.</s>
     </seg>
     <seg type="verse" id="b.MAR.2.18">
      <s id="b.MAR.2.18.1">Juanku nuiniatiri ainau, tura fariseo nuiniatiri ainausha Yus seami tusar yutsuk pujuarmiayi.</s>
      <s id="b.MAR.2.18.2">Turinamtai chikich aints ainau tariar, Jesúsan iniinak: —Juanku nuiniatiri tura fariseo nuiniatiri ainausha ijarmawar yutsuk Yusen seainawai.</s>
      <s id="b.MAR.2.18.3">¿Antsu ami nuiniatiram ainau Yus seami tusar waruka ijarmatskesha pujuinawa? —tiarmiayi.</s>
     </seg>
     <seg type="verse" id="b.MAR.2.19">
      <s id="b.MAR.2.19.1">Tu iniinam Jesús nuikiartamun nuikiartak: —¿Aints yamai nuwan nuwatkau ni untsukmau ainaujai iruntrar pujuinauka yutsukek pujuina?</s>
      <s id="b.MAR.2.19.2">Atsa, nunaka tuminatsui.</s>
      <s id="b.MAR.2.19.3">Antsu aints nuwan nuwatak ni untsukmau ainaujai pujamtai, untsukmau ainau warainak yutanka yutsukka pujuschartinuitai.</s>
     </seg>
     <seg type="verse" id="b.MAR.2.20">
      <s id="b.MAR.2.20.1">Antsu aints nuwan yamai nuwatkamun jukiartin kinta jeamtai, nuniangka untsukmau ainau wake mesekar ijarmawartinuitai.</s>
      <s id="b.MAR.2.20.2">Wikia wína nuiniatir ainaujai pujamtai, nusha nunisarang warainak yutsukka pujuschartin ainawai.</s>
      <s id="b.MAR.2.20.3">Antsu wína jurukiaramtai, nuniangka ijarmawartinuitai, —timiayi.</s>
     </seg>
     <seg type="verse" id="b.MAR.2.21">
      <s id="b.MAR.2.21.1">Nunia Jesús yamaram chichaman ni nuiniarmia nuna pachis ataksha etserak: “Wejmak arut jaankamtai, ju nungkanam aints kichkisha tarachin yamarman nujtuk apainatsui.</s>
      <s id="b.MAR.2.21.2">Antsu nu turamka, nunia nijaram yamaram tarach setur tuupich wajaayi, tura asa arutrin chingkiana nuna nangkamasang nukap jaankatnuitai.</s>
     </seg>
     <seg type="verse" id="b.MAR.2.22">
      <s id="b.MAR.2.22.1">Nuniangka amuti, vino tutai, yamai kariauka nuwap aparmau mamurunmaka yarakchatnuitai.</s>
      <s id="b.MAR.2.22.2">Nu turamka vino kariak wapakrak nuwap aparmaunaka pujkatnuitai.</s>
      <s id="b.MAR.2.22.3">Tura vino ukaratnuitai, tura nuwap aparmausha pasemartinuitai.</s>
      <s id="b.MAR.2.22.4">Antsu vino yamaram aa nu nuwap aparmau yamarmanam yaratayi,” Jesús timiayi.</s>
     </seg>
     <seg type="verse" id="b.MAR.2.23">
      <s id="b.MAR.2.23.1">Chikich ayamtai kintati Jesús ni nuiniatiri ainaujai aja japeng nangkaminak, ni nuiniatiri trigo jingkiajin achikiar majurar yukiar wearmiayi.</s>
     </seg>
     <seg type="verse" id="b.MAR.2.24">
      <s id="b.MAR.2.24.1">Turinamtai fariseo nuna wainkar, Jesúsan chicharinak: —Ayamtai kintati Moisés takakmatsuk asataram tusa surimkau wainiatcha ¿warukaya ami nuiniatirmeka aitkinawa? —tiarmiayi.</s>
     </seg>
     <seg type="verse" id="b.MAR.2.25">
      <s id="b.MAR.2.25.1">Tinamtai Jesús aimiak: —¿Atumka ii juuntri Davidta turamuri pachisrum Yuse Papiri aujchaukitrum?</s>
      <s id="b.MAR.2.25.2">¿Nuka yurumkan yuumak ni aintsri ainaujai tsukaminak turuwarmia nuka aujchaukitrum?</s>
     </seg>
     <seg type="verse" id="b.MAR.2.26">
      <s id="b.MAR.2.26.1">Sacerdote apuri, Abiatar naartin pujai, David Yus seatai juun jeanam waya, nuni Yus inaktustin pang Yus susamu, aya sacerdote yutairi au wainiat, nisha sacerdotechutiat yuwamiayi.</s>
      <s id="b.MAR.2.26.2">Tura nijai wekainauncha: Yuwataram tusa susamiayi.</s>
      <s id="b.MAR.2.26.3">Antsu Yus nu turamu pachiska tunaawitai tichamiayi, —timiayi.</s>
     </seg>
     <seg type="verse" id="b.MAR.2.27">
      <s id="b.MAR.2.27.1">Tura ataksha chicharak: —Yus ayamtai kinta aints ainau ayamrarti tusa najanamiayi.</s>
      <s id="b.MAR.2.27.2">Antsu aints ainau wait wajakarti tusangka, Yus ayamtai kintanka najanachmiayi.</s>
     </seg>
     <seg type="verse" id="b.MAR.2.28">
      <s id="b.MAR.2.28.1">Wi aints ayatun Yus akupkamu asan, aints ainaun ayamtai kintati tu pujusarti tusan inartinuitjai, —Jesús timiayi.</s>
     </seg>
    </div>
    <div type="chapter" id="b.MAR.3">
     <seg type="verse" id="b.MAR.3.1">
      <s id="b.MAR.3.1.1">Chikich ayamtai kintati Jesús ataksha iruntai jeanam wayaamiayi.</s>
      <s id="b.MAR.3.1.2">Tura nuni waya, aints uwejen mutchaun wainkamiayi.</s>
     </seg>
     <seg type="verse" id="b.MAR.3.2">
      <s id="b.MAR.3.2.1">Turamtai fariseo ainau Jesúsan jiisar: Ayamtai kintati ju aintsun tsuwaramtaikia, Jesús tunau wajasi timi, tu nintimsar jiij pujuriarmiayi.</s>
     </seg>
     <seg type="verse" id="b.MAR.3.3">
      <s id="b.MAR.3.3.1">Tuminamtai Jesús uwejen mutchaun chicharak: —Wajakim japen wajasta, —timiayi.</s>
     </seg>
     <seg type="verse" id="b.MAR.3.4">
      <s id="b.MAR.3.4.1">Tura nu aints japen wajasamtai, Jesús aints ainaun iniak: —¿Ayamtai kintatisha pengker aa nuka turatnukai?</s>
      <s id="b.MAR.3.4.2">¿Nu turachkursha pasé aa nuka turatnukai?</s>
      <s id="b.MAR.3.4.3">¿Tura ju kintatisha aints jakashti tusarsha uwemtikratnukai?</s>
      <s id="b.MAR.3.4.4">¿Nu turachkursha ju kintatisha aints maatnukai?</s>
      <s id="b.MAR.3.4.5">¿Atumsha itiur nintimrume? —Tu iniamaitiat Jesúsan aitske pujuarmiayi.</s>
     </seg>
     <seg type="verse" id="b.MAR.3.5">
      <s id="b.MAR.3.5.1">Tura nu aints pasé nintintin asaramtai, Jesús mash jiis kajerak wake mesekmiayi.</s>
      <s id="b.MAR.3.5.2">Tura uwejen mutchaun chicharak: —Uwejem kutsmarta, —timiayi.</s>
      <s id="b.MAR.3.5.3">Tama uwejen kutsmar pengker wajasmiayi.</s>
     </seg>
     <seg type="verse" id="b.MAR.3.6">
      <s id="b.MAR.3.6.1">Turamtai fariseo ainau jiinkiar, arutsuk Herodesa nemarin ainaujai iruntrar: Jesús maami tusar chichaman najatiarmiayi.</s>
     </seg>
     <seg type="verse" id="b.MAR.3.7">
      <s id="b.MAR.3.7.1">Nunia Jesús ni nuiniatiri ainaujai kucha kaanmatkarin wemiayi.</s>
      <s id="b.MAR.3.7.2">Turamtai Galilea nungkanmaya ainau untsuri Jesúsan nemariarmiayi.</s>
     </seg>
     <seg type="verse" id="b.MAR.3.8">
      <s id="b.MAR.3.8.1">Tura Judea nungkanmayasha, tura Jerusalén yaktanmayasha, tura Idumea nungkanmayasha, tura Jordán entsa majiniasha, tura Tiro yaktanmayasha, tura Sidón yaktanmayasha aints untsuri Jesús wainchatai takat turamun nekaawaru asar, Jesúsnum kaunkarmiayi.</s>
     </seg>
     <seg type="verse" id="b.MAR.3.9">
      <s id="b.MAR.3.9.1">Jesús untsuri aintsun tsuwaru asamtai, jau ainau mash: Jesús antingmi tusar shitanikiar wajarmiayi.</s>
      <s id="b.MAR.3.9.2">Aints untsuri kautkaram, chanuntawarai tusa, Jesús ni nuiniatiri ainaun: Kanu umistaram tusa akupkamiayi.</s>
     </seg>
     <seg type="verse" id="b.MAR.3.11">
      <s id="b.MAR.3.11.1">Tura iwianchrintin ainau Jesúsan wainkar, naka tikishmatrar untsuminak: —Ameka nekasam Yuse Uchirinme, —tiarmiayi.</s>
     </seg>
     <seg type="verse" id="b.MAR.3.12">
      <s id="b.MAR.3.12.1">Tinamtai Jesús iwianch ainaun surimiak: —Nuka pengké etserkairap, —tusa chicharkamiayi.</s>
     </seg>
     <seg type="verse" id="b.MAR.3.13">
      <s id="b.MAR.3.13.1">Nunia Jesús mura waka: Aints wína nuiniatir arti tusa, aints ainaun ni wakerimia nuna untsukmiayi.</s>
      <s id="b.MAR.3.13.2">Tura untsukaram Jesúsan tariarmiayi.</s>
     </seg>
     <seg type="verse" id="b.MAR.3.14">
      <s id="b.MAR.3.14.1">Tura asamtai doce (12) aints irunun nijai wekaasarat tusa, tura Yuse chichamen etserkarat tusa akupkatas inaikiamiayi.</s>
     </seg>
     <seg type="verse" id="b.MAR.3.15">
      <s id="b.MAR.3.15.1">Tura jau ainauncha tsuwararat tusa, tura iwianchrintin ainauncha iwianchrin jiirkiar akupkarat tusa, Jesús ni nuiniatiri ainaun ni kakarmarin susamiayi.</s>
     </seg>
     <seg type="verse" id="b.MAR.3.16">
      <s id="b.MAR.3.16.1">Nu doce (12) aintsu naaringkia nu ainawai: Simón, chikich naari Pedron Jesús inaikiamiayi.</s>
     </seg>
     <seg type="verse" id="b.MAR.3.17">
      <s id="b.MAR.3.17.1">Nuniasha Zebedeo uchiri Santiago, nuna yachí Juanjai, mai Boanerges inaikiamiayi.</s>
      <s id="b.MAR.3.17.2">Nuka “ipiamta tumau ainiarme” taku tawai.</s>
     </seg>
     <seg type="verse" id="b.MAR.3.18">
      <s id="b.MAR.3.18.1">Nunia Andrésnasha, nunia Felipencha, nunia Bartoloméncha, nunia Mateoncha, nunia Tomásnasha, nunia Alfeo uchirin Santiagoncha, nunia Tadeoncha, nunia Simón yaanchuik mesetan najanin amia nu,</s>
     </seg>
     <seg type="verse" id="b.MAR.3.19">
      <s id="b.MAR.3.19.1">nunia Judas Iscariotencha: Wina nuiniatir ata tusa Jesús inaikiamiayi.</s>
      <s id="b.MAR.3.19.2">Antsu nu Judaska ukunam Jesúsan anangka surukmiayi.</s>
     </seg>
     <seg type="verse" id="b.MAR.3.20">
      <s id="b.MAR.3.20.1">Tura jeanam waketkiaramtai, aints ainau ataksha kaunkaru asaramtai, Jesús ni nuiniatiri ainaujai yuwartatkamawar tujinkarmiayi.</s>
     </seg>
     <seg type="verse" id="b.MAR.3.21">
      <s id="b.MAR.3.21.1">Turinamtai Jesúsa wearisha nuna nekaawar: ¿Waurtsuash? tu nintimsar Jesúsan jukiartas tariarmiayi.</s>
     </seg>
     <seg type="verse" id="b.MAR.3.22">
      <s id="b.MAR.3.22.1">Turinamtai Moisésa chichamen nuikiartin ainau Jerusalénnumia taar pasé chicharinak: —Iwianchi apuri Beelzebú kakarmarijai iwianch ainaun jiiru weawai, —tiarmiayi.</s>
     </seg>
     <seg type="verse" id="b.MAR.3.23">
      <s id="b.MAR.3.23.1">Tu tinamtai, Jesús nu aints ainaun winitaram tusa untsukmiayi.</s>
      <s id="b.MAR.3.23.2">Tura nuikiartutai chichaman nuiniak: “¿Iwianchi apuri Satanáska itiur ningkisha japmamating?</s>
     </seg>
     <seg type="verse" id="b.MAR.3.24">
      <s id="b.MAR.3.24.1">Nintimrataram.</s>
      <s id="b.MAR.3.24.2">Chikich nungkanmaya apu ainau kajernaikiar kanakar pujusar maaninamtaikia, nu nungkaka wári mesertinuitai.</s>
     </seg>
     <seg type="verse" id="b.MAR.3.25">
      <s id="b.MAR.3.25.1">Tura aints ainau kichik jeanmasha iruntrar kajernaikiar pujuinakka nu jeancha wári ukukiartinuitai.</s>
     </seg>
     <seg type="verse" id="b.MAR.3.26">
      <s id="b.MAR.3.26.1">Tura Satanás ni inatiri ainaujai kajernaikiar maaninakka ¿itiur tukesha pujusarting?</s>
      <s id="b.MAR.3.26.2">Nekasar amunikiartinuitai.</s>
     </seg>
     <seg type="verse" id="b.MAR.3.27">
      <s id="b.MAR.3.27.1">“Nintimrataram.</s>
      <s id="b.MAR.3.27.2">Aints nekas kakaram ni jeen pujamtaikia, jeentin jingkiatskeka ni waririn ainia nunaka pengké kichkisha kasarkachartinuitai.</s>
      <s id="b.MAR.3.27.3">Antsu jeeniun jingkiawar waririn jurukiartinuitai.</s>
     </seg>
     <seg type="verse" id="b.MAR.3.28">
      <s id="b.MAR.3.28.1">“Nekasan tajarme: Aintsu tunaari ainia nunaka mash tsangkuratnuitai.</s>
      <s id="b.MAR.3.28.2">Tura Yusen pachisar pasé chichaamuncha tsangkuratnuitai.</s>
     </seg>
     <seg type="verse" id="b.MAR.3.29">
      <s id="b.MAR.3.29.1">Antsu Yuse Wakanin pachisar pasé chichainaunka pengké tsangkurashtinuitai, antsu nu aintska tuke wait wajakartinuitai,” Jesús timiayi.</s>
     </seg>
     <seg type="verse" id="b.MAR.3.30">
      <s id="b.MAR.3.30.1">Jesús iwianchrinuitai tinu asaramtai nunaka timiayi.</s>
     </seg>
     <seg type="verse" id="b.MAR.3.31">
      <s id="b.MAR.3.31.1">Nunia Jesúsa yachí ainau ni nukurijai Jesús pujamunam taarmiayi.</s>
      <s id="b.MAR.3.31.2">Tura aanum wajasar, Jesús untsutruta tusar, chikich aintsun akupkarmiayi.</s>
     </seg>
     <seg type="verse" id="b.MAR.3.32">
      <s id="b.MAR.3.32.1">Turinamtai aints niin tentewarmia nu Jesúsan chicharinak: —Nukuram yachim ainaujai aanum wajasar amin aujtamsartas untsurminawai, —tiarmiayi.</s>
     </seg>
     <seg type="verse" id="b.MAR.3.33">
      <s id="b.MAR.3.33.1">Tu tinam Jesús chicharak: —¿Yaa ainawa wína nukursha tura wína yatsursha? —timiayi.</s>
     </seg>
     <seg type="verse" id="b.MAR.3.34">
      <s id="b.MAR.3.34.1">Tu iniam aimkacharamtai, niin tentewarmia nuna jiis chicharak: —Juka wína yatsur ainawai.</s>
      <s id="b.MAR.3.34.2">Tura wína nukur ainawai.</s>
     </seg>
     <seg type="verse" id="b.MAR.3.35">
      <s id="b.MAR.3.35.1">Aints Yuse wakeramurin umirinauka wína yatsur tura wína umaar tura wína nukur ainawai, —Jesús timiayi.</s>
     </seg>
    </div>
    <div type="chapter" id="b.MAR.4">
     <seg type="verse" id="b.MAR.4.1">
      <s id="b.MAR.4.1.1">Jesús ataksha kucha kaanmatkarin aints ainaun nuiniartas nangkamamiayi.</s>
      <s id="b.MAR.4.1.2">Aints untsuri iruntraramtai, kanunam engkema pujamtai, aints ainau kucha kaanmatkarin pujusarmiayi.</s>
     </seg>
     <seg type="verse" id="b.MAR.4.2">
      <s id="b.MAR.4.2.1">Turinamtai Jesús nuikiartutai chichaman untsuri ujakmiayi.</s>
      <s id="b.MAR.4.2.2">Tura aints ainaun nuiniartas chicharak:</s>
     </seg>
     <seg type="verse" id="b.MAR.4.3">
      <s id="b.MAR.4.3.1">“Anturtuktaram.</s>
      <s id="b.MAR.4.3.2">Aints arakan tsaamratas jiinkimiayi.</s>
     </seg>
     <seg type="verse" id="b.MAR.4.4">
      <s id="b.MAR.4.4.1">Tura tsaamam, araka jingkiaji jinta kakeekamtai, chingki yakiiya kautkar yuwarmiayi.</s>
     </seg>
     <seg type="verse" id="b.MAR.4.5">
      <s id="b.MAR.4.5.1">Chikich araka jingkiaji kayanam nungka jumchik amanum kakeekamiayi.</s>
      <s id="b.MAR.4.5.2">Tura kakeek nungka jumchik ayat kakarmachu tsapaimiayi.</s>
     </seg>
     <seg type="verse" id="b.MAR.4.6">
      <s id="b.MAR.4.6.1">Antsu tsapaiyat tsaa sukuam kaarmiayi.</s>
      <s id="b.MAR.4.6.2">Tura kangkape atsau asamtai jakamiayi.</s>
     </seg>
     <seg type="verse" id="b.MAR.4.7">
      <s id="b.MAR.4.7.1">Chikich araka jingkiajisha jangki amanum kakeekamiayi.</s>
      <s id="b.MAR.4.7.2">Tura jangki pempearam araksha nerekchamiayi.</s>
     </seg>
     <seg type="verse" id="b.MAR.4.8">
      <s id="b.MAR.4.8.1">Chikitcha nungka pengkernum kakeekamiayi.</s>
      <s id="b.MAR.4.8.2">Tura tsapai pengker nerekmiayi.</s>
      <s id="b.MAR.4.8.3">Tura nu árakka treinta (30), tura kitcha sesenta (60), tura kitcha cien (100) nerekmiayi.</s>
     </seg>
     <seg type="verse" id="b.MAR.4.9">
      <s id="b.MAR.4.9.1">Aints ainautiram, ju chicham antukrum nintimrataram,” Jesús timiayi.</s>
     </seg>
     <seg type="verse" id="b.MAR.4.10">
      <s id="b.MAR.4.10.1">Nunia aints untsuri jiinkiaramtai, Jesúsjai juwakarmia nu tura ni nuiniatiri ainausha Jesúsan iniinak: “¿Nu nuikiartutai chichamsha warimpita?” tiarmiayi.</s>
     </seg>
     <seg type="verse" id="b.MAR.4.11">
      <s id="b.MAR.4.11.1">Tu tinam Jesús aimiak: “Yus aints ainaun itiur inartinuita tusar, chikich aints ainau paan nekaacharmin wainiatrum, atumka paan nekamtikiamuitrume.</s>
      <s id="b.MAR.4.11.2">Antsu Yusen umirtan nakitinauka nuikiartutai chichamak ujakmawaitai.</s>
     </seg>
     <seg type="verse" id="b.MAR.4.12">
      <s id="b.MAR.4.12.1">Nuka Yusen umirtan nakitinau asar, ni jiijaingkia paan waininayat, wainmichua nunisarang wajasarti tusan, tura antutnasha antinayat nekaacharti tusan, ni tunaurin tsangkurai tusan tu ujakarjai,” Jesús timiayi.</s>
     </seg>
     <seg type="verse" id="b.MAR.4.13">
      <s id="b.MAR.4.13.1">Jesús ataksha chicharak: “¿Ju nuikiartutai chichamka wi taja juka warinkung taj tusaram nekatsrumek?</s>
      <s id="b.MAR.4.13.2">Ju nekachkurmeka ¿itiur chikich nuikiartutai chichamsha mashcha nekaatrumek?</s>
     </seg>
     <seg type="verse" id="b.MAR.4.14">
      <s id="b.MAR.4.14.1">Aints arakan tsaamramia nuka Yuse chichamen etsernua nunisketai.</s>
     </seg>
     <seg type="verse" id="b.MAR.4.15">
      <s id="b.MAR.4.15.1">Tura árak jinta kakeeramia nuka chikich aintsua nunisarang ainawai.</s>
      <s id="b.MAR.4.15.2">Nuka chichaman antinayat, iwianchi apuri Satanás naartin wári tari, nu chichamnaka ni nintinian jurawai.</s>
     </seg>
     <seg type="verse" id="b.MAR.4.16">
      <s id="b.MAR.4.16.1">Chikich árak kayanam kakeeramia nuka chikich aintsua nunisarang ainawai.</s>
      <s id="b.MAR.4.16.2">Nuka Yuse chichamen antukar, warasar wári umirinawai.</s>
      <s id="b.MAR.4.16.3">Antsu árak kayanam kakeeramia nuka, kangkape atsau asamtai, wári jaawa nunisarang nintiminawai.</s>
      <s id="b.MAR.4.16.4">Tura itiurkachmin amatai tura Yusen nakitin ainau wishikinam, Yuse chichamen umirkachmin nintiminak umirtan wári inainawai.</s>
     </seg>
     <seg type="verse" id="b.MAR.4.18">
      <s id="b.MAR.4.18.1">Tura árak jangki amanum kakeeramia nuka chikich aintsua nunisarang ainawai.</s>
      <s id="b.MAR.4.18.2">Nu aints ainausha Yuse chichamen antinawai.</s>
     </seg>
     <seg type="verse" id="b.MAR.4.19">
      <s id="b.MAR.4.19.1">Tura paan antinayat ju nungkanmaya aa nuna nintiminawai.</s>
      <s id="b.MAR.4.19.2">Tura kuikiartin wajastaj tu nintimsar, mash iruna nuna wakerinawai.</s>
      <s id="b.MAR.4.19.3">Tura asar Yuse chichamen nintimtsuk pujuinawai.</s>
      <s id="b.MAR.4.19.4">Jangki amanum árak kakeeramia nuka nerekchatnuitai.</s>
      <s id="b.MAR.4.19.5">Nu aintska jangki amanum árak kakeerawa nunisarang ainawai.</s>
     </seg>
     <seg type="verse" id="b.MAR.4.20">
      <s id="b.MAR.4.20.1">Antsu árak pengke nungkanam kakeeramia nuka chikich aintsua nunisarang ainawai.</s>
      <s id="b.MAR.4.20.2">Nuka Yuse chichamen antukar pengker umirinawai.</s>
      <s id="b.MAR.4.20.3">Tura asar chikich aints ainau treinta (30), tura kitcha sesenta (60), tura kitcha cien (100) nerekua nunisarang ainawai,” Jesús timiayi.</s>
     </seg>
     <seg type="verse" id="b.MAR.4.21">
      <s id="b.MAR.4.21.1">Ataksha Jesús chikich nuikiartamun etserak: “¿Aints kichkisha kantii keemak itaa muitsnum engkeawak?</s>
      <s id="b.MAR.4.21.2">Atsa, tura paan ati tusa, ¿peaka wamketin pujsatnukai?</s>
      <s id="b.MAR.4.21.3">Atsa, antsu paan ati tusa, yakí kentsatnuitai.</s>
     </seg>
     <seg type="verse" id="b.MAR.4.22">
      <s id="b.MAR.4.22.1">Tura yamai uukmau aa nunaka ukunam mash paan inakmastinuitai.</s>
      <s id="b.MAR.4.22.2">Tura yamai nekaachmin ainia nunaka ukunam mash paan nekaawartinuitai.</s>
     </seg>
     <seg type="verse" id="b.MAR.4.23">
      <s id="b.MAR.4.23.1">Aints ainautiram, ju chicham antukrum nintimrataram,” Jesús timiayi.</s>
     </seg>
     <seg type="verse" id="b.MAR.4.24">
      <s id="b.MAR.4.24.1">Tura ataksha chicharak: “Atum antu wearme nu nintimrataram.</s>
      <s id="b.MAR.4.24.2">Yuse chichame jumchik antukrumka jumchik nekaatnuitrume.</s>
      <s id="b.MAR.4.24.3">Antsu Yuse chichame nukap antukakrumningkia, Yuska atumin nuna nangkamasang nukap nekaataram tusa nekamtikramatnuitrume.</s>
     </seg>
     <seg type="verse" id="b.MAR.4.25">
      <s id="b.MAR.4.25.1">Tura asamtai Yuse chichamen nekas pengker nintimtusar pujuinaunka Yuska nuna nangkamasang paan nekamtikiatnuitai.</s>
      <s id="b.MAR.4.25.2">Antsu Yuse chichamen nintimtachunka antukmaurin kajinmamtikui,” Jesús timiayi.</s>
     </seg>
     <seg type="verse" id="b.MAR.4.26">
      <s id="b.MAR.4.26.1">Nunia Jesús ataksha chicharak: “Yus aints ainaun inawa nuka aints arakan tsaamua nunisketai.</s>
      <s id="b.MAR.4.26.2">Aints arakan arakmak tsaamui.</s>
     </seg>
     <seg type="verse" id="b.MAR.4.27">
      <s id="b.MAR.4.27.1">Tura arak tsaamrar umisam, kanaisha tura iwiaisha kashisha tura tsawaisha árak tuke tsakaawai.</s>
      <s id="b.MAR.4.27.2">Tura itiur tsakaawa tusangka nekatsui.</s>
     </seg>
     <seg type="verse" id="b.MAR.4.28">
      <s id="b.MAR.4.28.1">Arak nungkanam tsaamram, ningki pengker tsapaayi.</s>
      <s id="b.MAR.4.28.2">Tura tsapai nukarui, nunia chiikruk árakka katsuawai.</s>
     </seg>
     <seg type="verse" id="b.MAR.4.29">
      <s id="b.MAR.4.29.1">Tura mash katsuaramtai, juuktin kinta jeayi tusar, aints ainau arakan juwinawai,” Jesús timiayi.</s>
     </seg>
     <seg type="verse" id="b.MAR.4.30">
      <s id="b.MAR.4.30.1">Ataksha Jesús chicharak: “¿Yuse aintsri ainau itiur yujainawa? tusan, nuikiartutai chichamjai nuiniartajrume.</s>
      <s id="b.MAR.4.30.2">Anturtuktaram.</s>
     </seg>
     <seg type="verse" id="b.MAR.4.31">
      <s id="b.MAR.4.31.1">Mostaza jingkiajiya tumawaitai.</s>
      <s id="b.MAR.4.31.2">Nuka chikich araka jingkiajia nuna nangkamasang tuupchitai.</s>
     </seg>
     <seg type="verse" id="b.MAR.4.32">
      <s id="b.MAR.4.32.1">Antsu nuka araam tsapai, chikich arakan nangkamasang juuntaitai.</s>
      <s id="b.MAR.4.32.2">Tura kanawe saram tsakaramtai, nuna kanawen mikin amanum chingki pasungminawai,” Jesús timiayi.</s>
     </seg>
     <seg type="verse" id="b.MAR.4.33">
      <s id="b.MAR.4.33.1">Tura nuna antukmin ainau nekaawarti tusa, Jesús nuikiartutai chichamchaujaingkia aints ainaunka pengké ujakchamiayi.</s>
      <s id="b.MAR.4.33.2">Antsu ni nuiniatiri ainaujai kanakar pujusar: Nuna takun tajai tusa, nuikiartutai chichaman nekamtiknuyayi.</s>
     </seg>
     <seg type="verse" id="b.MAR.4.35">
      <s id="b.MAR.4.35.1">Chikich kintati kiarai Jesús ni nuiniatiri ainaun chicharak: —Atumajin katingtai, —timiayi.</s>
     </seg>
     <seg type="verse" id="b.MAR.4.36">
      <s id="b.MAR.4.36.1">Tamati ayu tusar, aints ainaun ukukiar kanunam engkemawar, Jesúsan jukiar katingkiarmiayi.</s>
      <s id="b.MAR.4.36.2">Turinamtai chikich aints ainausha kanunam engkemawar wearmiayi.</s>
     </seg>
     <seg type="verse" id="b.MAR.4.37">
      <s id="b.MAR.4.37.1">Tura katinai nasesha nukap nasentan nangkamamiayi.</s>
      <s id="b.MAR.4.37.2">Tura yumi kanunam yaranak ukantias wajamiayi.</s>
     </seg>
     <seg type="verse" id="b.MAR.4.38">
      <s id="b.MAR.4.38.1">Turai Jesús kanu tatangken kanur tepemiayi.</s>
      <s id="b.MAR.4.38.2">Kanuru asamtai Jesúsan shintinak: —Nuikiartinua, ukantiatji.</s>
      <s id="b.MAR.4.38.3">¿Ameka nuka pachiatsmek? —tiarmiayi.</s>
     </seg>
     <seg type="verse" id="b.MAR.4.39">
      <s id="b.MAR.4.39.1">Tinamtai Jesús nantaki nasen chicharkamiayi.</s>
      <s id="b.MAR.4.39.2">Tura kucha tamparaun chicharak: —Miaaku asata, —timiayi.</s>
      <s id="b.MAR.4.39.3">Tama nasesha majanmiayi.</s>
      <s id="b.MAR.4.39.4">Tura kuchasha miaaku wajasmiayi.</s>
     </seg>
     <seg type="verse" id="b.MAR.4.40">
      <s id="b.MAR.4.40.1">Turamtai Jesús ni nuiniatiri ainaun chicharak: —¿Waruka timiatcha shamarme?</s>
      <s id="b.MAR.4.40.2">¿Waruka wína nintimturtsurme? —timiayi.</s>
     </seg>
     <seg type="verse" id="b.MAR.4.41">
      <s id="b.MAR.4.41.1">Tama timiá shaminak: —¿Ausha warí aints asamtaiya nasesha, tura tampaasha umirinawa? —tiarmiayi.</s>
     </seg>
    </div>
    <div type="chapter" id="b.MAR.5">
     <seg type="verse" id="b.MAR.5.1">
      <s id="b.MAR.5.1.1">Kucha atumajin katingkiar Gerasa nungkanam nujamkarmiayi.</s>
     </seg>
     <seg type="verse" id="b.MAR.5.2">
      <s id="b.MAR.5.2.1">Tura nuni nujamkar Jesús kanunmaya jiinkiamtai, aints iwianchrintin jakau iwiartainumia waurki winimiayi.</s>
     </seg>
     <seg type="verse" id="b.MAR.5.3">
      <s id="b.MAR.5.3.1">Nu iwianchrinnuka jakau iwiartainum tuke pujuyayi.</s>
      <s id="b.MAR.5.3.2">Tura asamtai jirujai jingkiawartatkamawar tujinkarmiayi.</s>
     </seg>
     <seg type="verse" id="b.MAR.5.4">
      <s id="b.MAR.5.4.1">Tura timiá kakaram asamtai, aints ainau nepetkamniauka atsuyayi.</s>
      <s id="b.MAR.5.4.2">Jirujai nawencha tura uwejencha jingkiatamaitiat tuke nepetmakmiayi.</s>
      <s id="b.MAR.5.4.3">Tura ataksha jirujai jingkiawarmaitiat, ataksha putirkaja tsurinuyayi.</s>
     </seg>
     <seg type="verse" id="b.MAR.5.5">
      <s id="b.MAR.5.5.1">Tura tuke tsawaisha, tura kashisha aints jakau iwiartainum tura muranmasha kayajai tukumakmaikiak wekainuyayi.</s>
     </seg>
     <seg type="verse" id="b.MAR.5.6">
      <s id="b.MAR.5.6.1">Tura Jesúsan arák winaun wainak, ampuki tari naka tikishmatramiayi.</s>
     </seg>
     <seg type="verse" id="b.MAR.5.7">
      <s id="b.MAR.5.7.1">Tikishmatram Jesús chicharak: —Iwianchia, ju aintsnumia jiinkita tajame, —timiayi.</s>
      <s id="b.MAR.5.7.2">Tama iwianchkia aintsnumia kakar chicharak: —Jesúsa, Yus yakí puja nuna Uchiriya, ¿waruka winasha tarutniume?</s>
      <s id="b.MAR.5.7.3">Yusjai tajame: Winaka waitkaip, —tu jiyamiayi.</s>
     </seg>
     <seg type="verse" id="b.MAR.5.9">
      <s id="b.MAR.5.9.1">Tu untsumkamtai Jesús iniak: —¿Amesha yaachitme? —tu iniam nu aintsu namangken engkemau aimiak: —Untsuri asar, wikia untsuri naartinuitjai, —timiayi.</s>
     </seg>
     <seg type="verse" id="b.MAR.5.10">
      <s id="b.MAR.5.10.1">Tura iwianch ainau nu nungkanmaya akuptukai tusa, Jesúsan nukap seamiayi.</s>
     </seg>
     <seg type="verse" id="b.MAR.5.11">
      <s id="b.MAR.5.11.1">Nu muranmasha ayaamsar kuchi untsuri shushungminak wajaarmiayi.</s>
     </seg>
     <seg type="verse" id="b.MAR.5.12">
      <s id="b.MAR.5.12.1">Tura asaramtai iwianch ainau Jesúsan chicharinak: —Au kuchinam engkemataram tusam akupkartukta, —tu searmiayi.</s>
     </seg>
     <seg type="verse" id="b.MAR.5.13">
      <s id="b.MAR.5.13.1">Tinamtai Jesús ayu tusa tsangkatkamiayi.</s>
      <s id="b.MAR.5.13.2">Turamtai iwianch ainau nu aintsnumia jiinkiar, kuchinam engkemawaramtai, nuka wakenam pisarar, kuchanam ayangkar, kijiakar mash kajingkiarmiayi.</s>
      <s id="b.MAR.5.13.3">Nu kuchikia jimia warang achayawash.</s>
     </seg>
     <seg type="verse" id="b.MAR.5.14">
      <s id="b.MAR.5.14.1">Tuminamtai kuchi wainin ainau nuna wainkar ampukiar wear, yaktanam pujuinauncha tura ajanam pujuinauncha kuchi turunamurin etserkarmiayi.</s>
      <s id="b.MAR.5.14.2">Tura asamtai aints ainau: Nekaami tusar nu yaktanmaya jiinkiarmiayi.</s>
     </seg>
     <seg type="verse" id="b.MAR.5.15">
      <s id="b.MAR.5.15.1">Tura jiinkiar Jesúsnum taar, aints nuwik iwianchrintin pujuya nu pengker wajas wejmakan entsar, pengker nintimias pujaun wainkar shamkarmiayi.</s>
     </seg>
     <seg type="verse" id="b.MAR.5.16">
      <s id="b.MAR.5.16.1">Tura iniinam iwianchruku pujuun turunamuncha, tura kuchi turunamuncha wainkaru ainau mash etserkarmiayi.</s>
     </seg>
     <seg type="verse" id="b.MAR.5.17">
      <s id="b.MAR.5.17.1">Tura asamtai nunia aints ainau: Jesús ii nungkarinia jiinkiti tusar searmiayi.</s>
     </seg>
     <seg type="verse" id="b.MAR.5.18">
      <s id="b.MAR.5.18.1">Tu seainam, Jesús ayu tusa wetas kanunam engkemamiayi.</s>
      <s id="b.MAR.5.18.2">Engkemamtai nuwik iwianchrintin pujuya nuka pengker wajasu asa, Jesúsan chicharak: —Wisha winitjai, —tusa iniimiayi.</s>
     </seg>
     <seg type="verse" id="b.MAR.5.19">
      <s id="b.MAR.5.19.1">Tu iniamaitiat Jesús surimiak: —Atsa, antsu jeemin waketkim Apu Yus amin wait anentramra nuka, ami wearam mash ujakarta, —timiayi.</s>
     </seg>
     <seg type="verse" id="b.MAR.5.20">
      <s id="b.MAR.5.20.1">Tama nu aintska ayu tusa, Decápolis nungkanam waketki, Jesús niin pengker awajsamurin etserkamiayi.</s>
      <s id="b.MAR.5.20.2">Turamtai nu nungkanmaya ainau nuna antukar mash nukap nintimrarmiayi.</s>
     </seg>
     <seg type="verse" id="b.MAR.5.21">
      <s id="b.MAR.5.21.1">Jesús ataksha kanujai katingkiamtai, aints untsuri nijai iruntrarmiayi.</s>
      <s id="b.MAR.5.21.2">Tura kucha kaanmatkarin iruntraramtai, Jesús nuni wajasmiayi.</s>
     </seg>
     <seg type="verse" id="b.MAR.5.22">
      <s id="b.MAR.5.22.1">Tura nuni wajamtai, iruntai jea wainu apuri, Jairo naartin tamiayi.</s>
      <s id="b.MAR.5.22.2">Tura taa Jesúsan wainak pinakumar tepesmiayi.</s>
     </seg>
     <seg type="verse" id="b.MAR.5.23">
      <s id="b.MAR.5.23.1">Tura pinakumar Jesúsan nukap seak: —Wína nawantur jarutui.</s>
      <s id="b.MAR.5.23.2">Tura asamtai wait aneasam wári winita.</s>
      <s id="b.MAR.5.23.3">Tura tsaar pengker pujusat tusam, uwejmijai antintrukta, —timiayi.</s>
     </seg>
     <seg type="verse" id="b.MAR.5.24">
      <s id="b.MAR.5.24.1">Tama Jesús nijai wemiayi.</s>
      <s id="b.MAR.5.24.2">Weamtai aints untsuri niin nemarkiar Jesúsnaka teawar wearmiayi.</s>
     </seg>
     <seg type="verse" id="b.MAR.5.25">
      <s id="b.MAR.5.25.1">Nu aints ainamunam nuwa doce (12) musach numpan nangkaantsuk numpamia nusha pachinkamiayi.</s>
     </seg>
     <seg type="verse" id="b.MAR.5.26">
      <s id="b.MAR.5.26.1">Nuka tsuwakratin ainaun untsuri jiiutiat numpan nangkantsuk nukap wait wajayayi.</s>
      <s id="b.MAR.5.26.2">Tura kuikiarin mash japiat pengké tsuwamichuyayi.</s>
     </seg>
     <seg type="verse" id="b.MAR.5.27">
      <s id="b.MAR.5.27.1">Nu nuwaka Jesúsa turamurin antuku asa, tuntupenini taa: “Wejmakrin antingnaka pengkerapi wajasaintja,” tu nintimias Jesúsa wejmakrin antingmiayi.</s>
     </seg>
     <seg type="verse" id="b.MAR.5.29">
      <s id="b.MAR.5.29.1">Tura anting numpamurinka nangkankamiayi.</s>
      <s id="b.MAR.5.29.2">Numpamuri nangkankau asa, pengker nekapramiayi.</s>
     </seg>
     <seg type="verse" id="b.MAR.5.30">
      <s id="b.MAR.5.30.1">Turamtai Jesús ni kakarmarijai nu nuwa tsuwarmaurin nekapmamramiayi.</s>
      <s id="b.MAR.5.30.2">Tura nekaa pajas jiis: —¿Yáki wejmakrun antinkama? —tu inintrimiayi.</s>
     </seg>
     <seg type="verse" id="b.MAR.5.31">
      <s id="b.MAR.5.31.1">Tu iniam ni nuiniatiri ainau Jesúsan chicharinak: —Aints timiá untsuri amin etenmawaru wainiatmesha ¿waruka yáki antinkama tame? —tiarmiayi.</s>
     </seg>
     <seg type="verse" id="b.MAR.5.32">
      <s id="b.MAR.5.32.1">Tinamaitiat Jesús aints ainaun: ¿Yáki antinkama? tusa mash jiimsamiayi.</s>
     </seg>
     <seg type="verse" id="b.MAR.5.33">
      <s id="b.MAR.5.33.1">Turamtai nu nuwaka ni numpe nangkankau asamtai, shamak kuraimiayi.</s>
      <s id="b.MAR.5.33.2">Tura Jesús wajamunam tikishmatramiayi.</s>
      <s id="b.MAR.5.33.3">Tura tikishmatar ni turunamurin Jesúsan mash paan ujakmiayi.</s>
     </seg>
     <seg type="verse" id="b.MAR.5.34">
      <s id="b.MAR.5.34.1">Turamtai Jesús chicharak: —Nawantru, wína nekasampita turutu asam, pengker wajasume.</s>
      <s id="b.MAR.5.34.2">Pengker nintimsam weta.</s>
      <s id="b.MAR.5.34.3">Numpem yamaikia numparchatatui, —timiayi.</s>
     </seg>
     <seg type="verse" id="b.MAR.5.35">
      <s id="b.MAR.5.35.1">Tu chichaak wajai, Jairo aintsri ainau tariar chicharinak: —Nawantrumka yanchuk jakayi.</s>
      <s id="b.MAR.5.35.2">Nuikiartin nemarkini awajip, —tiarmiayi.</s>
     </seg>
     <seg type="verse" id="b.MAR.5.36">
      <s id="b.MAR.5.36.1">Tu tinamtai Jesús ni tiarmia nuna antayat, iruntai jea wainu apurin chicharak: —Shamkaip, antsu nekasampita tusam wína nintimtursata, —timiayi.</s>
     </seg>
     <seg type="verse" id="b.MAR.5.37">
      <s id="b.MAR.5.37.1">Tura untsuri aints: Iijai jiismi tinamaitiat, Jesús surimkamiayi.</s>
      <s id="b.MAR.5.37.2">Antsu Pedron, nunia Santiagoncha, nunia Santiago yachí Juannasha: Wijai wayaawarti tusa tsangkatkamiayi.</s>
     </seg>
     <seg type="verse" id="b.MAR.5.38">
      <s id="b.MAR.5.38.1">Tura iruntai jea wainu apuri jeen jear, aints juutkamaikiak untsuminaun wainkarmiayi.</s>
     </seg>
     <seg type="verse" id="b.MAR.5.39">
      <s id="b.MAR.5.39.1">Tura Jesús jeanam waya, nuna jiis: —¿Waruka timiá juutusha pujarme?</s>
      <s id="b.MAR.5.39.2">Nuwachikia jakachi, antsu kanuri, —timiayi.</s>
     </seg>
     <seg type="verse" id="b.MAR.5.40">
      <s id="b.MAR.5.40.1">Tamaitiat Jesúsan: Nangkami tawai tusar wishikiarmiayi.</s>
      <s id="b.MAR.5.40.2">Tinamtai Jesús aintsnaka mash aanum jiir akupkamiayi.</s>
      <s id="b.MAR.5.40.3">Antsu aparincha, tura nukurincha, tura nijai taaruncha: Iijai wayaami tusa nuwawach tepamunam wayaawarmiayi.</s>
     </seg>
     <seg type="verse" id="b.MAR.5.41">
      <s id="b.MAR.5.41.1">Tura nuwachi uwejen achirak: —Talita kum, —timiayi.</s>
      <s id="b.MAR.5.41.2">Nuka ii chichamejaingkia: “Nawantru, nantaktia tajame,” taku tawai.</s>
     </seg>
     <seg type="verse" id="b.MAR.5.42">
      <s id="b.MAR.5.42.1">Tu chicharam nu nuwachikia nantakmiayi.</s>
      <s id="b.MAR.5.42.2">Tura nantaki wekaasamiayi.</s>
      <s id="b.MAR.5.42.3">Nuka doce (12) musachrinuyayi.</s>
      <s id="b.MAR.5.42.4">Tura asamtai aints nuna wainkar nukap nintimrarmiayi.</s>
     </seg>
     <seg type="verse" id="b.MAR.5.43">
      <s id="b.MAR.5.43.1">Tura Jesús chicharak: —Ju aitkamuka aints kichkisha pengké ujakairap, —timiayi.</s>
      <s id="b.MAR.5.43.2">Nuniasha: —Nuwawach yurataram, —timiayi.</s>
     </seg>
    </div>
    <div type="chapter" id="b.MAR.6">
     <seg type="verse" id="b.MAR.6.1">
      <s id="b.MAR.6.1.1">Jesús nunia jiinki Nazaret yaktanam ni tsakarmaurin wemiayi.</s>
      <s id="b.MAR.6.1.2">Tura weamtai, ni nuiniatiri ainausha nemariarmiayi.</s>
     </seg>
     <seg type="verse" id="b.MAR.6.2">
      <s id="b.MAR.6.2.1">Tura ayamtai kinta jeamtai, iruntai jeanam waya, aints ainaun nuiniatan nangkamamiayi.</s>
      <s id="b.MAR.6.2.2">Tura nuininam aints untsuri Jesúsa chichamen anturkar nintiminak: —¿Junasha yáki ni nekamtairincha nuiniaria?</s>
      <s id="b.MAR.6.2.3">¿Wainchatai takatan turati tusasha yáki kakarmarincha susaya?</s>
     </seg>
     <seg type="verse" id="b.MAR.6.3">
      <s id="b.MAR.6.3.1">¿Juka tau takakminchaukai?</s>
      <s id="b.MAR.6.3.2">¿Marí uchirinchukai?</s>
      <s id="b.MAR.6.3.3">¿Tura ni yachí Santiago, nunia José, nunia Judas, nunia Simón naartinchaukai?</s>
      <s id="b.MAR.6.3.4">Ni umajisha iijai pujuinauka wainiaji, —tiarmiayi.</s>
      <s id="b.MAR.6.3.5">Tura asar Jesúsan suwirpiaku jiinak pachischarmiayi.</s>
     </seg>
     <seg type="verse" id="b.MAR.6.4">
      <s id="b.MAR.6.4.1">Tura pachischaram Jesús chicharak: —Aints ainau Yuse chichame etsernun mash anturinawai.</s>
      <s id="b.MAR.6.4.2">Antsu ni nungkarin pujuinausha, tura ni weari ainausha anturinatsui, —timiayi.</s>
     </seg>
     <seg type="verse" id="b.MAR.6.5">
      <s id="b.MAR.6.5.1">Aints pachischarmau asa, Jesús ni nungkarinka Yuse kakarmarijaingkia wainchatai takatan turachmiayi.</s>
      <s id="b.MAR.6.5.2">Antsu jau ainaun jumchik ni uwejejai achik tsuwarmiayi.</s>
     </seg>
     <seg type="verse" id="b.MAR.6.6">
      <s id="b.MAR.6.6.1">Tura ¿warukaya wínaka nekasampita turutinatsua? tu nintimramiayi.</s>
      <s id="b.MAR.6.6.2">Nunia Jesús chikich chikich yaktachinam aints ainaun Yuse chichamen nuiniak wekaimiayi.</s>
     </seg>
     <seg type="verse" id="b.MAR.6.7">
      <s id="b.MAR.6.7.1">Tura nuni wekaas ni nuiniatiri doce (12) amia nuna untsuk: —Jimiarchik jimiarchik werum, Yuse chichame etserutaram, —timiayi.</s>
      <s id="b.MAR.6.7.2">Tura iwianch ainaun nepetkarat tusa, ni kakarmarin susamiayi.</s>
     </seg>
     <seg type="verse" id="b.MAR.6.8">
      <s id="b.MAR.6.8.1">Tura chicharak: —Jinta weakrumsha pang nunia pitakrumsha jukirap.</s>
      <s id="b.MAR.6.8.2">Tura uyuntrumin kuikiasha engketsuk wetaram.</s>
      <s id="b.MAR.6.8.3">Antsu aintsarmek wai takusrum wetaram.</s>
     </seg>
     <seg type="verse" id="b.MAR.6.9">
      <s id="b.MAR.6.9.1">Tura sapat wampuwach wejkaram, wejmak kichik entsarum wetaram.</s>
     </seg>
     <seg type="verse" id="b.MAR.6.10">
      <s id="b.MAR.6.10.1">Tura chikich yaktanam werum nuni pujusrum, jea wayaarmeka tuke nuning kanurtaram.</s>
     </seg>
     <seg type="verse" id="b.MAR.6.11">
      <s id="b.MAR.6.11.1">Antsu chikich yaktanam werum, aints nuni pujuinau ni jeen suritraminak: Juni wayaawairap turaminamtaikia, tura atumi chichamen antutan nakitinamtaikia, nunia jiinkuram atumi nawe japimiarum nu yaktaka ukuktiaram.</s>
      <s id="b.MAR.6.11.2">Turaram ju aints ainaun Yus jiisti tusaram, mash nuna nekaawarti tusaram turataram, —Jesús timiayi.</s>
     </seg>
     <seg type="verse" id="b.MAR.6.12">
      <s id="b.MAR.6.12.1">Tamati Jesúsa nuiniatiri ainau Jesúsan ukukiar wekaasar: Aints ainau ni pasé nintimaurin yapajiawarti tusar Yuse chichamen etserkarmiayi.</s>
     </seg>
     <seg type="verse" id="b.MAR.6.13">
      <s id="b.MAR.6.13.1">Nunia aints ainamunmaya iwianchin untsuri jiikiar akupkarmiayi.</s>
      <s id="b.MAR.6.13.2">Tura jau ainauncha olivo macharijai yakarar tsuwararmiayi.</s>
     </seg>
     <seg type="verse" id="b.MAR.6.14">
      <s id="b.MAR.6.14.1">Jesúsa naarin pachisar aints mash etserinau asaramtai, apu Herodescha nuna antukmiayi.</s>
      <s id="b.MAR.6.14.2">Tura chichaak: —¿Imiakratin Juan jakamunmaya nantakchayash?</s>
      <s id="b.MAR.6.14.3">Tura asa nu wainchati takatan takaawai, —timiayi.</s>
     </seg>
     <seg type="verse" id="b.MAR.6.15">
      <s id="b.MAR.6.15.1">Antsu chikich ainau: —Yuse chichame etserin Elíasaitai, —tiarmiayi.</s>
      <s id="b.MAR.6.15.2">Tura chikich ainausha chichainak: —Atsa, yaanchuik Yuse chichamen etserin pujuarmia tumawaitai, —tunaiyarmiayi.</s>
     </seg>
     <seg type="verse" id="b.MAR.6.16">
      <s id="b.MAR.6.16.1">Tu tinamtai Herodes nuna antuk: —Atsa, nuka nekas Juankuitai.</s>
      <s id="b.MAR.6.16.2">Wi nuwik muuken akarkataram tusan, aintsun akuptukmiaja nuka nekasampi ataksha jakamunmaya nantaki, —timiayi.</s>
     </seg>
     <seg type="verse" id="b.MAR.6.17">
      <s id="b.MAR.6.17.1">Herodeska ni yachí Felipen iwiaaku pujau wainiat, nuna nuwarin nuwatkamiayi.</s>
      <s id="b.MAR.6.17.2">Nu nuwaka Herodías naartinuyayi.</s>
      <s id="b.MAR.6.17.3">Tura asamtai Juan apu Herodesan chicharak: “Yachim iwiaaku pujau wainiatum, ni nuwari nuwatkamiame nunaka Yuska surimiawai,” timiayi.</s>
      <s id="b.MAR.6.17.4">Nuna tama nu nuwaka, Herodías naartin, nuna antuk Juankun kajerkamiayi, tura maawarat tusa wakerimiayi.</s>
      <s id="b.MAR.6.17.5">Tura wainiat apu Herodes surimkamiayi.</s>
      <s id="b.MAR.6.17.6">Antsu: “Juan achikrum kársernum engkeataram,” tusa ni suntarin akupkamiayi.</s>
     </seg>
     <seg type="verse" id="b.MAR.6.20">
      <s id="b.MAR.6.20.1">Juan nekas pengke aints asa, nunia Yusen miatrusang umirkau asamtai, Herodes nuna nekau asa, Juankun shammiayi.</s>
      <s id="b.MAR.6.20.2">Tura asa ni nuwarin pachischamiayi.</s>
      <s id="b.MAR.6.20.3">Tura Juanku chichamen pengker nintimias anturkamiayi.</s>
      <s id="b.MAR.6.20.4">Tura Juanku etsermaurin antayat: Itiurkainjak tusangka nintimrachmiayi.</s>
     </seg>
     <seg type="verse" id="b.MAR.6.21">
      <s id="b.MAR.6.21.1">Turamtai nu nuwaka Herodías naartin: ¿Juankun itiurkanak maamtikiawaintja? tu nintimias pujai, apu Herodesa akiinamuri kinta jeamiayi.</s>
      <s id="b.MAR.6.21.2">Turamtai Herodes juun ainauncha, tura suntara apuri ainauncha, tura Galilea nungkanmaya kuikiartin ainauncha: Mash yuwitaram tusa chichaman akupkamiayi.</s>
     </seg>
     <seg type="verse" id="b.MAR.6.22">
      <s id="b.MAR.6.22.1">Mash iruntrar yuwinai, Herodíasa nawantri ningki waya yaamramiayi.</s>
      <s id="b.MAR.6.22.2">Tura yaamak apu Herodesan pengker awajsamiayi.</s>
      <s id="b.MAR.6.22.3">Tura nijai tsaniasar yuwinak pujuinauncha pengker awajsamiayi.</s>
      <s id="b.MAR.6.22.4">Tura asamtai apu nu nawantan chicharak: —Ame warí wakerame nuka pachitsuk seattia.</s>
      <s id="b.MAR.6.22.5">Turakminka susatatjame.</s>
     </seg>
     <seg type="verse" id="b.MAR.6.23">
      <s id="b.MAR.6.23.1">Wi Yusjai nekasan tajame: Ame waring achat mash seatkumningkia, nunaka nekasan suritkashtatjame.</s>
      <s id="b.MAR.6.23.2">Tura nungkar wakerakminkia japen akankan susatatjame, —timiayi.</s>
     </seg>
     <seg type="verse" id="b.MAR.6.24">
      <s id="b.MAR.6.24.1">Tama Herodíasa nawantri jiinki ni nukuri pujamunam waya iniak: —¿Warinak seataj? —timiayi.</s>
      <s id="b.MAR.6.24.2">Tu iniam nukuri chicharak: —Imiakratin Juanku muuken wakerajai tita, —timiayi.</s>
     </seg>
     <seg type="verse" id="b.MAR.6.25">
      <s id="b.MAR.6.25.1">Tama nu nuwachikia wári waketki, apu Herodesan chicharak: —Imiakratin Juanku muuke puwatnum engkeam yamaik surusta tusan wakerajai, —timiayi.</s>
     </seg>
     <seg type="verse" id="b.MAR.6.26">
      <s id="b.MAR.6.26.1">Nuna tama apu napchau nintimramiayi.</s>
      <s id="b.MAR.6.26.2">Turayat: Yusjai nekasan tajame tinu asa, tura ni untsukarmau ainau mash nuna antukaru asaramtai, surimkatatkama yuumatkamiayi.</s>
     </seg>
     <seg type="verse" id="b.MAR.6.27">
      <s id="b.MAR.6.27.1">Tura ni suntarin wári untsuk: —Juanku muuke akakam itata, —tusa akupkamiayi.</s>
     </seg>
     <seg type="verse" id="b.MAR.6.28">
      <s id="b.MAR.6.28.1">Turamtai suntar kársernum we, Juanku muuken chik akak puwatnum engkea itamiayi, tura pai tusa nawantan susamiayi.</s>
      <s id="b.MAR.6.28.2">Tura susam nawan puwatun juki nukurin susamiayi.</s>
     </seg>
     <seg type="verse" id="b.MAR.6.29">
      <s id="b.MAR.6.29.1">Turamtai Juanku nuiniatiri ainau: Juankun maawari tamaun antukar tariar, ni namangken iwiarsatai tusar jukiarmiayi.</s>
     </seg>
     <seg type="verse" id="b.MAR.6.30">
      <s id="b.MAR.6.30.1">Jesús akupkamu ainau Jesúsnum ataksha iruntrarmiayi.</s>
      <s id="b.MAR.6.30.2">Tura ni turamurin, tura aints ainaun nuiniarmaurincha Jesúsan mash ujakarmiayi.</s>
     </seg>
     <seg type="verse" id="b.MAR.6.31">
      <s id="b.MAR.6.31.1">Tura aints untsuri nijai chichasartas kauninamtai, nisha angkan pujusartatkamawar tujinkarmiayi.</s>
      <s id="b.MAR.6.31.2">Tura yuwartatkamawar tujinkarmiayi.</s>
      <s id="b.MAR.6.31.3">Tura asaramtai Jesús ni nuiniatiri ainaun chicharak: —Aints atsamunam iijai wemi.</s>
      <s id="b.MAR.6.31.4">Auni jumchik ayamrami, —timiayi.</s>
     </seg>
     <seg type="verse" id="b.MAR.6.32">
      <s id="b.MAR.6.32.1">Tura Jesús ni nuiniatiri ainaujai kanunam engkemawar aints atsamunam wearmiayi.</s>
     </seg>
     <seg type="verse" id="b.MAR.6.33">
      <s id="b.MAR.6.33.1">Tura weenamtai aints untsuri jiisar: “Au weana auka Jesúsaitai,” tusar ampukiar chikich chikich yaktanmaya jiinkiar, eemkiar Jesús nujamkatnunam jear nakasarmiayi.</s>
     </seg>
     <seg type="verse" id="b.MAR.6.34">
      <s id="b.MAR.6.34.1">Tuminamtai Jesús nujamak kanunmaya jiinki, aints untsuri uwijaya nunisarang pujuinaun wainkamiayi.</s>
      <s id="b.MAR.6.34.2">Tura ni wainin atsurmawa nunisarang ainamtai wait anentramiayi.</s>
      <s id="b.MAR.6.34.3">Tura asa nukap nuiniarmiayi.</s>
     </seg>
     <seg type="verse" id="b.MAR.6.35">
      <s id="b.MAR.6.35.1">Tsaa akaamatai, ni nuiniatiri Jesúsan tariar chicharinak: —Yanchuk tsaa akaawai, antsu juni aintsu pujutiri pengké atsawai.</s>
     </seg>
     <seg type="verse" id="b.MAR.6.36">
      <s id="b.MAR.6.36.1">Tura asamtai ju aints ainau wári akupkam, yakat arakchichu amanum aints pujuinamunam yurumkan sumakarat tusam akupkarta, —tiarmiayi.</s>
     </seg>
     <seg type="verse" id="b.MAR.6.37">
      <s id="b.MAR.6.37.1">Tinamtai Jesús ayaak: —Atumek ni yutairi susataram, —timiayi.</s>
      <s id="b.MAR.6.37.2">Tama niisha aiminak: —Amesha ju aints ainau yuratin ¿jimia pachak kuikiajai yurumak sumaataram tamek? —tiarmiayi.</s>
     </seg>
     <seg type="verse" id="b.MAR.6.38">
      <s id="b.MAR.6.38.1">Tinamtai Jesús iniak: —¿Pang warutma takakrume?</s>
      <s id="b.MAR.6.38.2">Jiistaram, —timiayi.</s>
      <s id="b.MAR.6.38.3">Tamati niisha nekapmarar: —Pangka cincoitai.</s>
      <s id="b.MAR.6.38.4">Tura namaksha jimiarchikitai, —tiarmiayi.</s>
     </seg>
     <seg type="verse" id="b.MAR.6.39">
      <s id="b.MAR.6.39.1">Tinamtai Jesús: Aints ainau angkan angkan chirichrinam pujusarti tusa akatram,</s>
     </seg>
     <seg type="verse" id="b.MAR.6.40">
      <s id="b.MAR.6.40.1">aints kichik pachak junini, tura chikich pachaksha atunini pujusar, tura cincuenta (50) cincuenta (50) kanakar pujusarmiayi.</s>
     </seg>
     <seg type="verse" id="b.MAR.6.41">
      <s id="b.MAR.6.41.1">Mash pujusaramtai, Jesús pangkan cinco (5) achik, nunia namaknasha jimiarchik takus, nayaimpinmanini jiimias Yusen maaketai timiayi.</s>
      <s id="b.MAR.6.41.2">Tura pangkan puuk, ni nuiniatiri ainaun susa, nunia namaknasha puuk: Aints mash susataram tusa, ni nuiniatiri ainaun susamiayi.</s>
     </seg>
     <seg type="verse" id="b.MAR.6.42">
      <s id="b.MAR.6.42.1">Tura susaram mash yuwaar tutuararmiayi.</s>
     </seg>
     <seg type="verse" id="b.MAR.6.43">
      <s id="b.MAR.6.43.1">Nuna yuwaruka nuwa ainausha, tura uchi ainausha nekapmatsuk aishmangkuk aishmangkuk cinco warang yuwaarmiayi.</s>
      <s id="b.MAR.6.43.2">Tura yuwaar umisar, pang ampintrauncha tura namak ampintrauncha changkin doce (12) amia nuni chumpiawar jukiarmiayi.</s>
     </seg>
     <seg type="verse" id="b.MAR.6.45">
      <s id="b.MAR.6.45.1">Nunia ni nuiniatiri ainaun chicharak: “Kanunam engkemaram katingkrum tumajin Betsaida yaktanam eemajataram.</s>
      <s id="b.MAR.6.45.2">Wikia ju aints ainaun ausan akupkartatjai,” timiayi.</s>
     </seg>
     <seg type="verse" id="b.MAR.6.46">
      <s id="b.MAR.6.46.1">Tura aints ainaun aujas umis, ningki Yusjai chichastas muranam wakamiayi.</s>
     </seg>
     <seg type="verse" id="b.MAR.6.47">
      <s id="b.MAR.6.47.1">Tura kashi aing, Jesús ningki kukarnum wajai, kanu juun kucha japen wemiayi.</s>
     </seg>
     <seg type="verse" id="b.MAR.6.48">
      <s id="b.MAR.6.48.1">Tura nase nujinmanini kakar nasenmatai, Jesúsa nuiniatiri ainau kawi kawinmaka pimpikiarmiayi.</s>
      <s id="b.MAR.6.48.2">Tuminamtai Jesús muranam wajas nuna wainkamiayi.</s>
      <s id="b.MAR.6.48.3">Tura atash shinutnak wajai, Jesús juun kuchanam nungkanma nunisang nawejai najamas wekaas, aints nangkamaktias wea nunisang wemiayi.</s>
     </seg>
     <seg type="verse" id="b.MAR.6.49">
      <s id="b.MAR.6.49.1">Tura Jesús juun kuchanam winamtai, ni nuiniatiri ainau nuna wainkar: ¿Wakanchawashi? tu nintimrar untsumkarmiayi.</s>
     </seg>
     <seg type="verse" id="b.MAR.6.50">
      <s id="b.MAR.6.50.1">Tura nuna wainkar mash nukap shamkarmiayi.</s>
      <s id="b.MAR.6.50.2">Tuminamtai Jesús chicharak: —Kakaram wajastaram.</s>
      <s id="b.MAR.6.50.3">Wiitjai, shamrukairap, —timiayi.</s>
     </seg>
     <seg type="verse" id="b.MAR.6.51">
      <s id="b.MAR.6.51.1">Tura Jesús kanunam engkemamtai, nasengka nangkamarmiayi.</s>
      <s id="b.MAR.6.51.2">Turamtai ni nuiniatiri ainau nukap nintimrar shamkarmiayi.</s>
     </seg>
     <seg type="verse" id="b.MAR.6.52">
      <s id="b.MAR.6.52.1">Antsu nintinchau asar, aints timiá untsuri pangkan yuwinak mash tutuararmia nunaka nintimtsuk: Jesúska pengké tujinkachuitai ticharmiayi.</s>
     </seg>
     <seg type="verse" id="b.MAR.6.53">
      <s id="b.MAR.6.53.1">Tura juun kuchan katingkiar Genesaret nungkanam nujamkarmiayi.</s>
      <s id="b.MAR.6.53.2">Tura nuni nujamkar, kanun jingkiawarmiayi.</s>
     </seg>
     <seg type="verse" id="b.MAR.6.54">
      <s id="b.MAR.6.54.1">Tura kanunmaya jiinkiaramtai, nunia aints ainau Jesúsan wainkar: Auka Jesúsaitai tusar nekaawarmiayi.</s>
     </seg>
     <seg type="verse" id="b.MAR.6.55">
      <s id="b.MAR.6.55.1">Tura chikich ainau: Jesús iinu nungkarin tayi tinamun antukar, jau ainaun tampumruwar Jesús pujamunam itaarmiayi.</s>
     </seg>
     <seg type="verse" id="b.MAR.6.56">
      <s id="b.MAR.6.56.1">Tura Jesús wekaasamia nuni yakat tuupich ainamunam, tura yakat juun ainamunmasha, tura aints ajanam pujuinamunmasha jau ainaun itaar jintanam pujsarmiayi.</s>
      <s id="b.MAR.6.56.2">Tura ni wejmakri ninukmaurin antingtaj tusar, Jesúsan searmiayi.</s>
      <s id="b.MAR.6.56.3">Tura nuna antingkiaruka pengker wajasarmiayi.</s>
     </seg>
    </div>
    <div type="chapter" id="b.MAR.7">
     <seg type="verse" id="b.MAR.7.1">
      <s id="b.MAR.7.1.1">Fariseo ainausha, tura Moisésa chichame nuikiartin ainausha Jerusalénnumia Jesúsan tariarmiayi.</s>
     </seg>
     <seg type="verse" id="b.MAR.7.2">
      <s id="b.MAR.7.2.1">Tura Jesúsa nuiniatiri ainau uwejen kijmiatsuk yutan yuwinaun wainkar: Nuka paseetai tiarmiayi.</s>
     </seg>
     <seg type="verse" id="b.MAR.7.3">
      <s id="b.MAR.7.3.1">Fariseo ainau tura chikich judío ainausha mash ni juuntri tuke nuiniarmau asar, tunaarinchau pujusartas tu pujutayi tusar, nukap kijmiarar yuwinawai.</s>
     </seg>
     <seg type="verse" id="b.MAR.7.4">
      <s id="b.MAR.7.4.1">Tura sumatinmaya waketkiar, nekasar pakuichau wajastaj tusar, maatskeka yuwashtinuitji tu weenawai.</s>
      <s id="b.MAR.7.4.2">Nunia pining ainaun, tura muits ainauncha, tura jirumang ainauncha, tura peaknasha tu nijarartinuitai tinawai.</s>
      <s id="b.MAR.7.4.3">Tura judío ainau chikich turamurin untsuri tu nuiniarmau asar, nunaka tuke mash umirinawai.</s>
     </seg>
     <seg type="verse" id="b.MAR.7.5">
      <s id="b.MAR.7.5.1">Tura asar fariseo ainau, tura Moisésa chichame nuikiartin ainausha Jesúsan iniinak: —¿Ami nuiniatiram ainau waruka ii juuntri nuikiarturmaurincha umirinatsua?</s>
      <s id="b.MAR.7.5.2">¿Tura waruka kijmiatskesha yuwinawa?</s>
      <s id="b.MAR.7.5.3">Nuka tunaawitai, —tiarmiayi.</s>
     </seg>
     <seg type="verse" id="b.MAR.7.6">
      <s id="b.MAR.7.6.1">Tinamtai Jesús aimiak: —Waitrin ainautiram, yaanchuik Yuse chichame etserin Isaías aarmia nunaka atumin pachitmas nekas tu aarmiayi: Yus chichaak: ‘Nu aints ainauka nangkamiar aya chichasarang wínaka: Ameketme juuntam turutinawai.</s>
      <s id="b.MAR.7.6.2">Antsu ni nintijai yaja nintimsar wínaka nintimturinatsui.</s>
     </seg>
     <seg type="verse" id="b.MAR.7.7">
      <s id="b.MAR.7.7.1">Nangkamiar Yus juuntaitai tinayat, tura aintsu chichamen nuininayat: Yuse chichamen nuiniaji tinawai,’ Yus timiayi.</s>
      <s id="b.MAR.7.7.2">Tu aarmawaitai.</s>
     </seg>
     <seg type="verse" id="b.MAR.7.8">
      <s id="b.MAR.7.8.1">Tura atumka Yuse chichame inaisaram, aintsu chichame atumi juuntri tinu aarmia nu umirume.</s>
     </seg>
     <seg type="verse" id="b.MAR.7.9">
      <s id="b.MAR.7.9.1">Tura atumi juuntri chichame umirkatai tusaram, Yus wína chichamur umirtuktaram tusa akupkamia nuka inaisarume.</s>
     </seg>
     <seg type="verse" id="b.MAR.7.10">
      <s id="b.MAR.7.10.1">Moisés nekas chichaak: ‘Aparam tura nukurmesha pengker awajsataram.</s>
      <s id="b.MAR.7.10.2">Tura aints ni aparincha tura ni nukurincha pachis pasé chichaamtaikia, nu aintsnaka maawarti,’ timiayi.</s>
     </seg>
     <seg type="verse" id="b.MAR.7.11">
      <s id="b.MAR.7.11.1">Antsu atumka chichaakrum: Aints ni aparincha tura ni nukurincha chicharak: ‘Winar aa nuka corbánaitai,’ tawai.</s>
      <s id="b.MAR.7.11.2">Nuka Yus susamuitai taku tawai.</s>
      <s id="b.MAR.7.11.3">Tura Yus susamu asamtai, atumin susatasan wakerayatun, susatatkaman tujintajai ta nuka,</s>
     </seg>
     <seg type="verse" id="b.MAR.7.12">
      <s id="b.MAR.7.12.1">ni aparin tura ni nukurincha yaingtas wakerau wainiatrumek atumka suritu wearme.</s>
     </seg>
     <seg type="verse" id="b.MAR.7.13">
      <s id="b.MAR.7.13.1">Tura asaram, atumi juuntri ainau tinu armia nu chichamka nekas umirkatnuitai takayatrum Yuse chichamengka umirtsuk pujusminuitji tarume.</s>
      <s id="b.MAR.7.13.2">Tura aintsu chichame wainiatrumek, nu chichamka Yuse chichame nangkamasrumek umirume tajarme, —Jesús fariseo ainaun tura Moisésa chichame nuikiartin ainauncha timiayi.</s>
     </seg>
     <seg type="verse" id="b.MAR.7.14">
      <s id="b.MAR.7.14.1">Nunia Jesús aints ainaun ataksha untsuk: —Mash wína anturtuktaram.</s>
      <s id="b.MAR.7.14.2">Tura wi taja nuka nekaataram.</s>
     </seg>
     <seg type="verse" id="b.MAR.7.15">
      <s id="b.MAR.7.15.1">Aintsu jangken waring achat waya nujaingkia tunauka wajaschatnuitai.</s>
      <s id="b.MAR.7.15.2">Antsu aintsu nintinia jiina nuka aints ainaun tunau awajmamtikui.</s>
     </seg>
     <seg type="verse" id="b.MAR.7.16">
      <s id="b.MAR.7.16.1">Aints ainau ju chichaman antukar nintimrarti, —timiayi.</s>
     </seg>
     <seg type="verse" id="b.MAR.7.17">
      <s id="b.MAR.7.17.1">Nunia aints ainaun ukuak, jea wayaamtai ni nuiniatiri ainau Jesúsan iniinak: —¿Ju nuikiartutai chichamsha warimpita? —tiarmiayi.</s>
     </seg>
     <seg type="verse" id="b.MAR.7.18">
      <s id="b.MAR.7.18.1">Tu iniinam Jesús aimiak: —¿Atumka nuka nekatsrumek?</s>
      <s id="b.MAR.7.18.2">Aints yurumkan yuwamu jangkenam wayaangka, nintinam wayaachu asamtai, nujaingkia tunauka wajaschatnuitai.</s>
      <s id="b.MAR.7.18.3">Antsu wakenam waya, ataksha jiinkitnuitai, —timiayi.</s>
      <s id="b.MAR.7.18.4">Tu tinu asa, yurumkaka waring achat mash pachitsuk yuwamnawaitai, Jesús timiayi.</s>
     </seg>
     <seg type="verse" id="b.MAR.7.20">
      <s id="b.MAR.7.20.1">Tura ataksha chichaak: —Aintsu nintinia jiina nuka aintsun tunau awajmamtikui.</s>
     </seg>
     <seg type="verse" id="b.MAR.7.21">
      <s id="b.MAR.7.21.1">Tunau nintimtai ainauka aintsu nintinia jiinui.</s>
      <s id="b.MAR.7.21.2">Nuniangka natsanpiaku nintimratnusha, tura tsanirmatnusha, tura kasamkatnusha, tura aints maatnusha,</s>
     </seg>
     <seg type="verse" id="b.MAR.7.22">
      <s id="b.MAR.7.22.1">tura aishrintin wakeruktincha, tura nuwentin wakeruktincha, tura kichnau aa nu wakeruktincha, tura pasé aa nu turatnusha, tura anangkartuatnusha, tura ni wakeramurin tuke nintimratnusha, tura chikich ainaun suwirpiaku jiistincha, tura Yusen pachis nunia aintsun pachisar pasé chichastincha, tura nangkamiar: Wikia miajuitjai tumamtincha, tura nintimchamu turatnusha nuka mash aintsu nintinia jiinui.</s>
     </seg>
     <seg type="verse" id="b.MAR.7.23">
      <s id="b.MAR.7.23.1">Nu tunau ainauka mash aintsu nintinia jiinu asar, aintsun tunau awajmamtikui, —Jesús timiayi.</s>
     </seg>
     <seg type="verse" id="b.MAR.7.24">
      <s id="b.MAR.7.24.1">Nunia Galilea nungkanmaya jiinki, Jesús chikich nungkanam Tiro yaktanam, tura Sidón yaktanmasha wemiayi.</s>
      <s id="b.MAR.7.24.2">Tura nuni jea, jeanam waya nuni pujus, nu nungkanmaya ainau: Pujamurun nekarawarai tusa nakitmiayi.</s>
      <s id="b.MAR.7.24.3">Turayat anumkatatkama tujinkamiayi.</s>
     </seg>
     <seg type="verse" id="b.MAR.7.25">
      <s id="b.MAR.7.25.1">Tura nu nungkanmaya nuwa: Jesús tayi tamaun antuk, arumak Jesúsan weri, ni nawenini pinakumar tepesmiayi.</s>
      <s id="b.MAR.7.25.2">Tura nu nuwa nawantri iwianchrinuyayi.</s>
     </seg>
     <seg type="verse" id="b.MAR.7.26">
      <s id="b.MAR.7.26.1">Nu nuwaka Sirofenicia nungkanmaya asa judíochu ayayi.</s>
      <s id="b.MAR.7.26.2">Tura Jesúsan seak: —Wait aneasam, nawantrunia iwianch jiiktia, —timiayi.</s>
     </seg>
     <seg type="verse" id="b.MAR.7.27">
      <s id="b.MAR.7.27.1">Tamaitiat Jesús nuikiartutai chichamjai chicharak: —Uchi pangkan yuwinau atankir yawaa uchiri suamuka napchawaitai.</s>
      <s id="b.MAR.7.27.2">Tura asamtai uchiá eemkar yuwaarti tusam tsangkatkata, —timiayi.</s>
     </seg>
     <seg type="verse" id="b.MAR.7.28">
      <s id="b.MAR.7.28.1">Tama nu nuwasha nunisang nuikiartutai chichamjai ayaak: —Apuru, nekasam tame.</s>
      <s id="b.MAR.7.28.2">Tura uchi yutairi misa wamketin ayaaramtaikia, nekasar yawaa uchiri yuwinawai, —timiayi.</s>
     </seg>
     <seg type="verse" id="b.MAR.7.29">
      <s id="b.MAR.7.29.1">Tamati Jesús chicharak: —Tu tinu asam, pengker nintimsam waketkita.</s>
      <s id="b.MAR.7.29.2">Nawantrumniangka iwianch yanchuk jiinkini, —timiayi.</s>
     </seg>
     <seg type="verse" id="b.MAR.7.30">
      <s id="b.MAR.7.30.1">Tamati nu nuwaka ni jeen waketkimiayi.</s>
      <s id="b.MAR.7.30.2">Tura ni jeen waketki, iwianch nawantrinia jiinkin asamtai, nawantrin peaknum pengker nintimias tepaun wainkamiayi.</s>
     </seg>
     <seg type="verse" id="b.MAR.7.31">
      <s id="b.MAR.7.31.1">Nunia Jesús ataksha Tiro yaktanmaya jiinki, Sidón yaktan nangkaiki, Decápolis nungkanam wekaas, Galilea kuchanam wemiayi.</s>
     </seg>
     <seg type="verse" id="b.MAR.7.32">
      <s id="b.MAR.7.32.1">Nuni aints antichu, tura tenap chichachu pujumiayi.</s>
      <s id="b.MAR.7.32.2">Tura nu aintsun Jesús tsuwarat tusar itaarmiayi.</s>
      <s id="b.MAR.7.32.3">Tura itaar: —Uwejmijai antingta, —tusar searmiayi.</s>
     </seg>
     <seg type="verse" id="b.MAR.7.33">
      <s id="b.MAR.7.33.1">Tu seainam, Jesús nu aintsnasha akanak juki, tsaranchikijai kuwishin mai inurkamiayi.</s>
      <s id="b.MAR.7.33.2">Nunia tsaranchikin usukir, nu aintsu inajin antinkamiayi.</s>
     </seg>
     <seg type="verse" id="b.MAR.7.34">
      <s id="b.MAR.7.34.1">Tura nayaimpinmanini jiimias wait anentak mayairuk: “Efata,” timiayi.</s>
      <s id="b.MAR.7.34.2">Nuka “uraita” taku tawai.</s>
     </seg>
     <seg type="verse" id="b.MAR.7.35">
      <s id="b.MAR.7.35.1">Nu tamaujai metek kuwishi uranin asamtai, nu aintska pengker antukmiayi.</s>
      <s id="b.MAR.7.35.2">Tura ni inaji wewe ayat pengker wajasamtai paan chichakmiayi.</s>
     </seg>
     <seg type="verse" id="b.MAR.7.36">
      <s id="b.MAR.7.36.1">Turamtai aints irunun Jesús chicharak: —Ju aintsu turunamuri kichkisha etserkairap, —tu akatramiayi.</s>
      <s id="b.MAR.7.36.2">Tamaitiat aints ainau pachischarmiayi.</s>
      <s id="b.MAR.7.36.3">Antsu nuna nangkamasarang untsurin ujakarmiayi.</s>
     </seg>
     <seg type="verse" id="b.MAR.7.37">
      <s id="b.MAR.7.37.1">Tu ujakaram, aints ainau nuna antukar nukap nintimrar: —Tuke mash pengker turayi.</s>
      <s id="b.MAR.7.37.2">Antichu ainauncha antumtikiayi.</s>
      <s id="b.MAR.7.37.3">Tura chichachu ainauncha chichamtikiayi, —tiarmiayi.</s>
     </seg>
    </div>
    <div type="chapter" id="b.MAR.8">
     <seg type="verse" id="b.MAR.8.1">
      <s id="b.MAR.8.1.1">Chikich kintati aints timiá untsuri iruntrar pujuinamtai, ni yutairi atsumiayi.</s>
      <s id="b.MAR.8.1.2">Tura asamtai, Jesús ni nuiniatiri ainaun untsuk mash irur chicharak:</s>
     </seg>
     <seg type="verse" id="b.MAR.8.2">
      <s id="b.MAR.8.2.1">—Ju aints ainaun wait anentajai.</s>
      <s id="b.MAR.8.2.2">Kampatam kinta wijai iruntrar pujuinau asar yutsuk pujuinawai.</s>
     </seg>
     <seg type="verse" id="b.MAR.8.3">
      <s id="b.MAR.8.3.1">Tura ju aints arakia kaunkaru asar, jinta weenak tsukarijai juwikcharai tusan, yurtsuk ni jeen wematnaka nakitajai, —timiayi.</s>
     </seg>
     <seg type="verse" id="b.MAR.8.4">
      <s id="b.MAR.8.4.1">Tamati ni nuiniatiri ainak: —¿Tura juni aints atsamunmasha ju aints yuratasrisha tuning yurumkasha sumaktai? —tiarmiayi.</s>
     </seg>
     <seg type="verse" id="b.MAR.8.5">
      <s id="b.MAR.8.5.1">Tinamtai Jesús chicharak: —¿Pang warutma takakrume? —tu iniam: —Siete (7) takakji, —tiarmiayi.</s>
     </seg>
     <seg type="verse" id="b.MAR.8.6">
      <s id="b.MAR.8.6.1">Tinamtai Jesús aints ainaun chicharak: —Nungkanam pujustaram, —timiayi.</s>
      <s id="b.MAR.8.6.2">Tura pangkan siete (7) amia nuna takus, Yusen maaketai tusa, pangkan puuk ni nuiniatiri ainaun: —Ju aints ainau mash susataram, —tusa susamiayi.</s>
      <s id="b.MAR.8.6.3">Turamtai niisha aints irunun mash susarmiayi.</s>
     </seg>
     <seg type="verse" id="b.MAR.8.7">
      <s id="b.MAR.8.7.1">Nunia namaknasha jumchik wainkarmia nunasha Jesús takus, Yusen maaketai tusa: Aints ainau mash susarat tusa, ni nuiniatiri ainauncha susamiayi.</s>
     </seg>
     <seg type="verse" id="b.MAR.8.8">
      <s id="b.MAR.8.8.1">Turamtai mash yuwaar tutuararmiayi.</s>
      <s id="b.MAR.8.8.2">Tura ampintramurin changkin siete (7) amia nuni chumpiwar pasuiniarmiayi.</s>
     </seg>
     <seg type="verse" id="b.MAR.8.9">
      <s id="b.MAR.8.9.1">Tura nuna yuwaaruka cuatro warang armiayi.</s>
      <s id="b.MAR.8.9.2">Tura yuwaar umisaramtai, Jesús nu aints ainaun: Atumi jeen waketkitaram tusa akupkamiayi.</s>
     </seg>
     <seg type="verse" id="b.MAR.8.10">
      <s id="b.MAR.8.10.1">Nunia ni nuiniatiri ainaujai kanunam engkemrar, Dalmanuta nungkanam wearmiayi.</s>
     </seg>
     <seg type="verse" id="b.MAR.8.11">
      <s id="b.MAR.8.11.1">Jesús nuni jeamtai, fariseo ainau tariar, iisha nekaatai tusar Jesúsan chicharinak: —Yus nayaimpinam puja nuna kakarmarijai wainchatai takat turata.</s>
      <s id="b.MAR.8.11.2">Iisha nu wainkatasar wakeraji, —tiarmiayi.</s>
     </seg>
     <seg type="verse" id="b.MAR.8.12">
      <s id="b.MAR.8.12.1">Tinamtai Jesús napchau nintimias mayairuk: —¿Waruka ju aints ainauka Yuse kakarmarijai wainchatai takatan wainkartas wakerinawa?</s>
      <s id="b.MAR.8.12.2">Nekasan atumin tajarme: Nuka pengké wainkashtatrume, —timiayi.</s>
     </seg>
     <seg type="verse" id="b.MAR.8.13">
      <s id="b.MAR.8.13.1">Nunia fariseo ainaun ukuki, ataksha kanunam engkema tumajin katingmiayi.</s>
     </seg>
     <seg type="verse" id="b.MAR.8.14">
      <s id="b.MAR.8.14.1">Tura yutan sumatnasha kajinmakiaru asar, kanunam kichik pangkan takainakuyayi.</s>
     </seg>
     <seg type="verse" id="b.MAR.8.15">
      <s id="b.MAR.8.15.1">Turinamtai Jesús ni nuiniatiri ainaun chicharak: —Fariseo pang pachimtairi jukii tusaram, tura Herodesa aintsri pang pachimtairi jukii tusaram wainkataram, —timiayi.</s>
     </seg>
     <seg type="verse" id="b.MAR.8.16">
      <s id="b.MAR.8.16.1">Tama ni nuiniatiri ainau chicharnainak: —¿Pang kajinmakin asakrin turamtsujiash? —tunaiyarmiayi.</s>
     </seg>
     <seg type="verse" id="b.MAR.8.17">
      <s id="b.MAR.8.17.1">Tunainamtai nuna nekaa Jesús chicharak: —¿Warukaya pang atsawai tunaiyarme?</s>
      <s id="b.MAR.8.17.2">¿Yamaisha tuke nintimu weatsrumek?</s>
      <s id="b.MAR.8.17.3">¿Tura asaram nekatsrumek?</s>
      <s id="b.MAR.8.17.4">¿Atumi nintinkia mengkakaukai?</s>
     </seg>
     <seg type="verse" id="b.MAR.8.18">
      <s id="b.MAR.8.18.1">Tura atumi jii au wainiatrumsha ¿warukaya wainmatsrume?</s>
      <s id="b.MAR.8.18.2">¿Tura atumi kuwishi au wainiatrumsha warukaya antatsrume?</s>
      <s id="b.MAR.8.18.3">¿Atumka aneaktsurmek?</s>
     </seg>
     <seg type="verse" id="b.MAR.8.19">
      <s id="b.MAR.8.19.1">Wi pangkan cinco (5) puuran, cinco warang aintsun yuramtai ¿ampintrau warutam changkina jukimiarume? —tu iniam: —Doce (12) changkin jukimji, —tiarmiayi.</s>
     </seg>
     <seg type="verse" id="b.MAR.8.20">
      <s id="b.MAR.8.20.1">Tinamtai Jesús ataksha chicharak: —Tura wi pangkan siete (7) puuran, cuatro warang aintsun yuramtai, ¿ampintramurisha waruta changkina jukimiarume? —tu iniam: —Siete (7) changkin jukimji, —tiarmiayi.</s>
     </seg>
     <seg type="verse" id="b.MAR.8.21">
      <s id="b.MAR.8.21.1">Tinamtai Jesús chicharak: —Wikia pang pachimtai pachisnaka chichaatsjai.</s>
      <s id="b.MAR.8.21.2">¿Tura wainiatrumsha waruka nintimu weatsrume? —timiayi.</s>
     </seg>
     <seg type="verse" id="b.MAR.8.22">
      <s id="b.MAR.8.22.1">Nunia Betsaida yaktanam jearamtai, wainmichun tsuwarat tusar, Jesúsnum itaarmiayi, tura Jesúsan chicharinak: “Antingta,” tusar searmiayi.</s>
     </seg>
     <seg type="verse" id="b.MAR.8.23">
      <s id="b.MAR.8.23.1">Turinamtai Jesús wainmichu uwejen tap achik, yaktanmaya jiiki ayamiayi.</s>
      <s id="b.MAR.8.23.2">Nunia ni uwejen usukir, mai uwejejai wainmichu jiin antintak: “¿Wainmamek?” tu iniasmiayi.</s>
     </seg>
     <seg type="verse" id="b.MAR.8.24">
      <s id="b.MAR.8.24.1">Tu iniam pangkai jiimias: —Aintsun wainiatun numi wekainawa tumaun wainjai, —timiayi.</s>
     </seg>
     <seg type="verse" id="b.MAR.8.25">
      <s id="b.MAR.8.25.1">Tamati Jesús mai uwejejai wainmichu jiin ataksha antinkamiayi.</s>
      <s id="b.MAR.8.25.2">Tura antinkam ataksha pangkai jiimias, nuniangka tsaar mash paan wainmakmiayi.</s>
     </seg>
     <seg type="verse" id="b.MAR.8.26">
      <s id="b.MAR.8.26.1">Paan wainmakamtai, Jesús chicharak: —Yaktanmaka waitsuk, tura aintcha kichkisha ujatsuk, jeemin tupnik waketkita, —tusa akupkamiayi.</s>
     </seg>
     <seg type="verse" id="b.MAR.8.27">
      <s id="b.MAR.8.27.1">Nunia ni nuiniatirijai yakat Cesarea Filipos tutainum jintá weenak, Jesús ni nuiniatiri ainaun iniak: —Tura aints ainau wína pachitsar: ¿warí aintsuita turutinawa? —tu iniasmiayi.</s>
     </seg>
     <seg type="verse" id="b.MAR.8.28">
      <s id="b.MAR.8.28.1">Tu iniam aiminak: —Chikich ainauka: Imiakratin Juanchawashi turaminawai.</s>
      <s id="b.MAR.8.28.2">Tura chikich ainauka: Elíaschawashi turaminawai.</s>
      <s id="b.MAR.8.28.3">Tura chikich ainauka: Yaanchuik Yuse chichamen etserin irunmia nuwaashi turaminawai, —tiarmiayi.</s>
     </seg>
     <seg type="verse" id="b.MAR.8.29">
      <s id="b.MAR.8.29.1">Tu tinam Jesús iniak: —¿Tura atumsha winasha warintrutrume? —timiayi.</s>
      <s id="b.MAR.8.29.2">Tu iniam Pedro ayaak: —Ameka Mesíasaitme.</s>
      <s id="b.MAR.8.29.3">Yus akupkamuitme, —timiayi.</s>
     </seg>
     <seg type="verse" id="b.MAR.8.30">
      <s id="b.MAR.8.30.1">Tamati Jesús chicharak: —Nuka pengké etserkairap, —timiayi.</s>
     </seg>
     <seg type="verse" id="b.MAR.8.31">
      <s id="b.MAR.8.31.1">Nunia ataksha ni nuiniatiri ainaun nuiniak: —Wikia Yus akupkamutiatnak aints asan, nukap wait wajaktatjai.</s>
      <s id="b.MAR.8.31.2">Wi turamtai judío juuntri ainau, tura sacerdote juuntri ainausha, tura Moisésa chichame nuikiartin ainausha wína nakitrinak mantuwartatui.</s>
      <s id="b.MAR.8.31.3">Turayatnak kampatam kinta jakan tepayatun ataksha nantaktatjai, —timiayi.</s>
     </seg>
     <seg type="verse" id="b.MAR.8.32">
      <s id="b.MAR.8.32.1">Paan etseru asamtai, Pedro Jesúsan akanak juki: “Tuuka chichatsuk asata,” tusa chicharkamiayi.</s>
     </seg>
     <seg type="verse" id="b.MAR.8.33">
      <s id="b.MAR.8.33.1">Turamtai Jesús chikich nuiniatiri ainaun ayanmatar jiis, Pedronka jiitsuk chicharak: —Satanása weta.</s>
      <s id="b.MAR.8.33.2">Ameka Yuse wakeramuringkia nintimtsume, antsu aints ainau wakerina nuke nintime, —timiayi.</s>
     </seg>
     <seg type="verse" id="b.MAR.8.34">
      <s id="b.MAR.8.34.1">Nunia aints ainaun mash untsuk, tura ni nuiniatirincha mash untsuk chicharak: —Aints wína umirtuktas wakerakka, ni wakeramurinka inais, tura wikia mianchawaitjai tusa, aints ni krusrin juwawa nunisang ni jakatniurin shamtsuk wínak nemartusti.</s>
      <s id="b.MAR.8.34.2">Aints ningki nintimias: Wikia jakashtatjai tauka jakatnuitai.</s>
      <s id="b.MAR.8.34.3">Antsu aints wína anentu asa, tura uwemratin chichaman aneau asa, jakatata nuka jakayat tuke iwiaaku pujustinuitai.</s>
     </seg>
     <seg type="verse" id="b.MAR.8.36">
      <s id="b.MAR.8.36.1">Nintimrataram.</s>
      <s id="b.MAR.8.36.2">Aints ju nungkanam aa nunaka mash sumak pengké yuumatsuk pujayat, ni wakani tuke mengkakamtaikia ¿itiurak tuke iwiaakusha pujusting?</s>
     </seg>
     <seg type="verse" id="b.MAR.8.37">
      <s id="b.MAR.8.37.1">Tura aints nekas uwemratas wakerakka, tura tuke Yusnum pujustas wakerakka, ¿warutam kuikianak akiimiak uwemratnuita?</s>
     </seg>
     <seg type="verse" id="b.MAR.8.38">
      <s id="b.MAR.8.38.1">Aints wína natsantrinak, tura wína chichamruncha natsantinamtaikia, wi Yus akupkamu asan, wína Apaachir pujamunmaya ni kakarmarijai winakun, tura ni awemamuri ainaujai tsaniasan paaniunam winakun, wína natsantrurmia nuna pachisan: Nuka wína aintsruchuitai titinuitjai, —Jesús timiayi.</s>
     </seg>
    </div>
    <div type="chapter" id="b.MAR.9">
     <seg type="verse" id="b.MAR.9.1">
      <s id="b.MAR.9.1.1">Nunia ataksha ni nuiniatirin chicharak: —Nekasan tajarme: Aints juni wijai tsaniasar pujuinauka Yus ni kakarmarijai ni aintsri ainaun inartata nunaka jatsuk wainkartatui, —timiayi.</s>
     </seg>
     <seg type="verse" id="b.MAR.9.2">
      <s id="b.MAR.9.2.1">Tura seis (6) kinta nangkamaramtai, Jesús Pedron nunia Santiagoncha, nunia Juannasha akanak juki, mura juunnum wakarmiayi.</s>
      <s id="b.MAR.9.2.2">Tura wakarai, aneachmau Jesús yapaijmiama jiitsumir wajasun wainkarmiayi.</s>
     </seg>
     <seg type="verse" id="b.MAR.9.3">
      <s id="b.MAR.9.3.1">Tura ni wejmakrincha jiitsumir aun wainkarmiayi.</s>
      <s id="b.MAR.9.3.2">Ju nungkanam wejmak timiá pújuka atsawai.</s>
     </seg>
     <seg type="verse" id="b.MAR.9.4">
      <s id="b.MAR.9.4.1">Nuni Elías tura Moiséscha Jesúsan wantintuk nijai chichaun wainkarmiayi.</s>
     </seg>
     <seg type="verse" id="b.MAR.9.5">
      <s id="b.MAR.9.5.1">Tura nuna wainkar Jesúsa nuiniatiri shamkarmiayi.</s>
      <s id="b.MAR.9.5.2">Tura Pedrosha ¿warintajak? tusa nintimrachmiayi.</s>
      <s id="b.MAR.9.5.3">Tura asa Jesúsan chicharak: —Nuikiartinu, juni ii pujustincha nekas pengkeraitai.</s>
      <s id="b.MAR.9.5.4">Juni kampatam jeawach jeamkami, kichka aminu, tura kitcha Moisésnau, tura kitcha Elíasnau ati, —timiayi.</s>
     </seg>
     <seg type="verse" id="b.MAR.9.7">
      <s id="b.MAR.9.7.1">Tamati yurangkim mikin wajasmiayi.</s>
      <s id="b.MAR.9.7.2">Tura mikinnum wajainai, yurangminmaya Yus chicharak: “Juka wína uchiruitai, wína aneetiruitai.</s>
      <s id="b.MAR.9.7.3">Juka nekasrum anturkataram,” timiayi.</s>
     </seg>
     <seg type="verse" id="b.MAR.9.8">
      <s id="b.MAR.9.8.1">Tama Jesúsa nuiniatiri pangkainiar jiisar, aya Jesúsnak wainkarmiayi.</s>
     </seg>
     <seg type="verse" id="b.MAR.9.9">
      <s id="b.MAR.9.9.1">Tura muranmaya kuankiar, Jesús ni nuiniatiri ainaun akatar akupak: —Wikia aints ayatun Yus akupkamu asan, jakamunmaya nantaatsaing atum yamai wainkarume nuka pengké etserkairap, —timiayi.</s>
     </seg>
     <seg type="verse" id="b.MAR.9.10">
      <s id="b.MAR.9.10.1">Tamati miatrusarang umikiarmiayi.</s>
      <s id="b.MAR.9.10.2">Antsu mai nuwamtak: —¿Jakamunmaya nantaktincha warimpita? —tu ininisarmiayi.</s>
     </seg>
     <seg type="verse" id="b.MAR.9.11">
      <s id="b.MAR.9.11.1">Tura Jesúsan iniinak: —Moisésa chichame nuikiartin ainausha ¿warukaya Mesíaska taatsaing, Elías eemak tatinuitai tinawa? —tiarmiayi.</s>
     </seg>
     <seg type="verse" id="b.MAR.9.12">
      <s id="b.MAR.9.12.1">Tu iniinam Jesús aimiak: —Nekas Elías eemak taa mash iwiaratnuitai.</s>
      <s id="b.MAR.9.12.2">¿Yus akupkamun pachis Yuse chichame itiur aarmawaita?</s>
      <s id="b.MAR.9.12.3">Nukap wait wajaktinuitai.</s>
      <s id="b.MAR.9.12.4">Tura niin suwirpiaku jiisar nakitrartinuitai.</s>
      <s id="b.MAR.9.12.5">¿Tu aarchamukai?</s>
     </seg>
     <seg type="verse" id="b.MAR.9.13">
      <s id="b.MAR.9.13.1">Tura wisha atumin tajarme: Elíaska yaanchuik tamiayi.</s>
      <s id="b.MAR.9.13.2">Tura waininayat aints ainau Yuse chichame aarmawa nunisarang niin nekasar pasé awajsartas wakeriarmia nunaka mash turuwarmiayi, —Jesús timiayi.</s>
     </seg>
     <seg type="verse" id="b.MAR.9.14">
      <s id="b.MAR.9.14.1">Tura muranmaya kuankiar waketkiar, chikich nuiniatiri pujuinamunam jear, aints untsuri niin tenteawar wajainaun wainkarmiayi.</s>
      <s id="b.MAR.9.14.2">Tura Moisésa chichame nuikiartin ainausha Jesúsa nuiniatiri ainaujai chichainaun wainkarmiayi.</s>
     </seg>
     <seg type="verse" id="b.MAR.9.15">
      <s id="b.MAR.9.15.1">Tura Jesús winamtai, aints ainau niin wainkar warasar mash pengker nintimsar Jesús chichasmi tusar ampukiar wearmiayi.</s>
     </seg>
     <seg type="verse" id="b.MAR.9.16">
      <s id="b.MAR.9.16.1">Turinamtai Jesús chicharak: —¿Warimpia aujaisha chichaarme? —timiayi.</s>
     </seg>
     <seg type="verse" id="b.MAR.9.17">
      <s id="b.MAR.9.17.1">Tu iniinam chikich aints nuni wajau ayaak: —Nuikiartinu, uchir iwianchrintin asa chichachuitai.</s>
      <s id="b.MAR.9.17.2">Tura asamtai amin itiarjame.</s>
     </seg>
     <seg type="verse" id="b.MAR.9.18">
      <s id="b.MAR.9.18.1">Tura iwianch uchirun engkemtua nungkanam ujuweawai.</s>
      <s id="b.MAR.9.18.2">Tura jangkenia sauran itaweawai.</s>
      <s id="b.MAR.9.18.3">Tura nain te esaweawai.</s>
      <s id="b.MAR.9.18.4">Tura asa pimpi pimpi wajaweawai.</s>
      <s id="b.MAR.9.18.5">Turamtai ami nuiniatirmin uchirun iwianchrin jiitrukiarat tusan searmajai.</s>
      <s id="b.MAR.9.18.6">Turamaitiat tujintrutkari, —timiayi.</s>
     </seg>
     <seg type="verse" id="b.MAR.9.19">
      <s id="b.MAR.9.19.1">Tama Jesús chicharak: —Maj, Yus nintimtichu ainautiram: ¿Winasha nekasampita turutaram tusancha warutam musachik atumjaisha pujustaj?</s>
      <s id="b.MAR.9.19.2">¿Tura warutam musachik atumniasha nakastajrume?</s>
      <s id="b.MAR.9.19.3">Uchikia itartitaram, —timiayi.</s>
     </seg>
     <seg type="verse" id="b.MAR.9.20">
      <s id="b.MAR.9.20.1">Tamati uchin itariarmiayi.</s>
      <s id="b.MAR.9.20.2">Tura itaramtai iwianch Jesúsan wainak, uchin wewerkaja jakramiayi.</s>
      <s id="b.MAR.9.20.3">Turamtai wichiptur nungkanam ayaarmiayi.</s>
      <s id="b.MAR.9.20.4">Tura nungkanam tepes, mai yanta mai yanta wajak, sauran jangkenia itakmiayi.</s>
     </seg>
     <seg type="verse" id="b.MAR.9.21">
      <s id="b.MAR.9.21.1">Turamtai Jesús uchi aparin iniak: —¿Ju aintancha warutia nangkamamia? —tu iniam: —Uchichik ainkawaitai.</s>
     </seg>
     <seg type="verse" id="b.MAR.9.22">
      <s id="b.MAR.9.22.1">Tura asamtai maataj tusa, jinum tura entsanam untsuri ujuinuitai.</s>
      <s id="b.MAR.9.22.2">Ame ni yaingtin tujintachkumka, wait anentrurta tura yaingta, —timiayi.</s>
     </seg>
     <seg type="verse" id="b.MAR.9.23">
      <s id="b.MAR.9.23.1">Tama Jesús ayaak: —¿Waruka tujintachkumka yaingta turutme?</s>
      <s id="b.MAR.9.23.2">Aints Yusen nekasampita tauka mash tujinkachminuitai, —timiayi.</s>
     </seg>
     <seg type="verse" id="b.MAR.9.24">
      <s id="b.MAR.9.24.1">Tura uchi apari Jesúsan kakar chicharak: —Nekasan amin nintimtajme.</s>
      <s id="b.MAR.9.24.2">Yus tujinkashtimpiash tayatun, amin nuna nangkamasnak nekasampita titasan yainkata tajame, —timiayi.</s>
     </seg>
     <seg type="verse" id="b.MAR.9.25">
      <s id="b.MAR.9.25.1">Tama aints untsuri kaunkaru asaramtai, Jesús nuna wainak iwianchin jiyak: —Iwianchi, ameka ju uchi jampeku tura chichachu awajsau asam, ni namangkenia jiinkimka, nuniangka ataksha engkemawaip, —timiayi.</s>
     </seg>
     <seg type="verse" id="b.MAR.9.26">
      <s id="b.MAR.9.26.1">Tamati iwianch uchin wewerkaja, ataksha wewerkaja untsuri jakramiayi.</s>
      <s id="b.MAR.9.26.2">Tura nuniangka untsumak jiinkimiayi.</s>
      <s id="b.MAR.9.26.3">Tura jiinkiamtai uchikia jakawa nunisang tepesmiayi.</s>
      <s id="b.MAR.9.26.4">Turamtai aints untsuri: Jakayi tiarmiayi.</s>
     </seg>
     <seg type="verse" id="b.MAR.9.27">
      <s id="b.MAR.9.27.1">Tinamtai Jesús uchi uwejen tap achik inankimiayi.</s>
      <s id="b.MAR.9.27.2">Turamtai uchikia nantaki wajasmiayi.</s>
     </seg>
     <seg type="verse" id="b.MAR.9.28">
      <s id="b.MAR.9.28.1">Turamtai ni nuiniatiri ainau Jesúsjai jeanam wayaawar, kanakar pujusar Jesúsan iniinak: —¿Warukarik iikia iwianch jiiktatkamarsha tujinkamji? —tiarmiayi.</s>
     </seg>
     <seg type="verse" id="b.MAR.9.29">
      <s id="b.MAR.9.29.1">Tu iniinam Jesús aimiak: —Ju iwianch jiiktasrum wakerakrumka, Yus seatkuram jiiktinuitrume, —timiayi.</s>
     </seg>
     <seg type="verse" id="b.MAR.9.30">
      <s id="b.MAR.9.30.1">Nunia jiinkiar Galilea nungkanam nangkamakiar wearmiayi.</s>
      <s id="b.MAR.9.30.2">Tura weenak Jesús chikich aints ainau wi pujamurun nekarawarai tusa nakitmiayi.</s>
     </seg>
     <seg type="verse" id="b.MAR.9.31">
      <s id="b.MAR.9.31.1">Tura wekaasar Jesús ni nuiniatirin ainaun nuiniak: —Wikia Yus akupkamutiatnak aints asamtai, wína mantuwartas aints ainau achirkartatui.</s>
      <s id="b.MAR.9.31.2">Tura maamaitiatnak kampatam kinta tepayatun ataksha nantaktatjai, —timiayi.</s>
     </seg>
     <seg type="verse" id="b.MAR.9.32">
      <s id="b.MAR.9.32.1">Tamati nu chichamnaka antinayat ¿warinkung taj? tusar pengké nekaacharmiayi.</s>
      <s id="b.MAR.9.32.2">Tura nekainachiat ¿waringki? tusar iniasartatkamawar arantukarmiayi.</s>
     </seg>
     <seg type="verse" id="b.MAR.9.33">
      <s id="b.MAR.9.33.1">Nunia Capernaum yaktanam jearmiayi.</s>
      <s id="b.MAR.9.33.2">Tura Jesús jea pujus ni nuiniatiri ainaun iniak: —¿Jinta weakrumsha warí chichasmarume? —timiayi.</s>
     </seg>
     <seg type="verse" id="b.MAR.9.34">
      <s id="b.MAR.9.34.1">Tamaitiat jinta weenak: ¿Yaachita chikich ainaun nangkamaskesha? tiaru asar natsaaminak aimkacharmiayi.</s>
     </seg>
     <seg type="verse" id="b.MAR.9.35">
      <s id="b.MAR.9.35.1">Aimkacharamtai Jesús keemas ni nuiniatiri doce (12) amia nuna: Antuitaram tusa untsukmiayi.</s>
      <s id="b.MAR.9.35.2">Tura kaunkaramtai chicharak: —Aints nekas juun wajastas wakerakka, uchia nunisang nintimrati, tura mash aints ainau inatiri ati tajarme, —timiayi.</s>
     </seg>
     <seg type="verse" id="b.MAR.9.36">
      <s id="b.MAR.9.36.1">Tura uchin wainak japen pujsamiayi.</s>
      <s id="b.MAR.9.36.2">Tura uchin minakas ni nuiniatiri ainaun chicharak:</s>
     </seg>
     <seg type="verse" id="b.MAR.9.37">
      <s id="b.MAR.9.37.1">—Aints winia nintimturas pujauka ju uchia nunisang aints mianchau ainaun pengker awajuka winasha nunisang pengker awajtawai.</s>
      <s id="b.MAR.9.37.2">Tura wína pengker awajtauka, wína akuptukmia nunasha nunisang pengker awajui, —timiayi.</s>
     </seg>
     <seg type="verse" id="b.MAR.9.38">
      <s id="b.MAR.9.38.1">Tama Juan Jesúsan chicharak: —Nuikiartinu, chikich aints amin naarmin pachis iwianchin jiiki akupausha wainkamji.</s>
      <s id="b.MAR.9.38.2">Tura iijai tsanias wekaachu asamtai, iwianch jiikim akupkaip tusar suritkamji, —timiayi.</s>
     </seg>
     <seg type="verse" id="b.MAR.9.39">
      <s id="b.MAR.9.39.1">Tamaitiat Jesús chicharak: —Antsu suritkairap.</s>
      <s id="b.MAR.9.39.2">Aints wína naarun pachis wainchati takatan turakka, wína pachitas pasé chichakchatnuitai.</s>
     </seg>
     <seg type="verse" id="b.MAR.9.40">
      <s id="b.MAR.9.40.1">Aints iin nakitramachkungka iincha yainmaktinuitji.</s>
     </seg>
     <seg type="verse" id="b.MAR.9.41">
      <s id="b.MAR.9.41.1">Nekasan tajarme: Atum wína umirtuku asakrumin, aints yumi amurtinun atumin suramsamtaikia, Yus nu aintsnaka nekas pengker awajsatatui, —Jesús timiayi.</s>
     </seg>
     <seg type="verse" id="b.MAR.9.42">
      <s id="b.MAR.9.42.1">Nunia ataksha chichaak: “Uchi wína umirtak pujaun aints tunau takamtikmatikia, nuna turashti tusar, tunau takamtiknu kuntujen kaya juuntan jingkiatawar, juun kunanam ujungkaramtaikia, timiá pengker atinuitai.</s>
     </seg>
     <seg type="verse" id="b.MAR.9.43">
      <s id="b.MAR.9.43.1">Atumi uwejejai tunau takastasrum wakerakrumka, tunau takasai tusaram, atumi uweje met charawa nunisrumek tunaarum japaram ukuktaram.</s>
      <s id="b.MAR.9.43.2">Nekasrum kichik uwejmijai juni pujusrum, nunia jakaram nayaimpinam wetinka timiá pengkeraitai.</s>
      <s id="b.MAR.9.43.3">Antsu ji kajintrashtinnum mai uwejtuk jeatnuka nekas paseetai.</s>
     </seg>
     <seg type="verse" id="b.MAR.9.44">
      <s id="b.MAR.9.44.1">Nuningkia akasha jakachartinuitai.</s>
      <s id="b.MAR.9.44.2">Tura jisha tuke kajintrashtinuitai.</s>
     </seg>
     <seg type="verse" id="b.MAR.9.45">
      <s id="b.MAR.9.45.1">Tura tunaanum wekaakurmeka, atumi nawe charawa nunisrumek tunaarum japaram ukuktaram.</s>
      <s id="b.MAR.9.45.2">Nekasrum kichik nawejai juni pujusrum, nunia jakaram nayaimpinam wetinka timiá pengkeraitai.</s>
      <s id="b.MAR.9.45.3">Antsu ji kajintrashtinnum mai nawentuk jeatnuka nekas paseetai.</s>
     </seg>
     <seg type="verse" id="b.MAR.9.46">
      <s id="b.MAR.9.46.1">Nuningkia akasha jakachartinuitai.</s>
      <s id="b.MAR.9.46.2">Tura jisha tuke kajintrashtinuitai.</s>
     </seg>
     <seg type="verse" id="b.MAR.9.47">
      <s id="b.MAR.9.47.1">Tura atumi jiisha atumin tunau nintimtikramataikia, atumi jii kuinkawa nunisrumek tunaarum japaram ukuktaram.</s>
      <s id="b.MAR.9.47.2">Nekasrum kichik jiijai Yuse pujutirin jeatnuka timiá pengkeraitai.</s>
      <s id="b.MAR.9.47.3">Antsu ji kajintrashtinnum mai jiintuk jeatnuka nekas paseetai.</s>
     </seg>
     <seg type="verse" id="b.MAR.9.48">
      <s id="b.MAR.9.48.1">Akasha nuningkia jakachartinuitai.</s>
      <s id="b.MAR.9.48.2">Tura jisha tuke kajintrashtinuitai.</s>
     </seg>
     <seg type="verse" id="b.MAR.9.49">
      <s id="b.MAR.9.49.1">“Tura asamtai nuni engkemawaru ainauka mash jinum epenawartinuitai.</s>
     </seg>
     <seg type="verse" id="b.MAR.9.50">
      <s id="b.MAR.9.50.1">Weesha nekas pengkeraitai.</s>
      <s id="b.MAR.9.50.2">Tura weesha michumarka, ¿itiur ataksha yapakting?</s>
      <s id="b.MAR.9.50.3">Kuntinu namangke kaurai tusaram, weejai yakaarme nunisrumek atumsha mengkakai tusaram, pengker nintimtunisrum maanitsuk pujustaram,” Jesús timiayi.</s>
     </seg>
    </div>
    <div type="chapter" id="b.MAR.10">
     <seg type="verse" id="b.MAR.10.1">
      <s id="b.MAR.10.1.1">Jesús Capernaum yaktanmaya jiinki, Judea nungkanam nangkamaki, Jordán entsa tumajin katingmiayi.</s>
      <s id="b.MAR.10.1.2">Tura nuni pujai, aints untsuri ataksha ni pujamunam iruntrarmiayi.</s>
      <s id="b.MAR.10.1.3">Turinamtai Jesús tuke turin asa, aints ainaun ataksha nuinimiayi.</s>
     </seg>
     <seg type="verse" id="b.MAR.10.2">
      <s id="b.MAR.10.2.1">Turamtai fariseo ainau Jesúsan jeariar nekapsartas iniinak: —¿Aints ni nuwarin pachitsuk ajapa ukuktinkai? —tiarmiayi.</s>
     </seg>
     <seg type="verse" id="b.MAR.10.3">
      <s id="b.MAR.10.3.1">Tu iniinam Jesús chicharak: —¿Moisés nuna pachischa warí chichamna akupkamia? —timiayi.</s>
     </seg>
     <seg type="verse" id="b.MAR.10.4">
      <s id="b.MAR.10.4.1">Tama chicharinak: —Moisés chichaak: ‘Aints papin aar: Nuwarun ukuajai tusa, nuwarin nu papin susa ukuktinuitai,’ tusa tsangkamkamiayi, —tiarmiayi.</s>
     </seg>
     <seg type="verse" id="b.MAR.10.5">
      <s id="b.MAR.10.5.1">Tinamtai Jesús ayaak: —Atumi nintijai timiá katsuram nintimsaram pujau asakrumin, Moisés nunaka tsangkamkamiayi.</s>
     </seg>
     <seg type="verse" id="b.MAR.10.6">
      <s id="b.MAR.10.6.1">Antsu nu nangkamtaik Yus mash najanamia nuni aishmangnasha tura nuwancha najanamiayi.</s>
     </seg>
     <seg type="verse" id="b.MAR.10.7">
      <s id="b.MAR.10.7.1">Tura asamtai aishmangka ni aparincha, tura ni nukurincha ukuki, ni nuwarijai tsaningtinuitai.</s>
     </seg>
     <seg type="verse" id="b.MAR.10.8">
      <s id="b.MAR.10.8.1">Tura aishmang ni nuwarijai jimiaraitiat kichkia nunisang atinuitai.</s>
     </seg>
     <seg type="verse" id="b.MAR.10.9">
      <s id="b.MAR.10.9.1">Yus tu tinu asamtai, aints ni nuwarinka ukukchatnuitai, —timiayi.</s>
     </seg>
     <seg type="verse" id="b.MAR.10.10">
      <s id="b.MAR.10.10.1">Tura ataksha jeanam wayaawar, ni nuiniatiri ainau nu chichaman nekaawartas Jesúsan iniasarmiayi.</s>
     </seg>
     <seg type="verse" id="b.MAR.10.11">
      <s id="b.MAR.10.11.1">Tu iniinam Jesús chicharak: —Aints ni nuwarin ajapa ukuki, nunia chikich nuwan nuwatkungka, eemak nuwatkamia nuna ukukin asa tunau turawai.</s>
     </seg>
     <seg type="verse" id="b.MAR.10.12">
      <s id="b.MAR.10.12.1">Tura nuwasha aishrin ajapa ukuki, nunia chikich aintsun ninumkau asa, nusha nunisang tunau turawai, —Jesús timiayi.</s>
     </seg>
     <seg type="verse" id="b.MAR.10.13">
      <s id="b.MAR.10.13.1">Tura aints ainau Jesúsan: Uchin takasat tusar itariarmiayi.</s>
      <s id="b.MAR.10.13.2">Turinamtai ni nuiniatiri ainau nu aints ainaun jiyainak: —¿Waruka aitkarme? —tiarmiayi.</s>
     </seg>
     <seg type="verse" id="b.MAR.10.14">
      <s id="b.MAR.10.14.1">Tinamtai Jesús nuna antuk kajekmiayi.</s>
      <s id="b.MAR.10.14.2">Tura chicharak: —Uchi ainau wini winiarti tusaram tsangkatruktaram.</s>
      <s id="b.MAR.10.14.3">Aints ju uchia nunisarang nintimsar pujuinauka Yuse pujutirin jeartin ainawai.</s>
      <s id="b.MAR.10.14.4">Tura asaramtai suritrukairap.</s>
     </seg>
     <seg type="verse" id="b.MAR.10.15">
      <s id="b.MAR.10.15.1">Nekasan tajarme: Aints Yuse pujutirin wayaawartas wakerinauka ju uchia nunisarang nekasampita turutin ainauka Yuse pujutirin jeartin ainawai, —Jesús timiayi.</s>
     </seg>
     <seg type="verse" id="b.MAR.10.16">
      <s id="b.MAR.10.16.1">Tura uchi ainaun minakas muuken achik: —Yus yainmakarti, —timiayi.</s>
     </seg>
     <seg type="verse" id="b.MAR.10.17">
      <s id="b.MAR.10.17.1">Nunia Jesús ataksha jiinki weai, aints ampuki tarimiayi.</s>
      <s id="b.MAR.10.17.2">Tura tari tikishmatar Jesúsan aujak: —Nuikiartinu, ameka pengkeraitme.</s>
      <s id="b.MAR.10.17.3">Tura asakmin iniajme: ¿Pujut nangkankashtinun jukitasnasha warinak itiurkataj? nu ujatkata, —timiayi.</s>
     </seg>
     <seg type="verse" id="b.MAR.10.18">
      <s id="b.MAR.10.18.1">Tama Jesús chicharak: —¿Waruka winasha pengkeraitme turutme?</s>
      <s id="b.MAR.10.18.2">Nekas pengker aa nuka kichkitai.</s>
      <s id="b.MAR.10.18.3">Nuka Yusketai.</s>
     </seg>
     <seg type="verse" id="b.MAR.10.19">
      <s id="b.MAR.10.19.1">Yus aints ainaun: Wína chichamur umirtuktaram, tímia nuna chichamengka ameka nekame.</s>
      <s id="b.MAR.10.19.2">Nu aarmauka nuwaitai: Mangkartuwairap, tura tsanirmawairap, tura kasamkairap, tura chikich aintcha tsanurairap, tura anangkawairap, tura aparmesha tura nukurmesha umirkataram, tu aarmawaitai, —timiayi.</s>
     </seg>
     <seg type="verse" id="b.MAR.10.20">
      <s id="b.MAR.10.20.1">Tama nu aintska chicharak: —Nuikiartinu, ame tame nunaka uchiwach asanak tuke mash umikuitjai, —timiayi.</s>
     </seg>
     <seg type="verse" id="b.MAR.10.21">
      <s id="b.MAR.10.21.1">Tama Jesús niin jiis aneemiayi, tura chicharak: —Kichik chicham umikchau asam, yamaikia waketkim, ami wariram aa nu mash surukam, kuikian yuuminau susata.</s>
      <s id="b.MAR.10.21.2">Turakum nekasam nayaimpinam yuumatsuk pujustinuitme.</s>
      <s id="b.MAR.10.21.3">Nunia wína nemartustasam winita, —timiayi.</s>
     </seg>
     <seg type="verse" id="b.MAR.10.22">
      <s id="b.MAR.10.22.1">Tama nu aintska nuna antuk kuikiartin asa, nukap wake mesekmiayi.</s>
      <s id="b.MAR.10.22.2">Tura Jesúsan ukukmiayi.</s>
     </seg>
     <seg type="verse" id="b.MAR.10.23">
      <s id="b.MAR.10.23.1">Tura ukukim Jesús niin tentakarmaun mash jiis, ni nuiniatiri ainaun chicharak: —Kuikiartin ainau ni kuikiarin aneenau asar, Yus umirtan nekasar yuumatinawai, —timiayi.</s>
     </seg>
     <seg type="verse" id="b.MAR.10.24">
      <s id="b.MAR.10.24.1">Tama ni nuiniatiri ainau nuna antukar nukap nintimrarmiayi.</s>
      <s id="b.MAR.10.24.2">Tura asaramtai Jesús ataksha chicharak: —Uchir ainautiram anturtuktaram.</s>
      <s id="b.MAR.10.24.3">Ni kuikiarinak nintimtinauka Yusen umirtan nekasar yuumatinawai.</s>
     </seg>
     <seg type="verse" id="b.MAR.10.25">
      <s id="b.MAR.10.25.1">¿Kamiyusha akusha jiin wayaamnaukai?</s>
      <s id="b.MAR.10.25.2">Atsa, nuka pengké yumtinuitai.</s>
      <s id="b.MAR.10.25.3">Tura kuikiartinka Yus pujamunam wayaatnuka timiá yumtinuitai, —timiayi.</s>
     </seg>
     <seg type="verse" id="b.MAR.10.26">
      <s id="b.MAR.10.26.1">Tama nuna antukaru ainau nukap shamkarmiayi, tura iniinak: —¿Tu amataisha yaachik nuniasha uwemramnawaita? —tiarmiayi.</s>
     </seg>
     <seg type="verse" id="b.MAR.10.27">
      <s id="b.MAR.10.27.1">Tu iniinam Jesús mash jiis chichaak: —Aints ningki nintimsangka uwemrachminuitai.</s>
      <s id="b.MAR.10.27.2">Antsu Yuska pengké tujinkachu asa, aints ainaun uwemtikratnuitai, —timiayi.</s>
     </seg>
     <seg type="verse" id="b.MAR.10.28">
      <s id="b.MAR.10.28.1">Tama Pedro Jesúsan chicharak: —Iinu amia nuka mash ukukir ame nemarkamiaji, —timiayi.</s>
     </seg>
     <seg type="verse" id="b.MAR.10.29">
      <s id="b.MAR.10.29.1">Tama Jesús ayaak: —Nekasam tame.</s>
      <s id="b.MAR.10.29.2">Antsu wikia atumin tajarme: Aints wína anentu asa, Yusnum uwemratin chichaman etserkatas ni pujutirin ukuki, tura yachiincha, tura umajincha, tura nukurincha, tura aparincha, tura uchirincha, tura ajarincha ukuki,</s>
     </seg>
     <seg type="verse" id="b.MAR.10.30">
      <s id="b.MAR.10.30.1">iwiaaku pujus ni pujustintrincha kichik pachak wainkatnuitai.</s>
      <s id="b.MAR.10.30.2">Tura yachiincha, tura umajincha, tura nukurincha, tura uchirincha kichik pachak wainkatnuitai, tura ajarincha untsuri wainkatnuitai.</s>
      <s id="b.MAR.10.30.3">Turamtai Yusen nakitin ainau niincha pasé awajsartinuitai.</s>
      <s id="b.MAR.10.30.4">Nunia jaka nantaki Yusnum tuke iwiaaku pujustinuitai.</s>
     </seg>
     <seg type="verse" id="b.MAR.10.31">
      <s id="b.MAR.10.31.1">Tura aints untsuri ningki nintimsar: Wikia miajuitjai tinu ainauka nu kinta jeamtai, ukunam mianchau artinuitai.</s>
      <s id="b.MAR.10.31.2">Tura yamai mianchau ainauka ukunam chikich ainaun nangkamasarang pengker pujusartinuitai, —Jesús timiayi.</s>
     </seg>
     <seg type="verse" id="b.MAR.10.32">
      <s id="b.MAR.10.32.1">Tura ni nuiniatiri ainaujai Jerusalénnum wetai tusar, jinta wekaasar, Jesús eemak weamtai, ni nuiniatiri ainau nintimrarmiayi.</s>
      <s id="b.MAR.10.32.2">Tura chikich ainau nemarinayat shamkarmiayi.</s>
      <s id="b.MAR.10.32.3">Tura ni nuiniatiri ainaun kanak pujas Jesús ni turunatnurin ujakmiayi.</s>
     </seg>
     <seg type="verse" id="b.MAR.10.33">
      <s id="b.MAR.10.33.1">Tura ujaak: —Anturtuktaram.</s>
      <s id="b.MAR.10.33.2">Jerusalénnum weaji.</s>
      <s id="b.MAR.10.33.3">Wikia Yus akupkamutiatnak aints asan, sacerdote juuntri ainamunam, tura Moisésa chichame nuikiartin ainamunam wína surutkaramtai, maataram tusar judíochu ainamunam surutkartatui.</s>
     </seg>
     <seg type="verse" id="b.MAR.10.34">
      <s id="b.MAR.10.34.1">Tura wishikrurar, tura usukrurar, tura katsumrukar wína mantuwaramtai kampatam kinta jakan tepayatun ataksha nantaktatjai, —timiayi.</s>
     </seg>
     <seg type="verse" id="b.MAR.10.35">
      <s id="b.MAR.10.35.1">Nunia Zebedeo uchiri Santiago Juanjai Jesúsan jeariar chicharinak: —Nuikiartinu, ¿ii seatatji nuka ame nutiksamek turamnaukitam? —tiarmiayi.</s>
     </seg>
     <seg type="verse" id="b.MAR.10.36">
      <s id="b.MAR.10.36.1">Tu iniinam Jesús chicharak: —¿Warí itiurtukat tusarmea wakerutarme? —timiayi.</s>
     </seg>
     <seg type="verse" id="b.MAR.10.37">
      <s id="b.MAR.10.37.1">Tu iniam aiminak: —Ami pujutirmin Apu pujakminkia, iisha apu naamkar amijai tsaniasar ami untsurumninisha, tura menarmininisha pujustasar wakeraji.</s>
      <s id="b.MAR.10.37.2">Nu tsangkamkartukta, —tiarmiayi.</s>
     </seg>
     <seg type="verse" id="b.MAR.10.38">
      <s id="b.MAR.10.38.1">Tinamtai Jesús ayaak: —Atum wína seatrume nuka warimpita tusaram nekatsrume.</s>
      <s id="b.MAR.10.38.2">¿Wi wait wajaktatja nunisrumeash atumsha wait wajaktaram? —tu iniasmiayi.</s>
     </seg>
     <seg type="verse" id="b.MAR.10.39">
      <s id="b.MAR.10.39.1">Tu iniam aiminak: —Ja ai, turunamnawaitji, —tiarmiayi.</s>
      <s id="b.MAR.10.39.2">Tu tinam Jesús chicharak: —Nekasrum tarume.</s>
      <s id="b.MAR.10.39.3">Wi wait wajaktatja nunisrumek atumsha wait wajaktinuitrume.</s>
     </seg>
     <seg type="verse" id="b.MAR.10.40">
      <s id="b.MAR.10.40.1">Antsu wína untsuruninisha, tura wína menarninisha atum keemsatnunka tsangkatkashtinuitjarme.</s>
      <s id="b.MAR.10.40.2">Antsu Yus nuni keemsartinun tsangkatkamu ainauk keemsartin ainawai, —timiayi.</s>
     </seg>
     <seg type="verse" id="b.MAR.10.41">
      <s id="b.MAR.10.41.1">Tamati chikich diez (10) nuiniatiri nuna antukar, Santiagoncha tura Juannasha kajerkarmiayi.</s>
     </seg>
     <seg type="verse" id="b.MAR.10.42">
      <s id="b.MAR.10.42.1">Turinamtai Jesús ni nuiniatirin mash untsuk irur chicharak: —Mash nungkanmaya apu ainau ni aintsrin akatrar pe akupinawai.</s>
      <s id="b.MAR.10.42.2">Tura ni juuntri ainausha miajuitjai tusar, ni aintsri ainauncha tuke inarartas wakerinawai.</s>
      <s id="b.MAR.10.42.3">Atumsha nuka nekarme.</s>
     </seg>
     <seg type="verse" id="b.MAR.10.43">
      <s id="b.MAR.10.43.1">Antsu atumka nuka turashtinuitrume.</s>
      <s id="b.MAR.10.43.2">Tura chikich ainau nangkakatasrum wakerakrumka, mash aintsu inatiria nunisrumek atinuitrume.</s>
     </seg>
     <seg type="verse" id="b.MAR.10.44">
      <s id="b.MAR.10.44.1">Nintimrataram.</s>
      <s id="b.MAR.10.44.2">Wikia Yus akupkamutiatnak aints asan, aints ainau wína yainkarat tusanka tachamiajai, antsu aints ainaun yaingtaj tusan taawitjai.</s>
      <s id="b.MAR.10.44.3">Nuniasha aints ainau wína mantuwarat tusan, aints ainaun untsurin angkanmamtikiawartasan taawitjai.</s>
      <s id="b.MAR.10.44.4">Tura asamtai aints apu wajastas wakerakka, mash aints ainau inatiri atinuitai, —Jesús timiayi.</s>
     </seg>
     <seg type="verse" id="b.MAR.10.46">
      <s id="b.MAR.10.46.1">Nunia Jesús ni nuiniatiri ainaujai Jericó yaktanam jearmiayi.</s>
      <s id="b.MAR.10.46.2">Tura nunia jiinkiar, aints untsuri Jesúsan nemarkarmiayi.</s>
      <s id="b.MAR.10.46.3">Tura jinta weenai, aints wainmichun, Timeo uchiri Bartimeo naartinun jinta yantamen pujaun wainkarmiayi.</s>
      <s id="b.MAR.10.46.4">Nu aintska tuke aints nangkaaminaun kuikiarin seauyayi.</s>
     </seg>
     <seg type="verse" id="b.MAR.10.47">
      <s id="b.MAR.10.47.1">Turinamtai nusha: Nazaretnumia Jesús winawai tamaun antuk untsumak: —Jesúsa, Davidta weariya, wína wait anentrurta, —timiayi.</s>
     </seg>
     <seg type="verse" id="b.MAR.10.48">
      <s id="b.MAR.10.48.1">Tu untsumatai aints ainau untsuri: —Itatkata, —tiarmiayi.</s>
      <s id="b.MAR.10.48.2">Tinamaitiat nuna nangkamasang kakar untsumak: —Davidta weariya, wait anentrurta, —timiayi.</s>
     </seg>
     <seg type="verse" id="b.MAR.10.49">
      <s id="b.MAR.10.49.1">Tamati nuna Jesús antuk wajas: —Untsuktaram, —timiayi.</s>
      <s id="b.MAR.10.49.2">Tama jii kusurun untsukar: —Pengker nintimsam wajakta.</s>
      <s id="b.MAR.10.49.3">Jesús untsurmawai, —tiarmiayi.</s>
     </seg>
     <seg type="verse" id="b.MAR.10.50">
      <s id="b.MAR.10.50.1">Tinamtai nisha tsekengki wajaki, punchurin japa ukuki, Jesúsnum winimiayi.</s>
     </seg>
     <seg type="verse" id="b.MAR.10.51">
      <s id="b.MAR.10.51.1">Tura winamtai Jesús iniak: —¿Itiurtukat tusamea wakerutame? —timiayi.</s>
      <s id="b.MAR.10.51.2">Tu iniam wainmichu aimiak: —Nuikiartinu, wainmachkun wainmaktasan wakerajai, —timiayi.</s>
     </seg>
     <seg type="verse" id="b.MAR.10.52">
      <s id="b.MAR.10.52.1">Tama Jesús chicharak: —Ayu, yamaikia weta.</s>
      <s id="b.MAR.10.52.2">Wína nekasampita turutu asam, pengker wajasume, —timiayi.</s>
      <s id="b.MAR.10.52.3">Nu chichamuik paan wainmakmiayi.</s>
      <s id="b.MAR.10.52.4">Tura Jesúsan nemarkamiayi.</s>
     </seg>
    </div>
    <div type="chapter" id="b.MAR.11">
     <seg type="verse" id="b.MAR.11.1">
      <s id="b.MAR.11.1.1">Nunia Jerusalén yaktanam arakchichu wear, Betfagé yaktanmasha, tura Betania yaktanmasha arakchichu Olivo Mura tutainum jeatak wajasar, Jesús ni nuiniatirin jimiaran akupkamiayi.</s>
     </seg>
     <seg type="verse" id="b.MAR.11.2">
      <s id="b.MAR.11.2.1">Tura chicharak: —Atunini yaktachinam wetaram.</s>
      <s id="b.MAR.11.2.2">Tura nuni jearam, burro jingkiamu wainkatatrume.</s>
      <s id="b.MAR.11.2.3">Nuka entsakrachawaitai.</s>
      <s id="b.MAR.11.2.4">Nu atiaram juni itataram.</s>
     </seg>
     <seg type="verse" id="b.MAR.11.3">
      <s id="b.MAR.11.3.1">Tura ininminak: ¿waruka atiarme? turaminamtaisha: Apu yumau asamtai juwaji.</s>
      <s id="b.MAR.11.3.2">Tura wári wainkitatui titaram, —Jesús timiayi.</s>
     </seg>
     <seg type="verse" id="b.MAR.11.4">
      <s id="b.MAR.11.4.1">Tama ayu tusar wearmiayi.</s>
      <s id="b.MAR.11.4.2">Tura wear burron jinta yantamen jea waiitiri yantamen jingkiamun wainkarmiayi.</s>
      <s id="b.MAR.11.4.3">Tura wainkar atiwarmiayi.</s>
     </seg>
     <seg type="verse" id="b.MAR.11.5">
      <s id="b.MAR.11.5.1">Turinamtai aints nuni pujuinau chicharinak: —¿Warukaya burrosha atiarme? —tiarmiayi.</s>
     </seg>
     <seg type="verse" id="b.MAR.11.6">
      <s id="b.MAR.11.6.1">Tinamtai Jesús tímia nunisarang ujakaram suritkacharmiayi.</s>
     </seg>
     <seg type="verse" id="b.MAR.11.7">
      <s id="b.MAR.11.7.1">Turinamtai burron jukiar Jesúsnum jear, ni wejmakrin aimiakar Jesús keemsati tusar awantsam keemsamiayi.</s>
     </seg>
     <seg type="verse" id="b.MAR.11.8">
      <s id="b.MAR.11.8.1">Tura Jesús jinta weamtai: Iinu Apurinme tiartas, aints untsuri ni wejmakrin aimiakar jinta japen aitkarmiayi.</s>
      <s id="b.MAR.11.8.2">Chikich ainausha chapi nukea tumaun charukar jintanam aitkarmiayi.</s>
     </seg>
     <seg type="verse" id="b.MAR.11.9">
      <s id="b.MAR.11.9.1">Tura Jesúsjai eemkiar wearmia nusha, tura ukunam winiarmia nusha warasar untsuminak: —Yus juuntaitai.</s>
      <s id="b.MAR.11.9.2">Yus akupkamu winá nuka nekas pengkeraitai.</s>
     </seg>
     <seg type="verse" id="b.MAR.11.10">
      <s id="b.MAR.11.10.1">Ii juuntri David aints ainaun inarmia nunisang juka aints ainaun inartatui.</s>
      <s id="b.MAR.11.10.2">Yus nayaimpinam puja nuka nekas juuntaitai, —tiarmiayi.</s>
     </seg>
     <seg type="verse" id="b.MAR.11.11">
      <s id="b.MAR.11.11.1">Nunia Jesús Jerusalénnum jea, Yus seatai juun jeanam wayaamiayi.</s>
      <s id="b.MAR.11.11.2">Tura mash jiis umis, kintamrai tusa, ni doce (12) nuiniatiri ainaujai Betania yaktanam wearmiayi.</s>
     </seg>
     <seg type="verse" id="b.MAR.11.12">
      <s id="b.MAR.11.12.1">Kashin tsawaar Betanianmaya jiinkiar, Jesús jinta weak yaparmiayi.</s>
     </seg>
     <seg type="verse" id="b.MAR.11.13">
      <s id="b.MAR.11.13.1">Tura numi higuera tutain arák wajaun wainak: Nerekchayash tusa, jiistas werimiayi.</s>
      <s id="b.MAR.11.13.2">Turayat higuera neretiri jeachu asamtai, aya nukak nukak nerenchaun wainkamiayi.</s>
     </seg>
     <seg type="verse" id="b.MAR.11.14">
      <s id="b.MAR.11.14.1">Tura higueran chicharak: —Tuke nerechu atatme, tura asakmin aints ainau neremin pengké yuwachartatui, —timiayi.</s>
      <s id="b.MAR.11.14.2">Tamati ni nuiniatiri ainau nuna antukarmiayi.</s>
     </seg>
     <seg type="verse" id="b.MAR.11.15">
      <s id="b.MAR.11.15.1">Nunia Jerusalén yaktanam jearmiayi.</s>
      <s id="b.MAR.11.15.2">Tura jear, Jesús Yus seatai juun jeanam waya, aints nuni surinak, tura suminak wajainaun wainak, mash aanum jiiki akupkamiayi.</s>
      <s id="b.MAR.11.15.3">Tura kuikian yapajinak pujuinau misarin tura kayuk suwen surinau tutangkrincha yanturmiayi.</s>
     </seg>
     <seg type="verse" id="b.MAR.11.16">
      <s id="b.MAR.11.16.1">Tura Yus seatai juun jeanam warinchu entsaakinaun: Juningkia aitkawairap tusa suritkamiayi.</s>
     </seg>
     <seg type="verse" id="b.MAR.11.17">
      <s id="b.MAR.11.17.1">Tura chikich ainaun nuiniak: —Yus chichaak: “Wína jearka mash nungkanmaya aints ainau Yus seatai jeaitai,” timiayi.</s>
      <s id="b.MAR.11.17.2">Tu aarmau wainiatrum, atumka aints kuikian juni kasamkarti tusaram tsangkatkarume, —Jesús timiayi.</s>
     </seg>
     <seg type="verse" id="b.MAR.11.18">
      <s id="b.MAR.11.18.1">Tamati aints ainau Jesúsa chichamen antukar nukap nintimraru asaramtai, sacerdote juuntri ainausha, tura Moisésa chichame nuikiartin ainausha nuna antukar Jesúsan shaminak: ¿Jesús itiurak maawaintai? tusar chichaman najatawarmiayi.</s>
     </seg>
     <seg type="verse" id="b.MAR.11.19">
      <s id="b.MAR.11.19.1">Nunia kintamramtai Jesús juun yaktanmaya jiinkimiayi.</s>
     </seg>
     <seg type="verse" id="b.MAR.11.20">
      <s id="b.MAR.11.20.1">Kashin tsawaar jinta weenak, numi higuera yaau wainkarma nuna nángkainak, kangkaptuk kukarun wainkarmiayi.</s>
     </seg>
     <seg type="verse" id="b.MAR.11.21">
      <s id="b.MAR.11.21.1">Tura Pedro nuna wainak Jesús chichakmau nintimias Jesúsan chicharak: —Nuikiartinu jiisia.</s>
      <s id="b.MAR.11.21.2">Ame higuera tuke nerechu atatme timiame nuka yanchuk kangkaptuk jakayi, —timiayi.</s>
     </seg>
     <seg type="verse" id="b.MAR.11.22">
      <s id="b.MAR.11.22.1">Tama Jesús chicharak: —Tuke Yus nintimsaram nekasampita titaram.</s>
     </seg>
     <seg type="verse" id="b.MAR.11.23">
      <s id="b.MAR.11.23.1">Nekasan tajarme.</s>
      <s id="b.MAR.11.23.2">Yuska pengké tujinkachuitai, aints tu nintimias pujakka, tura Yuska nunaka nekas turatatui, tu nintimias pujakka: ‘Ju mura waja juka juni wajatsuk antsu juun kuchanam ayangti,’ tamaka nekas turunamnawaitai.</s>
     </seg>
     <seg type="verse" id="b.MAR.11.24">
      <s id="b.MAR.11.24.1">Tura asamtai tajarme: Yus seakrumka, wi seaja nunaka nekas surustatuapi, tu nintimsaram seakrumningkia, mash suramsatatrume.</s>
     </seg>
     <seg type="verse" id="b.MAR.11.25">
      <s id="b.MAR.11.25.1">Tura Yus seakrumka chikich aintsjai kajernaikiaram pujakrumsha, atumi Apaachiri Yus nayaimpinam puja nu wina tunaaruncha mash tsangkutrurti tusaram tsangkurnairataram.</s>
     </seg>
     <seg type="verse" id="b.MAR.11.26">
      <s id="b.MAR.11.26.1">Antsu tsangkurnaitsuk pujakrumningkia, atumi Apaachiri nayaimpinam puja nu atumi tunaarincha tsangkutramrashtatrume, —Jesús timiayi.</s>
     </seg>
     <seg type="verse" id="b.MAR.11.27">
      <s id="b.MAR.11.27.1">Nunia ataksha Jerusalénnum wearmiayi.</s>
      <s id="b.MAR.11.27.2">Tura nuni jear, Jesús Yus seatai juun jeanam wayaamtai, sacerdote juuntri ainausha tura Moisésa chichame nuikiartin ainausha, tura judío juuntri ainausha Jesúsan tariarmiayi.</s>
     </seg>
     <seg type="verse" id="b.MAR.11.28">
      <s id="b.MAR.11.28.1">Tura chicharinak: —¿Ame aitkame jusha yana chichamejia aitkame?</s>
      <s id="b.MAR.11.28.2">¿Tura yaachia aitkata tusasha amincha akuptamkama? —tu iniasarmiayi.</s>
     </seg>
     <seg type="verse" id="b.MAR.11.29">
      <s id="b.MAR.11.29.1">Tu iniinam Jesús aimiak: —Wisha atumnasha kichan iniastajrume.</s>
      <s id="b.MAR.11.29.2">Nu aimkakrumningkia yáki winasha akuptukma tusan nunasha ujaktatjarme.</s>
     </seg>
     <seg type="verse" id="b.MAR.11.30">
      <s id="b.MAR.11.30.1">Watska.</s>
      <s id="b.MAR.11.30.2">¿Yáki Juankun aints imaita tusasha akupkaya?</s>
      <s id="b.MAR.11.30.3">¿Yuseash akupkaya?</s>
      <s id="b.MAR.11.30.4">Turachkusha ¿aintsuash akupkaya?</s>
      <s id="b.MAR.11.30.5">Nu airkataram, —timiayi.</s>
     </seg>
     <seg type="verse" id="b.MAR.11.31">
      <s id="b.MAR.11.31.1">Tamati mai nuwamtak chicharnainak: —¿Iisha warintajik?</s>
      <s id="b.MAR.11.31.2">Yus akupkamuitai takurningkia ¿waruka ni nekasampita tichamiarume? iincha turami tusar tichatnuitji.</s>
     </seg>
     <seg type="verse" id="b.MAR.11.32">
      <s id="b.MAR.11.32.1">Antsu aints akupkamuitai takurningkia, aints mash: Juan Yus akupkamuitai tinau asar, iin kajertamkarai tusar shamaji, —tunaiyarmiayi.</s>
     </seg>
     <seg type="verse" id="b.MAR.11.33">
      <s id="b.MAR.11.33.1">Tura asar Jesúsan ainak: —Juankun imiakratia tusasha yáki akupkaya tusarsha iikia nekatsji, —tiarmiayi.</s>
      <s id="b.MAR.11.33.2">Tinamtai Jesús chicharak: —Tu tau asakrumin, yáki wína akuptukia tusancha, wisha nunisnak ujakchatatjarme, —timiayi.</s>
     </seg>
    </div>
    <div type="chapter" id="b.MAR.12">
     <seg type="verse" id="b.MAR.12.1">
      <s id="b.MAR.12.1.1">Nunia Jesús nuikiartamun aints ainaun nuiniartas nangkamamiayi.</s>
      <s id="b.MAR.12.1.2">Tura chicharak: “Aints uva naekrin ajanam araamiayi.</s>
      <s id="b.MAR.12.1.3">Tura kasamkarai tusa wenurmiayi.</s>
      <s id="b.MAR.12.1.4">Tura nu ajanam kayan juki, uva yumiri jutain najanamiayi.</s>
      <s id="b.MAR.12.1.5">Tura ajan wainkatnun wenurmaunum yakí wajatirin najatamiayi.</s>
      <s id="b.MAR.12.1.6">Tura aints ainaun eak: Ajar waitruktaram tusa ukuki, chikich nungkanam arák wemiayi.</s>
     </seg>
     <seg type="verse" id="b.MAR.12.2">
      <s id="b.MAR.12.2.1">Tura juuktin kinta jeamtai, ni inatirin akupak: Yamaikia ajarun takau ainaun: Uva juukrum akankaram winar aa nunaka akupturkarti tawai tita tusa akupkamiayi.</s>
     </seg>
     <seg type="verse" id="b.MAR.12.3">
      <s id="b.MAR.12.3.1">Akuptukmaitiat nu ajan takau ainau ajartinu inatirin achikiar katsumkarmiayi.</s>
      <s id="b.MAR.12.3.2">Tura katsumkar uvancha sutsuk akupkarmiayi.</s>
     </seg>
     <seg type="verse" id="b.MAR.12.4">
      <s id="b.MAR.12.4.1">Turinamtai ajartin ataksha chikich inatirin akupkamtai, nusha ajanam jeamtai, ni muukencha awatrar pasé chichasarmiayi.</s>
     </seg>
     <seg type="verse" id="b.MAR.12.5">
      <s id="b.MAR.12.5.1">Turinamtai ajartin ataksha chikich inatirin akupkamia nunaka maawarmiayi.</s>
      <s id="b.MAR.12.5.2">Turinamtai chikich chikich aintsrin untsuri akupkamiayi.</s>
      <s id="b.MAR.12.5.3">Tura akupkamu waininayat ajan takau ainau chikich ainauncha awatrar, antsu kichnaka maawarmiayi.</s>
     </seg>
     <seg type="verse" id="b.MAR.12.6">
      <s id="b.MAR.12.6.1">Turinamtai ajartinu aintsri kichik nijai tsanias pujumiayi.</s>
      <s id="b.MAR.12.6.2">Nuka ni aneamuri uchiri ayayi.</s>
      <s id="b.MAR.12.6.3">Tura wína uchirnaka anturkarchatpiash, tu nintimias ni uchirin akupkamiayi.</s>
     </seg>
     <seg type="verse" id="b.MAR.12.7">
      <s id="b.MAR.12.7.1">Apari akupkamu waininayat, nu aja takau ainau ajartinu uchirin wainkar chicharinak: ‘Auka ajartinu uchirintai.</s>
      <s id="b.MAR.12.7.2">Ni apari jakamtai, ju ajaka ninu atatui.</s>
      <s id="b.MAR.12.7.3">Watska, maatai.</s>
      <s id="b.MAR.12.7.4">Au maarkia ajaka iinu achaintak,’ tiarmiayi.</s>
     </seg>
     <seg type="verse" id="b.MAR.12.8">
      <s id="b.MAR.12.8.1">Tura ajartinu uchirin achikiar maawar, namangkencha ajanmaya jiikiar iwiartsuk ajapawarmiayi.</s>
     </seg>
     <seg type="verse" id="b.MAR.12.9">
      <s id="b.MAR.12.9.1">Tura asamtai ¿ajartin taa itiurkatnuita?</s>
      <s id="b.MAR.12.9.2">¿Atumsha itiur nintimrume?</s>
      <s id="b.MAR.12.9.3">Niisha taa nu aja takau ainaun mash maatnuitai.</s>
      <s id="b.MAR.12.9.4">Tura ajarincha chikich ainau takakmasarti tusa susatnuitai.</s>
     </seg>
     <seg type="verse" id="b.MAR.12.10">
      <s id="b.MAR.12.10.1">¿Atumka Yuse chichame aarmawa nu aujchaukitrum?</s>
      <s id="b.MAR.12.10.2">Tu aarmawaitai: ‘Jeamin ainau kaya jean jeamkar, chikich kayan wainkar chichainak: Ju kayaka paseetai, tusar japawarmiayi.</s>
      <s id="b.MAR.12.10.3">Japinau wainiat Yuska: Nu kayaka timiá pengkeraitai timiayi.</s>
     </seg>
     <seg type="verse" id="b.MAR.12.11">
      <s id="b.MAR.12.11.1">Apu Yus nuna wakerau asamtai, iisha nu nintimsar pujaji,’ tu aarmawaitai,” Jesús timiayi.</s>
     </seg>
     <seg type="verse" id="b.MAR.12.12">
      <s id="b.MAR.12.12.1">Tamati nu nuikiartamun iin pachitmas turamji tu nintimsar, sacerdote juuntri ainau, tura Moisésa chichame nuikiartin ainausha, tura judío juuntri ainausha: Jesús achiktai tu nintiminayat, aints ainau shaminau asar, Jesúsan ukukiar wearmiayi.</s>
     </seg>
     <seg type="verse" id="b.MAR.12.13">
      <s id="b.MAR.12.13.1">Nunia fariseo ainaun tura Herodesa aintsri ainaun akupinak: Jesús iniam ¿niisha warintintak? tusaram nekaataram.</s>
      <s id="b.MAR.12.13.2">Nunia nekaaram tsanumrataram tusar akupkarmiayi.</s>
     </seg>
     <seg type="verse" id="b.MAR.12.14">
      <s id="b.MAR.12.14.1">Turinamtai Jesúsan jeariar chicharinak: —Nuikiartinu, ameka nekas chicham chichaame.</s>
      <s id="b.MAR.12.14.2">Iikia nuka nekaji.</s>
      <s id="b.MAR.12.14.3">Tura chikich ainau chichaina nuka antutsuk, ameka nekasam Yuse jinti tu awai tusam tupin nuikiartame.</s>
      <s id="b.MAR.12.14.4">Tura aints ainau wína pengker nintimtursarti tusamka pachiatsme.</s>
      <s id="b.MAR.12.14.5">Tura asakmin ¿itiur nintime? tusar nekaatasar taji.</s>
      <s id="b.MAR.12.14.6">Juun apu César ni aintsrin akupak: Kuik irumrataram tamati, ¿ii kuikiari akiimiaktin pengkerkai?</s>
      <s id="b.MAR.12.14.7">¿Nu akiimiaktajiash?</s>
      <s id="b.MAR.12.14.8">¿Turachkursha surimkatjiash?</s>
      <s id="b.MAR.12.14.9">Nu nekaatasar wakeraji, —tiarmiayi.</s>
     </seg>
     <seg type="verse" id="b.MAR.12.15">
      <s id="b.MAR.12.15.1">Tu tinam, Jesús ni pasé nintimaurin nekaru asa chicharak: —¿Waruka winasha anangkruaram nekaprustasrumsha wakerutarme?</s>
      <s id="b.MAR.12.15.2">Kuik itataram.</s>
      <s id="b.MAR.12.15.3">Wisha jiistaj, —timiayi.</s>
     </seg>
     <seg type="verse" id="b.MAR.12.16">
      <s id="b.MAR.12.16.1">Tama kuikian itariaram Jesús kuikian jiis chicharak: —¿Jusha yana yapiya nakumkamuita?</s>
      <s id="b.MAR.12.16.2">¿Tura yana naariya aarmawaita? —tu iniam: —Juun apu Césarnawaitai, —tiarmiayi.</s>
     </seg>
     <seg type="verse" id="b.MAR.12.17">
      <s id="b.MAR.12.17.1">Tinamtai Jesús ayaak: —Tu tinu asaram, juun apu Césarnau aa nuka ni susataram.</s>
      <s id="b.MAR.12.17.2">Tura Yusnau aa nuka Yus susataram, —timiayi.</s>
      <s id="b.MAR.12.17.3">Tamati ni aimkamurin antukar nukap nintimrarmiayi.</s>
     </seg>
     <seg type="verse" id="b.MAR.12.18">
      <s id="b.MAR.12.18.1">Nunia saduceo ainau Jesúsa chichamen nekaawartas tariarmiayi.</s>
      <s id="b.MAR.12.18.2">Saduceo ainauka: Aints jakauka jakamunmaya nantakchatnuitai tinawai.</s>
      <s id="b.MAR.12.18.3">Tura Jesús warintintak tusar niin tariar chicharinak:</s>
     </seg>
     <seg type="verse" id="b.MAR.12.19">
      <s id="b.MAR.12.19.1">—Nuikiartinu, Moisés chichaman aarmia nu chichamka nuwaitai: Aints uchin yajutmatsuk jakamtaikia, ni yachí uchin yajutmartas wajerin nuwatkati.</s>
      <s id="b.MAR.12.19.2">Tura uchin yajutmarka, nuka ni yachí jakau uchiriya nunisang atinuitai, tu aatramramiaji.</s>
     </seg>
     <seg type="verse" id="b.MAR.12.20">
      <s id="b.MAR.12.20.1">Ayu, juni iijai iruntrar siete (7) yachintin puju armiayi.</s>
      <s id="b.MAR.12.20.2">Tura eemkauri nuwan nuwatak, uchin yajutmatsuk jakamtai,</s>
     </seg>
     <seg type="verse" id="b.MAR.12.21">
      <s id="b.MAR.12.21.1">jakau yachí wajerin nuwatkayat nusha nunisang uchin yajutmatsuk jakamiayi.</s>
      <s id="b.MAR.12.21.2">Tura jakau asamtai, chikich yachiisha wajerin nuwatak, nusha nunisang uchin yajutmatsuk jakamiayi.</s>
     </seg>
     <seg type="verse" id="b.MAR.12.22">
      <s id="b.MAR.12.22.1">Turamtai kitcha kitcha siete (7) yachintin amia nu nuwan nuwatinayat, mash uchin yajutmatsuk kajingkiarmiayi.</s>
      <s id="b.MAR.12.22.2">Nunia ukunam nuwasha jakamiayi.</s>
     </seg>
     <seg type="verse" id="b.MAR.12.23">
      <s id="b.MAR.12.23.1">Tura nu siete (7) yachintin mash nu nuwan nuwatkaru asar, jakamunmaya nantakiar ¿nu nuwaka yana nuwariya atinuita? —tu iniasarmiayi.</s>
     </seg>
     <seg type="verse" id="b.MAR.12.24">
      <s id="b.MAR.12.24.1">Tu iniinam Jesús ayaak: —Yuse chichame nekachu asaram, tura Yuse kakarmarisha wainchau asaram, jakamunmaya nantaktin atsawai, takuram pe nuwá wearme.</s>
     </seg>
     <seg type="verse" id="b.MAR.12.25">
      <s id="b.MAR.12.25.1">Jakamunmaya nantakiaru ainauka nuwanka nuwatkachartinuitai.</s>
      <s id="b.MAR.12.25.2">Tura nuwasha aintsun ninumkachartinuitai, antsu Yuse awemamuri nayaimpinam pujuina nunisarang nuwartichu artinuitai.</s>
     </seg>
     <seg type="verse" id="b.MAR.12.26">
      <s id="b.MAR.12.26.1">Tura jakamunmaya nantaktin pachisrum nekaatasrum wakerakrumka ¿atumka jakaru ainaun pachis Moisés papin aarmia nu aujchaukitrum?</s>
      <s id="b.MAR.12.26.2">Numi jangkirtin kapaarmia nuni Yus Moisésan chicharak: “Abrahama Yusrinka wiitjai.</s>
      <s id="b.MAR.12.26.3">Tura Isaaca Yusrinka wiitjai.</s>
      <s id="b.MAR.12.26.4">Tura Jacobo Yusrinka wiitjai,” timiayi.</s>
      <s id="b.MAR.12.26.5">Nu aints yaanchuik jakaru ainayat, tuke iwiaaku ainawai, Yus timiayi.</s>
     </seg>
     <seg type="verse" id="b.MAR.12.27">
      <s id="b.MAR.12.27.1">Tu tinu asamtai, Yuska jakau ainau Yusrintai tarume nuka tuchuitai, antsu tuke iwiaaku ainau Yusrintai.</s>
      <s id="b.MAR.12.27.2">Atumka jakau ainau nantakchartinuitai tinu asaram pe nuwá wearme, —Jesús timiayi.</s>
     </seg>
     <seg type="verse" id="b.MAR.12.28">
      <s id="b.MAR.12.28.1">Nunia Moisésa chichame nuikiartin Jesús saduceo ainaujai chichaamun anumak antuku asa, tura Jesús nekas pengker aimkau asamtai, Jesúsan iniak: —¿Chicham umiktin chikich chichaman nangkamasang nekas pengker aa nusha tuwaita? —timiayi.</s>
     </seg>
     <seg type="verse" id="b.MAR.12.29">
      <s id="b.MAR.12.29.1">Tu iniam Jesús ayaak: —Umiktin chicham nuwá eemkar umiktinka juwaitai: ‘Israel ainautiram, antuktaram.</s>
      <s id="b.MAR.12.29.2">Ii Yusri kichkitai.</s>
      <s id="b.MAR.12.29.3">Nuka iinu Apurintai.</s>
     </seg>
     <seg type="verse" id="b.MAR.12.30">
      <s id="b.MAR.12.30.1">Tura ami Yusrum ami Apuram asamtai, tuke nintimaurumjai anen ata.</s>
      <s id="b.MAR.12.30.2">Tura asam tuke inaitsuk Yus nintimsam aneeta.</s>
      <s id="b.MAR.12.30.3">Tura Yus ami kakarmarmijai tuke umirkata.’</s>
     </seg>
     <seg type="verse" id="b.MAR.12.31">
      <s id="b.MAR.12.31.1">Tura junajai metek tausha juwaitai: ‘Ami namangkem aneame nunismek chikich aints ainausha aneeta.’</s>
      <s id="b.MAR.12.31.2">Nuna nangkamasang chicham umiktin pengké atsawai, —timiayi.</s>
     </seg>
     <seg type="verse" id="b.MAR.12.32">
      <s id="b.MAR.12.32.1">Tamati Moisésa chichame nuikiartin Jesúsan chicharak: —Ayu nuikiartinu, Yus kichkitai, tura asamtai chikich Yuska atsawai tame nuka nekasaintai.</s>
     </seg>
     <seg type="verse" id="b.MAR.12.33">
      <s id="b.MAR.12.33.1">Tura Yus tuke nintijai aneakrikia, tura tuke Yus nintimsar pujakrikia, tura ii kakarmarijai Yus tuke umirkurkia, tura chikich ainausha ii namangkea nunisrik aneetnuitji tame nuka nekas pengkeraitai.</s>
      <s id="b.MAR.12.33.2">Tura iinu tangkuri Yus susataj tusar maar epeakrikia mianchawaitai, —timiayi.</s>
     </seg>
     <seg type="verse" id="b.MAR.12.34">
      <s id="b.MAR.12.34.1">Tura ni pengker aimkau asamtai, Jesús nuna antuk chicharak: —Tuke Yusnum pujustaj takumka, tuke tu nintimsam pujusta, —timiayi.</s>
      <s id="b.MAR.12.34.2">Tamati aints mash nintimrar iniasartatkamawar arantukarmiayi.</s>
     </seg>
     <seg type="verse" id="b.MAR.12.35">
      <s id="b.MAR.12.35.1">Jesús Yus seatai juun jeanam aints ainaun nuiniak: —Moisésa chichame nuikiartin ainau Yus akupkatnun Mesías tutain pachisar ¿waruka Davidta wearintai tinawa?</s>
     </seg>
     <seg type="verse" id="b.MAR.12.36">
      <s id="b.MAR.12.36.1">Davidcha, Yuse Wakani tu aarta yaanchuik timiau asa, nuka papinum aak: ‘Apu Yus wína Apurun chicharak: Juni wína untsurunini apu keemtainum pujusam nakarsata.</s>
      <s id="b.MAR.12.36.2">Tura nakarkumin ami nemasem ainaun mash nepetkatatjai,’ timiayi.</s>
     </seg>
     <seg type="verse" id="b.MAR.12.37">
      <s id="b.MAR.12.37.1">Davidka Yus akupkatnun Mesíasan pachis: Wína Apuruitai tinu wainiatrumsha ¿waruka Davidta uchirintai tarume? —timiayi.</s>
      <s id="b.MAR.12.37.2">Jesús tu chichaamtai, aints mianchau ainau kaunkarmia nuka mash warawarat ni chichamen antukarmiayi.</s>
     </seg>
     <seg type="verse" id="b.MAR.12.38">
      <s id="b.MAR.12.38.1">Jesús aints ainaun nuiniak: —Moisésa chichame nuikiartin ainau wainkataram.</s>
      <s id="b.MAR.12.38.2">Ni entsatirin sarman entsarar: Wisha nekasan papi nekau aintsuitjai tusar, jampesarang yaktanam wekajinak: Wína jiirsar aujtusarat, tu nintimsar wekajin armayi.</s>
     </seg>
     <seg type="verse" id="b.MAR.12.39">
      <s id="b.MAR.12.39.1">Tura iruntai jeanam wayaawar, wína jiirsarat tusar, keemtai nekas pengkernum keemsartas wakerinawai.</s>
      <s id="b.MAR.12.39.2">Tura fiesta najanmaunumsha eemkar keemsar yuwartas wakerinawai.</s>
     </seg>
     <seg type="verse" id="b.MAR.12.40">
      <s id="b.MAR.12.40.1">Tura waje jeencha atantin ainayat anangminak wína: Pengke aintsuitai turutiarat tusar, aya jangkejai Yusen sarman seainawai.</s>
      <s id="b.MAR.12.40.2">Tuminau asaramtai, Yus chikich ainaun nangkamasarang niin nukap wait wajaktiniun susartinuitai, —Jesús timiayi.</s>
     </seg>
     <seg type="verse" id="b.MAR.12.41">
      <s id="b.MAR.12.41.1">Jesús Yus seatai juun jeanam kuik engketi kajurin nakaj pujumiayi.</s>
      <s id="b.MAR.12.41.2">Tura nu kuik engketinam aints ni kuikiarin engkeenaun wainkamiayi.</s>
      <s id="b.MAR.12.41.3">Turamtai kuikiartin untsuri tariar, ni kuikiarin nukap engkewarmiayi.</s>
     </seg>
     <seg type="verse" id="b.MAR.12.42">
      <s id="b.MAR.12.42.1">Turinamtai waje kuikiartichu tari, jiru kuikian jimiaran engkeamiayi.</s>
     </seg>
     <seg type="verse" id="b.MAR.12.43">
      <s id="b.MAR.12.43.1">Tura engkeamtai, Jesús nuna wainak, ni nuiniatiri ainaun untsuk: —Nekasan tajarme: Ju wajeka nekas kuikiartichutiat, mash aints ainaun nangkamasang nukap engkeayi.</s>
     </seg>
     <seg type="verse" id="b.MAR.12.44">
      <s id="b.MAR.12.44.1">Kuikiartin ainau aya kuik ampirmaurinak engkeenawai.</s>
      <s id="b.MAR.12.44.2">Antsu ju wajeka ninu aa nunaka mash ampitsuk engkeayi, —Jesús timiayi.</s>
     </seg>
    </div>
    <div type="chapter" id="b.MAR.13">
     <seg type="verse" id="b.MAR.13.1">
      <s id="b.MAR.13.1.1">Jesús Yus seatai juun jeanmaya jiinkiamtai, kichik nuiniatiri chicharak: —Nuikiartinu jiista.</s>
      <s id="b.MAR.13.1.2">Kaya au pengkerapita, tura Yuse jee juuntapita, —timiayi.</s>
     </seg>
     <seg type="verse" id="b.MAR.13.2">
      <s id="b.MAR.13.2.1">Tamati Jesús ayaak: —¿Ju jea kaya jeamkamuka juuntak jiam?</s>
      <s id="b.MAR.13.2.2">Ju wainme juka ukunmaka mash yumpunkatnuitai, tura kaya kichkisha chikich kayanmasha patamkashtinuitai, —Jesús timiayi.</s>
     </seg>
     <seg type="verse" id="b.MAR.13.3">
      <s id="b.MAR.13.3.1">Nunia Olivo Muranam wear, Yus seatai juun jea arakchichu amanum jear, Jesús mura waka keemsamiayi.</s>
      <s id="b.MAR.13.3.2">Tura keemsamtai, Pedro nunia Santiago, nunia Juan, nunia Andrés Jesúsjai kanakar keemsar Jesúsan iniinak:</s>
     </seg>
     <seg type="verse" id="b.MAR.13.4">
      <s id="b.MAR.13.4.1">—¿Juun jea yumpunkatnusha warutik at?</s>
      <s id="b.MAR.13.4.2">Tura nu turunatin kinta jeatak wajasamtaisha ¿waring wantinkatnui? —tiarmiayi.</s>
     </seg>
     <seg type="verse" id="b.MAR.13.5">
      <s id="b.MAR.13.5.1">Tu tinam Jesús ayaak: —Aints untsuri chichainak: Wiitjai Yus akupkamuitjai tusar, aintsun untsuri anangkawartinuitai.</s>
      <s id="b.MAR.13.5.2">Tura asamtai aints ainau wina anangkruwarai tusaram aneartaram.</s>
     </seg>
     <seg type="verse" id="b.MAR.13.7">
      <s id="b.MAR.13.7.1">“Aints ainau chikich nungkanmaya ainaujai maaniawartinuitai.</s>
      <s id="b.MAR.13.7.2">Tura apu ainausha kajernaikiar mesetan najanawartinuitai.</s>
      <s id="b.MAR.13.7.3">Nuniasha chikich chikich nungkanam uusha untsuri uurkatnuitai.</s>
      <s id="b.MAR.13.7.4">Tura tsukasha nukap atinuitai.</s>
      <s id="b.MAR.13.7.5">Antsu nuna turuna nangkamaramtai, nuna nangkamasang wait wajakartiniun nuniangka nangkamawartinuitai.</s>
      <s id="b.MAR.13.7.6">Tura asamtai maaniamu chicham antakrumsha, tura meset atatui tamau antakrumsha shamkairap.</s>
      <s id="b.MAR.13.7.7">Nungka meseatsaing maaniamu untsuri artinuitai.</s>
      <s id="b.MAR.13.7.8">Antsu nungka mesertinka tewarikia achatnuitai.</s>
     </seg>
     <seg type="verse" id="b.MAR.13.9">
      <s id="b.MAR.13.9.1">“Tura ii juuntri iruntramunam atumin juramkiartinuitai.</s>
      <s id="b.MAR.13.9.2">Tura iruntai jeanmasha awatamrartinuitai.</s>
      <s id="b.MAR.13.9.3">Tura wína aintsur asakrumin, atumin judío apuri ainamunmasha, tura romano apuri ainamunmasha chicham nekaarami tusar juramkiartinuitai.</s>
      <s id="b.MAR.13.9.4">Tura asaramtai aneartaram.</s>
     </seg>
     <seg type="verse" id="b.MAR.13.10">
      <s id="b.MAR.13.10.1">Tura nungka meseatsaing, uwemratin chichaman mash nungkanmaya ainamunam etserkartinuitai.</s>
     </seg>
     <seg type="verse" id="b.MAR.13.11">
      <s id="b.MAR.13.11.1">Tura atumin achirmakar, apu pujamunam jeetaminamtai shamkairap.</s>
      <s id="b.MAR.13.11.2">Tura chichastin jeatsaing ¿warinak titaj? tuuka nintimsairap.</s>
      <s id="b.MAR.13.11.3">Tura chichastin amatai, Yus atumin chichamtikramkatnuitrume.</s>
      <s id="b.MAR.13.11.4">Tura atumek nintimsarmeka chichakchatnuitrume, antsu Yuse Wakani atumin chichamtikramkatata nuke chichaktinuitrume.</s>
     </seg>
     <seg type="verse" id="b.MAR.13.12">
      <s id="b.MAR.13.12.1">“Nu kinta jeamtai, aints ni yachiin wainiat: Maawarat tusar surukartinuitai.</s>
      <s id="b.MAR.13.12.2">Tura chikich ainausha ni uchirin: Maawarat tusar surukartinuitai.Tura chikich ainausha ni aparincha, tura ni nukurincha kajerinak: Maawarat tusar surukartinuitai.</s>
     </seg>
     <seg type="verse" id="b.MAR.13.13">
      <s id="b.MAR.13.13.1">Tura wína aintsur asakrumin, aints mash atumin kajertamkartinuitrume.</s>
      <s id="b.MAR.13.13.2">Antsu aints Yusen tuke umirkaruka uwemrartinuitai.</s>
     </seg>
     <seg type="verse" id="b.MAR.13.14">
      <s id="b.MAR.13.14.1">“Aints ju chichaman aujinauka nintimrarti.</s>
      <s id="b.MAR.13.14.2">Yaanchuik Yuse chichame etserin Daniel naartin papinum aak, nekas pasemamtikiartinun pachis aarmiayi.</s>
      <s id="b.MAR.13.14.3">Nu pasemamtikiartin Yus seatai juun jeanam wayaachmin ayat nuni wayaamtai, Judea nungkanam pujuinauka muranam tupikiakiartinuitai.</s>
     </seg>
     <seg type="verse" id="b.MAR.13.15">
      <s id="b.MAR.13.15.1">Tura wári tupikiakiartin asar, aints jea jimia pata jeamkamunam yakí patanam pujuinauka wári kuankinak, waririncha jutsuk tupikiakiartinuitai.</s>
     </seg>
     <seg type="verse" id="b.MAR.13.16">
      <s id="b.MAR.13.16.1">Tura ajanam takakminausha jeanam waketsuk entsatirincha jutsuk wári tupikiakiartinuitai.</s>
     </seg>
     <seg type="verse" id="b.MAR.13.17">
      <s id="b.MAR.13.17.1">“Nu wait wajaktin kinta jeamtai, nuwa jamtin ainauka tura kuwirchin muntsak pujuinausha nukap wait wajakartin asaramtai wait anentinajai.</s>
     </seg>
     <seg type="verse" id="b.MAR.13.18">
      <s id="b.MAR.13.18.1">Nu nangkamtaik Yus nungkan najanamunmayangka timiá wait wajamuka atsuyayi.</s>
      <s id="b.MAR.13.18.2">Tura ukunmasha ataksha timiá wait wajaktinka atsutnuitai.</s>
      <s id="b.MAR.13.18.3">Tura asamtai nu wait wajaktin yumanch nantuti turunashti tusaram Yus seataram.</s>
     </seg>
     <seg type="verse" id="b.MAR.13.20">
      <s id="b.MAR.13.20.1">Nu wait wajaktinaka Yusek: Ainik ati tusa amuktinuitai.</s>
      <s id="b.MAR.13.20.2">Nu turachmataikia, aints kichkisha pengké uwemrashtinuitai.</s>
      <s id="b.MAR.13.20.3">Antsu Yus ni aintsri uwemrartin ainaun aneau asa, nu wait wajaktinaka amuktinuitai.</s>
     </seg>
     <seg type="verse" id="b.MAR.13.21">
      <s id="b.MAR.13.21.1">“Turamtai aints atumin anangkraminak: Jiista, juwaitai Mesías turaminamtaikia, tura chikich aints anangkraminak: Jiistaram, ani pujawai turaminamtaisha anturkairap.</s>
     </seg>
     <seg type="verse" id="b.MAR.13.22">
      <s id="b.MAR.13.22.1">Antsu aints untsuri anangkraminak: Wiitjai Mesías tusar wantinkartinuitai.</s>
      <s id="b.MAR.13.22.2">Tura chikich ainausha: Yus akupkamu asan, Yuse chichamen etsernuitjai, anangkraminak turamtiartinuitai.</s>
      <s id="b.MAR.13.22.3">Nusha aints ainaun anangkawartas aints wainchati takatnasha, tura aints tujintamu takatnasha turuwar, Yuse umirin ainaun anangkamin amataikia nuna anangkawartinuitai.</s>
     </seg>
     <seg type="verse" id="b.MAR.13.23">
      <s id="b.MAR.13.23.1">Nu aints ainau atumin anangkramawarai tusan, eemkin yamaik ujaajrume.</s>
      <s id="b.MAR.13.23.2">Atumka aneartaram,” Jesús timiayi.</s>
     </seg>
     <seg type="verse" id="b.MAR.13.24">
      <s id="b.MAR.13.24.1">Jesús tuke chichaak: “Nu wait wajaktiniun wi etserja nu nangkamaramtai tsaasha tsantrashtinuitai.</s>
      <s id="b.MAR.13.24.2">Tura nantusha kajintratnuitai.</s>
     </seg>
     <seg type="verse" id="b.MAR.13.25">
      <s id="b.MAR.13.25.1">Yaa ainausha nayaimpinmaya kakeerartinuitai.</s>
      <s id="b.MAR.13.25.2">Tura nayaimpinam muchichu ainausha muchitkartinuitai.</s>
     </seg>
     <seg type="verse" id="b.MAR.13.26">
      <s id="b.MAR.13.26.1">“Tura wi aints ayatun, Yus akupkamu asan, nayaimpinmaya yurangmijai Yuse kakarmarijai nunia Yuse paaniurijai winamtai, wínaka paan waitkartinuitai.</s>
     </seg>
     <seg type="verse" id="b.MAR.13.27">
      <s id="b.MAR.13.27.1">Tura wína awemamur ainaun akupkan, wína umirtukaru ainaun wi uwemtikratasan wakerau asan, mash nungkanmayan tura nayaimpinmayancha irurat tusan akupkartinuitjai.</s>
     </seg>
     <seg type="verse" id="b.MAR.13.28">
      <s id="b.MAR.13.28.1">“Numi higuera tutai nintimrataram.</s>
      <s id="b.MAR.13.28.2">Numi tsaraptur ataksha nukarmatai, ju nungkanam pujuinautiram: Esat jeatak wajasi tarume.</s>
     </seg>
     <seg type="verse" id="b.MAR.13.29">
      <s id="b.MAR.13.29.1">Tura asaram wi tajarme nuka mash wainkarmeka, atumsha: Tatintri jeatak wajasi tusaram nekaamnawaitrume.</s>
     </seg>
     <seg type="verse" id="b.MAR.13.30">
      <s id="b.MAR.13.30.1">Nekasan tajarme: Wi taja nunaka mash umiatsaing, aints nuni iwiaaku pujuinauka jakachartinuitai.</s>
     </seg>
     <seg type="verse" id="b.MAR.13.31">
      <s id="b.MAR.13.31.1">Nayaimpisha tura nungkasha mengkakartinuitai.</s>
      <s id="b.MAR.13.31.2">Antsu wína chichamruka pengké mengkakashtinuitai.</s>
     </seg>
     <seg type="verse" id="b.MAR.13.32">
      <s id="b.MAR.13.32.1">“Tura nu turunatin kinta warutik at tusanka, aints kichkisha nekainatsui.</s>
      <s id="b.MAR.13.32.2">Yuse awemamuri ainausha nunaka nekainatsui.</s>
      <s id="b.MAR.13.32.3">Wisha Yuse Uchiri ayatnak nekatsjai.</s>
      <s id="b.MAR.13.32.4">Antsu wína Apaachiruk nuke nekawai.</s>
     </seg>
     <seg type="verse" id="b.MAR.13.33">
      <s id="b.MAR.13.33.1">“Tura asamtai aneartaram, tura wainkataram.</s>
      <s id="b.MAR.13.33.2">Nu kinta warutik at tusaram nekachu asaram, Yus tuke searam pujustaram.</s>
     </seg>
     <seg type="verse" id="b.MAR.13.34">
      <s id="b.MAR.13.34.1">Tura wikia junia apua nunisketjai.</s>
      <s id="b.MAR.13.34.2">Apu arák irastas wetas, ni inatiri ainaun untsuk, kichik kichik ni takatrin akanak suawai.</s>
      <s id="b.MAR.13.34.3">Tura jea wainuncha: Jear tenapkesam waitrukta tusa ukuawai.</s>
     </seg>
     <seg type="verse" id="b.MAR.13.35">
      <s id="b.MAR.13.35.1">Atumsha nunisrumek winaka kajinmatrutsuk: ¿Apuru tatintri warutik at? tusaram nekachu asaram aneartaram.</s>
      <s id="b.MAR.13.35.2">¿Kintamramtaiyash tat? tusaram tura: ¿Japkeash tat? tusaram tura: ¿Atash shinayash tat? tusaram tura: ¿Kashikiash tat? tusaram anearum pujustaram.</s>
     </seg>
     <seg type="verse" id="b.MAR.13.36">
      <s id="b.MAR.13.36.1">Tu nintimtsuk pujakrumningkia, atumi apuri aneachmau taa, atum kanurua nunisrumek teparmin waitmakarai tusaram wainkataram.</s>
     </seg>
     <seg type="verse" id="b.MAR.13.37">
      <s id="b.MAR.13.37.1">Wi atumin tajarme nunaka mash aintsun ju chichamnasha antumtikun tajarme: Anearum pujustaram,” Jesús timiayi.</s>
     </seg>
    </div>
    <div type="chapter" id="b.MAR.14">
     <seg type="verse" id="b.MAR.14.1">
      <s id="b.MAR.14.1.1">Pascua fiesta tura pang pachimrachmau yuwatin fiesta jimiarchik kinta ai, sacerdote juuntri ainau, tura Moisésa chichame nuikiartin ainausha Jesúsan anangkawar achikiar, maawarat tusar mesetan najatiarmiayi.</s>
     </seg>
     <seg type="verse" id="b.MAR.14.2">
      <s id="b.MAR.14.2.1">Tura chichainak: —Aints ainau untsuri iruntrar jiyaaninak maanitan wakerukarai tusar, fiesta kintatikia turachminuitai, —tunaiyarmiayi.</s>
     </seg>
     <seg type="verse" id="b.MAR.14.3">
      <s id="b.MAR.14.3.1">Jesús Betania yaktanam we, Simónka jeen misanam yuwak pujumiayi.</s>
      <s id="b.MAR.14.3.2">Nu Simónka yaanchuik kuchapruk pujuutiat, nuniangka tsaarun waininayat tuke Kuchapruku Simón inaikiamuyayi.</s>
      <s id="b.MAR.14.3.3">Tura Jesús nuna jeen pujai, nuwa taa muti kaya alabastro tutainum kungkutin engkea itamiayi.</s>
      <s id="b.MAR.14.3.4">Nu kungkutikia nekas akik ayayi.</s>
      <s id="b.MAR.14.3.5">Tura muti taparin intakar, Jesúsa muuken nu kungkutijai mash ukatramiayi.</s>
     </seg>
     <seg type="verse" id="b.MAR.14.4">
      <s id="b.MAR.14.4.1">Turamtai aints irunu nuna wainkar nu nuwan kajerinak: —¿Waruka kungkuti timiá akiknasha nangkamisha ajapua?</s>
     </seg>
     <seg type="verse" id="b.MAR.14.5">
      <s id="b.MAR.14.5.1">Kichik musach takakmasar nu kuik jukir ju kungkutikia sumakminuitai.</s>
      <s id="b.MAR.14.5.2">Tura ju surukrikia, ¿nu kuik jukir kuikiartichu ainau susamka pengkerchaukai? —tunaiyarmiayi.</s>
      <s id="b.MAR.14.5.3">Tura nuwan kajerkar jiyakarmiayi.</s>
     </seg>
     <seg type="verse" id="b.MAR.14.6">
      <s id="b.MAR.14.6.1">Tinamtai Jesús chicharak: —Inaisataram.</s>
      <s id="b.MAR.14.6.2">¿Waruka ju nuwasha kajerarme?</s>
      <s id="b.MAR.14.6.3">Wína aitkara juka nekas pengker aitkarayi.</s>
     </seg>
     <seg type="verse" id="b.MAR.14.7">
      <s id="b.MAR.14.7.1">Kuikiartichuka tuke atumjai pujuinawai.</s>
      <s id="b.MAR.14.7.2">Atum wakerakrumka ni tuke pengker awajsatnuitrume.</s>
      <s id="b.MAR.14.7.3">Antsu wikia atumjaingkia tukeka pujuschatatjai.</s>
     </seg>
     <seg type="verse" id="b.MAR.14.8">
      <s id="b.MAR.14.8.1">Ju nuwaka ni wakeramurin mash umiki.</s>
      <s id="b.MAR.14.8.2">Tura asa wi iwiarnatnurun umistas, iwiaaku pujaing wína namangkrun kungkutijai ukatruri.</s>
     </seg>
     <seg type="verse" id="b.MAR.14.9">
      <s id="b.MAR.14.9.1">Nekasan tajarme: Aints ainau kajinmakiarai tusan, mash nungkanam Yusnum uwemratin chichaman etserinauka ju nuwa turamurincha tuke etserkartinuitai, —Jesús timiayi.</s>
     </seg>
     <seg type="verse" id="b.MAR.14.10">
      <s id="b.MAR.14.10.1">Nunia Jesúsa nuiniatiri doce (12) ainamunmaya kichik Judas Iscariote naartin: Jesúsan anangkan suruktaj tusa, sacerdote juuntri ainaun chichastas werimiayi.</s>
     </seg>
     <seg type="verse" id="b.MAR.14.11">
      <s id="b.MAR.14.11.1">Turamtai nu aints ainau warasar: Ayu, ame tame nuka turata.</s>
      <s id="b.MAR.14.11.2">Nu turakminka kuik akiimiaktatji tiarmiayi.</s>
      <s id="b.MAR.14.11.3">Tu tinamtai Judas: ¿Itiurak Jesúsan anangkan surukaintaj? tu nintimias pujumiayi.</s>
     </seg>
     <seg type="verse" id="b.MAR.14.12">
      <s id="b.MAR.14.12.1">Pang pachimrachmau yuwatin fiesta nu kinta atin asamtai, tura uwija maatin asamtai, ni nuiniatiri Jesúsan iniinak: —Pascua fiestati yuwatin ¿tuni umismi tusamea wakerame? —tiarmiayi.</s>
     </seg>
     <seg type="verse" id="b.MAR.14.13">
      <s id="b.MAR.14.13.1">Tu iniinam Jesús ni nuiniatiri jimiaran akatar akupak: —Juun yaktanam wetaram.</s>
      <s id="b.MAR.14.13.2">Tura nuni jearam, aints muitsan yumin shikik yanas weau wainkatatrume.</s>
      <s id="b.MAR.14.13.3">Turaram nu aints nemarsataram.</s>
     </seg>
     <seg type="verse" id="b.MAR.14.14">
      <s id="b.MAR.14.14.1">Tura ni jeen wayaamtai, nuni atumsha wayaaram, jeentin chicharkuram: Iin nuitamin amin chichaman akupturmak: ¿Wína nuiniatir ainaujai Pascua fiestati yuwatniusha jea tesaamusha tuwaita? turamui titaram.</s>
     </seg>
     <seg type="verse" id="b.MAR.14.15">
      <s id="b.MAR.14.15.1">Takurmin nu jeentin pata yakí amaunum jea tesaamun yanchuk umismaun inakturmastatrume.</s>
      <s id="b.MAR.14.15.2">Nuni ii yuwatin umistaram, —timiayi.</s>
     </seg>
     <seg type="verse" id="b.MAR.14.16">
      <s id="b.MAR.14.16.1">Tamati ni nuiniatiri ayu tusar jiinkiar juun yaktanam jear, Jesús tímia nunisarang wainkarmiayi.</s>
      <s id="b.MAR.14.16.2">Tura asar nuni Pascua fiestati yuwatniun umisarmiayi.</s>
     </seg>
     <seg type="verse" id="b.MAR.14.17">
      <s id="b.MAR.14.17.1">Kiarai Jesús taa ni doce (12) nuiniatiri ainaujai iruntrarmiayi.</s>
     </seg>
     <seg type="verse" id="b.MAR.14.18">
      <s id="b.MAR.14.18.1">Tura nuni yuwinak pujuinai, Jesús chicharak: —Nekasan tajarme: Kichik aints wijai yuwa juka wína anangkrua surutkatatui, —timiayi.</s>
     </seg>
     <seg type="verse" id="b.MAR.14.19">
      <s id="b.MAR.14.19.1">Tamati nuna antukar wake mesekar nintimrar kichik kichik: —¿Wiyashitaj?</s>
      <s id="b.MAR.14.19.2">¿Wiyashitaj? —tiarmiayi.</s>
     </seg>
     <seg type="verse" id="b.MAR.14.20">
      <s id="b.MAR.14.20.1">Tu iniinam Jesús ayaak: —Wi nu tachaunumak tsaniasan yuwaja juwaitai.</s>
      <s id="b.MAR.14.20.2">Juka wína anangkrua surutkatatui.</s>
     </seg>
     <seg type="verse" id="b.MAR.14.21">
      <s id="b.MAR.14.21.1">Wikia Yus akupkamutiatnak aints asan, aatramua nunisnak jakatniunam weajai.</s>
      <s id="b.MAR.14.21.2">Turayatnak wína anangkrua surutkatnunka nukap wait anentajai.</s>
      <s id="b.MAR.14.21.3">Ju aintska akiinachuitkungka, wait wajakchamin ayat akiinau asa, nukap wait wajaktinuitai, —timiayi.</s>
     </seg>
     <seg type="verse" id="b.MAR.14.22">
      <s id="b.MAR.14.22.1">Tura yuwinak pujusar, Jesús Yusen maaketai tusa, yurumkan achik puurak: —Ju yuwataram.</s>
      <s id="b.MAR.14.22.2">Juka wína namangkrua tumawaitai, —timiayi.</s>
     </seg>
     <seg type="verse" id="b.MAR.14.23">
      <s id="b.MAR.14.23.1">Tura piningnasha achik, Yusen ataksha maaketai tusa, ni nuiniatiri ainaun susamiayi.</s>
      <s id="b.MAR.14.23.2">Tura susaram mash amurarmiayi.</s>
     </seg>
     <seg type="verse" id="b.MAR.14.24">
      <s id="b.MAR.14.24.1">Amuraramtai Jesús chicharak: —Juka wína numparua tumawaitai.</s>
      <s id="b.MAR.14.24.2">Aintsun untsurin uwemtikratasan numpartatjai.</s>
      <s id="b.MAR.14.24.3">Tura wína numpar numparamtai, yamaram chichaman wi etserkaja nunaka mash umiktatjai.</s>
     </seg>
     <seg type="verse" id="b.MAR.14.25">
      <s id="b.MAR.14.25.1">Nekasan tajarme: Wikia ju uva yumirin juni ataksha amurchatatjai.</s>
      <s id="b.MAR.14.25.2">Antsu Yuse pujutirin jean, ataksha nekas yamarman amurtinuitjai, —Jesús timiayi.</s>
     </seg>
     <seg type="verse" id="b.MAR.14.26">
      <s id="b.MAR.14.26.1">Tura kantan kantamawar umisar, Olivo Muranam wearmiayi.</s>
     </seg>
     <seg type="verse" id="b.MAR.14.27">
      <s id="b.MAR.14.27.1">Tura nuni jear Jesús chicharak: —Ju kashia juwi atum wína mash natsantrurtatrume.</s>
      <s id="b.MAR.14.27.2">Yuse chichame nekas tu aarmawaitai: ‘Uwija wainiun maawartinuitai.</s>
      <s id="b.MAR.14.27.3">Turamtai uwija irunu tupikiartinuitai.’</s>
     </seg>
     <seg type="verse" id="b.MAR.14.28">
      <s id="b.MAR.14.28.1">Antsu jakan nantakin Galilea nungkanam weatsrumning, wiyá eemkitatjai, —timiayi.</s>
     </seg>
     <seg type="verse" id="b.MAR.14.29">
      <s id="b.MAR.14.29.1">Tamati Pedro chicharak: —Mash amin natsantraminamtaisha, wikia pengké natsantrashtatjame, —timiayi.</s>
     </seg>
     <seg type="verse" id="b.MAR.14.30">
      <s id="b.MAR.14.30.1">Tamaitiat Jesús ayaak: —Nekasan tajame: Yamai ju kashia juwi atash jimiaran shinatsaing wína pachitsam kampatam waitrakum: Nu aintsnaka wikia wainchawaitjai tusam uurtuktatme, —timiayi.</s>
     </seg>
     <seg type="verse" id="b.MAR.14.31">
      <s id="b.MAR.14.31.1">Tamati Pedro kakar chicharak: —Atsa, amin mantaminamtaisha wikia: Iijai jakami tau asan, amincha pengké natsantrashtatjame, —timiayi.</s>
      <s id="b.MAR.14.31.2">Pedro tamati chikich nuiniatiri mash nunisarang tiarmiayi.</s>
     </seg>
     <seg type="verse" id="b.MAR.14.32">
      <s id="b.MAR.14.32.1">Nunia numi arakmau Getsemaní tutainum wearmiayi.</s>
      <s id="b.MAR.14.32.2">Tura nuni jear, Jesús ni nuiniatiri ainaun chicharak: —Juni pujusrum nakarsataram.</s>
      <s id="b.MAR.14.32.3">Turakrumin wikia Apaachirun aujsatasan weajai, —timiayi.</s>
     </seg>
     <seg type="verse" id="b.MAR.14.33">
      <s id="b.MAR.14.33.1">Tura Pedroncha, nunia Santiagoncha, nunia Juannasha ayas juki, arakchichu wear, Jesús wake mesek napchau nintimramiayi.</s>
     </seg>
     <seg type="verse" id="b.MAR.14.34">
      <s id="b.MAR.14.34.1">Tura chicharak: —Timiá napchau nintimran jata nekapeajai.</s>
      <s id="b.MAR.14.34.2">Juni wijai pujusrum kanutsuk asataram, —timiayi.</s>
     </seg>
     <seg type="verse" id="b.MAR.14.35">
      <s id="b.MAR.14.35.1">Tura arakchichu we, nungká pinakumar tepes Yusen seak: —Apaachiru, ame wakerakmeka, wi wait wajaktinka tsangkatrukaip.</s>
     </seg>
     <seg type="verse" id="b.MAR.14.36">
      <s id="b.MAR.14.36.1">Apaachi, mash tujinkachuitme.</s>
      <s id="b.MAR.14.36.2">Ame wakerakmeka wi wait wajaktinka tsangkamrukaip.</s>
      <s id="b.MAR.14.36.3">Turayat wi wakeramurka achati, antsu ame wakerame nuke ati, —Jesús timiayi.</s>
     </seg>
     <seg type="verse" id="b.MAR.14.37">
      <s id="b.MAR.14.37.1">Tura waketki ni nuiniatiri kanú tepeenaun wainkamiayi.</s>
      <s id="b.MAR.14.37.2">Tura Pedron shintartas chicharak: —Simónka ¿kanamek?</s>
      <s id="b.MAR.14.37.3">¿Kichik horaksha kanutsuk iwiastatkamarmeka tujintarmek?</s>
     </seg>
     <seg type="verse" id="b.MAR.14.38">
      <s id="b.MAR.14.38.1">Tunau nepetukai tusaram, kanutsuk Yus seataram.</s>
      <s id="b.MAR.14.38.2">Atumi nintijai nintimsaram, tunaanaka nepetkatatjai tayatrumek, atumkeka tunauka nepetkashtatrume, —timiayi.</s>
     </seg>
     <seg type="verse" id="b.MAR.14.39">
      <s id="b.MAR.14.39.1">Tura Jesús ataksha we, seamia nunisang Yusen seamiayi.</s>
     </seg>
     <seg type="verse" id="b.MAR.14.40">
      <s id="b.MAR.14.40.1">Nunia waketki, ni nuiniatiri ainau ataksha kari nepetinam, kanú tepeenaun wainkaram, nuka kuraat shintarar: ¿Warintinjik? tinaksha nintimracharmiayi.</s>
     </seg>
     <seg type="verse" id="b.MAR.14.41">
      <s id="b.MAR.14.41.1">Tuminamtai Jesús ataksha we Yusen sea, tura waketki ni nuiniatiri irunun chicharak: —¿Yamaikia tuke kanurtasrum tura ayamratasrum wakerarmek?</s>
      <s id="b.MAR.14.41.2">Maaketai.</s>
      <s id="b.MAR.14.41.3">Wi Yus akupkamutiatnak aints asamtai, tunaarintin ainamunam wina surutkartin hora yanchuk jeayi.</s>
     </seg>
     <seg type="verse" id="b.MAR.14.42">
      <s id="b.MAR.14.42.1">Nantaktaram.</s>
      <s id="b.MAR.14.42.2">Wína surutkatnuka yanchuk winitrawai.</s>
      <s id="b.MAR.14.42.3">Niijai ingkiunikmi, —Jesús timiayi.</s>
     </seg>
     <seg type="verse" id="b.MAR.14.43">
      <s id="b.MAR.14.43.1">Jesúska tuke chichaak wajai, Judas ni nuiniatirintiat, Jesúsan anangka suruktas tarimiayi.</s>
      <s id="b.MAR.14.43.2">Tura aints untsuri nijai wininauka saapin takusar tura numincha takusar winiarmiayi.</s>
      <s id="b.MAR.14.43.3">Nu aints ainauka sacerdote juuntri ainausha, tura Moisésa chichame nuikiartin ainausha, tura judío juuntri ainausha akupkamu asar winiarmiayi.</s>
     </seg>
     <seg type="verse" id="b.MAR.14.44">
      <s id="b.MAR.14.44.1">Tura wininamtai Jesúsnum jeainatsaing, Judas nu aints ainaun chicharak: —Wainkataram.</s>
      <s id="b.MAR.14.44.2">Wi juwaitai tusan mejeastatjai.</s>
      <s id="b.MAR.14.44.3">Turamtai awaapita tusaram achikrum metataram, tura jukitaram, —timiayi.</s>
     </seg>
     <seg type="verse" id="b.MAR.14.45">
      <s id="b.MAR.14.45.1">Tura taa wári Jesúsan jeari mejeak: —Nuikiartinu, winajai, —timiayi.</s>
     </seg>
     <seg type="verse" id="b.MAR.14.46">
      <s id="b.MAR.14.46.1">Tamati kautkaru ainau Jesúsan tap achikiar metawarmiayi.</s>
     </seg>
     <seg type="verse" id="b.MAR.14.47">
      <s id="b.MAR.14.47.1">Tura metawaram Jesúsa nuiniatiri kichik ni saapirin kuinak, sacerdote apuri inatirin kuwishin met charutkamiayi.</s>
     </seg>
     <seg type="verse" id="b.MAR.14.48">
      <s id="b.MAR.14.48.1">Turamtai Jesús sacerdote aintsri ainaun chicharak: —¿Waruka kasa aints achiktasrum winitua nunisrumsha, saapisha tura numisha takusrumsha tarutniurme?</s>
     </seg>
     <seg type="verse" id="b.MAR.14.49">
      <s id="b.MAR.14.49.1">Wikia kashincha, kashincha Yus seatai juun jeanam atumjai pujusan aints ainaun nuininuyajai.</s>
      <s id="b.MAR.14.49.2">Tura wainiatrum nuningkia achirkachmarume.</s>
      <s id="b.MAR.14.49.3">Tura Yuse chichame wína pachitas aarmawa nu umiktasrum aitkararme, —Jesús timiayi.</s>
     </seg>
     <seg type="verse" id="b.MAR.14.50">
      <s id="b.MAR.14.50.1">Tamati ni nuiniatiri ainau mash Jesúsnaka ukukiar tupikiakiarmiayi.</s>
     </seg>
     <seg type="verse" id="b.MAR.14.51">
      <s id="b.MAR.14.51.1">Tura natsa ni sekmatirin penumar, Jesúsjai tsanias wajasmiayi.</s>
      <s id="b.MAR.14.51.2">Turamtai suntar ainau nu natsanka achikiartas tariarmiayi.</s>
     </seg>
     <seg type="verse" id="b.MAR.14.52">
      <s id="b.MAR.14.52.1">Tura achinam, ni sekmatirin ajapa ukuki misu tupikiakmiayi.</s>
     </seg>
     <seg type="verse" id="b.MAR.14.53">
      <s id="b.MAR.14.53.1">Nunia Jesúsan sacerdote apuri jeen umaarmiayi.</s>
      <s id="b.MAR.14.53.2">Tura sacerdote juuntri ainausha, tura judío apuri ainausha, tura Moisésa chichame nuikiartin ainausha nuni iruntrarmiayi.</s>
     </seg>
     <seg type="verse" id="b.MAR.14.54">
      <s id="b.MAR.14.54.1">Turinamtai Pedrosha uku nemaras, sacerdote apuri jeen jeamiayi.</s>
      <s id="b.MAR.14.54.2">Tura jeanmaka waaitsuk wenuknumak waya, aanum Yus seatai jean wainin ainaujai pachinak jiin ayamak pujumiayi.</s>
     </seg>
     <seg type="verse" id="b.MAR.14.55">
      <s id="b.MAR.14.55.1">Turai sacerdote juuntri ainau judío apuri ainaujai mash iruntrar: Jesús nekas juun tunau turayi tiarat tusar, chichaman tsanumin ainaun eakarmiayi.</s>
      <s id="b.MAR.14.55.2">Tura chicharinak: —Nu warintimpi tusar nakasmi.</s>
      <s id="b.MAR.14.55.3">Tura nu antukrikia ninu chichamejai maatnuitji, —tinayat aints nuna tiarat tusar wainkartatkamawar wainkacharmiayi.</s>
     </seg>
     <seg type="verse" id="b.MAR.14.56">
      <s id="b.MAR.14.56.1">Tuminai aints untsuri Jesúsan tsanuinak wait chichaman etserinayat, yapajiasarang yapajiasarang chichainak metekka chichascharmiayi.</s>
     </seg>
     <seg type="verse" id="b.MAR.14.57">
      <s id="b.MAR.14.57.1">Nunia chikich ainau wajakiar tsanuinak:</s>
     </seg>
     <seg type="verse" id="b.MAR.14.58">
      <s id="b.MAR.14.58.1">—Ju aintsu timiauri iisha antukmaji.</s>
      <s id="b.MAR.14.58.2">Ju chichaak: ‘Yus seatai juun jean aints ainau jeamkarmia nuna yumpungnasha, nunia ataksha chikich jean aintska jeamchamu wainiatnak kampatam kintatik jeamkatatjai’ tau antukmaji, —tiarmiayi.</s>
     </seg>
     <seg type="verse" id="b.MAR.14.59">
      <s id="b.MAR.14.59.1">Antsu tu tinayat metekka chichakcharmiayi.</s>
     </seg>
     <seg type="verse" id="b.MAR.14.60">
      <s id="b.MAR.14.60.1">Tu chichainamtai, sacerdote apuri japen wajas Jesúsan iniak: —¿Aimkatatkamam tujintamek?</s>
      <s id="b.MAR.14.60.2">¿Amin pachitmasar etserturmina nuka warimpita? —timiayi.</s>
     </seg>
     <seg type="verse" id="b.MAR.14.61">
      <s id="b.MAR.14.61.1">Tamaitiat Jesús aimkachmiayi.</s>
      <s id="b.MAR.14.61.2">Tura aimtsuk wajamtai, sacerdote apuri ataksha chicharak: —¿Nekasmek Mesíasaitam?</s>
      <s id="b.MAR.14.61.3">¿Nekas pengker aa nuna Uchirinkitam? —tu iniasmiayi.</s>
     </seg>
     <seg type="verse" id="b.MAR.14.62">
      <s id="b.MAR.14.62.1">Tu iniam Jesús ayaak: —Ja ai, ame tame nuka nuwaitjai.</s>
      <s id="b.MAR.14.62.2">Aints ayatun Yus akupkamu asan, nekas kakaram aa nuna untsurinini keemsan, nunia nayaimpinmaya yurangmijai winamtai, wínaka waitkatnuitrume, —timiayi.</s>
     </seg>
     <seg type="verse" id="b.MAR.14.63">
      <s id="b.MAR.14.63.1">Tamati sacerdote juuntri nuna antuk, kajek wejmakrin japiki jaak: —Pai ¿warí chicham antuktasrik nakastaij?</s>
     </seg>
     <seg type="verse" id="b.MAR.14.64">
      <s id="b.MAR.14.64.1">Atumsha Yusen pachis pasé chichaamuka antukurme.</s>
      <s id="b.MAR.14.64.2">¿Itiur nintimtarme? —tu iniam mash aiminak: —Maawarti, —tiarmiayi.</s>
     </seg>
     <seg type="verse" id="b.MAR.14.65">
      <s id="b.MAR.14.65.1">Tura kichik kichik Jesúsan usukrarmiayi.</s>
      <s id="b.MAR.14.65.2">Tura ni jiin tarachjai jingkiatawar yapiin awatinak: —Watska ¿yáki aitkara? tusam nekaata, —tiarmiayi.</s>
      <s id="b.MAR.14.65.3">Turinai Yus seatai jean wainin ainausha Jesúsa yapiin awatiarmiayi.</s>
     </seg>
     <seg type="verse" id="b.MAR.14.66">
      <s id="b.MAR.14.66.1">Pedroka aanum pujaun nuwa tarimiayi.</s>
      <s id="b.MAR.14.66.2">Nu nuwaka sacerdote apuri inatiri ayayi.</s>
     </seg>
     <seg type="verse" id="b.MAR.14.67">
      <s id="b.MAR.14.67.1">Tura nusha Pedron jiin ayamak pujaun wainak: —Amesha Nazaretnumia Jesúsjai tsaniasam wekainuyame nuwaapitme, —timiayi.</s>
     </seg>
     <seg type="verse" id="b.MAR.14.68">
      <s id="b.MAR.14.68.1">Tamaitiat Pedro aimiak: —Atsa, nu aintsnaka wikia wainchawaitjai, ame tame nunaka nekatsjai, —timiayi.</s>
      <s id="b.MAR.14.68.2">Nunia wenurmanumia jiinkitas weamtai, atash shinimiayi.</s>
     </seg>
     <seg type="verse" id="b.MAR.14.69">
      <s id="b.MAR.14.69.1">Atash shinamtai, nu nuwasha Pedron ataksha wainak nuni pujuinaun chicharak: —Juwaapita ni aintsri, —timiayi.</s>
     </seg>
     <seg type="verse" id="b.MAR.14.70">
      <s id="b.MAR.14.70.1">Tamaitiat Pedro ataksha: —Atsa, nuchawaitjai, —timiayi.</s>
      <s id="b.MAR.14.70.2">Tamati jumchik arus nuni wajainau ataksha Pedron chicharinak: —Nekasmeapi aujai amesha wekainuyame.</s>
      <s id="b.MAR.14.70.3">Galileanmaya aints asam, nunia aintsua nunismek chichaame, —tiarmiayi.</s>
     </seg>
     <seg type="verse" id="b.MAR.14.71">
      <s id="b.MAR.14.71.1">Tinamaitiat Pedro kakar chicharak: —Nangkamrum tarume.</s>
      <s id="b.MAR.14.71.2">Yusjai tajai: Atum nu aints pachisrum chichaawearme nunaka nekatsjai, —waitrak timiayi.</s>
     </seg>
     <seg type="verse" id="b.MAR.14.72">
      <s id="b.MAR.14.72.1">Tamati ataksha atash shinamtai, Pedro Jesúsa timiaurin nintimramiayi.</s>
      <s id="b.MAR.14.72.2">Jesúsa timiauringkia nuwaitai: “Atash jimiaran shinatsaing, wína pachitsam: Nu aintsnaka wainchawaitjai tusam, ameka kampatam waitrakum uurtuktatme.”</s>
      <s id="b.MAR.14.72.3">Tura Pedro nu chichaman nintimiar kakar juutmiayi.</s>
     </seg>
    </div>
    <div type="chapter" id="b.MAR.15">
     <seg type="verse" id="b.MAR.15.1">
      <s id="b.MAR.15.1.1">Tura tsawaarai sacerdote juuntri ainau judío juuntri ainaujai tura Moisésa chichame nuikiartin ainaujai tura chikich judío apuri ainaujai chichaman nekaawartas iruntrarmiayi.</s>
      <s id="b.MAR.15.1.2">Tura chichaman najanawar, Jesúsan jingkiawar jukiar Pilato pujamunam jeeniarmiayi.</s>
     </seg>
     <seg type="verse" id="b.MAR.15.2">
      <s id="b.MAR.15.2.1">Jeeniaramtai Pilato Jesúsan chicharak: —¿Nekasmek judío apurintam? —tu iniam Jesús ayaak: —Ame turutme nuka nekasam tame, —timiayi.</s>
     </seg>
     <seg type="verse" id="b.MAR.15.3">
      <s id="b.MAR.15.3.1">Tamati sacerdote juuntri ainau chichaman untsuri tsanumriarmiayi.</s>
     </seg>
     <seg type="verse" id="b.MAR.15.4">
      <s id="b.MAR.15.4.1">Tu tsanuminamtai Pilato ataksha iniak: —¿Aimtaka nakitamek?</s>
      <s id="b.MAR.15.4.2">¿Amin chichaman untsuri aujmatramina nuka antatsmek? —timiayi.</s>
     </seg>
     <seg type="verse" id="b.MAR.15.5">
      <s id="b.MAR.15.5.1">Tamaitiat Jesús aikchamiayi.</s>
      <s id="b.MAR.15.5.2">Tura aitsuk wajamtai Pilato nintimramiayi.</s>
     </seg>
     <seg type="verse" id="b.MAR.15.6">
      <s id="b.MAR.15.6.1">Tura Pascua fiesta jeatak wajasai, romano apuri tuke kichik aints achikmau kársernum engketun jiiki akupnuyayi.</s>
      <s id="b.MAR.15.6.2">Tura aints ainau: Nu aints jiikim akupkata tu seainamka, jiiki akupnuyayi.</s>
     </seg>
     <seg type="verse" id="b.MAR.15.7">
      <s id="b.MAR.15.7.1">Nu musachti kichik aints Barrabás naartin chikich aintsjai mesetan najanawar aintsun mau asar, kársernum engkeamu pujuarmiayi.</s>
     </seg>
     <seg type="verse" id="b.MAR.15.8">
      <s id="b.MAR.15.8.1">Tura asamtai aints untsuri Pilatonam kaunkar chicharinak: —Ii seakrinkia musachjai metek kichik aints karsernumia jiikim akupnuyame nunismek ataksha ju fiesta kintati turata, —tiarmiayi.</s>
     </seg>
     <seg type="verse" id="b.MAR.15.9">
      <s id="b.MAR.15.9.1">Sacerdote juuntri ainau Jesúsan suwirpiaku jiinak, nangkamiar achikiar itaarun Pilato nekau asa, aints ainaun chicharak: —Judío apurin jiikin akupkatjai.</s>
      <s id="b.MAR.15.9.2">¿Nu wakerarmek? —timiayi.</s>
     </seg>
     <seg type="verse" id="b.MAR.15.11">
      <s id="b.MAR.15.11.1">Tu tinam sacerdote juuntri irunu aints ainaun kichik kichik weriar akatrar akupinak: —Barrabásan jiiki akupkati titaram, —tiarmiayi.</s>
      <s id="b.MAR.15.11.2">Tu tinam aints ainau nunisarang tiarmiayi.</s>
     </seg>
     <seg type="verse" id="b.MAR.15.12">
      <s id="b.MAR.15.12.1">Tu chichainamtai, Pilato ataksha chicharak: —¿Tura Jesús, atum judío apurintai tu wearme nunasha itiurkatjak? —timiayi.</s>
     </seg>
     <seg type="verse" id="b.MAR.15.13">
      <s id="b.MAR.15.13.1">Tu iniam ataksha kakarar chichainak: —Numi winangmanum ajinkam maata, —tiarmiayi.</s>
     </seg>
     <seg type="verse" id="b.MAR.15.14">
      <s id="b.MAR.15.14.1">Tu tinamtai Pilato chichaak: —¿Waruka?</s>
      <s id="b.MAR.15.14.2">¿Warí tunauna turini? —tu iniam nuna nangkamasarang kakarar untsuminak: —Numinam ajinkam maata, —tiarmiayi.</s>
     </seg>
     <seg type="verse" id="b.MAR.15.15">
      <s id="b.MAR.15.15.1">Tinamtai aints ainau wína pengker nintimtursarat tusa, Pilato Barrabásan karsernumia jiiki akupkamiayi.</s>
      <s id="b.MAR.15.15.2">Tura suntar ainau Jesúsan katsumkarat tusa, tura numi winangmanum ajinkarti tusa akupkamiayi.</s>
     </seg>
     <seg type="verse" id="b.MAR.15.16">
      <s id="b.MAR.15.16.1">Suntar ainau akupkamu asar, Jesúsan ni pujutirin jukiarmiayi.</s>
      <s id="b.MAR.15.16.2">Tura chikich suntar ainaun mash untsukarmiayi.</s>
     </seg>
     <seg type="verse" id="b.MAR.15.17">
      <s id="b.MAR.15.17.1">Tura mash kaunkaramtai, apu wejmakrin kapantaku amia nuna antsrarmiayi.</s>
      <s id="b.MAR.15.17.2">Tura tsengkrutin jangkin najatawar tsengkrumtikiarmiayi.</s>
     </seg>
     <seg type="verse" id="b.MAR.15.18">
      <s id="b.MAR.15.18.1">Nunia wishikinak: —Judío apuriya, pengker pujusta, —Jesúsan tiarmiayi.</s>
     </seg>
     <seg type="verse" id="b.MAR.15.19">
      <s id="b.MAR.15.19.1">Tura Jesúsa muuken sapapjai awatiarmiayi, nunia usukrarmiayi.</s>
      <s id="b.MAR.15.19.2">Tura wishikrami tusar tikishmatrarmiayi.</s>
     </seg>
     <seg type="verse" id="b.MAR.15.20">
      <s id="b.MAR.15.20.1">Tura Jesúsan wishikrar umisar, apu wejmakrin aitkar, ni wejmakrin ataksha antsrarmiayi.</s>
      <s id="b.MAR.15.20.2">Tura numi winangmanum maatai tusar jukiarmiayi.</s>
     </seg>
     <seg type="verse" id="b.MAR.15.21">
      <s id="b.MAR.15.21.1">Nunia Jesúsan jukiar, jinta weenak, Cirene nungkanmaya aintsun Simón naartinun ajanmaya winaun wainkarmiayi.</s>
      <s id="b.MAR.15.21.2">Nuka Alejandro nunia Rufo apari ayayi.</s>
      <s id="b.MAR.15.21.3">Simón ajanmaya winamtai, Jesúsa krusrin nanarsat tusar achikiarmiayi.</s>
     </seg>
     <seg type="verse" id="b.MAR.15.22">
      <s id="b.MAR.15.22.1">Nunia Jesúsnasha, mura Gólgota tutainum jukiarmiayi.</s>
      <s id="b.MAR.15.22.2">Gólgotaka ii chichamejaingkia muuk ukunch taku tawai.</s>
     </seg>
     <seg type="verse" id="b.MAR.15.23">
      <s id="b.MAR.15.23.1">Tura nuni jear, najaimiashti tusar, amuti vino mirrajai pachimrar amurat tusar Jesúsan susarmiayi.</s>
      <s id="b.MAR.15.23.2">Turamaitiat amurchamiayi.</s>
     </seg>
     <seg type="verse" id="b.MAR.15.24">
      <s id="b.MAR.15.24.1">Tsaa yakí wakamtai, nuni numi winangmanum Jesúsan nenawar umisar, suntar ainau nakuruti suerte tutain nakurinak: ¿Yáki iin nepetamak Jesúsa entsatirin jukit? tusar nakurusarmiayi.</s>
     </seg>
     <seg type="verse" id="b.MAR.15.26">
      <s id="b.MAR.15.26.1">Tura aints ainau: ¿Waruka maamuita? tu inintrinauka nekaawarat tusar, tatang aarmaun numi winangmanum nujtukarmiayi.</s>
      <s id="b.MAR.15.26.2">Nu aarmauka nuwaitai: “Judío apurintai.”</s>
     </seg>
     <seg type="verse" id="b.MAR.15.27">
      <s id="b.MAR.15.27.1">Nunia kasa aintsun jimiaran chikich Jesúsa untsurinini, tura chikitnasha Jesúsa menarininisha numi winangmanum nenaawarmiayi.</s>
     </seg>
     <seg type="verse" id="b.MAR.15.28">
      <s id="b.MAR.15.28.1">Nu turunamuri Yuse chichame aarmawa nunisang umikmiayi.</s>
      <s id="b.MAR.15.28.2">Yuse chichame Jesúsan pachis tu aarmawaitai: “Tunau aintsua nunisarang wainkarmiayi.”</s>
     </seg>
     <seg type="verse" id="b.MAR.15.29">
      <s id="b.MAR.15.29.1">Tura aints ainau nangkaaminak Jesúsan wishikinak, muuken pearar pasé chicharinak: —Jiisia ¿amesha Yus seatai juun jean yumpungtatjai, tura ataksha kampatam kintati jeamkatatjai tichamkum?</s>
     </seg>
     <seg type="verse" id="b.MAR.15.30">
      <s id="b.MAR.15.30.1">Watska, yamaikia numinmaya kuankim uwemrata, —tiarmiayi.</s>
     </seg>
     <seg type="verse" id="b.MAR.15.31">
      <s id="b.MAR.15.31.1">Sacerdote juuntri ainausha, tura Moisésa chichame nuikiartin ainausha wishikinak, mai nuwamtak chicharnainak: —Chikich ainaun uwemtiknuyayi, antsu ningki uwemratatkama tujintawai.</s>
     </seg>
     <seg type="verse" id="b.MAR.15.32">
      <s id="b.MAR.15.32.1">¿Mesíasashi?</s>
      <s id="b.MAR.15.32.2">¿Tura Judío apuriyashi?</s>
      <s id="b.MAR.15.32.3">Watska, yamai numinmaya kuankiamtaikia, iisha nu wainkar nekasampita timi, —wishikinak tiarmiayi.</s>
      <s id="b.MAR.15.32.4">Tura kasasha Jesúsjai jintamusha nunisang timiayi.</s>
     </seg>
     <seg type="verse" id="b.MAR.15.33">
      <s id="b.MAR.15.33.1">Tsaa tupin wajasai, mash nungka tee kajintramiayi.</s>
      <s id="b.MAR.15.33.2">Nunia kampatam hora nangkamaramtai, tsaa yantanti ataksha tsantramiayi.</s>
     </seg>
     <seg type="verse" id="b.MAR.15.34">
      <s id="b.MAR.15.34.1">Turamtai Jesús kakar untsumak: —Elí, Elí, lema sabactani, —timiayi.</s>
      <s id="b.MAR.15.34.2">Nuka ii chichamejaingkia: “Yusru, Yusru ¿waruka japruamsha ukurme?” taku timiayi.</s>
     </seg>
     <seg type="verse" id="b.MAR.15.35">
      <s id="b.MAR.15.35.1">Jesús nuna tamati, aints nuni wajainau nuna antukar: —Antuktaram, Elíasan untsuawai, —tiarmiayi.</s>
     </seg>
     <seg type="verse" id="b.MAR.15.36">
      <s id="b.MAR.15.36.1">Tinamtai aints kichik ampuki we, vino churiniun uruchjai chupir, sapapjai iju mukunat tusa aapamiayi.</s>
      <s id="b.MAR.15.36.2">Nuna susa chicharak: —Turustaram.</s>
      <s id="b.MAR.15.36.3">¿Elías taa, niin kuaki jukishtimpiash?</s>
      <s id="b.MAR.15.36.4">Nu wainkami, —timiayi.</s>
     </seg>
     <seg type="verse" id="b.MAR.15.37">
      <s id="b.MAR.15.37.1">Tinamtai Jesús kakar untsumak jakamiayi.</s>
     </seg>
     <seg type="verse" id="b.MAR.15.38">
      <s id="b.MAR.15.38.1">Tura jakamtai Yus seatai juun jeanam aparmau netimia nu ningki yakiya tseu jaankamiayi.</s>
     </seg>
     <seg type="verse" id="b.MAR.15.39">
      <s id="b.MAR.15.39.1">Jesús kakar untsumak jakamtai, suntara kapitantri Jesúsan jiij wajamia nuka: —Juka nekas Yuse Uchiri ayayi, —timiayi.</s>
     </seg>
     <seg type="verse" id="b.MAR.15.40">
      <s id="b.MAR.15.40.1">Tura nuwa ainausha arák wajasar, Jesús maamun jiisarmiayi.</s>
      <s id="b.MAR.15.40.2">Nu nuwa irunujai Magdalanmaya Marí, tura Santiago nunia José nukuri Marísha, tura Salomésha wajasarmiayi.</s>
     </seg>
     <seg type="verse" id="b.MAR.15.41">
      <s id="b.MAR.15.41.1">Jesús Galilea nungkanam yaanchuik pujamtai, nu nuwa ainau Jesúsan nemarsar yaingkiarmiayi.</s>
      <s id="b.MAR.15.41.2">Nunia jiinkiar niin Jerusalénnum nemarsar chikich nuwa irunujai taarmiayi.</s>
     </seg>
     <seg type="verse" id="b.MAR.15.42">
      <s id="b.MAR.15.42.1">Kiarai ayamratin kinta jeatak wajasamtai, Arimateanmaya aints, José naartin, judío juuntri chicharin ayat, shamtsuk Pilato jeen waya, Jesúsa namangken iwiarsataj tusa werimiayi.</s>
      <s id="b.MAR.15.42.2">Nuka Yus aints ainaun inarti tusa tuke nakauyayi.</s>
     </seg>
     <seg type="verse" id="b.MAR.15.44">
      <s id="b.MAR.15.44.1">Tura iniam Pilato chicharak: —¿Yanchkek jakama?</s>
     </seg>
     <seg type="verse" id="b.MAR.15.45">
      <s id="b.MAR.15.45.1">—tu iniam kapitán aimiak: —Ja ai, apuru, yanchuk jakami, —tamati, Jesúsa namangken José jukiti tusa tsangkatkamiayi.</s>
     </seg>
     <seg type="verse" id="b.MAR.15.46">
      <s id="b.MAR.15.46.1">Turamtai José tarach lino najanamun sumak, Jesúsa namangken numinmaya kuaki tarachjai kangkarmiayi.</s>
      <s id="b.MAR.15.46.2">Tura waa pampa taimunam iwiarsamiayi.</s>
      <s id="b.MAR.15.46.3">Tura iwiaras umis waitiri kaya juun najanamujai epenmiayi.</s>
     </seg>
     <seg type="verse" id="b.MAR.15.47">
      <s id="b.MAR.15.47.1">Turamtai Magdalanmaya Marí, José nukuri Maríjai ¿tuning iwiarsarat? tusar jiij wajatiarmiayi.</s>
     </seg>
    </div>
    <div type="chapter" id="b.MAR.16">
     <seg type="verse" id="b.MAR.16.1">
      <s id="b.MAR.16.1.1">Ayamtai kinta nangkamaramtai, Magdalanmaya Marí, tura Santiago nukuri Marísha, tura Salomésha, Jesúsa namangken yakaarami tusar kungkutin sumakarmiayi.</s>
     </seg>
     <seg type="verse" id="b.MAR.16.2">
      <s id="b.MAR.16.2.1">Tura tumingti tsaa yama jiinai, iwiarsamunam wearmiayi.</s>
     </seg>
     <seg type="verse" id="b.MAR.16.3">
      <s id="b.MAR.16.3.1">Tura weenak chichainak: —¿Iwiarsamu epenmiaun kaya juun ututkamusha yajaing uraktaij? —tunaiyarmiayi.</s>
     </seg>
     <seg type="verse" id="b.MAR.16.4">
      <s id="b.MAR.16.4.1">Tura nuni jear iwiarsamun jiisar, kaya juunjai waan epeniarmia nuna urankaun wainkarmiayi.</s>
     </seg>
     <seg type="verse" id="b.MAR.16.5">
      <s id="b.MAR.16.5.1">Tura iwiarsamunam wayaawar, ni wajainamunam untsurinini natsa entsatin pújun sarman entsar pujaun wainkarmiayi.</s>
      <s id="b.MAR.16.5.2">Tura wainkar shamkarmiayi.</s>
     </seg>
     <seg type="verse" id="b.MAR.16.6">
      <s id="b.MAR.16.6.1">Shaminamtai nusha chicharak: —Shamrukairap.</s>
      <s id="b.MAR.16.6.2">Nazaretnumia Jesús numi winangmanum maawarma nu earme.</s>
      <s id="b.MAR.16.6.3">Nuka jakayat nantakni.</s>
      <s id="b.MAR.16.6.4">Juningkia tepatsui.</s>
      <s id="b.MAR.16.6.5">Ni iwiarsamuri jiistaram.</s>
     </seg>
     <seg type="verse" id="b.MAR.16.7">
      <s id="b.MAR.16.7.1">Tura werum ni nuiniatiri ainau jiisrum: ‘Atum weatsrumning, niyá eemak Galilea nungkanam weawai tusaram etserkataram.</s>
      <s id="b.MAR.16.7.2">Tura atum weriram, Jesús atumin turammia nunisrumek nuni wainkatatrume, tura Pedrosha ujatruktaram,’ —Yuse awemamuri timiayi.</s>
     </seg>
     <seg type="verse" id="b.MAR.16.8">
      <s id="b.MAR.16.8.1">Tamati nuwa ainau nuna antukar shaminak kurainak, iwiarsamunmaya jiinkiar ampukiar waketkiarmiayi.</s>
      <s id="b.MAR.16.8.2">Tura timiá shamkaru asar, jinta wekajinaun wainkarsha, pengké kichkisha ujakcharmiayi.</s>
     </seg>
     <seg type="verse" id="b.MAR.16.9">
      <s id="b.MAR.16.9.1">Jesús tumingti kashik jaka nantaki, Magdalanmaya Marín nuná eemak wantintukmiayi.</s>
      <s id="b.MAR.16.9.2">Nu Marínaka yaanchuik iwianchrin siete (7) jiirkimiayi.</s>
     </seg>
     <seg type="verse" id="b.MAR.16.10">
      <s id="b.MAR.16.10.1">Jesús wantintukam, Marísha nuwik Jesúsjai tsaniasar wekaasarmia nuna jiistas wemiayi.</s>
      <s id="b.MAR.16.10.2">Tura wake mesekar juutu pujuinaun wainak ni wainkamurin mash ujakmiayi.</s>
     </seg>
     <seg type="verse" id="b.MAR.16.11">
      <s id="b.MAR.16.11.1">Tura: “Jesús iwiaakuitai, wisha wainkajai” tu ujaamaitiat, nekasampita pengké ticharmiayi.</s>
     </seg>
     <seg type="verse" id="b.MAR.16.12">
      <s id="b.MAR.16.12.1">Nunia jimiar aints tsaniasar wekainai, Jesús wantinkamiayi.</s>
     </seg>
     <seg type="verse" id="b.MAR.16.13">
      <s id="b.MAR.16.13.1">Turamtai nisha Jesúsan wainkaru asar, waketkiar ni nuiniatiri ainaun ujainamaitiat, nusha nunisarang nekasampita ticharmiayi.</s>
     </seg>
     <seg type="verse" id="b.MAR.16.14">
      <s id="b.MAR.16.14.1">Jumchik arus, ni nuiniatiri once (11) misanam yuwinak pujuinai, Jesús wantintukmiayi, tura chikich ainau niin jaka nantaknun wainkarmia nuna timiaurin nekaschawaitai tinu asaramtai chicharak: —¿Waruka nekasampi jakamunmaya nantaki turutsurme?</s>
      <s id="b.MAR.16.14.2">¿Tura warukaya timiá nintimturtsurme? —Jesús timiayi.</s>
     </seg>
     <seg type="verse" id="b.MAR.16.15">
      <s id="b.MAR.16.15.1">Tura akatak: —Mash nungkanam wetaram.</s>
      <s id="b.MAR.16.15.2">Tura werum Yusnum uwemratin chicham mash aints ainau ujaktaram.</s>
     </seg>
     <seg type="verse" id="b.MAR.16.16">
      <s id="b.MAR.16.16.1">Aints nu uwemratin chichaman nekasampita tinauka mainiar uwemrartin ainawai.</s>
      <s id="b.MAR.16.16.2">Antsu nu uwemratin chichaman nekaschawapita tinauka tuke wait wajakartin ainawai.</s>
     </seg>
     <seg type="verse" id="b.MAR.16.17">
      <s id="b.MAR.16.17.1">Tura wína nekasampita turutinauka Yuse kakarmarijai inakmamuncha turuwartinuitai.</s>
      <s id="b.MAR.16.17.2">Tura wi akupkamu asar, wína naarun pachisar, iwianch ainaun jiikiar akupkartinuitai.</s>
      <s id="b.MAR.16.17.3">Tura chikich aintsu chichamen nekachu ainayat, niish niish chichasartinuitai.</s>
     </seg>
     <seg type="verse" id="b.MAR.16.18">
      <s id="b.MAR.16.18.1">Tura aneachmau napin achikiariat jakachartinuitai.</s>
      <s id="b.MAR.16.18.2">Tura amuti jatain amurarsha jakachartinuitai.</s>
      <s id="b.MAR.16.18.3">Nunia jau ainaun ni uwejejai antingkiaram tsaarartinuitai, —Jesús timiayi.</s>
     </seg>
     <seg type="verse" id="b.MAR.16.19">
      <s id="b.MAR.16.19.1">Nunia ni nuiniatiri ainaun aujas umisamtai, Yus ii Apuri Jesúsan nayaimpinam iwiakmiayi.</s>
      <s id="b.MAR.16.19.2">Tura iwiakam ni Apaachiri Yuse untsurinini keemsamiayi.</s>
     </seg>
     <seg type="verse" id="b.MAR.16.20">
      <s id="b.MAR.16.20.1">Turamtai ni nuiniatiri ainau waketkiar, mash nungkanam Yuse chichamen etserkarmiayi.</s>
      <s id="b.MAR.16.20.2">Tura asaramtai aints ainau Yuse chichamen nekasaintai tiarti tusa, ii Apurisha wainchatai takatnasha turuwarti tusa takamtiksamiayi.</s>
      <s id="b.MAR.16.20.3">Maaketai.</s>
     </seg>
    </div>
   </div>
   <div type="book" id="b.LUK">
    <div type="chapter" id="b.LUK.1">
     <seg type="verse" id="b.LUK.1.1">
      <s id="b.LUK.1.1.1">Wína aneetir Teófilo: Aints ainau Jesúsan wainkarmia nuka iin nuitamrau asar, tura chikich aints untsuri ujakarmau asar: Miatrusnak aartaj tiarmiayi.</s>
      <s id="b.LUK.1.1.2">Tura asaramtai wisha nunisnak nu nangkamkenia nangkaman, Jesúsan pachisan mash nekaan, amincha miatrusnak aatratasan nintimtinuyajme.</s>
     </seg>
     <seg type="verse" id="b.LUK.1.4">
      <s id="b.LUK.1.4.1">Tura asan nekas chichaman amincha nuitamrarmia nuna tenap nekamtikiatasan aatjame.</s>
     </seg>
     <seg type="verse" id="b.LUK.1.5">
      <s id="b.LUK.1.5.1">Yaanchuik Herodes Judea nungkanam apu pujai, nu nungkanam sacerdote Zacarías naartin pujuyayi.</s>
      <s id="b.LUK.1.5.2">Nuka Abías ainaujai Yus seatai juun jeanam iruntrar takakmin armiayi.</s>
      <s id="b.LUK.1.5.3">Tura Zacaríasa nuwari Elisabet naartinuyayi.</s>
      <s id="b.LUK.1.5.4">Nuka yaanchuik sacerdote juuntri Aarón naartinu weari ayayi.</s>
     </seg>
     <seg type="verse" id="b.LUK.1.6">
      <s id="b.LUK.1.6.1">Zacaríascha, tura Elisabetcha mai nekasar Yusen pengker umirin armiayi.</s>
      <s id="b.LUK.1.6.2">Tura Yus umirkatin chichaman mash miatrusarang umirin armiayi.</s>
      <s id="b.LUK.1.6.3">Tura asaramtai aints kichkisha niin pachisarka paseeka chicharchau armiayi.</s>
     </seg>
     <seg type="verse" id="b.LUK.1.7">
      <s id="b.LUK.1.7.1">Tura Elisabet kaa asa uchinka jurechuyayi.</s>
      <s id="b.LUK.1.7.2">Tura aishrijai mai juuntach wajakiarmiayi.</s>
     </seg>
     <seg type="verse" id="b.LUK.1.8">
      <s id="b.LUK.1.8.1">Tura sacerdote Zacaríasjai takau ainau takakmasartin jeau asamtai, Zacaríascha chikich sacerdote ainaujai nuni jear, Zacarías Yuse jeen waya kungkutin keemakat tusar akupkarmiayi.</s>
     </seg>
     <seg type="verse" id="b.LUK.1.10">
      <s id="b.LUK.1.10.1">Turinamtai Zacarías Yus seatai juun jeanam ningki waya, nuni kungkutin keemakamtai, aints mash aanum wajainau Yusen searmiayi.</s>
     </seg>
     <seg type="verse" id="b.LUK.1.11">
      <s id="b.LUK.1.11.1">Tura Yusen seainamtai, Zacarías kungkutin keemak wajai, kungkuti keemakmanum untsurinini Yuse awemamuri aneachmau wantintukmiayi.</s>
     </seg>
     <seg type="verse" id="b.LUK.1.12">
      <s id="b.LUK.1.12.1">Tura wantintukam Zacaríascha nuna wainak nukap shamkamiayi.</s>
     </seg>
     <seg type="verse" id="b.LUK.1.13">
      <s id="b.LUK.1.13.1">Turamtai Yuse awemamuri chicharak: —Zacaríasa shamrukaip.</s>
      <s id="b.LUK.1.13.2">Yuska ami seamurmin anturtamkayi.</s>
      <s id="b.LUK.1.13.3">Nuwaram Elisabet uchin jurertatui.</s>
      <s id="b.LUK.1.13.4">Turamtai nu uchikia Juan inaikiatatme.</s>
     </seg>
     <seg type="verse" id="b.LUK.1.14">
      <s id="b.LUK.1.14.1">Ami uchiram akiinatnua nuka Yusen miatrusang umirkatin asa, chikich ainaunka nangkakatnuitai.</s>
      <s id="b.LUK.1.14.2">Tura ni akiinamtai, ame nekasam nukap warastinuitme.</s>
      <s id="b.LUK.1.14.3">Turamtai aints ainau untsuri warasartinuitai.</s>
      <s id="b.LUK.1.14.4">Ami uchiram vínoncha, tura amuti kariaunasha amurchatnuitai.</s>
      <s id="b.LUK.1.14.5">Tura ni akiintsaing, Yuse Wakaningkia ni nintin engkemtuatnuitai.</s>
     </seg>
     <seg type="verse" id="b.LUK.1.16">
      <s id="b.LUK.1.16.1">Tura asamtai ni tsakar Yuse chichamen etsermatai, Israel ainau untsuri ni Yusri wakeramurin ataksha umirkartinuitai.</s>
     </seg>
     <seg type="verse" id="b.LUK.1.17">
      <s id="b.LUK.1.17.1">Yaanchuik Yuse chichame etserin Elías naartinu nintin Yuse Wakani engkemtuamu asa, Yuse kakarmarijai aints ainaun Yuse chichamen ujakmia nunisang ami uchiram ni Apuri taatsaing, Yuse chichamenka etserkatnuitai.</s>
      <s id="b.LUK.1.17.2">Tura juun ainau ni uchirijai pengker nintimtunisar pujusarat tusa, tura Yuse chichamen umirtan nakitin ainausha Yusen miatrusarang umirkarat tusa, tura aints ainau ni nintin iwiarar, ni Apuri tatintrin nakasarat tusa, Yuse chichamen etserkatnuitai, —Yuse awemamuri timiayi.</s>
     </seg>
     <seg type="verse" id="b.LUK.1.18">
      <s id="b.LUK.1.18.1">Tamati Zacarías iniak: —Wisha juuntach asan, nuwarsha juuntach asamtai ¿ame tame nunaka nekasampi turunatatua itiur titajak? —timiayi.</s>
     </seg>
     <seg type="verse" id="b.LUK.1.19">
      <s id="b.LUK.1.19.1">Tu iniam Yuse awemamuri ayaak: —Wikia Gabrielaitjai.</s>
      <s id="b.LUK.1.19.2">Yuse inatirinjai.</s>
      <s id="b.LUK.1.19.3">Tura asan wína akuptukamtai, wikia pengke chichaman ami uchiram akiinatniun pachisan amin ujaktasan tarijme.</s>
     </seg>
     <seg type="verse" id="b.LUK.1.20">
      <s id="b.LUK.1.20.1">Tura wi taja nuka nekasampita turutchau asam, ami uchiram akiintsaing chichachu atatme.</s>
      <s id="b.LUK.1.20.2">Tura uchiram akiinamtai, ataksha chichaktatme.</s>
      <s id="b.LUK.1.20.3">Ni akiinatin kinta jeamtai, wi taja nunaka Yuska miatrusang umiktinuitai, —timiayi.</s>
     </seg>
     <seg type="verse" id="b.LUK.1.21">
      <s id="b.LUK.1.21.1">Tu chichaamtai aints ainau aanum nakainak wajainau: ¿Waruka taatsua? tu nintimrarmiayi.</s>
     </seg>
     <seg type="verse" id="b.LUK.1.22">
      <s id="b.LUK.1.22.1">Tu nintimrar wajainamtai, Zacarías jiinki, aints ainaun ujaktatkama yumatkamiayi.</s>
      <s id="b.LUK.1.22.2">Tura chichakchamin nekapeak aya uwijmiarmiayi.</s>
      <s id="b.LUK.1.22.3">Turamtai aints ainau nintimrar: “Yuse jeen wajamtai ¿warintsuk wantintuka?” tiarmiayi.</s>
     </seg>
     <seg type="verse" id="b.LUK.1.23">
      <s id="b.LUK.1.23.1">Tura Yuse jeen takakmastin kinta amukamtai, Zacaríaska ni jeen waketkimiayi.</s>
     </seg>
     <seg type="verse" id="b.LUK.1.24">
      <s id="b.LUK.1.24.1">Tura waketkiamtai jumchik arus ni nuwari Elisabetka japrukmiayi.</s>
      <s id="b.LUK.1.24.2">Tura japruk cinco (5) nantu jeanmayangka jiintsuk pujumiayi.</s>
     </seg>
     <seg type="verse" id="b.LUK.1.25">
      <s id="b.LUK.1.25.1">Tura jeanam pujus nintimias: “Yamaikia aints ainau: Juka uchin jurechuitai turutiarai tusa Yuska aitkarayi,” timiayi.</s>
     </seg>
     <seg type="verse" id="b.LUK.1.26">
      <s id="b.LUK.1.26.1">Seis (6) nantu nangkamaramtai, Yus ni awemamurin Gabriel naartiniun Galilea nungkanam Nazaret yaktanam akupkamiayi.</s>
     </seg>
     <seg type="verse" id="b.LUK.1.27">
      <s id="b.LUK.1.27.1">Nu yaktanmaka nawan aintsjai tumichu Marí naartin pujuyayi.</s>
      <s id="b.LUK.1.27.2">Nu nawannaka aints José naartin: Wi nuwatkamjinam tusa chichas ukukmiayi.</s>
      <s id="b.LUK.1.27.3">Joséka apu Davidta weari ayayi.</s>
     </seg>
     <seg type="verse" id="b.LUK.1.28">
      <s id="b.LUK.1.28.1">Tura Yuse awemamuri Marí pujamunam waya chicharak: —María, Yuse aneetiriya ¿pujamek?</s>
      <s id="b.LUK.1.28.2">Apu Yus amincha pengker nintimturmau asamtai winitjame.</s>
      <s id="b.LUK.1.28.3">Yuska amin chikich nuwa ainaun nangkamasang timiá pengker awajtamui, —timiayi.</s>
     </seg>
     <seg type="verse" id="b.LUK.1.29">
      <s id="b.LUK.1.29.1">Tamati Marísha Yuse awemamurin wainak: ¿Warukang turuta? tusa nintimramiayi.</s>
     </seg>
     <seg type="verse" id="b.LUK.1.30">
      <s id="b.LUK.1.30.1">Turamtai Yuse awemamuri chicharak: —María shamkaip.</s>
      <s id="b.LUK.1.30.2">Yus aminka pengker nintimturmawai.</s>
     </seg>
     <seg type="verse" id="b.LUK.1.31">
      <s id="b.LUK.1.31.1">Antukta.</s>
      <s id="b.LUK.1.31.2">Ame japruktatme.</s>
      <s id="b.LUK.1.31.3">Tura japrukam uchi jurertatme.</s>
      <s id="b.LUK.1.31.4">Tura jureram nu uchikia Jesús inaikiatatme.</s>
     </seg>
     <seg type="verse" id="b.LUK.1.32">
      <s id="b.LUK.1.32.1">Yus yakí puja nuka nuna pachis: Wina uchiruitai titin asamtai, chikich aints ainaun nangkamasang pengker atinuitai.</s>
      <s id="b.LUK.1.32.2">Tura Yuska yaanchuik atumi juuntrin Davidtan apu ati tusa, pengker awajsamia nunisang ami uchirmincha juun Apu ati tusa pengker awajsatnuitai.</s>
      <s id="b.LUK.1.32.3">Tura Israel ainautirmin tuke inarti timiau asa, ni aintsri inartinka tuke nangkankashtinuitai, —timiayi.</s>
     </seg>
     <seg type="verse" id="b.LUK.1.34">
      <s id="b.LUK.1.34.1">Tamati nuna antuk Marí chicharak: —Wikia aintsjai tsanirmichu asan ¿itiur uchincha jurertajak? —tu iniasmiayi.</s>
     </seg>
     <seg type="verse" id="b.LUK.1.35">
      <s id="b.LUK.1.35.1">Tu iniam Yuse awemamuri ayaak: —Yuse Wakani tarutmitatui.</s>
      <s id="b.LUK.1.35.2">Tura yurangmia nunisang Yuse kakarmarijai amin tarutmiamtai japruktatme.</s>
      <s id="b.LUK.1.35.3">Tura asamtai uchi akiinatata nuka nekas Yusnau asamtai Yuse Uchirintai tiartinuitai.</s>
     </seg>
     <seg type="verse" id="b.LUK.1.36">
      <s id="b.LUK.1.36.1">Yuska pengké tujinchau asamtai, ami kana kaim Elisabetcha juunchitiat japruki.</s>
      <s id="b.LUK.1.36.2">Aints ainau niin pachisar: Uchinka jurerchatnuitai tinamaitiat, ni japrukmauringkia seis nantu awai, —timiayi.</s>
     </seg>
     <seg type="verse" id="b.LUK.1.38">
      <s id="b.LUK.1.38.1">Tamati Marí chicharak: —Ayu, wikia Yuse inatirinjai.</s>
      <s id="b.LUK.1.38.2">Ame wína turutme nunisang Yuse wakeramuri ati —timiayi.</s>
      <s id="b.LUK.1.38.3">Tamati Yuse awemamuri niin ukukmiayi.</s>
     </seg>
     <seg type="verse" id="b.LUK.1.39">
      <s id="b.LUK.1.39.1">Jumchik arus, Marí Elisabetan jiistaj tusa, Judea nungka murarin wári wemiayi.</s>
      <s id="b.LUK.1.39.2">Tura Zacarías pujamunam waya, Elisabetan: ¿Pujamek? timiayi.</s>
     </seg>
     <seg type="verse" id="b.LUK.1.41">
      <s id="b.LUK.1.41.1">Tamati Elisabet nuna antamtai, uchi ampujnum engketu muchitkamiayi.</s>
      <s id="b.LUK.1.41.2">Turamtai Yuse Wakani Elisabeta nintin piatkamiayi.</s>
     </seg>
     <seg type="verse" id="b.LUK.1.42">
      <s id="b.LUK.1.42.1">Tura nintin piatkamu asa, Marí japrukmauri nekaa Elisabet kakar chicharak: —Yus chikich nuwa ainaun nuna nangkamasang aminak timiá pengker awajtamsau asa, ami uchiram akiinatata nunasha nekas pengker awajsatnuitai.</s>
     </seg>
     <seg type="verse" id="b.LUK.1.43">
      <s id="b.LUK.1.43.1">Kairu, wikia mianchau aisha, wína Uwemtikrurtinu nukuri ayatmesha winasha jiirsatasmesha tarutniume.</s>
     </seg>
     <seg type="verse" id="b.LUK.1.44">
      <s id="b.LUK.1.44.1">Ame wína aujtakmin, uchi nuna antuk waraak ampujrunia muchitkayi.</s>
     </seg>
     <seg type="verse" id="b.LUK.1.45">
      <s id="b.LUK.1.45.1">Apu Yus amin turamia nu nekasampi umiktatua tinu asakmin, Yus aminka waramtikramsatatui, —Elisabet timiayi.</s>
     </seg>
     <seg type="verse" id="b.LUK.1.46">
      <s id="b.LUK.1.46.1">Tama Marí chicharak: “Wikia tuke nintirjai Yuska timiá juuntapita tajai.</s>
     </seg>
     <seg type="verse" id="b.LUK.1.47">
      <s id="b.LUK.1.47.1">Tura Yuska wína Uwemtikrurtin asamtai, nukap waraajai.</s>
     </seg>
     <seg type="verse" id="b.LUK.1.48">
      <s id="b.LUK.1.48.1">Wikia ni inatiri mianchau aing, Yus timiá juun aa nuka ni wakeramurin umiktas winaka pengker awajtusi.</s>
      <s id="b.LUK.1.48.2">Tura asamtai yamai nangkamasang mash nungkanmaya ainau wina pachitsar: Yuska nekas pengker awajsayi tuke turutiartinuitai.</s>
      <s id="b.LUK.1.48.3">Yuse naarin pachisan nekas pengkerapita tajai.</s>
     </seg>
     <seg type="verse" id="b.LUK.1.50">
      <s id="b.LUK.1.50.1">Yuska niin umirkartas wakerin ainaunka tuke inaitsuk wait anentratnuitai.</s>
     </seg>
     <seg type="verse" id="b.LUK.1.51">
      <s id="b.LUK.1.51.1">Nuka timiá kakaram asa, chikich ainau tujintina nunasha ningki turamiayi.</s>
      <s id="b.LUK.1.51.2">Antsu ningki nintimsar: Wikia miajuitjai tumaminaunka nepetkamiayi.</s>
     </seg>
     <seg type="verse" id="b.LUK.1.52">
      <s id="b.LUK.1.52.1">Nunia inakratin ainauncha nepetkamiayi.</s>
      <s id="b.LUK.1.52.2">Tura mianchau ainau inakratin arti tusa pengker awajsamiayi.</s>
     </seg>
     <seg type="verse" id="b.LUK.1.53">
      <s id="b.LUK.1.53.1">Yuuminak pujuinauncha yuumamurin nukap susamiayi.</s>
      <s id="b.LUK.1.53.2">Antsu kuikiartin ainaunka aintsangsha pujusarti tusa inaisamiayi.</s>
     </seg>
     <seg type="verse" id="b.LUK.1.54">
      <s id="b.LUK.1.54.1">Yaanchuikia ii juuntri ainauncha, tura Abrahamnasha, tura ni weari ainauncha nunaka wi turatatjai tímia nunisang Israel ainautin Yuse inatiri asakrin, tuke inaitamtsuk wait anentramak yainmakaruitji,” Marí timiayi.</s>
     </seg>
     <seg type="verse" id="b.LUK.1.56">
      <s id="b.LUK.1.56.1">Tura Maríkia Elisabetjai kampatam nantun pujus, nuniangka ni jeen waketkimiayi.</s>
     </seg>
     <seg type="verse" id="b.LUK.1.57">
      <s id="b.LUK.1.57.1">Nunia ni jurertin kinta jeamtai, Elisabet uchin aishmangkun jurermiayi.</s>
     </seg>
     <seg type="verse" id="b.LUK.1.58">
      <s id="b.LUK.1.58.1">Tura Yus Elisabetan wait anentak uchin susau asamtai, ni weari ainausha, tura ni irutramu ainausha nuna nekaawar, níjai iruntrar warasarmiayi.</s>
     </seg>
     <seg type="verse" id="b.LUK.1.59">
      <s id="b.LUK.1.59.1">Uchi akiinamuri ocho kinta nangkamaramtai, nu kinta tuke ni nuwapchirin charuktin kinta asamtai, aints ainau uchi jiistai tusar, tura naari inaikiami tusar, Zacaríasa jeen kaunkarmiayi.</s>
      <s id="b.LUK.1.59.2">Tura asar ni aparinak Zacaríasan inaikiartas wakeriarmiayi.</s>
     </seg>
     <seg type="verse" id="b.LUK.1.60">
      <s id="b.LUK.1.60.1">Tura wainiat ni nukuri aints ainaun chicharak: —Atsa, ni naaringkia Juan atatui, —timiayi.</s>
     </seg>
     <seg type="verse" id="b.LUK.1.61">
      <s id="b.LUK.1.61.1">Tamati iniinak: —¿Warukaya Juan ati tame?</s>
      <s id="b.LUK.1.61.2">Ami wearam nu naartinka kichkisha atsawai, —tiarmiayi.</s>
     </seg>
     <seg type="verse" id="b.LUK.1.62">
      <s id="b.LUK.1.62.1">Tura Zacarías chichakchamin asamtai, aints irunu aya uwejejai uchin inakmasar: ¿Uchi warí inaikiatasmea wakerame? tusar ni aparin iniasarmiayi.</s>
     </seg>
     <seg type="verse" id="b.LUK.1.63">
      <s id="b.LUK.1.63.1">Tu iniinam uchi apari uwijmiak: Tatang aatai tepaun nu surustaram tusa, aya uwejejai inakmasmiayi.</s>
      <s id="b.LUK.1.63.2">Tura susam: Uchi naaringkia Juankuitai, tu aarmiayi.</s>
      <s id="b.LUK.1.63.3">Tu aaramtai nuna wainkar: ¿Warukaya uchincha tuusha inaiyawa? tu nintimrarmiayi.</s>
     </seg>
     <seg type="verse" id="b.LUK.1.64">
      <s id="b.LUK.1.64.1">Tinamtai Zacaríaska chichachu ayat nuniangka chichakmiayi.</s>
      <s id="b.LUK.1.64.2">Tura: —Yuska nekas pengkerapita, —timiayi.</s>
     </seg>
     <seg type="verse" id="b.LUK.1.65">
      <s id="b.LUK.1.65.1">Tamati nijai irutraru ainauka nuna wainkar mash shamkarmiayi.</s>
      <s id="b.LUK.1.65.2">Tura Judea nungka murarinia ainau mash Zacaríasa turunamurin pachisar etseriarmiayi.</s>
     </seg>
     <seg type="verse" id="b.LUK.1.66">
      <s id="b.LUK.1.66.1">Tinamtai nu etsermaun antukar, nukap nintimrar mai nuwamtak iniininak: —¿Nu uchisha nampuarsha warukuk ati? —tunaiyarmiayi.</s>
      <s id="b.LUK.1.66.2">Yus nekas uchin pengker awajsau asamtai tu nintimrarmiayi.</s>
     </seg>
     <seg type="verse" id="b.LUK.1.67">
      <s id="b.LUK.1.67.1">Nuniangka Zacarías, Yuse Wakani piatkamu asa, tura Yus tita timiau asa chichaak:</s>
     </seg>
     <seg type="verse" id="b.LUK.1.68">
      <s id="b.LUK.1.68.1">“Israel ainauti iinu Apuri Yuska maaketai tiarmi.</s>
      <s id="b.LUK.1.68.2">Ni uchiri ainiaji.</s>
      <s id="b.LUK.1.68.3">Tura iin uwemtikramrartas tarutramiarji.</s>
     </seg>
     <seg type="verse" id="b.LUK.1.69">
      <s id="b.LUK.1.69.1">Ii yaanchuik juuntri David Yuse inatiri asamtai, ni weari ainautin Yus iin Uwemtikramratin nekas kakaram aa nuna akupturmakji.</s>
     </seg>
     <seg type="verse" id="b.LUK.1.70">
      <s id="b.LUK.1.70.1">Yaanchuik Yuse chichame etserin nekas pengker armia nu Yuse wakeramurin juna pachisar nekamtikramawarmiaji.</s>
     </seg>
     <seg type="verse" id="b.LUK.1.71">
      <s id="b.LUK.1.71.1">Ii nemase ainauncha, tura iin kajertaminak pujuinauncha nepetak uwemtikramratnuitji.</s>
     </seg>
     <seg type="verse" id="b.LUK.1.72">
      <s id="b.LUK.1.72.1">Yuska yaanchuik ii juuntri ainaun chicharak: ‘Wikia atumin tuke wait anentratnuitjarme, tura nekasan atumin pengker awajsatnuitjarme, timiaja nunaka pengké inaitsuk umiktinuitjai,’ timiayi.</s>
     </seg>
     <seg type="verse" id="b.LUK.1.73">
      <s id="b.LUK.1.73.1">Ii yaanchuik juuntrin Abrahaman Yuska chicharak: ‘Wikia nekasan tajame: Ami wearam ainau nemasen nepetkan atumniaka uwemtikratnuitjarme.</s>
      <s id="b.LUK.1.73.2">Wi turamtai atumka iwiaaku pujusrum, shamtsuk pengké tunaarinchau wínaka tuke miatrusrumek umirtuktinuitrume,’ timiayi.</s>
      <s id="b.LUK.1.73.3">Iisha Abrahama weari asakrin, Yus niin tímia nunaka iin pachitmas timiayi.</s>
     </seg>
     <seg type="verse" id="b.LUK.1.76">
      <s id="b.LUK.1.76.1">Tura uchiru amincha tajame: Yus nekas yakí puja nuka aminka: Wína chichamur etsernuitme turamtinuitai.</s>
      <s id="b.LUK.1.76.2">Tura Apu tatintri iwiarata tusa, ame eemkir akupkamuitme.</s>
     </seg>
     <seg type="verse" id="b.LUK.1.77">
      <s id="b.LUK.1.77.1">Tura Israel ainau Yuse chichame ujaakum: Atumi tunaari tsangkuramu asaram uwemramnawaitrume titinuitme.</s>
     </seg>
     <seg type="verse" id="b.LUK.1.78">
      <s id="b.LUK.1.78.1">Aints ainautikia jakatin asar, teenam pujakur tsawaarti tusar nakaji nunisrik ii Apuri tatintri nakaji.</s>
      <s id="b.LUK.1.78.2">Tura asakrin ii Yusri timiá wait anentramau asa, tsaa jiinua nunisang wantinturmak iincha uwemtikramratnuitji.</s>
      <s id="b.LUK.1.78.3">Tura angkan tuke pengker nintimsaram pujustaram tusa nintimtikramratnuitji,” tu Zacarías timiayi.</s>
     </seg>
     <seg type="verse" id="b.LUK.1.80">
      <s id="b.LUK.1.80.1">Turamtai uchisha Yusen nintimki tsakarmiayi.</s>
      <s id="b.LUK.1.80.2">Tura Israel ainaun chicharkatin kinta jeatsaing, aints atsamunam pujuyayi.</s>
     </seg>
    </div>
    <div type="chapter" id="b.LUK.2">
     <seg type="verse" id="b.LUK.2.1">
      <s id="b.LUK.2.1.1">Juan akiinamia nu musachti romano juun apuri Augusto naartin mash nungka ainamunam aints ainau naarin papinum aatrarti tusa, chichaman akupkamiayi.</s>
     </seg>
     <seg type="verse" id="b.LUK.2.2">
      <s id="b.LUK.2.2.1">Nu nekapmartinnaka yaanchuik turushtain, yamai turuwarti tusa inamramiayi.</s>
      <s id="b.LUK.2.2.2">Tura Siria nungkanam apu Cirenio pujai turuwarmiayi.</s>
     </seg>
     <seg type="verse" id="b.LUK.2.3">
      <s id="b.LUK.2.3.1">Tura juun apu akupkamu asar, aints ainau mash ni weari yaanchuik puju armia nuni ni naarin aamtikrartas wearmiayi.</s>
     </seg>
     <seg type="verse" id="b.LUK.2.4">
      <s id="b.LUK.2.4.1">Tura asaramtai Josésha Galilea nungkanam pujau, Nazaret yaktanmaya jiinki, Judea nungkanam yakat Belénnum wemiayi.</s>
      <s id="b.LUK.2.4.2">Joséka apu Davidta weari asa, David akiinamu yaktanam, Belénnum weak, Marín ayas,</s>
     </seg>
     <seg type="verse" id="b.LUK.2.5">
      <s id="b.LUK.2.5.1">ni naarin aatmamrartas wearmiayi.</s>
      <s id="b.LUK.2.5.2">Tura Marí Joséjai tumachiat, Yuse kakarmarijai japruku asa jamtinuyayi.</s>
     </seg>
     <seg type="verse" id="b.LUK.2.6">
      <s id="b.LUK.2.6.1">Tura nuni Belénnum pujuinai, Marí jurertin kinta jeamiayi.</s>
     </seg>
     <seg type="verse" id="b.LUK.2.7">
      <s id="b.LUK.2.7.1">Turamtai uchin eemkaurin jurermiayi.</s>
      <s id="b.LUK.2.7.2">Tura tarachjai pempearmiayi.</s>
      <s id="b.LUK.2.7.3">Antsu iraakur kanutai jea angkanchau asamtai, uchin tangku ayurtainum tuksamiayi.</s>
     </seg>
     <seg type="verse" id="b.LUK.2.8">
      <s id="b.LUK.2.8.1">Marí uchin jererai, Belén yaktanam arakchichu uwija wainin kashi tangkurin waininak aanum pujuarmiayi.</s>
     </seg>
     <seg type="verse" id="b.LUK.2.9">
      <s id="b.LUK.2.9.1">Tura aanum pujuinai, Yuse awemamuri nayaimpinmaya wantinmatai, uwija wainin pujuinamunam Yuse paaniuri tsantramiayi.</s>
      <s id="b.LUK.2.9.2">Turamtai nuna wainkar nukap shamkarmiayi.</s>
     </seg>
     <seg type="verse" id="b.LUK.2.10">
      <s id="b.LUK.2.10.1">Tura shaminamtai Yuse awemamuri chicharak: “Shamrukairap.</s>
      <s id="b.LUK.2.10.2">Antuktaram.</s>
      <s id="b.LUK.2.10.3">Aints ainau mash nukap warasarat tusan, nekas pengker chichaman ujaktasan winitjarme.</s>
     </seg>
     <seg type="verse" id="b.LUK.2.11">
      <s id="b.LUK.2.11.1">Yaanchuik apu David akiinamia nu yaktanam yamai kashia juwi atumin Uwemtikramratin akiinturmarume.</s>
      <s id="b.LUK.2.11.2">Nuka atumi Apuri Mesíasaitai.</s>
     </seg>
     <seg type="verse" id="b.LUK.2.12">
      <s id="b.LUK.2.12.1">Tura asamtai atum werum yaktanam jearam, uchi tangku ayurtainum tarachjai pempearmau tepau wainkatatrume.</s>
      <s id="b.LUK.2.12.2">Tura wainkaram nekasrum: Juwaapita titatrume,” Yuse awemamuri timiayi.</s>
     </seg>
     <seg type="verse" id="b.LUK.2.13">
      <s id="b.LUK.2.13.1">Nu tamaujai metek nayaimpinmaya Yuse awemamuri untsuri kaunkarmiayi.</s>
      <s id="b.LUK.2.13.2">Tura mash iruntrar Yus juuntaitai tusar chichainak:</s>
     </seg>
     <seg type="verse" id="b.LUK.2.14">
      <s id="b.LUK.2.14.1">“Yus nayaimpinam puja nuka nekas kakarmaitai.</s>
      <s id="b.LUK.2.14.2">Tura mash nungkanam pujuinaun Yuska pengker awajsatas wakerau asamtai, nekasar pengker nintimsar angkan pujusarti,” tiarmiayi.</s>
     </seg>
     <seg type="verse" id="b.LUK.2.15">
      <s id="b.LUK.2.15.1">Tura Yuse awemamuri ainau nayaimpinam waketkiaramtai, uwija wainin mai nuwamtak chicharnainak: —Watska, Belénnum weartai.</s>
      <s id="b.LUK.2.15.2">Tura chichaman Apu Yus iin nekamtikramaji nu nekaatai, —tiarmiayi.</s>
     </seg>
     <seg type="verse" id="b.LUK.2.16">
      <s id="b.LUK.2.16.1">Nuna tiar wári yaktanam wear, nuni eakar Maríncha, tura Joséncha pujaun wainkarmiayi, tura uchincha tangku ayurtainum tepaun wainkarmiayi.</s>
     </seg>
     <seg type="verse" id="b.LUK.2.17">
      <s id="b.LUK.2.17.1">Tura uchin wainkaru asar, Yuse awemamuri uchin pachis tímia nuna mash etserkarmiayi.</s>
     </seg>
     <seg type="verse" id="b.LUK.2.18">
      <s id="b.LUK.2.18.1">Etserkaramtai uwija wainu timiaurin antukaruka mash nintimrarmiayi.</s>
     </seg>
     <seg type="verse" id="b.LUK.2.19">
      <s id="b.LUK.2.19.1">Tura Maríkia uwija wainu timiaurin antuku asa, nintijai kajinmarchamin nintimiayi.</s>
     </seg>
     <seg type="verse" id="b.LUK.2.20">
      <s id="b.LUK.2.20.1">Tura uwija wainin ainau uwija matsatmaunum waketkiar, Yuse awemamuri uchin pachis tímia nunisarang wainkaru asar, ni antukmaurincha tura ni wainkamurincha nintimsar: “Yuska nekas juuntapita,” tiarmiayi.</s>
     </seg>
     <seg type="verse" id="b.LUK.2.21">
      <s id="b.LUK.2.21.1">Uchi akiinamuri ocho (8) kinta nangkamaramtai, nuwapchirin charutkarmiayi.</s>
      <s id="b.LUK.2.21.2">Tura Marí japratsaing, Yuse awemamuri tu inaikiataram, tinu asamtai, uchin Jesúsan inaikiarmiayi.</s>
     </seg>
     <seg type="verse" id="b.LUK.2.22">
      <s id="b.LUK.2.22.1">Moisés yaanchuik chichaman akupak: Uchi eemkauri tuke Yusnau atinuitai, tu aarmiayi.</s>
      <s id="b.LUK.2.22.2">Nunia nuwa uchin jureru cuarenta (40) kinta nangkamachmataikia Yuse jeen wayaachmin amiayi.</s>
      <s id="b.LUK.2.22.3">Nu kinta nangkamaramtai, Marí ni aishrijai Yuse chichame aarmawa nunisarang Jerusalénnum Yus seatai juun jeanam Jesúsan itaarmiayi.</s>
     </seg>
     <seg type="verse" id="b.LUK.2.24">
      <s id="b.LUK.2.24.1">Tura Moisés yaanchuik chichaman akupak: Nuwa aishmangkun jurerka, yampitsan jimiaran Yusen susaarti, tura yampits atsamtaikia yapangman jimiaran susaarti, tu aarmau asamtai miatrusarang umikiarmiayi.</s>
     </seg>
     <seg type="verse" id="b.LUK.2.25">
      <s id="b.LUK.2.25.1">Nu kintati Marí ni aishrijai uchin itaar: Moisés aarmia nunisrik umiktai tusar, Yus seatai juun jeanam wayaawarmiayi.</s>
      <s id="b.LUK.2.25.2">Tura wayaawaramtai, nekas pengke aints Simeón naartin, Yuse umirkau Jerusalénnum pujú asa, Yuse Wakani: Yus seatai juun jeanam weta timiau asa nuni wemiayi.</s>
      <s id="b.LUK.2.25.3">Nuka Yus Israel ainaun uwemtikrartinun nakauyayi.</s>
      <s id="b.LUK.2.25.4">Tura Yuse Wakani ni nintin engkemtuamu asa: Apu Yus Mesíasan akupkatata nuka waintsukka jakashtatme tusa, yaanchuik nekamtikiamu asa, nu kintati Yus seatai juun jeanam wayaamiayi.</s>
     </seg>
     <seg type="verse" id="b.LUK.2.28">
      <s id="b.LUK.2.28.1">Tura waya uchin wainak juki minakas Yusen maaketai tusa seak:</s>
     </seg>
     <seg type="verse" id="b.LUK.2.29">
      <s id="b.LUK.2.29.1">—Apuru, yamaikia jaaknasha nekasan pengker nintimsan jakatatjai.</s>
      <s id="b.LUK.2.29.2">Ame turutmiame nuka miatrusmek umikume.</s>
     </seg>
     <seg type="verse" id="b.LUK.2.30">
      <s id="b.LUK.2.30.1">Mash nungkanmaya ainaun uwemtikratnunka yamaikia nekasan wína jiirujai wainkajai.</s>
     </seg>
     <seg type="verse" id="b.LUK.2.32">
      <s id="b.LUK.2.32.1">Chikich nungkanmaya ainau teenam pujuinau asar, paaniunam pujusarti tusa ju uchikia uwemtikratnuitai.</s>
      <s id="b.LUK.2.32.2">Tura Israel ainautincha nekas pengker awajtamsatnuitji.</s>
      <s id="b.LUK.2.32.3">Turatin asamtai ju uchinka wainkau asan, yamaikia jaaknasha pengker nintimsan jakatatjai, —timiayi.</s>
     </seg>
     <seg type="verse" id="b.LUK.2.33">
      <s id="b.LUK.2.33.1">Simeón uchin pachis tu chichaamtai, Josésha tura Jesúsa nukurisha nuna antukar nukap nintimrarmiayi.</s>
     </seg>
     <seg type="verse" id="b.LUK.2.34">
      <s id="b.LUK.2.34.1">Tura uchin chichas umis: Atumnasha Yus yainmakarti timiayi.</s>
      <s id="b.LUK.2.34.2">Nunia Marín chicharak: —Nintimrata, uchiram Yuse kakarmarijai wainchati takatan turamtai,</s>
     </seg>
     <seg type="verse" id="b.LUK.2.35">
      <s id="b.LUK.2.35.1">Israel ainausha untsuri niin nakitrartinuitai.</s>
      <s id="b.LUK.2.35.2">Antsu ju uchi pengker nintimtusar pujuinautinka Yuska pengker awajtamsatnuitji.</s>
      <s id="b.LUK.2.35.3">Uchirmin nakitinamtai, aints ainau kichik kichik itiur nintiminawa nuka paan nekaatnuitme.</s>
      <s id="b.LUK.2.35.4">Tura nangkijai ijumua nunismek nintim najamrutmitnuitai, —tu ujak Simeón Marín ukukmiayi.</s>
     </seg>
     <seg type="verse" id="b.LUK.2.36">
      <s id="b.LUK.2.36.1">Nunia nuwa juuntach ochenta y cuatro (84) musachrintin, Yusen pachis aints ainaun ujaya nuka, Ana naartin nuni pujuyayi.</s>
      <s id="b.LUK.2.36.2">Nu nuwaka Fanuéla nawantri ayayi, tura Jacobo uchiri Aser naartinu weari ayayi.</s>
      <s id="b.LUK.2.36.3">Nuka yamai tsakaru aintsun ninumak, siete (7) musach nijai tsanias pujus wajemamiayi.</s>
      <s id="b.LUK.2.36.4">Tura wajema pujus, Yus seatai juun jeanam tsawaisha, tura kashisha tuke jiintsuk Yusen seak pujuyayi.</s>
      <s id="b.LUK.2.36.5">Tura yurumkanka yutsuk ijiarma pujus, Yusen tuke seayayi.</s>
     </seg>
     <seg type="verse" id="b.LUK.2.38">
      <s id="b.LUK.2.38.1">Tura Ana tuke Yuse jeen pujusu asa, Jesúsan wainak, Yusen maaketai timiayi.</s>
      <s id="b.LUK.2.38.2">Tura Jerusalénnumia ainaun Yus uwemtikrarti tusar nakainaun nu uchin pachis: “Nekasar ii ainautinka Uwemtikramratin tatatui tusar nakaji nuka nuwaitai,” tusa chichasmiayi.</s>
     </seg>
     <seg type="verse" id="b.LUK.2.39">
      <s id="b.LUK.2.39.1">Tura Yus umirkatin chichaman miatrusarang umirkau asar, Josésha tura Marísha uchirijai Galilea nungkanam ni pujutirin Nazaret yaktanam waketkiarmiayi.</s>
     </seg>
     <seg type="verse" id="b.LUK.2.40">
      <s id="b.LUK.2.40.1">Tura nuni pujuinai, Yus Jesúsan pengker awajmau asa tsakaki wemiayi.</s>
      <s id="b.LUK.2.40.2">Tura kakaram wajaki, Jesús nekatnasha pengker nekaki tsakamiayi.</s>
     </seg>
     <seg type="verse" id="b.LUK.2.41">
      <s id="b.LUK.2.41.1">Musachjai metek Pascua fiesta jeatak wajamtai, José Jesúsa nukurijai Jerusalénnum weu armiayi.</s>
     </seg>
     <seg type="verse" id="b.LUK.2.42">
      <s id="b.LUK.2.42.1">Tura Yus tuke turataram tusa aamtikramu asamtai, Jesús doce (12) musach aun ayasar wearmiayi.</s>
     </seg>
     <seg type="verse" id="b.LUK.2.43">
      <s id="b.LUK.2.43.1">Tura nuni jear, fiestan inangkarartas pujusar, fiesta nangkamaramtai, ni nukuri Joséjai waketinai, Jesúska waintsachmak Jerusalénnum juwakmiayi.</s>
     </seg>
     <seg type="verse" id="b.LUK.2.44">
      <s id="b.LUK.2.44.1">Antsu José tura Marísha: “Eemkar weenamunam wechayash,” tu nintimsar, Jesúsnaka eatsuk kichik kinta wekaasarmiayi.</s>
      <s id="b.LUK.2.44.2">Tura jinta weenak ni weari ainamunmasha eainaksha, tura ni waintairi ainamunam eainaksha,</s>
     </seg>
     <seg type="verse" id="b.LUK.2.45">
      <s id="b.LUK.2.45.1">wainkartatkamawar wainkacharmiayi.</s>
      <s id="b.LUK.2.45.2">Tura Jerusalénnum eakmi tusar ataksha waketrukiarmiayi.</s>
     </seg>
     <seg type="verse" id="b.LUK.2.46">
      <s id="b.LUK.2.46.1">Tura kampatam kinta waintsuk waintsuk Yus seatai juun jeanam wayaawar, nuni Moisésa chichame nuikiartin ainau chichamen antuk, tura niisha inintrak nuni pachiinak pujaun Jesúsan wainkarmiayi.</s>
     </seg>
     <seg type="verse" id="b.LUK.2.47">
      <s id="b.LUK.2.47.1">Tura Jesúsa chichamen anturkarmia nuka mash: “Nekasampi nekawa, tura aimtancha nekas pengkerapi aimua,” tu nintimsarmiayi.</s>
     </seg>
     <seg type="verse" id="b.LUK.2.48">
      <s id="b.LUK.2.48.1">Tuminamtai José Maríjai Jesús tuma pujaun wainkar, nusha nunisarang nukap nintimrarmiayi.</s>
      <s id="b.LUK.2.48.2">Tura nukuri chicharak: —Uchirua ¿warukaya juwakmame?</s>
      <s id="b.LUK.2.48.3">Iisha aparmijai wake mesekar mengkakakmin eaknij awajame, —timiayi.</s>
     </seg>
     <seg type="verse" id="b.LUK.2.49">
      <s id="b.LUK.2.49.1">Tama Jesús chicharak: —¿Waruka winasha eatrume?</s>
      <s id="b.LUK.2.49.2">¿Wikia Apaachirnau turatin aja nuka nekatsrumek? —timiayi.</s>
     </seg>
     <seg type="verse" id="b.LUK.2.50">
      <s id="b.LUK.2.50.1">Tamaitiat ¿warukakung taj? tusar pengké nekaacharmiayi.</s>
     </seg>
     <seg type="verse" id="b.LUK.2.51">
      <s id="b.LUK.2.51.1">Nunia Jesús ni nukurijai tura Joséjai Nazaretnum waketkiarmiayi.</s>
      <s id="b.LUK.2.51.2">Tura ni jeen jear, Jesús Joséncha, tura ni nukurincha tuke umirnuyayi.</s>
      <s id="b.LUK.2.51.3">Tura Jesús tsakaki wemiayi, tura nekaki tsakamiayi.</s>
      <s id="b.LUK.2.51.4">Turamtai Yuscha Jesúsan pengker nintimtimiayi.</s>
      <s id="b.LUK.2.51.5">Tura aints ainausha niin pengker nintimtiarmiayi.</s>
      <s id="b.LUK.2.51.6">Tura Marí Jesús Jerusalénnum wekaasamunka mash kajinmatsuk ni nintin ukusmiayi.</s>
     </seg>
    </div>
    <div type="chapter" id="b.LUK.3">
     <seg type="verse" id="b.LUK.3.1">
      <s id="b.LUK.3.1.1">Juun apu Tiberio quince (15) musach romano apuri pujamtai, Judea nungkanam Poncio Pilato apu pujuyayi.</s>
      <s id="b.LUK.3.1.2">Tura Galilea nungkanam Herodes apu pujuyayi.</s>
      <s id="b.LUK.3.1.3">Tura yachí Felipe Iturea nungkanam, tura Traconite nungkanmasha apu pujamtai, Abilinia nungka apuri Lisanias naartin pujuyayi.</s>
     </seg>
     <seg type="verse" id="b.LUK.3.2">
      <s id="b.LUK.3.2.1">Tura nu musachti Anás Caifásjai sacerdote apuri pujuarmiayi.</s>
      <s id="b.LUK.3.2.2">Nu musachti Zacaríasa uchiri Juan aints atsamunam ningki pujamtai Yus nijai chichasmiayi.</s>
     </seg>
     <seg type="verse" id="b.LUK.3.3">
      <s id="b.LUK.3.3.1">Tura Yus akupkamu asa, Juan Jordán entsa yantamen yakat amaunum wekaas, tsupias pujuinaun chicharak: “Atumka: Yus wína tunaarun sakturat tusaram, atumi pasé nintimtairi yapajiaram maitiaram,” timiayi.</s>
     </seg>
     <seg type="verse" id="b.LUK.3.4">
      <s id="b.LUK.3.4.1">Yaanchuik Juan akiintsaing, Yuse chichame etserin Isaías naartin Juankun pachis aarmia nunaka miatrusang umikmiayi.</s>
      <s id="b.LUK.3.4.2">Nu aarmauka nuwaitai.</s>
      <s id="b.LUK.3.4.3">“Numi atsamunam aints taa kakar chichaak: Apu wekaasatniun jintan tupin iwiarina nunisrumek atumi ninti iwiarataram.</s>
     </seg>
     <seg type="verse" id="b.LUK.3.5">
      <s id="b.LUK.3.5.1">Jinta wake amatisha, nungkan yaruakar pakamina nunisrumek atumi nintisha iwiarataram.</s>
      <s id="b.LUK.3.5.2">Tura mura ainauncha yumpuarar pakamina nunisrumek turataram.</s>
      <s id="b.LUK.3.5.3">Tura jinta tuniaru ainauncha tupin ati tusar, iwiarina nunisrumek turataram.</s>
      <s id="b.LUK.3.5.4">Tura jinta japaku amataisha paka ati tusar, iwiarina nunisrumek atumi nintisha iwiarataram.</s>
     </seg>
     <seg type="verse" id="b.LUK.3.6">
      <s id="b.LUK.3.6.1">Tura asakrumin mash nungkanmaya ainautirmin Yus atumin uwemtikramratnun akupturmaktata nu wainkatnuitrume.”</s>
      <s id="b.LUK.3.6.2">Yaanchuik Isaías Juankun pachis tu aarmiayi.</s>
     </seg>
     <seg type="verse" id="b.LUK.3.7">
      <s id="b.LUK.3.7.1">Tura Juan aints ainaun imiaamtai, aints untsuri pachitsuk: Winasha imiatti tusar taarmia nuna Juan chicharak: “Atumka napia tumau pasé ayatrumek ¿yaachia atumin maairam uwemratatrume turamiarume?</s>
      <s id="b.LUK.3.7.2">Atumka nangkamrum: Wisha mainka uwemrainjapi, tura Yuska winaka wait wajaktinaka suruschatnuapita ¿tu nintimsarmek pujaram?</s>
     </seg>
     <seg type="verse" id="b.LUK.3.8">
      <s id="b.LUK.3.8.1">“Atumka uwemratasrum wakerakrumka, nekasrum atumi pasé nintimtairingkia yapajiataram.</s>
      <s id="b.LUK.3.8.2">Atumka nangkamrum: Iikia Abrahama weari asar, Yuse aintsrinji tiirap.</s>
      <s id="b.LUK.3.8.3">Antsu wikia atumin tajarme: Yuska ningki wakerak ju kaya tepa juna juki, juka Abrahama weari arti tusa, ningki wakerakka najanamnawaitai.</s>
     </seg>
     <seg type="verse" id="b.LUK.3.9">
      <s id="b.LUK.3.9.1">Atumka numi nerechua nunisketrume.</s>
      <s id="b.LUK.3.9.2">Tura aints jachan juki, numi nerechun aják nuna kanawen charuk jinum epeawai.</s>
      <s id="b.LUK.3.9.3">Yuska numi kanawen epeawa nunisketai.</s>
      <s id="b.LUK.3.9.4">Atumi tunaari inait nakitakrumka, atumka wait wajaktinuitrume,” timiayi.</s>
     </seg>
     <seg type="verse" id="b.LUK.3.10">
      <s id="b.LUK.3.10.1">Tamati aints ainau nuna antukar Juankun iniinak: —¿Tura iisha imiaimu asar warukatjik? —tiarmiayi.</s>
     </seg>
     <seg type="verse" id="b.LUK.3.11">
      <s id="b.LUK.3.11.1">Tu tinam Juan aimiak: —Aints wejmakri jimiar amataikia, chikich wejmakrinchaun kichik susati.</s>
      <s id="b.LUK.3.11.2">Tura yurumkan takaku yurumkan yuumaun susati, —timiayi.</s>
     </seg>
     <seg type="verse" id="b.LUK.3.12">
      <s id="b.LUK.3.12.1">Tamati nunia kuikian juu ainausha Juan imiatit tusar jiisartas weriar iniinak: —Nuikiartinu, ¿wisha warukatjak? —tiarmiayi.</s>
     </seg>
     <seg type="verse" id="b.LUK.3.13">
      <s id="b.LUK.3.13.1">Tu tinam Juan aimiak: —Kuik apu irumrataram ta nu nangkamasrumka jukirap, —timiayi.</s>
     </seg>
     <seg type="verse" id="b.LUK.3.14">
      <s id="b.LUK.3.14.1">Tama suntar ainausha tariar Juankun iniinak: —Juunta ¿wisha warukatjak? —tu iniinam Juan aimiak: —Atumka chikich ainausha awaakaram ninu aa nuka atankirap.</s>
      <s id="b.LUK.3.14.2">Tura tsanumrairap.</s>
      <s id="b.LUK.3.14.3">Tura atumi apuri akirmina nuke jukiram: Maaketai tusaram, nuna nangkamasrumka wakerutsuk asataram, —timiayi.</s>
     </seg>
     <seg type="verse" id="b.LUK.3.15">
      <s id="b.LUK.3.15.1">Tu chichaamtai aints ainau nintiminak: “¿Juka Mesíaschaukai?</s>
      <s id="b.LUK.3.15.2">¿Yus aints ainaun uwemtikrat tusan akupkatatjai tímia nuchaukai?” tusar nekaawartas wakeriarmiayi.</s>
     </seg>
     <seg type="verse" id="b.LUK.3.16">
      <s id="b.LUK.3.16.1">Juan tu iniam, nuna antuk aints ainaun mash chicharak: “Wikia aya entsanmak imiajrume.</s>
      <s id="b.LUK.3.16.2">Antsu wína ukurun winitata nuka Yuse Wakani atumin nintin jiya tumaun engketramatatrume.</s>
      <s id="b.LUK.3.16.3">Tura Yusen umirchau ainautirmin ji tuke kajintrashtinnum japramatnuitrume.</s>
      <s id="b.LUK.3.16.4">Nuka wína nangkatusang kakaram atatui.</s>
      <s id="b.LUK.3.16.5">Ni nekas timiá kakaram asamtai wikia mianchau asan, tsuntsumruan sapatri jingkiaamurin atiataj tayatun, natsaamau asan atiachminuitjai.</s>
     </seg>
     <seg type="verse" id="b.LUK.3.17">
      <s id="b.LUK.3.17.1">Niisha Yusen umirkau ainauncha, tura Yusen umirchau ainauncha aints trigon pakawa nunisang akankatnuitai.</s>
      <s id="b.LUK.3.17.2">Trigo jingkiajincha nunia saapencha akankartas su su umpuiniar juwinawai.</s>
      <s id="b.LUK.3.17.3">Tura jingkiajinak jeanam ukuinawai.</s>
      <s id="b.LUK.3.17.4">Antsu saapen jinum epeenawai.</s>
      <s id="b.LUK.3.17.5">Yuscha nunisang niin umirinaunaka ni jeen jukitnuitai.</s>
      <s id="b.LUK.3.17.6">Antsu niin umirchau ainaunka ji kajintrashtinnum japatnuitai,” Juan timiayi.</s>
     </seg>
     <seg type="verse" id="b.LUK.3.18">
      <s id="b.LUK.3.18.1">Yusnum uwemratin chichaman Juan aints ainaun ujaak: Nekasrum Yus tuke nintimrataram tusa nukap chicharkamiayi.</s>
     </seg>
     <seg type="verse" id="b.LUK.3.19">
      <s id="b.LUK.3.19.1">Tura apu Herodes ni yachí Felipe nuwarin Herodías naartinun kasamak nuwatkau asamtai, tura chikich tunaunasha turau asamtai, Juan Herodesan chicharkamiayi.</s>
     </seg>
     <seg type="verse" id="b.LUK.3.20">
      <s id="b.LUK.3.20.1">Tamaitiat Herodes Juanku chichamenka anturtsuk, chikich tunaunasha untsuri turamiayi.</s>
      <s id="b.LUK.3.20.2">Tura ni suntarin akupak: Juan achikrum kársernum engkeataram timiayi.</s>
     </seg>
     <seg type="verse" id="b.LUK.3.21">
      <s id="b.LUK.3.21.1">Nuna turatsaing Juan kársernum achikcham pujus, tura nu nungkanmaya ainaun untsurin imiaak pujus, Jesúsnasha imaimiayi.</s>
      <s id="b.LUK.3.21.2">Tura Jesús imiaim, Yusen seak pujai, nayaim uranniun wainkamiayi.</s>
     </seg>
     <seg type="verse" id="b.LUK.3.22">
      <s id="b.LUK.3.22.1">Turamtai Yuse Wakani yapangma tumau Jesúsa muuken paan winitmiayi.</s>
      <s id="b.LUK.3.22.2">Tura nayaimpinmaya chichaman antukarmiayi.</s>
      <s id="b.LUK.3.22.3">Yus uchirin chicharak: —Ameka wína Uchiruitme, wína aneetiruitme.</s>
      <s id="b.LUK.3.22.4">Amin pengker nintimtusan pujajme, —timiayi.</s>
     </seg>
     <seg type="verse" id="b.LUK.3.23">
      <s id="b.LUK.3.23.1">Jesús treinta (30) musach pujus, Yuse chichamen etsertan nangkamamiayi.</s>
      <s id="b.LUK.3.23.2">Turamtai aints ainau nangkamiar: Jesús José uchirintai tu nintimtusarmiayi.</s>
      <s id="b.LUK.3.23.3">Jesúsa apachri Elí naartinuyayi.</s>
     </seg>
     <seg type="verse" id="b.LUK.3.24">
      <s id="b.LUK.3.24.1">Elí Matata uchiri ayayi.</s>
      <s id="b.LUK.3.24.2">Nunia Matat Leví uchiri ayayi.</s>
      <s id="b.LUK.3.24.3">Nunia Leví Melqui uchiri ayayi.</s>
      <s id="b.LUK.3.24.4">Nunia Melqui Jana uchiri ayayi.</s>
      <s id="b.LUK.3.24.5">Nunia Jana José uchiri ayayi.</s>
     </seg>
     <seg type="verse" id="b.LUK.3.25">
      <s id="b.LUK.3.25.1">Nunia José Matatíasa uchiri ayayi.</s>
      <s id="b.LUK.3.25.2">Nunia Matatías Amósa uchiri ayayi.</s>
      <s id="b.LUK.3.25.3">Nunia Amós Nahúma uchiri ayayi.</s>
      <s id="b.LUK.3.25.4">Nunia Nahúm Esli uchiri ayayi.</s>
      <s id="b.LUK.3.25.5">Nunia Esli Nagaiya uchiri ayayi.</s>
     </seg>
     <seg type="verse" id="b.LUK.3.26">
      <s id="b.LUK.3.26.1">Nunia Nagai Maata uchiri ayayi.</s>
      <s id="b.LUK.3.26.2">Nunia Maat Matatíasa uchiri ayayi.</s>
      <s id="b.LUK.3.26.3">Nunia Matatías Semeiya uchiri ayayi.</s>
      <s id="b.LUK.3.26.4">Nunia Semei Joseca uchiri ayayi.</s>
      <s id="b.LUK.3.26.5">Nunia Josec Judá uchiri ayayi.</s>
     </seg>
     <seg type="verse" id="b.LUK.3.27">
      <s id="b.LUK.3.27.1">Nunia Judá Joanána uchiri ayayi.</s>
      <s id="b.LUK.3.27.2">Nunia Joanán Resa uchiri ayayi.</s>
      <s id="b.LUK.3.27.3">Nunia Resa Zorobabela uchiri ayayi.</s>
      <s id="b.LUK.3.27.4">Nunia Zorobabel Salatiela uchiri ayayi.</s>
      <s id="b.LUK.3.27.5">Nunia Salatiel Neri uchiri ayayi.</s>
     </seg>
     <seg type="verse" id="b.LUK.3.28">
      <s id="b.LUK.3.28.1">Nunia Neri Melqui uchiri ayayi.</s>
      <s id="b.LUK.3.28.2">Nunia Melqui Adi uchiri ayayi.</s>
      <s id="b.LUK.3.28.3">Nunia Adi Cosama uchiri ayayi.</s>
      <s id="b.LUK.3.28.4">Nunia Cosam Elmadama uchiri ayayi.</s>
      <s id="b.LUK.3.28.5">Nunia Elmadam Era uchiri ayayi.</s>
     </seg>
     <seg type="verse" id="b.LUK.3.29">
      <s id="b.LUK.3.29.1">Nunia Er Josué uchiri ayayi.</s>
      <s id="b.LUK.3.29.2">Nunia Josué Eliezera uchiri ayayi.</s>
      <s id="b.LUK.3.29.3">Nunia Eliezer Jorimia uchiri ayayi.</s>
      <s id="b.LUK.3.29.4">Nunia Jorim Matata uchiri ayayi.</s>
     </seg>
     <seg type="verse" id="b.LUK.3.30">
      <s id="b.LUK.3.30.1">Nunia Matat Leví uchiri ayayi.</s>
      <s id="b.LUK.3.30.2">Nunia Leví Simeónka uchiri ayayi.</s>
      <s id="b.LUK.3.30.3">Nunia Simeón Judá uchiri ayayi.</s>
      <s id="b.LUK.3.30.4">Nunia Judá José uchiri ayayi.</s>
      <s id="b.LUK.3.30.5">Nunia José Jonamka uchiri ayayi.</s>
      <s id="b.LUK.3.30.6">Nunia Jonam Eliaquima uchiri ayayi.</s>
     </seg>
     <seg type="verse" id="b.LUK.3.31">
      <s id="b.LUK.3.31.1">Nunia Eliaquim Melea uchiri ayayi.</s>
      <s id="b.LUK.3.31.2">Nunia Melea Mena uchiri ayayi.</s>
      <s id="b.LUK.3.31.3">Nunia Mena Matata uchiri ayayi.</s>
      <s id="b.LUK.3.31.4">Nunia Matata Natánka uchiri ayayi.</s>
     </seg>
     <seg type="verse" id="b.LUK.3.32">
      <s id="b.LUK.3.32.1">Nunia Natán Davidta uchiri ayayi.</s>
      <s id="b.LUK.3.32.2">Nunia David Isaí uchiri ayayi.</s>
      <s id="b.LUK.3.32.3">Nunia Isaí Obeda uchiri ayayi.</s>
      <s id="b.LUK.3.32.4">Nunia Obed Booza uchiri ayayi.</s>
      <s id="b.LUK.3.32.5">Nunia Booz Sala uchiri ayayi.</s>
      <s id="b.LUK.3.32.6">Nunia Sala Naasónka uchiri ayayi.</s>
     </seg>
     <seg type="verse" id="b.LUK.3.33">
      <s id="b.LUK.3.33.1">Nunia Naasón Aminadaba uchiri ayayi.</s>
      <s id="b.LUK.3.33.2">Nunia Aminadab Arama uchiri ayayi.</s>
      <s id="b.LUK.3.33.3">Nunia Aram Esroma uchiri ayayi.</s>
      <s id="b.LUK.3.33.4">Nunia Esrom Faresa uchiri ayayi.</s>
      <s id="b.LUK.3.33.5">Nunia Fares Judá uchiri ayayi.</s>
     </seg>
     <seg type="verse" id="b.LUK.3.34">
      <s id="b.LUK.3.34.1">Nunia Judá Jacobo uchiri ayayi.</s>
      <s id="b.LUK.3.34.2">Nunia Jacob Isaaca uchiri ayayi.</s>
      <s id="b.LUK.3.34.3">Nunia Isaac Abrahama uchiri ayayi.</s>
      <s id="b.LUK.3.34.4">Nunia Abraham Taréa uchiri ayayi.</s>
      <s id="b.LUK.3.34.5">Nunia Taré Nacora uchiri ayayi.</s>
     </seg>
     <seg type="verse" id="b.LUK.3.35">
      <s id="b.LUK.3.35.1">Nunia Nacor Seruga uchiri ayayi.</s>
      <s id="b.LUK.3.35.2">Nunia Serug Ragauwa uchiri ayayi.</s>
      <s id="b.LUK.3.35.3">Nunia Ragau Pelegka uchiri ayayi.</s>
      <s id="b.LUK.3.35.4">Nunia Peleg Hebera uchiri ayayi.</s>
      <s id="b.LUK.3.35.5">Nunia Heber Sala uchiri ayayi.</s>
     </seg>
     <seg type="verse" id="b.LUK.3.36">
      <s id="b.LUK.3.36.1">Nunia Sala Cainánka uchiri ayayi.</s>
      <s id="b.LUK.3.36.2">Nunia Cainán Arfaxada uchiri ayayi.</s>
      <s id="b.LUK.3.36.3">Nunia Arfaxad Sema uchiri ayayi.</s>
      <s id="b.LUK.3.36.4">Nunia Sem Noé uchiri ayayi.</s>
      <s id="b.LUK.3.36.5">Nunia Noé Lamecka uchiri ayayi.</s>
     </seg>
     <seg type="verse" id="b.LUK.3.37">
      <s id="b.LUK.3.37.1">Nunia Lamec Matusalénka uchiri ayayi.</s>
      <s id="b.LUK.3.37.2">Nunia Matusalén Enoca uchiri ayayi.</s>
      <s id="b.LUK.3.37.3">Nunia Enoc Jareda uchiri ayayi.</s>
      <s id="b.LUK.3.37.4">Nunia Jared Mahalaleela uchiri ayayi.</s>
      <s id="b.LUK.3.37.5">Nunia Mahalaleel Cainánka uchiri ayayi.</s>
     </seg>
     <seg type="verse" id="b.LUK.3.38">
      <s id="b.LUK.3.38.1">Nunia Cainán Enósa uchiri ayayi.</s>
      <s id="b.LUK.3.38.2">Nunia Enós Seta uchiri ayayi.</s>
      <s id="b.LUK.3.38.3">Nunia Set Adánka uchiri ayayi.</s>
      <s id="b.LUK.3.38.4">Tura Adánnaka Yus najanamiayi.</s>
     </seg>
    </div>
    <div type="chapter" id="b.LUK.4">
     <seg type="verse" id="b.LUK.4.1">
      <s id="b.LUK.4.1.1">Jesús Jordán entsanmaya jiinkiamtai, Yuse Wakani ni nintin engkemtuau asa, aints atsamunam weta tusa Jesúsan ayamiayi.</s>
     </seg>
     <seg type="verse" id="b.LUK.4.2">
      <s id="b.LUK.4.2.1">Tura nuni pujamtai Satanás: Watska, tunau turuwaintash tusa nekapsatas tarimiayi.</s>
      <s id="b.LUK.4.2.2">Turamtai Jesús cuarenta (40) kinta yurumkan yutsuk pujau asa yaparmiayi.</s>
     </seg>
     <seg type="verse" id="b.LUK.4.3">
      <s id="b.LUK.4.3.1">Timiá tsukamak pujamtai Satanás chicharak: —Nekasam Yuse Uchiritkumka, ju kaya tepa au jukim, kaya wainiatmek pang najanata, —timiayi.</s>
     </seg>
     <seg type="verse" id="b.LUK.4.4">
      <s id="b.LUK.4.4.1">Tamati Jesús ayaak: —Atsa, turashtatjai.</s>
      <s id="b.LUK.4.4.2">Yuse chichame tu aarmawaitai: ‘Aints aya yutanak yutanak nintimtinauka tukeka pujuschartinuitai.</s>
      <s id="b.LUK.4.4.3">Antsu Yuse chichamen nintimtinauka nekasar tuke pujusartinuitai,’ —timiayi.</s>
     </seg>
     <seg type="verse" id="b.LUK.4.5">
      <s id="b.LUK.4.5.1">Tura Jesúsan ayas, mura juunnum iwiakmiayi.</s>
      <s id="b.LUK.4.5.2">Tura nuni pujus, mash nungka ainaun inaktusmiayi.</s>
     </seg>
     <seg type="verse" id="b.LUK.4.6">
      <s id="b.LUK.4.6.1">Tura mash inaktus umis chicharak: —Ju nungkaka mash wainme juka, tura ni apuri ainausha, tura warinchu nekas pengker ainia nuka winaruitai.</s>
      <s id="b.LUK.4.6.2">Tura wi wakeraknaka kichan nunaka mash susatnuitjai.</s>
      <s id="b.LUK.4.6.3">Tura asamtai tikishmatruram: Wína apuruitme turutkumningkia, junaka mash aminu ati tusan susatjame, —anangkak timiayi.</s>
     </seg>
     <seg type="verse" id="b.LUK.4.8">
      <s id="b.LUK.4.8.1">Tamaitiat Jesús ayaak: —Satanása weta.</s>
      <s id="b.LUK.4.8.2">Yuse chichame tu aarmawaitai: ‘Atumi Yusri atumi Apuri asamtai: Ameketme Apum titaram.</s>
      <s id="b.LUK.4.8.3">Turaram atumi Yusri nuke umirkataram,’ —timiayi.</s>
     </seg>
     <seg type="verse" id="b.LUK.4.9">
      <s id="b.LUK.4.9.1">Nuniasha Jesúsan Satanás ayas, Jerusalén yaktanam umamiayi.</s>
      <s id="b.LUK.4.9.2">Tura Yus seatai juun jea, yakí wajakmaunum iwiak, ataksha nekapsatas chicharak: —Yuse chichame tu aarchamukai: ‘Yus ni awemamuri irunun amin waitmakarat tusa inatmartatui.</s>
      <s id="b.LUK.4.9.3">Tura nawemin kayan tukumkai tusar, ni uwejejai achirmakartatui,’ tu aarmau asamtai, nekasam Yuse Uchiritkumka, watska, yakiiya tsekengkim ayaarta, —timiayi.</s>
     </seg>
     <seg type="verse" id="b.LUK.4.12">
      <s id="b.LUK.4.12.1">Tamaitiat Jesús ayaak: —Atsa, turunashtatjai.</s>
      <s id="b.LUK.4.12.2">Chikich aarmausha tu aarmawaitai: ‘Atumi Yusri atumi Apuri asamtai, nangkamrum nekapsatasrum wakerukairap,’ —timiayi.</s>
     </seg>
     <seg type="verse" id="b.LUK.4.13">
      <s id="b.LUK.4.13.1">Tu tau asamtai, Satanás Jesúsan nepetkatatkama pengké tujintak: Chikich kintati ataksha nekapsami, tusa Jesúsan ukukmiayi.</s>
     </seg>
     <seg type="verse" id="b.LUK.4.14">
      <s id="b.LUK.4.14.1">Nunia Jesús Yuse Wakani kakarmarijai Galilea nungkanam waketkimiayi.</s>
      <s id="b.LUK.4.14.2">Tura nuni jeamtai, nu nungkanmaya ainauka niin pachisar chichasarmiayi.</s>
     </seg>
     <seg type="verse" id="b.LUK.4.15">
      <s id="b.LUK.4.15.1">Tuminamtai Jesús nuni chikich chikich yaktanam wekaas, iruntai jeanam waya, aints ainaun nuiniarmiayi.</s>
      <s id="b.LUK.4.15.2">Turamtai ni chichamen antukarmia nuka untsuri niin pachisar pengker chichasarmiayi.</s>
     </seg>
     <seg type="verse" id="b.LUK.4.16">
      <s id="b.LUK.4.16.1">Tura Jesús Nazaret yaktanam ni tsakarmaurin wemiayi.</s>
      <s id="b.LUK.4.16.2">Tura tuke turin asa, ayamtai kintati iruntai jeanam waya, Yuse chichamen aujsatas wajakmiayi.</s>
     </seg>
     <seg type="verse" id="b.LUK.4.17">
      <s id="b.LUK.4.17.1">Turamtai yaanchuik Yuse chichame etserin Isaíasa aarmaurin susarmiayi.</s>
      <s id="b.LUK.4.17.2">Tura susaram Jesús nuna urak nu aarmaunka wainkamiayi.</s>
      <s id="b.LUK.4.17.3">Tura aujak:</s>
     </seg>
     <seg type="verse" id="b.LUK.4.18">
      <s id="b.LUK.4.18.1">—Yuse Wakani wini pujurtawai.</s>
      <s id="b.LUK.4.18.2">Tura asa wínaka: Nekas mianchau ainaun uwemratin chicham ujakta tusa akuptukmiayi.</s>
      <s id="b.LUK.4.18.3">Tura jingkiamua nunisarang pujuinausha: Angkan pujustaram tita tusa akuptukmiayi.</s>
      <s id="b.LUK.4.18.4">Tura wainmichun jiimtiksata tusa akuptukmiayi, tura pasé awajtamu ainausha pengker awajsata tusa akuptukmiayi.</s>
     </seg>
     <seg type="verse" id="b.LUK.4.19">
      <s id="b.LUK.4.19.1">Tura yamaikia Apu Yus aints ainaun wait anentawai tusam, etserkata tusa akuptukmiayi.</s>
      <s id="b.LUK.4.19.2">Isaías tu aarmiayi, —timiayi.</s>
     </seg>
     <seg type="verse" id="b.LUK.4.20">
      <s id="b.LUK.4.20.1">Tura nu aarmaun aujas umis papin nukukmiayi.</s>
      <s id="b.LUK.4.20.2">Tura iruntai jean wainiun papin wangtuki keemsamiayi.</s>
      <s id="b.LUK.4.20.3">Keemsamtai aints nuni ketinauka mash niin jiijam wajiarmiayi.</s>
     </seg>
     <seg type="verse" id="b.LUK.4.21">
      <s id="b.LUK.4.21.1">Tuminamtai Jesús chicharak: —Yuse chichame yamai antukurme nuka aarmawa nunisnak ju kintaka umikjai, —timiayi.</s>
     </seg>
     <seg type="verse" id="b.LUK.4.22">
      <s id="b.LUK.4.22.1">Tamati aints ainau mash Jesúsa pengker chichaamurin antukaru asar, niin pachisar pengker chichasarmiayi.</s>
      <s id="b.LUK.4.22.2">Tura nintimrar chicharnainak: —¿Juka José uchirinchukai? —tiarmiayi.</s>
     </seg>
     <seg type="verse" id="b.LUK.4.23">
      <s id="b.LUK.4.23.1">Tu tinam Jesús chicharak: —Junia aints ainau: ‘Tsuwakratnu, amek tsuwarata,’ tina nunisrumek: Capernaum yaktanam wainchatai takat turamiame nunismek junisha turata ¿atumsha turutiatrumek?</s>
     </seg>
     <seg type="verse" id="b.LUK.4.24">
      <s id="b.LUK.4.24.1">Tura nekasan tajarme: Yuse chichame etserin ni nungkarin taa, Yuse chichamen etsermatisha, pengké anturinatsui.</s>
     </seg>
     <seg type="verse" id="b.LUK.4.25">
      <s id="b.LUK.4.25.1">Atumsha wi wear ayatrum, wína chichamur antutka nakitarme.</s>
      <s id="b.LUK.4.25.2">Tura asan tajarme: Yaanchuikia Yuse chichame etserin Elías naartin pujai, kampatam musach nunia japchiri yumi jitachu asamtai, Israel nungkanam aints ainau mash tsukajai nukap waitnasarmia nuni waje untsuri iruniarmiayi.</s>
     </seg>
     <seg type="verse" id="b.LUK.4.26">
      <s id="b.LUK.4.26.1">Waje untsuri atumi nungkarin iruninau wainiat, Yus Elíasan nu waje ainaun yaingti tusangka akuptukchamiayi, antsu chikich nungkanmaya wajen Sarepta yaktanam Sidón nungkanam pujaun yaingti tusa akupkamiayi.</s>
     </seg>
     <seg type="verse" id="b.LUK.4.27">
      <s id="b.LUK.4.27.1">Tura Yuse chichamen etserin Eliseo pujai, Israel nungkanam kuchaprintin untsuri iruniarmiayi.</s>
      <s id="b.LUK.4.27.2">Antsu nu nungkanmak kuchaprintin untsuri iruninau wainiat, Yus nu aints ainaunka mashkia tsuwarchamiayi.</s>
      <s id="b.LUK.4.27.3">Antsu Siria nungkanmaya aintsun Naamán naartinun nunak tsuwarmiayi, —Jesús timiayi.</s>
     </seg>
     <seg type="verse" id="b.LUK.4.28">
      <s id="b.LUK.4.28.1">Tamati iruntai jeanam pujuinau nu chichaman antukar, Jesúsan nukap kajerkarmiayi.</s>
     </seg>
     <seg type="verse" id="b.LUK.4.29">
      <s id="b.LUK.4.29.1">Tura wajatkiar, Jesúsan yaktanmaya jiikiar, mura arakchichu amanum iwiakar: “Wakenam shitakar ujuartai,” tusar jukiarmiayi.</s>
     </seg>
     <seg type="verse" id="b.LUK.4.30">
      <s id="b.LUK.4.30.1">Turinamaitiat Jesús ni wininamunmak japen temraktaj jiinki wemiayi.</s>
     </seg>
     <seg type="verse" id="b.LUK.4.31">
      <s id="b.LUK.4.31.1">Tura Galilea nungkanam Capernaum yaktanam jeamiayi.</s>
      <s id="b.LUK.4.31.2">Tura nuni pujus, ayamtai kintati tuke turin asa, nuni aints ainaun nuiniarmiayi.</s>
     </seg>
     <seg type="verse" id="b.LUK.4.32">
      <s id="b.LUK.4.32.1">Tura Yuse kakarmarijai aints ainaun nuinau asamtai, nuna antukaru ainau nintimrar: Nuka Yuse kakarmarijai iincha timiá pengker nuitamji tiarmiayi.</s>
     </seg>
     <seg type="verse" id="b.LUK.4.33">
      <s id="b.LUK.4.33.1">Chikich kintati Jesús iruntai jeanam wayaamtai, aints iwianchrintin nuni engkema pujus, Jesúsan kakar chicharak:</s>
     </seg>
     <seg type="verse" id="b.LUK.4.34">
      <s id="b.LUK.4.34.1">—Nazaretnumia Jesúsa ¿waruka iincha amukratkatasmesha winame?</s>
      <s id="b.LUK.4.34.2">Wikia nekajme.</s>
      <s id="b.LUK.4.34.3">Ameka Yus akupkamuitme.</s>
      <s id="b.LUK.4.34.4">Nekasam pengké tunaarinchau aa nuwaitme, —tu jiyakmiayi.</s>
     </seg>
     <seg type="verse" id="b.LUK.4.35">
      <s id="b.LUK.4.35.1">Tamati Jesús iwianchin kakar chicharak: —Chichatsuk asata.</s>
      <s id="b.LUK.4.35.2">Tura ju aintska ukukta, —timiayi.</s>
      <s id="b.LUK.4.35.3">Tama iwianchkia aintsnumia jiinak, nungkanam peet nangkimiamiayi.</s>
      <s id="b.LUK.4.35.4">Turayat jumchiksha najuarchamiayi.</s>
     </seg>
     <seg type="verse" id="b.LUK.4.36">
      <s id="b.LUK.4.36.1">Turamtai aints ainau nuna wainkar shamkar chichainak: —¿Juna chichamesha waringki?</s>
      <s id="b.LUK.4.36.2">Chichamenka iwianchka anturinawapi.</s>
      <s id="b.LUK.4.36.3">Ju aintska Yuse kakarmarijai iwianch ainaun jiiki akupawapi.</s>
      <s id="b.LUK.4.36.4">Tura akupamu asar niincha umirinawai, —tunaiyarmiayi.</s>
     </seg>
     <seg type="verse" id="b.LUK.4.37">
      <s id="b.LUK.4.37.1">Tura nu nungkanam pujuinau mash Jesúsa turamurin pachisar etserkarmiayi.</s>
     </seg>
     <seg type="verse" id="b.LUK.4.38">
      <s id="b.LUK.4.38.1">Nunia iruntai jeanmaya jiinki, Jesús Simónka jeen wayaamiayi.</s>
      <s id="b.LUK.4.38.2">Tura jea wayai Simónka tsatsari nukap tsuwemiayi.</s>
      <s id="b.LUK.4.38.3">Tura asamtai: —Tsuwatrurta, —tiarmiayi.</s>
     </seg>
     <seg type="verse" id="b.LUK.4.39">
      <s id="b.LUK.4.39.1">Tinamtai Jesús Simónka tsatsari tsuweak tepamunam weri tsuntsumrua: Tsuweamuram michatrata, tama kakarmachu michatramiayi.</s>
      <s id="b.LUK.4.39.2">Tura wári wajaki irasartas taarun yuramiayi.</s>
     </seg>
     <seg type="verse" id="b.LUK.4.40">
      <s id="b.LUK.4.40.1">Tsaa nungka wajasai, aints ainau ni weari sungkurintin ainaun Jesúsan itariarmiayi.</s>
      <s id="b.LUK.4.40.2">Tura itarim kichik kichik ni uwejejai anting Jesús tsuwarmiayi.</s>
     </seg>
     <seg type="verse" id="b.LUK.4.41">
      <s id="b.LUK.4.41.1">Tura iwianchrintin ainaun iwianchrin jiirki japruamiayi.</s>
      <s id="b.LUK.4.41.2">Turamtai iwianch ainau jiinkiar untsuminak: —Ameka Yuse Uchirinme, —tiarmiayi.</s>
      <s id="b.LUK.4.41.3">Tura niisha: Jesúska Mesíasaitai, Yus akupkamuitai tusar nekainau asaramtai, Jesús: Itatkataram tusa kakar chicharkamiayi.</s>
     </seg>
     <seg type="verse" id="b.LUK.4.42">
      <s id="b.LUK.4.42.1">Kashin kashik tsawaarak, Jesús nu yaktanmayangka jiinki, aints atsamunam wemiayi.</s>
      <s id="b.LUK.4.42.2">Turamtai aints ainau eakar ni pujamunam jeariarmiayi.</s>
      <s id="b.LUK.4.42.3">Tura jear: Waketkip, antsu iijai tuke pujusmi, tusar tuke pujsartas wakeriarmiayi.</s>
     </seg>
     <seg type="verse" id="b.LUK.4.43">
      <s id="b.LUK.4.43.1">Tinamaitiat Jesús chichaak: —Wikia juningkia tukeka pujuschamnawaitjai.</s>
      <s id="b.LUK.4.43.2">Antsu Yus chikich yakat ainamunam wína chichamur etserkata tusa akuptuku asamtai, wisha wena nunia aints ainauncha: Yuska aints ainaun inartas wakera nu chichaman etserkatatjai, —timiayi.</s>
     </seg>
     <seg type="verse" id="b.LUK.4.44">
      <s id="b.LUK.4.44.1">Tura nuna tusa ukuak, Galilea nungkanam wekaas, chikich chikich yaktanam iruntai jeanam waya, Jesús tuke Yuse chichamen etserkamaikiak wekaimiayi.</s>
     </seg>
    </div>
    <div type="chapter" id="b.LUK.5">
     <seg type="verse" id="b.LUK.5.1">
      <s id="b.LUK.5.1.1">Chikich kintati Jesús juun kucha Genesaret tutainum nuna kaanmatkarin aints ainaun nuiniak wajai, aints timiá untsuri Yuse chichamen antukartas wakerinak Jesúsnum kawengkar kae wajasarmiayi.</s>
     </seg>
     <seg type="verse" id="b.LUK.5.2">
      <s id="b.LUK.5.2.1">Tuminamtai Jesús jimia kanu kucha kaanmatkarin tepaun wainkamiayi.</s>
      <s id="b.LUK.5.2.2">Kanurtin ainau rederin nijarartas jiinkiaru asaramtai, kanuka mai angkan nanatiarmiayi.</s>
     </seg>
     <seg type="verse" id="b.LUK.5.3">
      <s id="b.LUK.5.3.1">Tura asaramtai Jesús Simónka kanurin engkema: Jumchik japen nanaastajai, tamati Simón utsukmiayi.</s>
      <s id="b.LUK.5.3.2">Tura kanu japen nanaasamtai, Jesús kanunam keemas aints kaanmatkanam pujuinaun Yuse chichamen nuiniarmiayi.</s>
     </seg>
     <seg type="verse" id="b.LUK.5.4">
      <s id="b.LUK.5.4.1">Tura nuiniar umis Simónkan chicharak: —Kanu kucha kunarin jukim, namak achiktasam rederam ujungta, —timiayi.</s>
     </seg>
     <seg type="verse" id="b.LUK.5.5">
      <s id="b.LUK.5.5.1">Tamaitiat Simón ayaak: —Nuikiartinu, namak achiktai tusar, kashi rede ujua ujuaka tsawaayatur kichkisha achikchaji.</s>
      <s id="b.LUK.5.5.2">Antsu ame turutu asakmin ujungtajai, —timiayi.</s>
     </seg>
     <seg type="verse" id="b.LUK.5.6">
      <s id="b.LUK.5.6.1">Tura reden japen kunanam ujungkar, namak untsuri chumpimiau asamtai, redcha jaankamiayi.</s>
     </seg>
     <seg type="verse" id="b.LUK.5.7">
      <s id="b.LUK.5.7.1">Tura ningkikia jiiktatkamawar tujintinak, ni amikri chikich kanunam engketinaun: Yaintitaram tusar uwejejai untsukarmiayi.</s>
      <s id="b.LUK.5.7.2">Turinamtai niisha tariar, kanunam namakan met chumpiawar, kanuka mai yarantanak wajasarmiayi.</s>
     </seg>
     <seg type="verse" id="b.LUK.5.8">
      <s id="b.LUK.5.8.1">Namak timiá untsuri kanunam chumpiamu wainkar, Simón ni amikri ainaujai shamkarmiayi.</s>
      <s id="b.LUK.5.8.2">Tura Simón Pedro Jesúsan tikishmatar: —Apuru, wikia nekas tunau asamtai ¿itiurak wijaisha pujustam?</s>
      <s id="b.LUK.5.8.3">Wait aneasam ukurkita, —timiayi.</s>
     </seg>
     <seg type="verse" id="b.LUK.5.10">
      <s id="b.LUK.5.10.1">Tamati Jesús Simónkan chicharak: —Shamrukaip.</s>
      <s id="b.LUK.5.10.2">Yamai nangkamsamek namakka achitsuk: Aints ainau Yusnau arti tusam, Yuse chichame etserkum aints achiu atatme, —timiayi.</s>
      <s id="b.LUK.5.10.3">Tura Zebedeo uchiri Santiagosha, tura Juansha, Simónjai kanunam engkemawar pujuarmia nusha mash shamkarmiayi.</s>
     </seg>
     <seg type="verse" id="b.LUK.5.11">
      <s id="b.LUK.5.11.1">Tura nuka mash ni kanurinka kukarnum ukukiar, ni rederincha mash ukukiar, Jesúsan nemarsar wekaasarmiayi.</s>
     </seg>
     <seg type="verse" id="b.LUK.5.12">
      <s id="b.LUK.5.12.1">Nunia Jesús chikich yaktanam we nuni pujai, aints kuchaprintin tari, Jesúsan wainak, ni muuke nungka antitnak tsuntsumrua, nunia pangkai jiis Jesúsan chicharak: —Apuru, ame wakerakmeka tsuwaramnawaitme, —timiayi.</s>
     </seg>
     <seg type="verse" id="b.LUK.5.13">
      <s id="b.LUK.5.13.1">Tama Jesús ni uwejejai ni namangken takaras chicharak: —Ja ai, wakerajme.</s>
      <s id="b.LUK.5.13.2">Pengker wajasta, —timiayi.</s>
      <s id="b.LUK.5.13.3">Tama nu aintska nu tamaujai metek tsaar pengker wajasmiayi.</s>
     </seg>
     <seg type="verse" id="b.LUK.5.14">
      <s id="b.LUK.5.14.1">Tura pengker wajasamtai Jesús chicharak: —Ame turunamuram pengké etserkaip.</s>
      <s id="b.LUK.5.14.2">Antsu sacerdotenam weta.</s>
      <s id="b.LUK.5.14.3">Tura nuni weme namangkem pengker tsuwamaru asam inakmasta.</s>
      <s id="b.LUK.5.14.4">Tura aints ainau mash pengker wajasmaurum nekaawarat tusam, Moisés tímia nunismek turata, —timiayi.</s>
     </seg>
     <seg type="verse" id="b.LUK.5.15">
      <s id="b.LUK.5.15.1">Tamaitiat Jesúsa turamurin pachisar aints ainau nukap chichasarmiayi.</s>
      <s id="b.LUK.5.15.2">Tuminamtai ni chichamen anturkartas aints untsuri kautkarmiayi.</s>
      <s id="b.LUK.5.15.3">Tura sungkurintin ainausha tsuwaamartai tusar untsuri kautkarmiayi.</s>
     </seg>
     <seg type="verse" id="b.LUK.5.16">
      <s id="b.LUK.5.16.1">Tuminamtai Jesús aints atsamunam we, nuni ni Apaachirin seamiayi.</s>
     </seg>
     <seg type="verse" id="b.LUK.5.17">
      <s id="b.LUK.5.17.1">Chikich kintati Jesús aints ainaun nuiniak pujai fariseo ainauka, tura Moisésa chichame nuikiartin ainausha, tura Galilea nungkanmaya tura Judea nungkanmaya tura Jerusalénnumia kaunkaru ainauka Jesúsa chichamen antú pujuinai, Jesús Yuse kakarmarijai jau ainaun tsuwarmiayi.</s>
     </seg>
     <seg type="verse" id="b.LUK.5.18">
      <s id="b.LUK.5.18.1">Turamtai aints ainau tariar, aints pimpirun tampumruwar itaarmiayi.</s>
      <s id="b.LUK.5.18.2">Tura Jesús pujamunam wayaawartas wakerinayat,</s>
     </seg>
     <seg type="verse" id="b.LUK.5.19">
      <s id="b.LUK.5.19.1">jeanam aints untsuri piaku asamtai, wayaawartatkamawar tujinkarmiayi.</s>
      <s id="b.LUK.5.19.2">Tura asar jea yakí pata amanum wakar, patan urakar, aints ainau kak piak pujuinamunam Jesús wajamunam pimpirun tampunam engketun yakiya itararmiayi.</s>
     </seg>
     <seg type="verse" id="b.LUK.5.20">
      <s id="b.LUK.5.20.1">Tura pimpirun itaarmia nuka: Jesús nekasampi tsuwartatua, tu nintiminau asaramtai, Jesús nuna nekaa pimpirun chicharak: —Aishmangkua, tunaarum mash tsangkuramuitme, —timiayi.</s>
     </seg>
     <seg type="verse" id="b.LUK.5.21">
      <s id="b.LUK.5.21.1">Tamati Moisésa chichame nuikiartin ainausha, tura fariseo ainausha ni nintijai: ¿Yusek tunaunaka sakarchatnukai?</s>
      <s id="b.LUK.5.21.2">¿Nangkami ningki Yusetjai tumamtsuash?</s>
      <s id="b.LUK.5.21.3">¿Yuschautiat Yusetjai tumama ausha warí aintsuita? tu nintimtusarmiayi.</s>
     </seg>
     <seg type="verse" id="b.LUK.5.22">
      <s id="b.LUK.5.22.1">Tu nintiminamtai, Jesúska ni nintimaurin nekau asa chicharak: —¿Waruka tuusha nintimrume?</s>
     </seg>
     <seg type="verse" id="b.LUK.5.23">
      <s id="b.LUK.5.23.1">¿Warí timiá yumtinuita?</s>
      <s id="b.LUK.5.23.2">¿Tunaarum tsangkuramuitme, titin yumtinkai?</s>
      <s id="b.LUK.5.23.3">Antsu nu tachakrisha pimpiru: ¿Wajakim wekaasata titin yumtinkai?</s>
     </seg>
     <seg type="verse" id="b.LUK.5.24">
      <s id="b.LUK.5.24.1">Wikia aints ayatun Yus akupkamu asan, ju nungkanam pujuinau tunaarin tsangkuratnuitjai.</s>
      <s id="b.LUK.5.24.2">Tura wi turamnawaitjai tusan yamaikia nekamtikiatjarme, —timiayi.</s>
      <s id="b.LUK.5.24.3">Nunia pimpirun chicharak: —Amin tajame nantakim tampuram jukim jeemin waketkita, —timiayi.</s>
     </seg>
     <seg type="verse" id="b.LUK.5.25">
      <s id="b.LUK.5.25.1">Tama nu tamaujai metek aints mash jiiminai, pimpiru wajaki tampurin juki: Yus kakarmaitai tusa, ni jeen waketkimiayi.</s>
     </seg>
     <seg type="verse" id="b.LUK.5.26">
      <s id="b.LUK.5.26.1">Turamtai nuna mash jiij pujuinauka nintimrar: Yuska kakarmaitai, tusar shamkarmiayi.</s>
      <s id="b.LUK.5.26.2">Tura shaminak: —Yamaikia aintsti tujintamu tsuwaruka wainkaji, —tiarmiayi.</s>
     </seg>
     <seg type="verse" id="b.LUK.5.27">
      <s id="b.LUK.5.27.1">Nunia jiinki Jesús jinta weak apu akitinam jea nangkamak, aints Leví naartinun, chikich naari Mateo, nuni pujaun wainkamiayi.</s>
      <s id="b.LUK.5.27.2">Nuka romano apuri akatramu asa, aints ainau apun akikiarat tusa kuikian juuyayi.</s>
      <s id="b.LUK.5.27.3">Tura Levín wainak chicharak: —Wína nuiniatir ata, —Jesús timiayi.</s>
     </seg>
     <seg type="verse" id="b.LUK.5.28">
      <s id="b.LUK.5.28.1">Tamati Leví: Ayu tusa wajaki ni takatrinka mash ukuki, Jesúsan nemarsamiayi.</s>
     </seg>
     <seg type="verse" id="b.LUK.5.29">
      <s id="b.LUK.5.29.1">Nunia fiestan najana, kuikian ju ainau Jesúsan wainkarat tusa untsukmiayi.</s>
      <s id="b.LUK.5.29.2">Tura untsukmau asar, kuikian ju ainau untsuri, tura chikich aints ainausha, tura Jesúsa nuiniatiri ainausha niijai iruntrar misanam yuwinak pujuarmiayi.</s>
     </seg>
     <seg type="verse" id="b.LUK.5.30">
      <s id="b.LUK.5.30.1">Turinamtai fariseo ainausha, tura Moisésa chichame nuikiartin ainausha Jesúsa nuiniatiri ainaun iniinak: —Maj ¿waruka atumsha kuikian juu ainaujaisha tura chikich tunaarintin ainaujaisha iruntrarmesha yuwarme?</s>
      <s id="b.LUK.5.30.2">¿Tura waruka niijai iruntrarmesha amutisha amarme? —tiarmiayi.</s>
     </seg>
     <seg type="verse" id="b.LUK.5.31">
      <s id="b.LUK.5.31.1">Tu tinam Jesús aimiak: —Aints pengker pujuinauka tsuwakratnunka yuuminatsui.</s>
      <s id="b.LUK.5.31.2">Antsu najaiminak pujuinauka tsuwakratnun yuuminawai.</s>
     </seg>
     <seg type="verse" id="b.LUK.5.32">
      <s id="b.LUK.5.32.1">Wikia péngke aintsuitjai tinaunka: Pasé nintimaurum yapajiaram Yus umirkataram titasnaka tachawitjai.</s>
      <s id="b.LUK.5.32.2">Antsu tunaawaitjai tinaun: Tunaarum inaisataram titasan tawitjai, —timiayi.</s>
     </seg>
     <seg type="verse" id="b.LUK.5.33">
      <s id="b.LUK.5.33.1">Jesús tamati fariseo ainau tura Moisésa chichamen nuikiartin ainausha ataksha iniinak: —Juanku nuiniatiri ainausha, tura ii nuiniatiri ainausha nukap ijarmawar yutsuk Yusnaka seainawai.</s>
      <s id="b.LUK.5.33.2">¿Antsu ami nuiniatiram ainau waruka tuke yuwinak tura aminak pujuinawa? —tiarmiayi.</s>
     </seg>
     <seg type="verse" id="b.LUK.5.34">
      <s id="b.LUK.5.34.1">Tu tinam Jesús nuikiartamun etserak: —¿Aints yamai nuwan nuwatkau ni untsukmau ainaujai iruntrar pujuinamtai, yutsukek pujuina?</s>
     </seg>
     <seg type="verse" id="b.LUK.5.35">
      <s id="b.LUK.5.35.1">Atsa, antsu aints yamai nuwan nuwatkamun jukiartin kinta jeamtai, nuniangka untsukmau ainau wake mesekar ijarmawartinuitai.</s>
      <s id="b.LUK.5.35.2">Wína nuiniatirka wijai pujuinau asar, yamaikia ijarmawarka pujuinatsui.</s>
      <s id="b.LUK.5.35.3">Antsu wína jurukiaramtai, nuniangka ijarmawartinuitai, —Jesús timiayi.</s>
     </seg>
     <seg type="verse" id="b.LUK.5.36">
      <s id="b.LUK.5.36.1">Nunia chikich nuikiartutai chichaman nuiniarmiayi.</s>
      <s id="b.LUK.5.36.2">Tura chicharak: —Aints kichkisha wejmak yamarman charuk arutchinam nujtinatsui.</s>
      <s id="b.LUK.5.36.3">Antsu aints nuna turakka, wejmakri yamaram aa nuna mesramnawaitai.</s>
      <s id="b.LUK.5.36.4">Tura arut wejmaksha yamarmajaingkia tenap nujtukchamnawaitai.</s>
     </seg>
     <seg type="verse" id="b.LUK.5.37">
      <s id="b.LUK.5.37.1">Nuniasha amuti vino tutai yamai kariauka nuwap aparmau mamurunmaka yarakchamnawaitai.</s>
      <s id="b.LUK.5.37.2">Nu turamka vino kariak wapakrak nuwap aparmaun pujkatnuitai.</s>
      <s id="b.LUK.5.37.3">Tura asa vinosha ukaratnuitai, tura nuwap aparmausha pasemartinuitai.</s>
     </seg>
     <seg type="verse" id="b.LUK.5.38">
      <s id="b.LUK.5.38.1">Tura asamtai vino yamai kariauka nuwap najanamu yamarmanam yaraktinuitai.</s>
      <s id="b.LUK.5.38.2">Nu turamka mai metek meserchatnuitai.</s>
      <s id="b.LUK.5.38.3">Tura asamtai yamaram chicham umirkurmeka, arut chicham etserkamuka inaisatnuitrume.</s>
     </seg>
     <seg type="verse" id="b.LUK.5.39">
      <s id="b.LUK.5.39.1">Tura aints vino arut najanamun umin ainauka yamarman nakitinawai.</s>
      <s id="b.LUK.5.39.2">Tura nakitinak: ‘Vino arut najanamuka timiá pengkeraitai’ tinawai, —Jesús timiayi.</s>
     </seg>
    </div>
    <div type="chapter" id="b.LUK.6">
     <seg type="verse" id="b.LUK.6.1">
      <s id="b.LUK.6.1.1">Chikich ayamtai kinta tsawaaramtai, Jesús ni nuiniatiri ainaujai aja japeng nangkaminak, ni nuiniatiri ainau yaparinak trigo jingkiajin achikiar majurar yukiar wearmiayi.</s>
     </seg>
     <seg type="verse" id="b.LUK.6.2">
      <s id="b.LUK.6.2.1">Turinamtai fariseo nuna wainkar chicharinak: —Ayamtai kintati takakmaschatnuitai tusa Moisés surimkau wainiatrumsha ¿warukaya aitkarme? —tiarmiayi.</s>
     </seg>
     <seg type="verse" id="b.LUK.6.3">
      <s id="b.LUK.6.3.1">Tinamtai Jesús chicharak: —¿Yaanchuik apu Davidta turamuri pachisrum aujchaukitrum?</s>
      <s id="b.LUK.6.3.2">Nuka ni aintsri ainaujai tsukaminak pujuinamtai,</s>
     </seg>
     <seg type="verse" id="b.LUK.6.4">
      <s id="b.LUK.6.4.1">Yus seatai juun jeanam ningki waya, Yus inaktustin pang aya sacerdote yutairi asamtai, chikich aintska yuwachminun wainiat, Davidcha nuna yuwak ni aintsrincha susamiayi.</s>
      <s id="b.LUK.6.4.2">Antsu Yuska nu turamun pachiska tunaawitai pengké tichamiayi.</s>
      <s id="b.LUK.6.4.3">Tura wína nuiniatirsha nunisarang tunaanaka takaschari.</s>
     </seg>
     <seg type="verse" id="b.LUK.6.5">
      <s id="b.LUK.6.5.1">Wi aints ayatun Yus akupkamu asan, aints ainaun ayamtai kintati tu pujusarti tusan inartinuitjai, —timiayi.</s>
     </seg>
     <seg type="verse" id="b.LUK.6.6">
      <s id="b.LUK.6.6.1">Chikich ayamtai kintati Jesús iruntai jeanam waya, aints ainaun nuiniak pujai, aints untsur uwejen mutchau nuni pujumiayi.</s>
     </seg>
     <seg type="verse" id="b.LUK.6.7">
      <s id="b.LUK.6.7.1">Turamtai Moisésa chichame nuikiartin ainausha, tura fariseo ainausha: Jesús ayamtai kintati ju aintsun tsuwaramtaikia iikia: Tunau wajasi timi tusar, jiij pujuriarmiayi.</s>
     </seg>
     <seg type="verse" id="b.LUK.6.8">
      <s id="b.LUK.6.8.1">Tuminamtai Jesús ni nintimaurin nekau asa, uwejen mutchaun chicharak: —Wajakim japen wajasta, —tama nu aintska wajaki japen wajasmiayi.</s>
     </seg>
     <seg type="verse" id="b.LUK.6.9">
      <s id="b.LUK.6.9.1">Tura japen wajasamtai, Jesús aints jiij pujuinam chicharak: —Wi atumin iniastajrume: ¿Ayamtai kintatisha pengker aa nuka turatnukai?</s>
      <s id="b.LUK.6.9.2">¿Nu turachkursha nu kintati pasé aa nuka turatnukai?</s>
      <s id="b.LUK.6.9.3">Tura ¿nu kintatisha aints jakashti tusar uwemtikratnukai?</s>
      <s id="b.LUK.6.9.4">Nu turachkursha ¿nu kintatisha aints maatnukai?</s>
      <s id="b.LUK.6.9.5">¿Atumsha itiur nintimrume? —tu iniamaitiat Jesúsan aitske pujuarmiayi.</s>
     </seg>
     <seg type="verse" id="b.LUK.6.10">
      <s id="b.LUK.6.10.1">Tuminamtai Jesús niin tentewar pujuarmia nuna mash jiis, uwejen mutchaun chicharak: —Uwejem kutsmarta, —timiayi.</s>
      <s id="b.LUK.6.10.2">Tama ni uwejen kutsmar, nuniangka pengker wajasmiayi.</s>
     </seg>
     <seg type="verse" id="b.LUK.6.11">
      <s id="b.LUK.6.11.1">Nu aints pengker wajasamtai, fariseo ainau kajerinak: ¿Jesús itiurkatjik? tusar mai nuwamtak chichasarmiayi.</s>
     </seg>
     <seg type="verse" id="b.LUK.6.12">
      <s id="b.LUK.6.12.1">Chikich kintati Jesús Yusen seatas mura waka, nu kashi Yusen seaseaka kanutsuk tsawaarmiayi.</s>
     </seg>
     <seg type="verse" id="b.LUK.6.13">
      <s id="b.LUK.6.13.1">Tura tsawaar ni nuiniatiri ainaun mash untsuk, nu aints ainamunmaya aya doce (12) aints wi akupkatin arti tusa Jesús inaikiamiayi.</s>
     </seg>
     <seg type="verse" id="b.LUK.6.14">
      <s id="b.LUK.6.14.1">Nu aintsu naaringkia nu ainawai: Simón chikich naarin Pedron Jesús inaikiamiayi, nunia Pedro yachi Andrés, nunia Santiago, nunia Juan, nunia Felipe, nunia Bartolomé,</s>
     </seg>
     <seg type="verse" id="b.LUK.6.15">
      <s id="b.LUK.6.15.1">nunia Mateo, nunia Tomás, nunia Alfeo uchiri Santiago, nunia Simón yaanchuik mesetan najanin amia nu,</s>
     </seg>
     <seg type="verse" id="b.LUK.6.16">
      <s id="b.LUK.6.16.1">nunia Santiago uchiri Judas, nunia chikich Judas Iscariote naartin, ukunam Jesúsan anangka surukmia nuna: Wi akupkatin arti tusa Jesús inaikiamiayi.</s>
     </seg>
     <seg type="verse" id="b.LUK.6.17">
      <s id="b.LUK.6.17.1">Nunia Jesús ni nuiniatiri ainaujai muranmaya kuankiar paka nungkanam pujuarmiayi.</s>
      <s id="b.LUK.6.17.2">Tura nuni pujuinamtai, Judea nungkanmaya ainausha, tura Jerusalén yaktanmaya ainausha, tura juun entsa yantamenia Tironmaya tura Sidónnumia ainausha untsuri: Jesúsa chichame antuktai tusar, tura tsuwarat tusar kaunkarmiayi.</s>
     </seg>
     <seg type="verse" id="b.LUK.6.18">
      <s id="b.LUK.6.18.1">Tura kaunkaramtai nu aints ainaun tsuwarmiayi.</s>
      <s id="b.LUK.6.18.2">Iwianchrintin ainauncha iwianchri jiirki akuptukam pengker wajasarmiayi.</s>
     </seg>
     <seg type="verse" id="b.LUK.6.19">
      <s id="b.LUK.6.19.1">Jesús ni kakarmarijai aints ainaun timiá untsuri tsuwaru asamtai, aints mash niin antingtai tusar wakeriarmiayi.</s>
     </seg>
     <seg type="verse" id="b.LUK.6.20">
      <s id="b.LUK.6.20.1">Tura aints ainaun tsuwar umis Jesús ni nuiniatiri ainaun jiis chicharak: “Atumka kuikiartichutiatrum: Yusnum pujustin asaram warastinuitrume.</s>
     </seg>
     <seg type="verse" id="b.LUK.6.21">
      <s id="b.LUK.6.21.1">“Yamaikia tsukamakrum pujayatrumek, ukunmaka tsukamtsuk pujustin asaram warastinuitrume.</s>
      <s id="b.LUK.6.21.2">“Yamaikia juutu pujayatrumek, ukunmaka wishirtin asaram warastinuitrume.</s>
     </seg>
     <seg type="verse" id="b.LUK.6.22">
      <s id="b.LUK.6.22.1">“Wikia aintsutiatnak, Yus akupkamu asamtai, atumka wína nekasampita turutu asaram, atumin nakitraminamtaisha, tura iruntai jeanmaya jiirmakiar japraminamtaisha, tura atumin katsekraminamtaisha, tura atumi naarin pachisar pasé chichartaminamtaisha warastinuitrume.</s>
     </seg>
     <seg type="verse" id="b.LUK.6.23">
      <s id="b.LUK.6.23.1">“Junia nungkanmaya pasé aintsu juuntri ainau yaanchuik Yuse chichame etserin ainaun pasé awajiarmia nunisarang atumin pasé awajtaminau asaramtai, atumsha nayaimpinam Yusnum pujustin asaram, pengker nintimsaram pujustaram.</s>
      <s id="b.LUK.6.23.2">Tura nukap warastaram.</s>
     </seg>
     <seg type="verse" id="b.LUK.6.24">
      <s id="b.LUK.6.24.1">“Antsu kuikiartin ainautirmin wait anentajrume.</s>
      <s id="b.LUK.6.24.2">Yamaikikia nakurayatrumek, ukunmaka wait wajaktinuitrume.</s>
     </seg>
     <seg type="verse" id="b.LUK.6.25">
      <s id="b.LUK.6.25.1">“Yamaikikia pengké yuumatsuk pujajai tu nintimiatrumek, ukunmaka yuumaktinuitrume.</s>
      <s id="b.LUK.6.25.2">Tumaktin asakrumin wait anentajrume.</s>
      <s id="b.LUK.6.25.3">“Yamaikikia wishiayatrumek ukunmaka wake mesekrum juutinuitrume.</s>
      <s id="b.LUK.6.25.4">Tumaktin asakrumin wait anentajrume.</s>
     </seg>
     <seg type="verse" id="b.LUK.6.26">
      <s id="b.LUK.6.26.1">“Yaanchuik nangkamiar: Wikia Yuse chichame etsernuitjai tinu ainaunka waitrau waininayat pengker awajsarmiayi.</s>
      <s id="b.LUK.6.26.2">Yamaisha nunisarang aints ainausha mash atumin pachitmasar pengker chichartaminamtaikia, atumsha wainkataram tajarme,” Jesús timiayi.</s>
     </seg>
     <seg type="verse" id="b.LUK.6.27">
      <s id="b.LUK.6.27.1">Nunia Jesús ataksha chichaak: “Wína chichamur anturtakrum pujautirmin nunasha tajarme: Atumi nemase aneetaram.</s>
      <s id="b.LUK.6.27.2">Tura atumin nakitraminamtaisha pengker awajsataram.</s>
     </seg>
     <seg type="verse" id="b.LUK.6.28">
      <s id="b.LUK.6.28.1">Tura atumin pasé chichartaminamtaisha: Yus yainmakti titaram.</s>
      <s id="b.LUK.6.28.2">Tura atumin katsekraminamtaisha, nu aints pachisrum: Yus yaingti tusaram seattiaram.</s>
     </seg>
     <seg type="verse" id="b.LUK.6.29">
      <s id="b.LUK.6.29.1">Antsu atumi yapiin awataminamtaisha atumka kajertsuk: Atuninisha awaturta tusaram tsangkatkataram.</s>
      <s id="b.LUK.6.29.2">Tura atumi wejmakrin jurutramataikia, atumi punchurisha jukiti tusaram tsangkatkataram.</s>
     </seg>
     <seg type="verse" id="b.LUK.6.30">
      <s id="b.LUK.6.30.1">“Aints ni yuumak seatminamtaisha awangturkita tutsuk susataram.</s>
     </seg>
     <seg type="verse" id="b.LUK.6.31">
      <s id="b.LUK.6.31.1">Aints wína pengker awajtusat tusaram wakerau asaram, atumsha nunisrumek chikich aints ainausha pengker awajsataram.</s>
     </seg>
     <seg type="verse" id="b.LUK.6.32">
      <s id="b.LUK.6.32.1">“Tura atumin pengker awajtaminauk nuke aneakrumka, nekasrum pengker aa nuka turatsrume.</s>
      <s id="b.LUK.6.32.2">Pasé aints ainausha nunisarang niin pengker awajina nunak aneenawai.</s>
     </seg>
     <seg type="verse" id="b.LUK.6.33">
      <s id="b.LUK.6.33.1">Tura atumin pengker awajtaminauk nuke pengker awajkurmeka, nekasrum pengkerka nintimtsurme.</s>
      <s id="b.LUK.6.33.2">Pasé aints ainausha nunisarang niin pengker awajina nunak pengker awajinawai.</s>
     </seg>
     <seg type="verse" id="b.LUK.6.34">
      <s id="b.LUK.6.34.1">Tura nu ikiatsata turaminamtaisha, ataksha awangturkitatuapi tu nintimtusrum suakrumka, nekasrum pengkerka nintimtsurme.</s>
      <s id="b.LUK.6.34.2">Pasé aints ainausha nunisarang: Awangturkita tusar, chikich pasé ainauncha sunain ainawai.</s>
     </seg>
     <seg type="verse" id="b.LUK.6.35">
      <s id="b.LUK.6.35.1">Yus nekas anengkratchau ainaun, tura pasé aints ainauncha mash wait anentau asamtai, atumi nemase ainausha aneetaram tura pengker awajsataram.</s>
      <s id="b.LUK.6.35.2">Tura ikiatsata turaminamtaisha: Nekas awangturkitatuapi tuuka nintimtsuk susataram.</s>
      <s id="b.LUK.6.35.3">Turakrumningkia Yus atumnasha pengker awajtamsatnuitrume.</s>
      <s id="b.LUK.6.35.4">Tura Yus nekas yakí puja nuna uchiri atinuitrume.</s>
     </seg>
     <seg type="verse" id="b.LUK.6.36">
      <s id="b.LUK.6.36.1">Atumi Apaachiri Yus aints ainaun mash wait anentawa nunisrumek atumsha chikich ainausha wait anentrataram,” Jesús timiayi.</s>
     </seg>
     <seg type="verse" id="b.LUK.6.37">
      <s id="b.LUK.6.37.1">Nunia ataksha Jesús chichaak: “Yus winaka wait wajaktiniun surusai tusaram, chikich ainau pachisrum paseetai tiirap.</s>
      <s id="b.LUK.6.37.2">Tura Yus winasha jinum akuptukai tusaram, chikich aintcha pachisrum: Nu aintsun Yus jinum akupkati tiirap.</s>
      <s id="b.LUK.6.37.3">Antsu tsangkurataram.</s>
      <s id="b.LUK.6.37.4">Turakrumningkia Yuscha nunisang atumnasha tsangkutramratnuitrume.</s>
     </seg>
     <seg type="verse" id="b.LUK.6.38">
      <s id="b.LUK.6.38.1">“Chikich ainau yuumamurisha susataram.</s>
      <s id="b.LUK.6.38.2">Turakrumningkia Yuska atum yuumamuncha suramsatatrume.</s>
      <s id="b.LUK.6.38.3">Atumka chikich ainaun surittsuk suwakrum pengker nekapmarum, tura nuna nangkamasang nukap ati tusaram, aintsu pitakrin chumpiraram shitaram, nunia ataksha chumpiraram, aints ainau suarme nunisang Yuska atum yuumakrumnisha turutmatnuitrume,” Jesús timiayi.</s>
     </seg>
     <seg type="verse" id="b.LUK.6.39">
      <s id="b.LUK.6.39.1">Nunia ataksha chikich nuikiartutai chichaman nuiniak: “¿Aints wainmichu chikich wainmichun jintanam wekaasati tusar wekaastinkai?</s>
      <s id="b.LUK.6.39.2">¿Mai metek waanam ayarcharaintak?</s>
     </seg>
     <seg type="verse" id="b.LUK.6.40">
      <s id="b.LUK.6.40.1">Nuimiausha ni nuiniamurin nangkamaskeka achatnuitai.</s>
      <s id="b.LUK.6.40.2">Antsu niisha nukap nuimiar ni nuiniamurijai metek nekaamnawaitai.</s>
     </seg>
     <seg type="verse" id="b.LUK.6.41">
      <s id="b.LUK.6.41.1">“Tura atumi tunaari nukap aa nu nintimtsuk pujakrumka, chikich aintsu tunaari jumchik aa nu wainiatrumek ¿itiur nusha pachisrum chichastarmek?</s>
      <s id="b.LUK.6.41.2">Chikicha tunaari pachisrum chichaakrumka, aints chikich aintsu jiin tsetsee tuupich engketu wainiatrum paan wainua tumawaitrume.</s>
      <s id="b.LUK.6.41.3">Antsu aints ni jiin tsetsee juun engketunka wainchawa tumawaitrume.</s>
     </seg>
     <seg type="verse" id="b.LUK.6.42">
      <s id="b.LUK.6.42.1">Tsetsee juun atumi jiin engketu wainchayatrumek, atumi yachí chicharkuram: ‘Yatsuru, tsetsee jiimin engketun ashiirtajme, wait aneasam tsangkamkata’ ¿itiur nusha titarmek?</s>
      <s id="b.LUK.6.42.2">Anangkartin ainautiram, nuwá eemkaram atumi jii tsetsee juun engketua nunisrumek atumi tunaaringkia japaram, nuniangka paan jiimua nunisrumek chikich aintsun ni tunaaringkia pachisrum chichastinuitrume,” Jesús timiayi.</s>
     </seg>
     <seg type="verse" id="b.LUK.6.43">
      <s id="b.LUK.6.43.1">Nunia Jesús tuke nuikiartak: “Ju nungkanmaya ainau numi neren jiisar, ¿warí numita? tusar nekainawai.</s>
      <s id="b.LUK.6.43.2">Numi jangkirtin amataikia, higuera nerenka juwinatsui.</s>
      <s id="b.LUK.6.43.3">Tura narajnumiangka uva nerenka juwinatsui.</s>
      <s id="b.LUK.6.43.4">Tura asamtai numi pengker ainauka napchaunaka nereenatsui.</s>
      <s id="b.LUK.6.43.5">Tura numi napchau ainauka pengkernaka nereenatsui.</s>
     </seg>
     <seg type="verse" id="b.LUK.6.45">
      <s id="b.LUK.6.45.1">Aints ainausha nunisarang ainawai: Pengke nintintin ainauka pengker aa nuna chichainawai.</s>
      <s id="b.LUK.6.45.2">Tura pasé nintintin ainauka pasé aa nuna chichainawai.</s>
      <s id="b.LUK.6.45.3">Nekas paan nekaamnawaitai: Aints warina nintimias pujawa nuka ni nintin piatkamu asa, nunaka pachitsuk chichaawai,” Jesús timiayi.</s>
     </seg>
     <seg type="verse" id="b.LUK.6.46">
      <s id="b.LUK.6.46.1">Nunia Jesús ataksha chichaak: “Wi taja nuka umiachiatrumsha ¿waruka Apurua Apurua turutrume?</s>
     </seg>
     <seg type="verse" id="b.LUK.6.47">
      <s id="b.LUK.6.47.1">Aints wini wininauka wína chichamrun antinak, tura umirtinak pujuinauka ¿ya aintsua tumawaita? tusan nekamtikiatjarme.</s>
     </seg>
     <seg type="verse" id="b.LUK.6.48">
      <s id="b.LUK.6.48.1">Nu aintska nungka pisunam jea jeamkamua tumawaitai.</s>
      <s id="b.LUK.6.48.2">Tura nukap taimu asamtai, entsa nukap nujangkrak, nujang nukap ukatmaitiat, nungka pisu amanum jea jeamkamu asamtai, yumpungtatkama tujinkatnuitai.</s>
     </seg>
     <seg type="verse" id="b.LUK.6.49">
      <s id="b.LUK.6.49.1">Antsu chikich aints wína chichamrun anturtukiat umirtutsuk pujakka, aints yaikminam patatek jea jeamkamua tumawaitai.</s>
      <s id="b.LUK.6.49.2">Tura asamtai entsa nukap nujangkrak, nujang nukap ukatam, jea pukuktinuitai, tura tuke iwiarachmin atinuitai,” Jesús timiayi.</s>
     </seg>
    </div>
    <div type="chapter" id="b.LUK.7">
     <seg type="verse" id="b.LUK.7.1">
      <s id="b.LUK.7.1.1">Jesús aints ainaun nuiniar umis ukuki Capernaum yaktanam wemiayi.</s>
     </seg>
     <seg type="verse" id="b.LUK.7.2">
      <s id="b.LUK.7.2.1">Nuni Romanmaya kapitán pujumiayi.</s>
      <s id="b.LUK.7.2.2">Nuna inatiri jatanak wajas tepemiayi.</s>
      <s id="b.LUK.7.2.3">Nuka nekas ni aneetiri inatiri ayayi.</s>
     </seg>
     <seg type="verse" id="b.LUK.7.3">
      <s id="b.LUK.7.3.1">Turamtai Jesúsan pachisar chichainaun antuk, kapitán judío juuntri ainaun chicharak: —Jesúsnum werum: Kapitani inatiri jaawai.</s>
      <s id="b.LUK.7.3.2">Tura wait aneas, inatirun tsuwatriti tawai titaram, —tusa akupkamiayi.</s>
     </seg>
     <seg type="verse" id="b.LUK.7.4">
      <s id="b.LUK.7.4.1">Tamati Jesúsan weriar nukap seainak: —Nu kapitanka chikich nungkanmayaintiat, ii ainautinka pengker nintimturmaji.</s>
      <s id="b.LUK.7.4.2">Tura asa ii iruntai jearin jeartamkamiaji.</s>
      <s id="b.LUK.7.4.3">Tura asamtai ni inatiri jaak tepa nu tsuwaram ukuita, —tiarmiayi.</s>
     </seg>
     <seg type="verse" id="b.LUK.7.6">
      <s id="b.LUK.7.6.1">Tinamtai Jesús: Ayu tusa nijai wemiayi.</s>
      <s id="b.LUK.7.6.2">Tura jeanam jeatasar weenamtai, kapitán ni amikri ainaun akatar: “Nijai ingkiunikrum tu titaram,” tusa akupkamiayi.</s>
      <s id="b.LUK.7.6.3">Tura akupkamu asar, Jesúsan chicharinak: “Apuru, tsangkutrurta.</s>
      <s id="b.LUK.7.6.4">Kapitán chichaman akupturmak: Wikia judíochu asan, jearun wayaata tichamin nintimjai.</s>
     </seg>
     <seg type="verse" id="b.LUK.7.7">
      <s id="b.LUK.7.7.1">Tura wikia mianchau asan amin jiistatkaman natsaamajai.</s>
      <s id="b.LUK.7.7.2">Tura wainiatum wína inatir pachisam: Pengker wajasti takumningkia nuka pengker wajastatui.</s>
     </seg>
     <seg type="verse" id="b.LUK.7.8">
      <s id="b.LUK.7.8.1">Wikia nekasan suntara apuri umirnuitjai.</s>
      <s id="b.LUK.7.8.2">Tura suntar ainaun inau asan, kichan weta tama nusha weenawai.</s>
      <s id="b.LUK.7.8.3">Tura kichan winita tama nusha wininawai.</s>
      <s id="b.LUK.7.8.4">Tura wi inatirun takatan inam, nusha miatrusarang umirtinawai.</s>
      <s id="b.LUK.7.8.5">Tura amesha nunismek Apu asam juni wajasam chichaamning inatir tsaartatui tawai titaram,” Jesúsan tiarmiayi.</s>
     </seg>
     <seg type="verse" id="b.LUK.7.9">
      <s id="b.LUK.7.9.1">Tinamtai Jesús nuna antuk nu aintsu chichamen nintimias niin nemarinaun chicharak: —Nekasan tajarme: Juni Israela nungkarin pujuinauka nu aintsua nunisarang: Yus tujinkachuitai tinaunaka kichkisha wainkachuitjai, —timiayi.</s>
     </seg>
     <seg type="verse" id="b.LUK.7.10">
      <s id="b.LUK.7.10.1">Tamati kapitán akupkamu ainau ni jeen waketkiar, kapitani inatiri yanchuk pengker wajasun wainkarmiayi.</s>
     </seg>
     <seg type="verse" id="b.LUK.7.11">
      <s id="b.LUK.7.11.1">Jumchik arus Jesús ni nuiniatiri ainaujai, tura chikich aints untsuri ainaujai tsaniasar chikich yaktanam Naín tutainum wearmiayi.</s>
     </seg>
     <seg type="verse" id="b.LUK.7.12">
      <s id="b.LUK.7.12.1">Tura nu yaktanam jeatak wajasar, aints jakaun iwiarsartas weenaun wainkarmiayi.</s>
      <s id="b.LUK.7.12.2">Nu jakau nukuringkia wajeyayi.</s>
      <s id="b.LUK.7.12.3">Tura uchirisha jakamia nukeyayi.</s>
      <s id="b.LUK.7.12.4">Turamtai jakaun iwiarsatai tusar, nu yaktanmaya ainau untsuri nemarsarmiayi.</s>
     </seg>
     <seg type="verse" id="b.LUK.7.13">
      <s id="b.LUK.7.13.1">Turinamtai Jesús nu wajenka wainak wait anentar: —Juutip, —timiayi.</s>
     </seg>
     <seg type="verse" id="b.LUK.7.14">
      <s id="b.LUK.7.14.1">Tura jakau engkermaun antiamtai, jakaun nanaakinauka wajasarmiayi.</s>
      <s id="b.LUK.7.14.2">Nunia jakaun chicharak: —Natsachi, nantakta tajame, —timiayi.</s>
     </seg>
     <seg type="verse" id="b.LUK.7.15">
      <s id="b.LUK.7.15.1">Tama niisha nantaki pujus chichasmiayi.</s>
      <s id="b.LUK.7.15.2">Tura nantaki chichaamtai, Jesús nukurin chicharak: “Uchiram jukita,” timiayi.</s>
     </seg>
     <seg type="verse" id="b.LUK.7.16">
      <s id="b.LUK.7.16.1">Jesús nuna tamati, nuna wainkaru ainauka mash shamkarmiayi.</s>
      <s id="b.LUK.7.16.2">Tura Yus juuntaitai tusar chichainak: —Yuse chichame etserin nekas juun wantinturmakji.</s>
      <s id="b.LUK.7.16.3">Tura Yus ni aintsri ainautin yainmaktas ju aintsun akupturmakji, —tiarmiayi.</s>
     </seg>
     <seg type="verse" id="b.LUK.7.17">
      <s id="b.LUK.7.17.1">Tura Judea nungkanmaya ainausha, tura nuna nangkamasarang timiá arák pujuinausha Jesúsa turamurin mash nekaawarmiayi.</s>
     </seg>
     <seg type="verse" id="b.LUK.7.18">
      <s id="b.LUK.7.18.1">Juanku nuiniatiri ainau Jesús aints jakau inankimun antukaru asar Juannasha ujakarmiayi.</s>
      <s id="b.LUK.7.18.2">Tura ujakam nusha antuk ni nuiniatirin jimiaran untsuk:</s>
     </seg>
     <seg type="verse" id="b.LUK.7.19">
      <s id="b.LUK.7.19.1">Atumka Jesúsnum werum chichaakrum: ¿Yus uwemtikiartinun akupkatnuitjai tímia nuka amekitam?</s>
      <s id="b.LUK.7.19.2">¿Amechuitkumningkia chikichash nakastaij? tu iniastaram, tusa akupkamiayi.</s>
     </seg>
     <seg type="verse" id="b.LUK.7.20">
      <s id="b.LUK.7.20.1">Tura akupkam niisha Jesúsan weriar, nuni jeariar chicharinak: —Imiakratin Juan iin akatamar: ¿Yus uwemtikiartinun akupkatnuitjai tímia nuka amekitam?</s>
      <s id="b.LUK.7.20.2">¿Amechuitkumningkia chikichash nakastaij? tu iniastaram tusa akuptamkaji.</s>
      <s id="b.LUK.7.20.3">Nu nekaatasar wakeraji, —tiarmiayi.</s>
     </seg>
     <seg type="verse" id="b.LUK.7.21">
      <s id="b.LUK.7.21.1">Juanku nuiniatiri ainau nuni jearai, Jesús jau ainauncha tura najaiminak pujuinauncha untsuri tsuwarmiayi.</s>
      <s id="b.LUK.7.21.2">Iwianchrintin ainauncha iwianchrin jiirki akupkamiayi.</s>
      <s id="b.LUK.7.21.3">Tura wainmichu ainauncha untsuri wainmamtikiamiayi.</s>
     </seg>
     <seg type="verse" id="b.LUK.7.22">
      <s id="b.LUK.7.22.1">Tura asa Juanku nuiniatirin Jesús chicharak: —Waketkiram atum wainkarume tura antukurme nuka Juan mash ujaktaram.</s>
      <s id="b.LUK.7.22.2">Tura ujaakrum wainmichu ainau paan ataksha wainminawai, tura wekaichau ainausha ataksha wekainawai, tura kuchaprintin ainausha tsaarar pengker wajainawai, tura antichu ainausha paan antinawai, tura jakau ainausha ataksha nantakiar iwiaaku pujuinawai, tura mianchau ainauncha Yusnum uwemratin chichaman ujaawai titaram.</s>
     </seg>
     <seg type="verse" id="b.LUK.7.23">
      <s id="b.LUK.7.23.1">Aints wína turamurun wainkar, tuke inaitsuk nekasampita turutin ainauka nekasar warasartinuitai, tawai tusaram Juan ujaktaram, —timiayi.</s>
     </seg>
     <seg type="verse" id="b.LUK.7.24">
      <s id="b.LUK.7.24.1">Tama Juanku nuiniatiri waketkiaramtai, Jesús nuni juwakaru ainaun Juankun pachis nuikiartutan nangkamamiayi.</s>
      <s id="b.LUK.7.24.2">Tura nuikiartak: —Aints atsamunam Juan wainkatasrum ¿waruka wemiarume?</s>
      <s id="b.LUK.7.24.3">Karis nase umpuam mai we, mai we waja nunisang ¿aints tu pujau wainkatasrumek wemiarum?</s>
      <s id="b.LUK.7.24.4">Atsa.</s>
     </seg>
     <seg type="verse" id="b.LUK.7.25">
      <s id="b.LUK.7.25.1">Turachkurmesha ¿aints wejmakan akikian entsaru wainkatasrumek wemiarum?</s>
      <s id="b.LUK.7.25.2">Atsa.</s>
      <s id="b.LUK.7.25.3">Antsu wejmakan timiá shiirman akikian entsarinauka apu jeen pujuinawai.</s>
      <s id="b.LUK.7.25.4">Atumsha nuka nekarme.</s>
     </seg>
     <seg type="verse" id="b.LUK.7.26">
      <s id="b.LUK.7.26.1">Tura ¿warí wainkatasrumea wemiarume?</s>
      <s id="b.LUK.7.26.2">Nekasrum Yuse chichame etserin wainkatasrum wemiarume.</s>
      <s id="b.LUK.7.26.3">Tura Juan wainkaram, chikich Yuse chichame etserin ainau nangkamasang péngke aints wainkamiarume.</s>
     </seg>
     <seg type="verse" id="b.LUK.7.27">
      <s id="b.LUK.7.27.1">Juankun pachis yaanchuik Yuse chichame etserin aarmia nuka nuwaitai: ‘Nintimrataram.</s>
      <s id="b.LUK.7.27.2">Yus Mesíasan chicharak: Ame weatsmining jintimin iwiarati tusan, wína akupamurun eemkan akupajai timiayi,’ tu aarmawaitai.</s>
     </seg>
     <seg type="verse" id="b.LUK.7.28">
      <s id="b.LUK.7.28.1">Nekasan tajarme: Yuse chichamen etserin ju nungkanam puju armia nuka kichkisha Juankun nangkamaska pengké atsumiayi.</s>
      <s id="b.LUK.7.28.2">Antsu yamaikia Yuse umirin mianchau ainausha wi turatnun wainkartin asar, Juankun nangkamasarang nuwá eemkar Yuse pujutirin jeartin ainawai tajarme.</s>
     </seg>
     <seg type="verse" id="b.LUK.7.29">
      <s id="b.LUK.7.29.1">Tura Juanku chichamen antukaru ainau, kuikian ju ainausha, tura chikich aints ainausha imiakratin Juan imiaimu asar, mash Yus nekas pengkeraitai tiarmiayi.</s>
     </seg>
     <seg type="verse" id="b.LUK.7.30">
      <s id="b.LUK.7.30.1">Antsu fariseo ainausha, tura Moisésa chichame nuikiartin ainausha Juan imiaichmau asar, Yus niin pengker awajsatas wakerinamaitiat pachischarmiayi, —Jesús timiayi.</s>
     </seg>
     <seg type="verse" id="b.LUK.7.31">
      <s id="b.LUK.7.31.1">Tura Juanku chichamen pachischaru asaramtai, Jesús nu aints ainaun chicharak: “Junia aints ainau, itiur nintiminawa nuna nekamtikiatjarme.</s>
     </seg>
     <seg type="verse" id="b.LUK.7.32">
      <s id="b.LUK.7.32.1">Junia aints ainau uchia nunisarang nintiminawai.</s>
      <s id="b.LUK.7.32.2">Uchi ainau ni amikrijai nakurusmi tusar aints aanum iruntramunam chicharnainak: ‘Iikia nangkuwach umpuarnisha ¿waruka yaamtsurme? tunainawai.</s>
      <s id="b.LUK.7.32.3">Tura nangkamir nakurusmi tusar, aints jakamunam nampearnisha ¿waruka juuttsurme?</s>
      <s id="b.LUK.7.32.4">Uchi tu nintimina nunisrumek pujarme.</s>
     </seg>
     <seg type="verse" id="b.LUK.7.33">
      <s id="b.LUK.7.33.1">Juan taa, pangnaka yutsuk, tura vinoncha umutsuk pujamtai, atumka ni chichame antut nakitau asaram: Iwianchrinuitai tarume.</s>
     </seg>
     <seg type="verse" id="b.LUK.7.34">
      <s id="b.LUK.7.34.1">Tura wikia Yus akupkamutiatnak, chikich aintsua nunisnak yutancha pachitsuk yuwan, tura umutnasha pachitsuk umin asamtai, wina nakitrin asaram, wina pachitsaram: Ushuitai tura nampewitai turutrume, tura tunaarintin ainau amikrintai, tura kuikia juu ainau amikrintai turutrume.</s>
     </seg>
     <seg type="verse" id="b.LUK.7.35">
      <s id="b.LUK.7.35.1">Tura waininayat Yusen umirin ainau Yuse nekamtairin jukin asar ¿warukaya nunasha tinawa? tusar nekainawai, —Jesús timiayi.</s>
     </seg>
     <seg type="verse" id="b.LUK.7.36">
      <s id="b.LUK.7.36.1">Fariseo aints yuwita tusa untsukmau asa, Jesús fariseo jeen waya, misanam yuwataj tusa keemsamiayi.</s>
     </seg>
     <seg type="verse" id="b.LUK.7.37">
      <s id="b.LUK.7.37.1">Tura yuwak pujai, nu yaktanmaya tunau nuwa: Jesús fariseo jeen yuwatas weyi tamaun antuk, kungkuti muti alabastro tutainum engkea takus fariseo jeen wayaamiayi.</s>
     </seg>
     <seg type="verse" id="b.LUK.7.38">
      <s id="b.LUK.7.38.1">Tura waya, ni tunaarin nintimias juutkamaikiak Jesúsa nawenini pujuras, nawen ni neaikirijai nijaramiayi.</s>
      <s id="b.LUK.7.38.2">Nunia intashijai nawen japiramiayi.</s>
      <s id="b.LUK.7.38.3">Tura Jesúsan timiá aneau asa, nawen mejeas kungkutijai ukatramiayi.</s>
     </seg>
     <seg type="verse" id="b.LUK.7.39">
      <s id="b.LUK.7.39.1">Turamtai fariseo aints Jesúsan yuwita tusa untsukmia nu nuwa turamurin wainak ningki nintimias: Juka nekas Yuse chichame etsernuitkungka ¿ju nuwa ni nawen takaa nuna warí nuwaki? tusa nekaawaintai.</s>
      <s id="b.LUK.7.39.2">¿Juka nekas tunau nuwachukai? tu nintimramiayi.</s>
     </seg>
     <seg type="verse" id="b.LUK.7.40">
      <s id="b.LUK.7.40.1">Tu nintimias pujamtai, Jesús ni nintimaurin nekau asa chicharak: —Simónka, amin chichaman titasan wakerajme, —Jesús tama niisha ayaak: —Ayu turuttia, nuikiartinu, —timiayi.</s>
     </seg>
     <seg type="verse" id="b.LUK.7.41">
      <s id="b.LUK.7.41.1">Tama Jesús chicharak: —Jimia aints kuikian ikiamsar tumashmawarmiayi.</s>
      <s id="b.LUK.7.41.2">Kichik cinco pachak (500) kuikian tumashmamiayi.</s>
      <s id="b.LUK.7.41.3">Chikitcha aya cincuenta (50) kuikian tumashmamiayi.</s>
     </seg>
     <seg type="verse" id="b.LUK.7.42">
      <s id="b.LUK.7.42.1">Tura akiimiaktin kinta jeamtai, mai metek akiimiakartatkamawar tujinkarmiayi.</s>
      <s id="b.LUK.7.42.2">Turinamtai kuikian ikiasu nu aintsu tumashrin mai metek nangkami sakarti tusa inaisamiayi.</s>
      <s id="b.LUK.7.42.3">Tura asamtai ¿amesha nu aints jimiar pachismesha itiur nintimme?</s>
      <s id="b.LUK.7.42.4">¿Nu jimia aints tumashmawaru ainau mai metek tumashnum akirkairap timiau asar, tu aintsna nekas timiá anea? —timiayi.</s>
     </seg>
     <seg type="verse" id="b.LUK.7.43">
      <s id="b.LUK.7.43.1">Tu iniam Simón aimiak: —¿Kuikian nukap tumashmamia nuchawashi? —timiayi.</s>
      <s id="b.LUK.7.43.2">Tamati Jesús ayaak: —Nekasam tame, —timiayi.</s>
     </seg>
     <seg type="verse" id="b.LUK.7.44">
      <s id="b.LUK.7.44.1">Tura nu nuwan jiis Jesús Simónkan ataksha chicharak: —Wi ami jeemin wayaamtai, ii jeakrin tuke turina nunismek nawer nijartinka yaratrukchamame.</s>
      <s id="b.LUK.7.44.2">¿Antsu ju nuwa turamuka waintsumek?</s>
      <s id="b.LUK.7.44.3">Juka nawerun ni neaikirijai nijatruri, tura ni intashijai japitruri.</s>
     </seg>
     <seg type="verse" id="b.LUK.7.45">
      <s id="b.LUK.7.45.1">Wi jeemin wayaamtai, ameka pengker awajtustasmeka mejentsachmame.</s>
      <s id="b.LUK.7.45.2">Antsu ju nuwaka nawerun tuke inaitsuk mejentrusi.</s>
     </seg>
     <seg type="verse" id="b.LUK.7.46">
      <s id="b.LUK.7.46.1">Wi jeemin wayaamtai, pengker awajtustasmeka olivo macharijaingkia muukruka ukatrurchamame.</s>
      <s id="b.LUK.7.46.2">Antsu juka nawerun kungkutijai ukatruri.</s>
     </seg>
     <seg type="verse" id="b.LUK.7.47">
      <s id="b.LUK.7.47.1">Ju turutau asamtai tajame: Juka wína nukap anentu asamtai, ni tunaari nekas nukap aa nuka mash tsangkuramuitai.</s>
      <s id="b.LUK.7.47.2">Antsu tunaar jumchik awai ta nuna tunaari jumchik tsangkuramu asa, nuka Yusen jumchik aneawai, —Jesús Simónkan timiayi.</s>
     </seg>
     <seg type="verse" id="b.LUK.7.48">
      <s id="b.LUK.7.48.1">Nuniangka nuwan chicharak: —Ami tunaarumka mash tsangkuramuitme, —timiayi.</s>
     </seg>
     <seg type="verse" id="b.LUK.7.49">
      <s id="b.LUK.7.49.1">Tamati Jesúsjai tsaniasar yuwiarmia nuka nintimsar: —¿Jusha ya asa, aints ainau tunaarin tsangkuratnuita? —tunaiyarmiayi.</s>
     </seg>
     <seg type="verse" id="b.LUK.7.50">
      <s id="b.LUK.7.50.1">Nuna tinamtai Jesús nuwan chicharak: —Ame wina uwemtikrurtinuitme, tu nintimturu asam uwemrawaitme.</s>
      <s id="b.LUK.7.50.2">Pengker nintimsam weta, —timiayi.</s>
     </seg>
    </div>
    <div type="chapter" id="b.LUK.8">
     <seg type="verse" id="b.LUK.8.1">
      <s id="b.LUK.8.1.1">Nunia Jesús ni nuiniatiri doce amia nujai untsuri yakat ainamunam wekaakamaikiak Jesús Yusnum uwemratin chichaman etserak: Aints ainau Yusen tu umirkartinuitai tusa etserki wekaimiayi.</s>
     </seg>
     <seg type="verse" id="b.LUK.8.2">
      <s id="b.LUK.8.2.1">Turamtai nuwa ainausha Jesúsan nemariarmiayi.</s>
      <s id="b.LUK.8.2.2">Nu nuwa ainausha Jesús yaanchuik tsuwarmau asar, chikich iwianchrintin pujuutiat iwianchrin jiirkir akuptukmau asar, Jesúsan nemariarmiayi.</s>
      <s id="b.LUK.8.2.3">Magdalanmaya Marísha iwianchrin siete (7) jiirkimia nusha Jesúsjai tsanias wekaimiayi.</s>
     </seg>
     <seg type="verse" id="b.LUK.8.3">
      <s id="b.LUK.8.3.1">Chikitcha Cuza nuwari Juana naartinuyayi.</s>
      <s id="b.LUK.8.3.2">Nu Cuzaka apu Herodesa jeen wainuyayi.</s>
      <s id="b.LUK.8.3.3">Chikich nuwa Susana naartinuyayi.</s>
      <s id="b.LUK.8.3.4">Chikich nuwa ainausha untsuri ni kuikiarijai Jesúsa yuumamurincha, tura ni nuiniatiri yuumamurincha sumarkar yaingkiarmiayi.</s>
     </seg>
     <seg type="verse" id="b.LUK.8.4">
      <s id="b.LUK.8.4.1">Untsuri yaktanmaya ainau Jesúsan jiisartas kautkarmiayi.</s>
      <s id="b.LUK.8.4.2">Tura kautkaram, nuikiartutai chichamjai etsermiayi, tura etserak:</s>
     </seg>
     <seg type="verse" id="b.LUK.8.5">
      <s id="b.LUK.8.5.1">“Anturtuktaram.</s>
      <s id="b.LUK.8.5.2">Aints arakan tsaamratas wemiayi.</s>
      <s id="b.LUK.8.5.3">Tura tsaamam, araka jingkiaji jintanam kakeekamiayi.</s>
      <s id="b.LUK.8.5.4">Tura jintanam kakeekau asamtai, aints ainau jintanam wekajinak arakan najararmiayi.</s>
      <s id="b.LUK.8.5.5">Tura chingki ainau yakiya kautkar jingkiajin yuwaarmiayi.</s>
     </seg>
     <seg type="verse" id="b.LUK.8.6">
      <s id="b.LUK.8.6.1">Chikich jingkiajisha kaya irunmaunum kakeekamiayi.</s>
      <s id="b.LUK.8.6.2">Tura tsapaiyat nungka mujukash asamtai kaarmiayi.</s>
     </seg>
     <seg type="verse" id="b.LUK.8.7">
      <s id="b.LUK.8.7.1">Chikich jingkiajisha jangkinam kakeekamiayi.</s>
      <s id="b.LUK.8.7.2">Tura jingkiajisha jangkijai mai metek tsapain asar pempearam jakamiayi.</s>
     </seg>
     <seg type="verse" id="b.LUK.8.8">
      <s id="b.LUK.8.8.1">Tura chikich jingkiajisha nungka pengkernum kakeekamiayi.</s>
      <s id="b.LUK.8.8.2">Tura tsapai jingkiaji kichkitiat cien (100) nerekmiayi,” Jesús timiayi.</s>
      <s id="b.LUK.8.8.3">Tura ataksha kakar chichaak: “Aints ainautiram, ju chicham antukrum nintimrataram,” timiayi.</s>
     </seg>
     <seg type="verse" id="b.LUK.8.9">
      <s id="b.LUK.8.9.1">Tamati ni nuiniatiri ainau Jesúsan iniinak: “¿Ju nuikiartamu tame nusha warí pachismea tame?” tiarmiayi.</s>
     </seg>
     <seg type="verse" id="b.LUK.8.10">
      <s id="b.LUK.8.10.1">Tu tinam Jesús aimiak: “Yus aints ainaun itiur inawa tusan, chikich aints ainau paan nekaachmin wainiatrum, atumka paan nekamtikiamuitrume.</s>
      <s id="b.LUK.8.10.2">Antsu chikich aints ainau wína chichamrun antutan nakitinau asar, ni jiijaingkia paan waininayat, wainmichua nunisarang wajasarti tusan, tura antutnasha antinayat, nekaawartatkamawar tujinkarti tusan, aya nuikiartutai chichaman ujainajai,” Jesús timiayi.</s>
     </seg>
     <seg type="verse" id="b.LUK.8.11">
      <s id="b.LUK.8.11.1">Nunia ataksha etserak: “Wi árak tsaamramu taja nuka takuampi tawa tusaram nekaataram.</s>
      <s id="b.LUK.8.11.2">Arakan taja nuka Yuse chichamen takun tajai.</s>
     </seg>
     <seg type="verse" id="b.LUK.8.12">
      <s id="b.LUK.8.12.1">Tura árak jintanam kakeekamia nu jintaka aintsu nintiya nunisketai.</s>
      <s id="b.LUK.8.12.2">Nu aints ainau chichaman antukar Yus nekasampita tiarai tusa, tura uwemrarai tusa, Satanás nu chichaman nintinian jurawai.</s>
     </seg>
     <seg type="verse" id="b.LUK.8.13">
      <s id="b.LUK.8.13.1">Tura arak kayanam kakeekamiayi taja nuka chikich aintsu nintiya nunisarang ainawai.</s>
      <s id="b.LUK.8.13.2">Chikich aints ainau Yuse chichamen pengker antukar, nekasampita tusar warainawai.</s>
      <s id="b.LUK.8.13.3">Antsu itiurkachmin amataikia, Yuse chichamen umirtan inainawai.</s>
      <s id="b.LUK.8.13.4">Tura asar árak kayanam kakeekamia nuka kangkape atsau asamtai, wári jaawa nunisarang nintiminawai.</s>
     </seg>
     <seg type="verse" id="b.LUK.8.14">
      <s id="b.LUK.8.14.1">Tura arak jangkinam kakeekamiayi taja nuka chikich aintsu nintiya nunisarang ainawai.</s>
      <s id="b.LUK.8.14.2">Nu aints ainauka Yuse chichamenka paan antinayat, ju nungkanmaya ainau nintimina nunisarang nintiminawai.</s>
      <s id="b.LUK.8.14.3">Tura kuikian nukap wakerinak, tura nakurutan tuke nintiminak Yuse chichamenka nintimtsuk pujuinawai.</s>
      <s id="b.LUK.8.14.4">Tura asar árak jangkinam kakeekamia nunisarang ainawai.</s>
      <s id="b.LUK.8.14.5">Jangkinam árak kakeekauka nerekchamin ainawai.</s>
     </seg>
     <seg type="verse" id="b.LUK.8.15">
      <s id="b.LUK.8.15.1">Tura árak péngke nungkanam kakeekamia nuka chikich aintsu nintiya nunisarang ainawai.</s>
      <s id="b.LUK.8.15.2">Nu aints ainauka nekasar pengke nintintin asar, Yuse chichamen antukar nintin ukuinawai, tura tuke inaitsuk miatrusarang umirinawai.</s>
      <s id="b.LUK.8.15.3">Tura asar cien (100) nerekua nunisarang ainawai,” Jesús timiayi.</s>
     </seg>
     <seg type="verse" id="b.LUK.8.16">
      <s id="b.LUK.8.16.1">Nunia chikich nuikiartamun Jesús etserak: “Aints kichkisha kantiin keemak nukukchatnuitai.</s>
      <s id="b.LUK.8.16.2">Tura peaka wamketinka puusashtinuitai.</s>
      <s id="b.LUK.8.16.3">Antsu aints jeanam waiina nuka paan wainkarat tusa yakí kentsatnuitai.</s>
     </seg>
     <seg type="verse" id="b.LUK.8.17">
      <s id="b.LUK.8.17.1">Tura yamai uukmau aa nunaka ukunam mash paan inakmastinuitai, tura yamai nekaachmin ainia nunaka ukunam mash paan nekawartinuitai.</s>
     </seg>
     <seg type="verse" id="b.LUK.8.18">
      <s id="b.LUK.8.18.1">“Yuse chichamen nekas pengker nintiminak pujuinaunka Yuska nuna nangkamasang paan nekamtikiatnuitai.</s>
      <s id="b.LUK.8.18.2">Antsu Yuse chichamen nintimtachunka ni antukmaurin kajinmamtikui.</s>
      <s id="b.LUK.8.18.3">Tura asamtai nekasrum pengker antuktaram,” Jesús timiayi.</s>
     </seg>
     <seg type="verse" id="b.LUK.8.19">
      <s id="b.LUK.8.19.1">Jesús nuna tusa nuikiartak pujai, ni nukuri ni yachí ainaujai taarmiayi.</s>
      <s id="b.LUK.8.19.2">Tura aints timiá untsuri Jesúsnum iruntraru asaramtai, Jesúsan jiisartatkamawar tujinkarmiayi.</s>
     </seg>
     <seg type="verse" id="b.LUK.8.20">
      <s id="b.LUK.8.20.1">Tura asaramtai Jesúsan ujainak: —Nukuram yachim ainaujai aanum wajasar, amin jiirmasartas wakerutminawai, —tiarmiayi.</s>
     </seg>
     <seg type="verse" id="b.LUK.8.21">
      <s id="b.LUK.8.21.1">Tinamaitiat Jesús chicharak: —Aints Yuse chichamen antukar umirinak pujuinauka wína nukur tura wína yatsur tura wína umaar ainawai, —timiayi.</s>
     </seg>
     <seg type="verse" id="b.LUK.8.22">
      <s id="b.LUK.8.22.1">Chikich kintiati Jesús ni nuiniatiri ainaujai kanunam engkemawar: —Atumajin katingtai, —timiayi.</s>
      <s id="b.LUK.8.22.2">Tamati ayu tusar katiniarmiayi.</s>
     </seg>
     <seg type="verse" id="b.LUK.8.23">
      <s id="b.LUK.8.23.1">Tura katinai Jesúska kanunam kanur tepemiayi.</s>
      <s id="b.LUK.8.23.2">Turamtai aneachmau nase kakar nasenmatai, yumi kanunam yaranak ukantanak wajasmiayi.</s>
     </seg>
     <seg type="verse" id="b.LUK.8.24">
      <s id="b.LUK.8.24.1">Tumamtai Jesúsan shintinak: —Apurua, apurua, ukantatji, —tiarmiayi.</s>
      <s id="b.LUK.8.24.2">Tinamtai Jesús nantaki, nasencha tura kuchancha chicharkamiayi.</s>
      <s id="b.LUK.8.24.3">Ni chichaamtai nasesha majaanmiayi.</s>
      <s id="b.LUK.8.24.4">Nunia kuchasha miaaku wajasmiayi.</s>
     </seg>
     <seg type="verse" id="b.LUK.8.25">
      <s id="b.LUK.8.25.1">Turamtai ni nuiniatiri ainaun chicharak: —¿Waruka winaka timiá nintimturtsurme? —timiayi.</s>
      <s id="b.LUK.8.25.2">Tamati niisha shamkar nukap nintimrar: —¿Ausha warí aints asamtaiya nasesha, tura tampaasha umirinawa? —tunaiyarmiayi.</s>
     </seg>
     <seg type="verse" id="b.LUK.8.26">
      <s id="b.LUK.8.26.1">Nunia Galilea nungka tumajin katingkiar, Gerasa nungkanam nujamkarmiayi.</s>
     </seg>
     <seg type="verse" id="b.LUK.8.27">
      <s id="b.LUK.8.27.1">Tura nujamkaramtai Jesús kanunmaya jiinai, nu yaktanmaya aints tarimiayi.</s>
      <s id="b.LUK.8.27.2">Nu aintska nukap musach iwianchrintin pujuyayi.</s>
      <s id="b.LUK.8.27.3">Tura misu pujus, jeanmaka pujutsuk aints jakau iwiartainum pujuyayi.</s>
     </seg>
     <seg type="verse" id="b.LUK.8.28">
      <s id="b.LUK.8.28.1">Iwianch nu aintsun ataksha ataksha achik nepetnuyayi.</s>
      <s id="b.LUK.8.28.2">Tura asamtai uwejencha, tura nawencha jirujai jingkiamaitiat, niisha jiruncha tsuriau asamtai, metawartatkamawar tujinkarmiayi.</s>
      <s id="b.LUK.8.28.3">Turinamtai iwianch nu aintsun jukiar, aints atsamunam umaarmiayi.</s>
      <s id="b.LUK.8.28.4">Tura asamtai Jesús nu aintsun wainak, iwianch nu aintsu namangken engkemtuau ainaun chicharak: —Jiinkiram ju aintska ukuktiaram, —timiayi.</s>
      <s id="b.LUK.8.28.5">Tamati nu aintska Jesúsan tikishmatar kakar chicharak: —Jesúsa, Yus yakí puja nuna uchiriya ¿warukaya winasha tarutniume?</s>
      <s id="b.LUK.8.28.6">Wait aneasam winaka waitkaip, —timiayi.</s>
     </seg>
     <seg type="verse" id="b.LUK.8.30">
      <s id="b.LUK.8.30.1">Tamati Jesús iniak: —¿Amesha yaachitme? —tu iniam iwianch untsuri ni namangken engkemtuau asar aiminak: —Ii naaringkia untsurintai, —tiarmiayi.</s>
     </seg>
     <seg type="verse" id="b.LUK.8.31">
      <s id="b.LUK.8.31.1">Tura iwianch ainau Jesúsan seainak: —Juun waanmaka akupkartukaip, —tiarmiayi.</s>
     </seg>
     <seg type="verse" id="b.LUK.8.32">
      <s id="b.LUK.8.32.1">Nu muranmasha kuchi untsuri shushungminak wajainau asaramtai, iwianch ainau Jesúsan seainak: —Au kuchinam engkemataram tusam akupkartukta, —tiarmiayi.</s>
      <s id="b.LUK.8.32.2">Tu seainam Jesúska ayu tusa tsangkatkamiayi.</s>
     </seg>
     <seg type="verse" id="b.LUK.8.33">
      <s id="b.LUK.8.33.1">Turamtai iwianch ainau nu aintsnumia jiinkiar, kuchinam engkemawaramtai, kuchi ainau wakenam mash pisarar, kuchanam ayangkar kijiakar kajingkiarmiayi.</s>
     </seg>
     <seg type="verse" id="b.LUK.8.34">
      <s id="b.LUK.8.34.1">Tuminamtai kuchi wainin nuna wainkar ampukiar yaktanam pujuinauncha, tura ajanam pujuinauncha kuchi turunamuncha etserkarmiayi.</s>
     </seg>
     <seg type="verse" id="b.LUK.8.35">
      <s id="b.LUK.8.35.1">Tura etserinamtai aints untsuri nu yaktanmaya jiinkiar: Jiimi tusar Jesúsnum jear, aints nuwik iwianchrintin pujuya nu pengker wajas wejmakan entsar, pengker nintimias Jesúsa nawenini pujaun wainkar shamkarmiayi.</s>
     </seg>
     <seg type="verse" id="b.LUK.8.36">
      <s id="b.LUK.8.36.1">Tura nuwik iwianchrintin pujuya nuna pengker pujaun wainkaru asar, yamai taaruncha ujakarmiayi.</s>
     </seg>
     <seg type="verse" id="b.LUK.8.37">
      <s id="b.LUK.8.37.1">Tu ujakaram Gerasa nungkanmaya aints kaunkarmia nusha mash nukap shamkar Jesúsan seainak: —Wait aneasam ii nungkarinia jiinkim weta, —tiarmiayi.</s>
      <s id="b.LUK.8.37.2">Tu tinam Jesús ayu tusa wetas kanunam engkemamiayi.</s>
     </seg>
     <seg type="verse" id="b.LUK.8.38">
      <s id="b.LUK.8.38.1">Turamtai nuwik iwianchrintin pujuya nuka pengker wajasu asa Jesúsan chicharak: Wisha winitjai tu iniamaitiat Jesús chicharak:</s>
     </seg>
     <seg type="verse" id="b.LUK.8.39">
      <s id="b.LUK.8.39.1">—Atsa, antsu jeemin waketkim, Yus amin nekas pengker awajtamsau asamtai, mash aints ainau ujakarta, —timiayi.</s>
      <s id="b.LUK.8.39.2">Tama: Ayu tusa waketki, Jesús niin pengker awajsamurin nu yaktanmaya ainaun mash ujakmiayi.</s>
     </seg>
     <seg type="verse" id="b.LUK.8.40">
      <s id="b.LUK.8.40.1">Jesús katiamtai Galileanmaya ainau mash: Ni tati tusar nakainau asar, niin wainkar warasarmiayi.</s>
     </seg>
     <seg type="verse" id="b.LUK.8.41">
      <s id="b.LUK.8.41.1">Turai iruntai jea wainu apuri Jairo naartin tamiayi.</s>
      <s id="b.LUK.8.41.2">Ni nawantri kichik doce (12) musachrintin amia nuka jatanak wajasamtai, nuka tari Jesús wajamunam tikishmatar: —Wait aneasam wína jearun winita, —timiayi.</s>
      <s id="b.LUK.8.41.3">Tamati Jesús: Ayu tusa weai, aints untsuri nemarkar niin teawarmiayi.</s>
     </seg>
     <seg type="verse" id="b.LUK.8.43">
      <s id="b.LUK.8.43.1">Nu aints ainamunam nuwa doce (12) musach numpan nangkantsuk numpamia nusha pachinkamiayi.</s>
      <s id="b.LUK.8.43.2">Nuka tsuwakratnun untsuri jiiutiat, kuikiarin mash amuaksha tsuwamichuyayi.</s>
     </seg>
     <seg type="verse" id="b.LUK.8.44">
      <s id="b.LUK.8.44.1">Tura tuntupenini tari, Jesúsa wejmakri ninukmaurin antingmiayi.</s>
      <s id="b.LUK.8.44.2">Tura anting numpamurinka nangkankamiayi.</s>
     </seg>
     <seg type="verse" id="b.LUK.8.45">
      <s id="b.LUK.8.45.1">Turamtai Jesús inintrak: —¿Yáki wína antinkama? —timiayi.</s>
      <s id="b.LUK.8.45.2">Tu iniamaitiat mash: —Pengké antingchajme, —tinamtai Pedro chicharak: —Nuikiartinu, amin aints timiá untsuri etenmawaru asar ¿yáki amincha antinmakma? nuka pengké nekaachminuitai, —timiayi.</s>
     </seg>
     <seg type="verse" id="b.LUK.8.46">
      <s id="b.LUK.8.46.1">Tamati Jesús ayaak: —Atsa, nekas wína kichik antinkau asamtai, wína kakarmarjai tsuwarjai tusan nekajai, —timiayi.</s>
     </seg>
     <seg type="verse" id="b.LUK.8.47">
      <s id="b.LUK.8.47.1">Tama nu nuwasha: Nekarayapi tusa kurangki tari, Jesús wajamunam tikishmatramiayi.</s>
      <s id="b.LUK.8.47.2">Tura aints mash antinamunam warukang antingma tura itiurak pengker wajasma tusa ujakmiayi.</s>
     </seg>
     <seg type="verse" id="b.LUK.8.48">
      <s id="b.LUK.8.48.1">Tu ujaam Jesús chicharak: —Nawantru, wína nekasampita turutu asam, nekasam pengker wajasume.</s>
      <s id="b.LUK.8.48.2">Pengker nintimsam yamaikia weta, —timiayi.</s>
     </seg>
     <seg type="verse" id="b.LUK.8.49">
      <s id="b.LUK.8.49.1">Tu chichaak wajai, Jairo aintsri ni jeenia tari apurin chicharak: —Nawantrumka yanchuk jakayi.</s>
      <s id="b.LUK.8.49.2">Nuikiartin nemarkini awajip, —timiayi.</s>
     </seg>
     <seg type="verse" id="b.LUK.8.50">
      <s id="b.LUK.8.50.1">Tamati Jesús nuna antuk chicharak: —Shamkaip, antsu nekasampita tusam, wína nintimtursata.</s>
      <s id="b.LUK.8.50.2">Turakminka nawantrumka pengker wajastatui, —timiayi.</s>
     </seg>
     <seg type="verse" id="b.LUK.8.51">
      <s id="b.LUK.8.51.1">Tura jeanam jear, Jesús untsuri aints ainau jeanam wayaawartas wakerinau wainiat, aya Pedron, nunia Santiagoncha, nunia Juannasha, nunia nuwachi aparincha, nunia nukurincha wayaawarti tusa tsangkatkamiayi.</s>
     </seg>
     <seg type="verse" id="b.LUK.8.52">
      <s id="b.LUK.8.52.1">Tura jeanam wayaawar, untsuri juutkamaikiak untsuminaun wainkarmiayi.</s>
      <s id="b.LUK.8.52.2">Tura Jesús nu aints ainaun wainak chicharak: —Juutsuk asataram.</s>
      <s id="b.LUK.8.52.3">Nu nuwachikia jakachi antsu kanuri, —timiayi.</s>
     </seg>
     <seg type="verse" id="b.LUK.8.53">
      <s id="b.LUK.8.53.1">Tau wainiat nuwawach nekas jakau asamtai, nuna nekawaruka: ¿Warukakung taj? tusar wishikiarmiayi.</s>
     </seg>
     <seg type="verse" id="b.LUK.8.54">
      <s id="b.LUK.8.54.1">Turinamaitiat Jesús jakau uwejen achik kakar chicharak: —Nawantru nantaktia, —timiayi.</s>
     </seg>
     <seg type="verse" id="b.LUK.8.55">
      <s id="b.LUK.8.55.1">Tama ni wakani ataksha engkemtuamu asa, niisha jakayat ataksha nantakmiayi.</s>
      <s id="b.LUK.8.55.2">Nantakiamtai Jesús: Ayurataram timiayi.</s>
     </seg>
     <seg type="verse" id="b.LUK.8.56">
      <s id="b.LUK.8.56.1">Jairo nawantri jakayat nantakiamtai, ni aparisha tura ni nukurisha nukap nintimraramtai, Jesús chicharak: —Ju aitkamuka aints kichkisha pengké ujakairap, —timiayi.</s>
     </seg>
    </div>
    <div type="chapter" id="b.LUK.9">
     <seg type="verse" id="b.LUK.9.1">
      <s id="b.LUK.9.1.1">Chikich kintati Jesús ni nuiniatiri doce (12) amia nuna untsuk wina chichamrujai iwianchrintin ainaun iwianchrin jiirkiarti, tura jau ainauncha tsuwararti tusa, ni kakarmarin susamiayi.</s>
     </seg>
     <seg type="verse" id="b.LUK.9.2">
      <s id="b.LUK.9.2.1">Tura Yus aints ainaun tu inawai titaram, tura jau ainausha tsuwartaram tusa akatar akupkamiayi.</s>
     </seg>
     <seg type="verse" id="b.LUK.9.3">
      <s id="b.LUK.9.3.1">Tura chicharak: —Jinta wekaakurmesha aintsarmek wetaram.</s>
      <s id="b.LUK.9.3.2">Waisha takutsuk, tura pitakrumsha takutsuk, tura yurumkasha takutsuk, tura kuikiasha takutsuk wekaasataram.</s>
      <s id="b.LUK.9.3.3">Tura wejmakrumsha jimiarka takutsuk wekaasataram.</s>
     </seg>
     <seg type="verse" id="b.LUK.9.4">
      <s id="b.LUK.9.4.1">Tura chikich yaktanam werum aints: Iijai pujusmi tamati, nuni wayaaram nu aintsjai pujustaram.</s>
      <s id="b.LUK.9.4.2">Tura nu yaktanmasha pujusrum, jeanam wayaarmeka nuni tuke kanurtaram.</s>
     </seg>
     <seg type="verse" id="b.LUK.9.5">
      <s id="b.LUK.9.5.1">Tura atumin: Juni wayaawairap tusar suritraminamtaikia, nu yaktanmayangka jiinkiram ukuktiaram.</s>
      <s id="b.LUK.9.5.2">Tura ukuakrum atumi nawe japimiarum: Ju aints ainaun Yus jiisti tusaram, aints ainau mash nekamtikiataram, —tusa Jesús ni nuiniatirin akupak timiayi.</s>
     </seg>
     <seg type="verse" id="b.LUK.9.6">
      <s id="b.LUK.9.6.1">Tamati nunia jiinkiar mash yakat ainamunam Yusnum uwemratin chichaman etserkiar wearmiayi.</s>
      <s id="b.LUK.9.6.2">Tura jau ainauncha tsuwararmiayi.</s>
     </seg>
     <seg type="verse" id="b.LUK.9.7">
      <s id="b.LUK.9.7.1">Aints ainau Jesúsa turamurin pachisar etserkaru asaramtai, apu Herodes nuna antuk nukap nintimramiayi.</s>
      <s id="b.LUK.9.7.2">Chikich aints ainauka Jesúsan pachisar: —Juan jakamunmaya nantaki wekaawai, —tiarmiayi.</s>
     </seg>
     <seg type="verse" id="b.LUK.9.8">
      <s id="b.LUK.9.8.1">Chikich ainausha chichainak: —Elías yaanchuik Yuse chichame etserin pujumia nuka ataksha wantinak wekaawai, —tiarmiayi.</s>
      <s id="b.LUK.9.8.2">Tura chikich ainausha chichainak: —Atsa, chikich aints Yuse chichame etserin yaanchuik pujumia nuka jakamunmaya nantaki wekaawai, —tusar pachimian chichaarmiayi.</s>
     </seg>
     <seg type="verse" id="b.LUK.9.9">
      <s id="b.LUK.9.9.1">Tu tinamtai Herodes nuna antuk: —Wikia Juanku muuken akaktaram timiajai.</s>
      <s id="b.LUK.9.9.2">¿Tura nu aintsun pachisar nukap chichaina nusha yáki? —tu nintimu asa Jesúsan jiistas wakerimiayi.</s>
     </seg>
     <seg type="verse" id="b.LUK.9.10">
      <s id="b.LUK.9.10.1">Nunia Jesús akupkamu ainau ataksha Jesúsnum waketkiar, ni turamurin ujakarmiayi.</s>
      <s id="b.LUK.9.10.2">Tura kaunkaramtai Jesús niin mash yaruak, aints atsamunam Betsaida yaktanam arakchichu amanum wearmiayi.</s>
     </seg>
     <seg type="verse" id="b.LUK.9.11">
      <s id="b.LUK.9.11.1">Turinamtai Jesús nu aints ainaun aujas: Yus aints ainaun tu inawai tusa nuiniarmiayi.</s>
      <s id="b.LUK.9.11.2">Tura jau ainauncha tsuwarmiayi.</s>
     </seg>
     <seg type="verse" id="b.LUK.9.12">
      <s id="b.LUK.9.12.1">Tura tsaa akaamtai, ni nuiniatiri doce (12) irunmia nuka Jesúsan tariar chicharinak: —Juni aintsu pujutiri aya atsau asamtai, yakat arakchichu amanum aints pujamunam yurumkan sumakarat tusam, tura nuni kanurarat tusam, aints ainau akupkarta, —tiarmiayi.</s>
     </seg>
     <seg type="verse" id="b.LUK.9.13">
      <s id="b.LUK.9.13.1">Tinamtai Jesús ayaak: —Atumek ni yutairi susataram, —tamati ni nuiniatiri chicharinak: —Pang iinuka ju uwejchik arutramji.</s>
      <s id="b.LUK.9.13.2">Namaksha jimiarchik arutramji.</s>
      <s id="b.LUK.9.13.3">Antsu iikia yurumak sumatskesha ¿itiurak ju aints ainausha yuratjik? —tiarmiayi.</s>
     </seg>
     <seg type="verse" id="b.LUK.9.14">
      <s id="b.LUK.9.14.1">Aishmang cinco warang iruntraru asaramtai nunaka tiarmiayi.</s>
      <s id="b.LUK.9.14.2">Tinamtai Jesús ni nuiniatiri ainaun chicharak: —Atumka aints cincuenta, (50) cincuenta (50) kanákrum pujustaram tusaram chichastaram, —timiayi.</s>
     </seg>
     <seg type="verse" id="b.LUK.9.15">
      <s id="b.LUK.9.15.1">Tamati ni tímia nunisarang mash pujusarmiayi.</s>
     </seg>
     <seg type="verse" id="b.LUK.9.16">
      <s id="b.LUK.9.16.1">Mash pujusaramtai, Jesús pangkan ju uwejchik takus, tura namaknasha jimiarchik takus, nayaimpinmanini pangkai jiimias, Yusen maaketai timiayi.</s>
      <s id="b.LUK.9.16.2">Nunia pangkan puuk ni nuiniatiri ainaun susam, nusha aints ainaun mash susarmiayi.</s>
     </seg>
     <seg type="verse" id="b.LUK.9.17">
      <s id="b.LUK.9.17.1">Tura susaram mash yuwaar tutuararmiayi.</s>
      <s id="b.LUK.9.17.2">Tura yuwaar umisar ampintraun doce (12) changkinan chumpiawarmiayi.</s>
     </seg>
     <seg type="verse" id="b.LUK.9.18">
      <s id="b.LUK.9.18.1">Chikich kintati aints atsamunam ni nuiniatirijai iruntrar pujuinau asar, Jesús Yusen sea umis iniak: —Aints ainau wína pachitsar ¿warí aintsuita turutinawak? —tu iniasmiayi.</s>
     </seg>
     <seg type="verse" id="b.LUK.9.19">
      <s id="b.LUK.9.19.1">Tu iniam aiminak: —Chikich ainau amin pachitmasar: Imiakratin Juankun maawarmia nuwaashi turaminawai.</s>
      <s id="b.LUK.9.19.2">Tura chikitcha Elíasashi turaminawai.</s>
      <s id="b.LUK.9.19.3">Tura chikitcha Yuse chichame etserin yaanchuik pujumia nuka jakamunmaya nantaki wekaatsuash turaminawai, —tiarmiayi.</s>
     </seg>
     <seg type="verse" id="b.LUK.9.20">
      <s id="b.LUK.9.20.1">Tinamtai Jesús ataksha iniak: —¿Tura atumsha winasha warintrutrume? —timiayi.</s>
      <s id="b.LUK.9.20.2">Tu iniam Pedro ayaak: —Ameka Mesíasaitme.</s>
      <s id="b.LUK.9.20.3">Yus akupkamuitme, —timiayi.</s>
     </seg>
     <seg type="verse" id="b.LUK.9.21">
      <s id="b.LUK.9.21.1">Pedro tamati Jesús chicharak: —Nuka pengké etserkairap, —timiayi.</s>
     </seg>
     <seg type="verse" id="b.LUK.9.22">
      <s id="b.LUK.9.22.1">Nunia ataksha chicharak: —Yus akupkamutiatnak aints asan, nukap wait wajaktatjai.</s>
      <s id="b.LUK.9.22.2">Wi turamtai judío juuntri ainau, tura sacerdote juuntri ainausha, tura Moisésa chichamen nuikiartin ainausha wína nakitrinak mantuwartatui.</s>
      <s id="b.LUK.9.22.3">Tura wainiatnak kampatam kinta jakan tepayatun ataksha nantaktatjai, —timiayi.</s>
     </seg>
     <seg type="verse" id="b.LUK.9.23">
      <s id="b.LUK.9.23.1">Nunia mash aints ainaun chicharak: —Aints wína nekas umirtuktas wakerakka, ni wakeramurin inais, mianchawaitjai tusa, aints ni krusrin juwawa nunisang ni jakatniurinka shamtsuk kintajai metek wina nemartusti.</s>
     </seg>
     <seg type="verse" id="b.LUK.9.24">
      <s id="b.LUK.9.24.1">Tura asamtai aints ningki wakerak: Wikia jakashtatjai tauka jakatnuitai.</s>
      <s id="b.LUK.9.24.2">Antsu aints wína anentak jakatata nuka jakayat tuke iwiaaku pujustinuitai.</s>
     </seg>
     <seg type="verse" id="b.LUK.9.25">
      <s id="b.LUK.9.25.1">Nintimrataram: Aints ju nungkanam aa nuna mash sumak, pengké yuumatsuk pujayat, ni wakani tuke mengkaakamtaikia, ¿itiurak tuke iwiaakusha pujusat?</s>
     </seg>
     <seg type="verse" id="b.LUK.9.26">
      <s id="b.LUK.9.26.1">Aints wína natsantrinak, tura wína chichamruncha natsantinamtaikia, wi aintsutiatnak Yus akupkamu asan, wína Apaachiru kakarmarijai winakun, tura ni awemamuri ainaujai paaniunam winakun, wína natsantrurmia nuna pachisan: Nuka wína aintsruchuitai titinuitjai.</s>
     </seg>
     <seg type="verse" id="b.LUK.9.27">
      <s id="b.LUK.9.27.1">Tura nekasan tajarme: Aints juni wijai tsaniasar pujuinauka, Yus ni kakarmarijai ni aintsri ainaun inartata nunaka jatsuk wainkartinuitai, —Jesús timiayi.</s>
     </seg>
     <seg type="verse" id="b.LUK.9.28">
      <s id="b.LUK.9.28.1">Nunia chikich semantin Jesús Yusen seatas Pedroncha, nunia Santiagoncha, nunia Juannasha juki muranam wakaarmiayi.</s>
     </seg>
     <seg type="verse" id="b.LUK.9.29">
      <s id="b.LUK.9.29.1">Tura Jesús Yusen seak wajai, ni yapi aneachmau yapajmiama jiitsumir wajasmiayi.</s>
      <s id="b.LUK.9.29.2">Ni entsatirisha nunisang nekas puju jiitsumir amiayi.</s>
     </seg>
     <seg type="verse" id="b.LUK.9.30">
      <s id="b.LUK.9.30.1">Turamtai aints jimiar Jesúsan wantintukar nijai chichainaun wainkarmiayi.</s>
      <s id="b.LUK.9.30.2">Nuka Moisésayayi.</s>
      <s id="b.LUK.9.30.3">Tura chikitcha Elíasayayi.</s>
     </seg>
     <seg type="verse" id="b.LUK.9.31">
      <s id="b.LUK.9.31.1">Nusha paaniunam jiitsumir wajaarmiayi.</s>
      <s id="b.LUK.9.31.2">Tura Jesúsjai chichainak Jerusalénnum ni waitnas jakatniurin pachisar chichaarmiayi.</s>
     </seg>
     <seg type="verse" id="b.LUK.9.32">
      <s id="b.LUK.9.32.1">Tuminamtai Pedro ni tsaniakmaurijai kari nepetinam kanuru asar, kuraat shintarar, Jesúsan jimiá aintsjai wajaun wainkarmiayi.</s>
     </seg>
     <seg type="verse" id="b.LUK.9.33">
      <s id="b.LUK.9.33.1">Tura nu aints jimiar Jesúsan ukukiar wearamtai, Pedro Jesúsan chicharak: —Nuikiartinu, ii juni pujustincha nekas pengkeraitai.</s>
      <s id="b.LUK.9.33.2">Juni kampatam jeawach jeamkarmi, kichka aminu, nunia kichka Moisésnau, nunia kichka Elíasnau ati, —timiayi.</s>
      <s id="b.LUK.9.33.3">Antsu ni tímia nunaka tenapka nintimtsuk timiayi.</s>
     </seg>
     <seg type="verse" id="b.LUK.9.34">
      <s id="b.LUK.9.34.1">Pedro tu chichaak pujai yurangkim mikin wajasmiayi.</s>
      <s id="b.LUK.9.34.2">Turamtai shamkarmiayi.</s>
     </seg>
     <seg type="verse" id="b.LUK.9.35">
      <s id="b.LUK.9.35.1">Tura yurangminmaya chichaun antukarmiayi.</s>
      <s id="b.LUK.9.35.2">Yus chichaak: “Juka wína uchiruitai, wína aneetiruitai.</s>
      <s id="b.LUK.9.35.3">Juka nekasrum anturkataram,” —timiayi.</s>
     </seg>
     <seg type="verse" id="b.LUK.9.36">
      <s id="b.LUK.9.36.1">Yus tamati nu chichaamun antukar umisar, aya Jesúsnak ningki wajaun wainkarmiayi.</s>
      <s id="b.LUK.9.36.2">Tura ni wainkarmia nunaka aintsnaka kichkincha ujakcharmiayi.</s>
     </seg>
     <seg type="verse" id="b.LUK.9.37">
      <s id="b.LUK.9.37.1">Kashin tsawaarar Jesús ni nuiniatiri ainaujai muranmaya taar, untsuri aintsjai ingkunikiarmiayi.</s>
     </seg>
     <seg type="verse" id="b.LUK.9.38">
      <s id="b.LUK.9.38.1">Nu aintsnumia kichik jiintuki, Jesúsan kakar chicharak: —Nuikiartinu, wait aneasam uchir jiitrusta.</s>
      <s id="b.LUK.9.38.2">Uchirsha juuchikitai.</s>
     </seg>
     <seg type="verse" id="b.LUK.9.39">
      <s id="b.LUK.9.39.1">Iwianch uchirun engkemtua kakar untsumtiku weawai.</s>
      <s id="b.LUK.9.39.2">Tura wichiptur wajasti tusa tura jangken sauran kapukja apaati tusa, pasé awajuweawai.</s>
      <s id="b.LUK.9.39.3">Tura pengké akupuweatsui.</s>
     </seg>
     <seg type="verse" id="b.LUK.9.40">
      <s id="b.LUK.9.40.1">Turamtai ami nuiniatirmin iwianchrin jiirkit tusan seamjai.</s>
      <s id="b.LUK.9.40.2">Turamaitiat tujintrutkari, —timiayi.</s>
     </seg>
     <seg type="verse" id="b.LUK.9.41">
      <s id="b.LUK.9.41.1">Tamati Jesús chicharak: —Maj, Yus nintimchau asaram, winasha nekasampita turutiaram tusanka ¿warutam musachik atumjaisha pujustaj?</s>
      <s id="b.LUK.9.41.2">Tura tupin nintimrataram tusanka ¿warutam musachik atumniasha nakastajrume?</s>
      <s id="b.LUK.9.41.3">Watska, uchiram juni itata, —timiayi.</s>
     </seg>
     <seg type="verse" id="b.LUK.9.42">
      <s id="b.LUK.9.42.1">Tama uchin itaaramtai, iwianch uchin nungka ujuar, wewerkaja jakramiayi.</s>
      <s id="b.LUK.9.42.2">Turamtai Jesús iwianchin kakar chicharkamiayi.</s>
      <s id="b.LUK.9.42.3">Nunia uchin pengker awajas ni aparin awangtukmiayi.</s>
     </seg>
     <seg type="verse" id="b.LUK.9.43">
      <s id="b.LUK.9.43.1">Turamtai nuna wainkaru ainauka nukap nintimrar: Yuska nekas juuntapita tiarmiayi.</s>
      <s id="b.LUK.9.43.2">Aints mash ni turamurin nintimsar pujuinai, Jesús ni nuiniatiri ainaun chicharak:</s>
     </seg>
     <seg type="verse" id="b.LUK.9.44">
      <s id="b.LUK.9.44.1">—Wi tajarme nuka pengker antukrum kajinmatsuk asataram.</s>
      <s id="b.LUK.9.44.2">Wikia Yus akupkamu ayatnak aints asamtai, pasé aints ainamunam surutkartinuitai, —timiayi.</s>
     </seg>
     <seg type="verse" id="b.LUK.9.45">
      <s id="b.LUK.9.45.1">Antsu ni nuiniatiri ainau paan nekaawarai tusa surimkau asamtai, Jesús tímia nuna ¿warinkung taj? tusarka nekaacharmiayi.</s>
      <s id="b.LUK.9.45.2">Tura waringki tusar iniasartatkamawar arantukarmiayi.</s>
     </seg>
     <seg type="verse" id="b.LUK.9.46">
      <s id="b.LUK.9.46.1">Nunia Jesúsa nuiniatiri ainau mai nuwamtak: —¿Yaachita chikich ainaun nangkamaskesha? —tunaiyarmiayi.</s>
     </seg>
     <seg type="verse" id="b.LUK.9.47">
      <s id="b.LUK.9.47.1">Tu tinam Jesús ni nintimaurin nekaru asa, uchin juki nijai tsanias wajas,</s>
     </seg>
     <seg type="verse" id="b.LUK.9.48">
      <s id="b.LUK.9.48.1">ni nuiniatirin chicharak: —Aints wína anentuka ju uchi ai mianchauchin wainiat pengker awajkungka, winasha nunisang pengker awajtawai.</s>
      <s id="b.LUK.9.48.2">Tura wína pengker awajtauka wína akuptukmia nunasha nunisang pengker awajui.</s>
      <s id="b.LUK.9.48.3">Atumek nintimsarmeka: Juka nekas mianchawaitai tarume juka mash aints ainaun nangkamasketai, —Jesús timiayi.</s>
     </seg>
     <seg type="verse" id="b.LUK.9.49">
      <s id="b.LUK.9.49.1">Tamati Juan Jesúsan chicharak: —Nuikiartinu, chikich aints amin naarmin pachis iwianchin jiiki akupausha wainkamji.</s>
      <s id="b.LUK.9.49.2">Tura iijai tsanias wekaachu asamtai, iwianch jiikim akupkaip tusar suritkamji, —timiayi.</s>
     </seg>
     <seg type="verse" id="b.LUK.9.50">
      <s id="b.LUK.9.50.1">Tamaitiat Jesús chicharak: —Antsu suritkairap.</s>
      <s id="b.LUK.9.50.2">Aints iin nakitramachkungka iincha yainmaktinuitji, —timiayi.</s>
     </seg>
     <seg type="verse" id="b.LUK.9.51">
      <s id="b.LUK.9.51.1">Jesús nayaimpinam waketkitnuri jeatak wajasamtai, shamtsuk Jerusalénnum wetan wakerimiayi.</s>
     </seg>
     <seg type="verse" id="b.LUK.9.52">
      <s id="b.LUK.9.52.1">Tura Samaria nungkanam wekaak, ni nuiniatiri ainaun kanurtintrin eakarat tusa, yaktanam eemki akupkamiayi.</s>
     </seg>
     <seg type="verse" id="b.LUK.9.53">
      <s id="b.LUK.9.53.1">Jesús akupkamu waininayat, Samarianmaya aints ainau Jesúsan pachisar: Junia jiinki Jerusalénnum wetatui tusar, nuna nekainau asar: Juningkia kanurchatatrume tusar suritkarmiayi.</s>
     </seg>
     <seg type="verse" id="b.LUK.9.54">
      <s id="b.LUK.9.54.1">Tura suritinam Jesúsa nuiniatiri Santiago tura Juansha nuna antukaru asar, Jesúsan iniinak: —Apuru, ¿Yus jiin nayaimpinmaya akupak, Samarianmaya ainaun amukat tusar seatjiash? —tiarmiayi.</s>
     </seg>
     <seg type="verse" id="b.LUK.9.55">
      <s id="b.LUK.9.55.1">Tu tinam Jesús niin jiis kakar chicharak: —¿Atumi ninti warukuki tusarmeka nekaamatsrumek?</s>
      <s id="b.LUK.9.55.2">Wikia aintsutiatnak Yus akupkamu asan, aints ainaun mesratasnaka tachamiajai.</s>
      <s id="b.LUK.9.55.3">Antsu aints ainaun uwemtikratasan tawitjai, —timiayi.</s>
     </seg>
     <seg type="verse" id="b.LUK.9.56">
      <s id="b.LUK.9.56.1">Nuniangka chikich yaktanam wearmiayi.</s>
     </seg>
     <seg type="verse" id="b.LUK.9.57">
      <s id="b.LUK.9.57.1">Jinta weenai, chikich aints Jesúsan chicharak: —Apuru, ame tunia wekaasatatme nunisha amin nemarsatasan wakerajme, —timiayi.</s>
     </seg>
     <seg type="verse" id="b.LUK.9.58">
      <s id="b.LUK.9.58.1">Tama Jesús ayaak: —Kujancham ainau waanam kaninawai.</s>
      <s id="b.LUK.9.58.2">Chingki ainausha pasungminawai.</s>
      <s id="b.LUK.9.58.3">Antsu wikia Yus akupkamutiatnak aints asan, kanurmintruka atsawai.</s>
      <s id="b.LUK.9.58.4">Tura asamtai wijai wekaakmeka wait wajakainme, —timiayi.</s>
     </seg>
     <seg type="verse" id="b.LUK.9.59">
      <s id="b.LUK.9.59.1">Nunia chikich aintsnasha chicharak: —Nemartusta, —timiayi.</s>
      <s id="b.LUK.9.59.2">Tamati chicharak: —Ayu Apuru, turayat wína apar jakamtai, iwiarsan umisan nuniangka aminka nemarsatatjame.</s>
      <s id="b.LUK.9.59.3">Nu tsangkatrukta, —timiayi.</s>
     </seg>
     <seg type="verse" id="b.LUK.9.60">
      <s id="b.LUK.9.60.1">Tamati Jesús ayaak: —Atsa, wína umirtukcharu ainau jakawa nunisarang pujuinau asar, ni weari jakamtai iwiarsarti.</s>
      <s id="b.LUK.9.60.2">Antsu ameka Yus umirkatin warukuita tusam etserkata, —timiayi.</s>
     </seg>
     <seg type="verse" id="b.LUK.9.61">
      <s id="b.LUK.9.61.1">Tama nunia chikich aints Jesúsan chicharak: —Apuru, amin nemarsatasan wakerajme.</s>
      <s id="b.LUK.9.61.2">Tura wína jearun waketkin, wína aintsur ainaun: Weajai tusan aujsan ukukin, nuniangka amin nemarsatjame, —timiayi.</s>
     </seg>
     <seg type="verse" id="b.LUK.9.62">
      <s id="b.LUK.9.62.1">Tamati Jesús ayaak: —Waaka nungka tsaitin japiinamtai, waakartin nungkan tsaikmaikiak wekaayat, tuntupenini jiimkungka, nu takatan pengkerka umikchamnawaitai.</s>
      <s id="b.LUK.9.62.2">Tura asamtai aints Yuse chichamen etsertan wakerayat, ni wearin ukukchamin nekapeakka, Yus aints ainaun inawa nuna takatrinka takaschamnawaitai, —timiayi.</s>
     </seg>
    </div>
    <div type="chapter" id="b.LUK.10">
     <seg type="verse" id="b.LUK.10.1">
      <s id="b.LUK.10.1.1">Nunia Jesús chikich aints setenta y dos (72) niin nemarinaun wainak: —Mash yakat ainamunam wi wetatja nuni jimiarchik jimiarchik tsaniasrum eemajataram, —tusa akupkamiayi.</s>
     </seg>
     <seg type="verse" id="b.LUK.10.2">
      <s id="b.LUK.10.2.1">Tura chicharak: “Nekasan tajarme: Nu aints ainau trigo yanchuk tsamakua nunisarang ainawai.</s>
      <s id="b.LUK.10.2.2">Tura juuktin kinta jeau waininayat, juukartin jumchik irunua nunisarang Yuse chichamen etserin ainausha jumchik asaramtai, Yus ni chichamen etserin ainaun wári akupkat tusaram Yus seataram.</s>
     </seg>
     <seg type="verse" id="b.LUK.10.3">
      <s id="b.LUK.10.3.1">“Tura atumsha wetaram.</s>
      <s id="b.LUK.10.3.2">Atum uwija uchiriya nunisrumek pujarmin wainiatnak, wisha aints juun yawaaya nunisarang pujuinamunam akupajrume.</s>
     </seg>
     <seg type="verse" id="b.LUK.10.4">
      <s id="b.LUK.10.4.1">Tura kuikiasha takutsuk, tura yutaisha entsatsuk, tura sapatcha takutsuk wetaram.</s>
      <s id="b.LUK.10.4.2">Tura jinta wekaakuram, aints ainaujai aujmatnaitsuk asataram.</s>
     </seg>
     <seg type="verse" id="b.LUK.10.5">
      <s id="b.LUK.10.5.1">Tura jeanam wayaakrum: Ju jeanam pujuinautirminka Yus atumin pengker awajtamsarti titaram.</s>
     </seg>
     <seg type="verse" id="b.LUK.10.6">
      <s id="b.LUK.10.6.1">Nu takurmin nu jeanam pujuinau pengker nintimsar pujuinamtaikia, nu jeanam pujuinaunaka Yuska pengker awajsatatui.</s>
      <s id="b.LUK.10.6.2">Antsu nu jeanam pujuinau pengker nintimtsuk pujuinamtaikia, Yuska pengkerka awajsashtatui.</s>
     </seg>
     <seg type="verse" id="b.LUK.10.7">
      <s id="b.LUK.10.7.1">Tura jeanam wayaarume nuning kanurtaram.</s>
      <s id="b.LUK.10.7.2">Antsu chikich chikich jeanmaka kanukni wajairap.</s>
      <s id="b.LUK.10.7.3">Tura takakminauka tuke akiktin asaramtai, atumin yutancha suramina nuke yuwataram.</s>
      <s id="b.LUK.10.7.4">Tura amutincha suramina nuke amurtaram.</s>
     </seg>
     <seg type="verse" id="b.LUK.10.8">
      <s id="b.LUK.10.8.1">“Atumka chikich yaktanam jeakrumka, jeentin atumin wayaataram tusa juraminamtaikia, nu jeanmaya yutan suramina nuke yuwataram.</s>
     </seg>
     <seg type="verse" id="b.LUK.10.9">
      <s id="b.LUK.10.9.1">Jau ainausha tsuwartaram.</s>
      <s id="b.LUK.10.9.2">Nunia Yus atumin inatmartas wakerawai titaram.</s>
     </seg>
     <seg type="verse" id="b.LUK.10.10">
      <s id="b.LUK.10.10.1">Tura chikich yaktanam jeakrumin, atum chicham etsermaun antutan nakitinamtaikia, jinta wajasrum titaram:</s>
     </seg>
     <seg type="verse" id="b.LUK.10.11">
      <s id="b.LUK.10.11.1">‘Chicham ii etserji nu antut nakitau asakrumin, atumi nungkari ii nawen nujata nu japimiarar, atumin japar ukuaji.</s>
      <s id="b.LUK.10.11.2">Antsu Yus atumin inatmartas wakerawai tajirme nu chichamka aneaku ataram,’ tusaram nu yaktanmayangka jiinkiram ukuktiaram.</s>
     </seg>
     <seg type="verse" id="b.LUK.10.12">
      <s id="b.LUK.10.12.1">“Tura wait wajaktin kinta jeamtai, yaanchuik Sodoma yaktanam pujuinau tunau asar, nukap wait wajakarmia nuna nangkamasarang nu yaktanam pujuinausha timiá wait wajakartin ainawai tajarme,” Jesús timiayi.</s>
     </seg>
     <seg type="verse" id="b.LUK.10.13">
      <s id="b.LUK.10.13.1">Nunia Jesús ataksha chicharak: “Nu yaktanmaya ainau titaram: Corazín yaktanmaya ainautirmin, Betsaida yaktanmaya ainautirmincha aneartaram tajarme.</s>
      <s id="b.LUK.10.13.2">Atumka nukap wait wajaktinuitrume.</s>
      <s id="b.LUK.10.13.3">Tiro yaktanmaya ainau, tura Sidón yaktanmaya ainausha Yusen umirchau ainayat, Yuse kakarmarijai wainchati takatan atum wainkamiarume nuna wainkachariat nu wainkarkia, yaanchuik ni nintimaurin yapajiawar Yus tunaarun japitrurti tusar, entsatin pushun entsarar, tura muuken yukuujai yukuarar, Yusnum uwemin armiayi.</s>
     </seg>
     <seg type="verse" id="b.LUK.10.14">
      <s id="b.LUK.10.14.1">Tura atumsha wainchati takat wainkayatrumek, atumi tunaari inait nakitau asaram, tunau ainau jiistin kinta jeamtai, atumka Tiro yaktanmaya ainausha, tura Sidón yaktanmaya ainausha nangkamasrumek nukap wait wajaktinuitrume.</s>
     </seg>
     <seg type="verse" id="b.LUK.10.15">
      <s id="b.LUK.10.15.1">“Capernaum yaktanmaya ainautirmincha wikia tajarme: Atumka anangmamkuram: ‘Iikia nayaimpinam pujustatjiapi,’ ¿tu nintimsarmek pujaram?</s>
      <s id="b.LUK.10.15.2">Antsu atumka jakau matsamtainum mengkakatnuitrume tajarme, —Jesús timiayi.</s>
     </seg>
     <seg type="verse" id="b.LUK.10.16">
      <s id="b.LUK.10.16.1">Nunia ni nuiniatirin ataksha chicharak: “Atum wína umirtuku asakrumin, atumin anturtaminauka winasha anturtinawai.</s>
      <s id="b.LUK.10.16.2">Tura atumin nakitraminauka winasha nakitrinawai.</s>
      <s id="b.LUK.10.16.3">Tura wína nakitrinauka wína akuptukuncha nunisarang nakitinawai,” Jesús tu chicharak ni aintsri ainaun akupkamiayi.</s>
     </seg>
     <seg type="verse" id="b.LUK.10.17">
      <s id="b.LUK.10.17.1">Nu setenta y dos (72) aints Jesús akupkamu asar, Yuse chichamen etserkar waketkiar Jesúsnum kaunkar warasar chicharinak: —Apuru, iikia ami naaram pachisar iwianch ainau jiikir akupamsha iincha umirtamkamji, —tiarmiayi.</s>
     </seg>
     <seg type="verse" id="b.LUK.10.18">
      <s id="b.LUK.10.18.1">Tu tinam Jesús chicharak: —Nekasrum tarume.</s>
      <s id="b.LUK.10.18.2">Wisha nunisnak Satanásan nayaimpinmaya charpia nunisang akaikinun wainkamiajai.</s>
     </seg>
     <seg type="verse" id="b.LUK.10.19">
      <s id="b.LUK.10.19.1">Tura asan atumi nemase Satanás nepetkataram tusan, atum aneachmau napi nájakrumsha, tura titing nájakrumsha najaimiatsuk pujusmintrum tusan, wína kakarmarun susamjarme.</s>
     </seg>
     <seg type="verse" id="b.LUK.10.20">
      <s id="b.LUK.10.20.1">Tura wainiatrum iwianch ainau atumin umirtaminamtaisha warasairap.</s>
      <s id="b.LUK.10.20.2">Antsu atumi naari nayaimpinam aarmau asamtai warastaram, —timiayi.</s>
     </seg>
     <seg type="verse" id="b.LUK.10.21">
      <s id="b.LUK.10.21.1">Nuniangka Yuse Wakani Jesúsa nintin waramtikmau asa Yusen seak: —Apaachiru, maaketai tajame.</s>
      <s id="b.LUK.10.21.2">Ameka mash nayaimpinmaya ainau Apurinme.</s>
      <s id="b.LUK.10.21.3">Tura mash nungkanmaya ainau Apurinme.</s>
      <s id="b.LUK.10.21.4">Tura asam aints ningki nintimsar: Wikia nekau aintsuitjai tinauka ju chichaman nekaacharti tusam uukuitme.</s>
      <s id="b.LUK.10.21.5">Antsu uchichia nunisarang nintiminau ju chichaman paan nekaawarti tusam nekamtikiawaitme.</s>
      <s id="b.LUK.10.21.6">Apaachiru, nekasam tu ati tau asakmin maaketai tajame, —timiayi.</s>
     </seg>
     <seg type="verse" id="b.LUK.10.22">
      <s id="b.LUK.10.22.1">Nunia Yusen sea umis ataksha chichaak: —Wina Apaachir mash aa nuna wina surusmiayi.</s>
      <s id="b.LUK.10.22.2">Aints kichkisha Yuse Uchiri itiurak a tusarka nekainatsui.</s>
      <s id="b.LUK.10.22.3">Tura wína Apaachir itiurak a tusarsha nunasha nekainatsui.</s>
      <s id="b.LUK.10.22.4">Antsu wikia Yuse Uchiri asan, tu awai tusan, paan nekajai.</s>
      <s id="b.LUK.10.22.5">Tura aints ainaun: Wina Apaachirka tu awai tusan, wi nekamtikiatasan wakeraknaka nekamtikiamnawaitjai, —Jesús timiayi.</s>
     </seg>
     <seg type="verse" id="b.LUK.10.23">
      <s id="b.LUK.10.23.1">Nunia nu chichaman ujak ukuki, ni nuiniatiri ainaunak chicharak: “Nekasan tajarme: Yaanchuik Yuse chichame etserin ainau, tura apu ainau untsuri atum waintrume nunasha wainkartas wakerinayat wainkacharmiayi.</s>
      <s id="b.LUK.10.23.2">Tura atum antuwearme nunasha antukartas wakerinayat antukcharmiayi.</s>
      <s id="b.LUK.10.23.3">Tura atumka wi turamu wainkau asaram nekasrum warastinuitrume, —Jesús timiayi.</s>
     </seg>
     <seg type="verse" id="b.LUK.10.25">
      <s id="b.LUK.10.25.1">Nunia Moisésa chichame nuikiartin Jesúsan tari, warintintak tusa, nekapsatas chicharak: —Nuikiartinu ¿wi pujut nangkankashtinun jukitaj tusancha, warinak turuwaintaj? —timiayi.</s>
     </seg>
     <seg type="verse" id="b.LUK.10.26">
      <s id="b.LUK.10.26.1">Tu iniam Jesús ayaak: —Moisésa aarmaurisha ¿warintua aarmawaita?</s>
      <s id="b.LUK.10.26.2">¿Nu aujkumsha itiur nintimme? —timiayi.</s>
     </seg>
     <seg type="verse" id="b.LUK.10.27">
      <s id="b.LUK.10.27.1">Tu iniam Moisésa chichame nuikiartin aimiak: —Nekas tu aarmawaitai: ‘Yusrum aminu apuram asamtai, nekasam ami nintimjai tuke aneen ata, tura ami kakarmarmijai tuke aneen ata, tura ami nintimaurumjaisha tuke aneen ata.</s>
      <s id="b.LUK.10.27.2">Tura ami namangkem aneame nunismek chikich ainausha aneen ata,’ tu aarmawaitai, —timiayi.</s>
     </seg>
     <seg type="verse" id="b.LUK.10.28">
      <s id="b.LUK.10.28.1">Tamati Jesús chicharak: —Pengker aimkame.</s>
      <s id="b.LUK.10.28.2">Nu chicham umirkumka, Yusnum tuke iwiaaku pujustinuitme, —timiayi.</s>
     </seg>
     <seg type="verse" id="b.LUK.10.29">
      <s id="b.LUK.10.29.1">Tama Moisésa chichamen timiatruska umirkachu asa, nu aintska Jesúsan iniak: —¿Chikich aintcha itiur aneetnuitji? —timiayi.</s>
     </seg>
     <seg type="verse" id="b.LUK.10.30">
      <s id="b.LUK.10.30.1">Tu iniam Jesús chicharak: —Wi nuikiartamu etsermatai, ame anturtukam nekaata.</s>
      <s id="b.LUK.10.30.2">Judío aints Jerusalénnumia jiinki, Jericó yaktanam jeatas jinta weak, kasa aints ainaujai ingkunik nu aints katsú katsumka ni waririncha, tura entsatirincha mash atankiarmiayi.</s>
      <s id="b.LUK.10.30.3">Tura jakawa nunisang kajinmakamtai, nu aintsun jinta yantamen japawar ukukiarmiayi.</s>
     </seg>
     <seg type="verse" id="b.LUK.10.31">
      <s id="b.LUK.10.31.1">Turamtai jumchik arus sacerdote nu jinta weak, nu aintsun wainak aya ikiang jiis ukukmiayi.</s>
     </seg>
     <seg type="verse" id="b.LUK.10.32">
      <s id="b.LUK.10.32.1">Nunia jumchik arus sacerdote yaintrisha, Levita tutai, nu jinta weak, nuni aints jinta yantamen tepaun wainkayat, nusha nunisang tupnik nangkaikimiayi.</s>
     </seg>
     <seg type="verse" id="b.LUK.10.33">
      <s id="b.LUK.10.33.1">Nunia Samarianmaya aints nu jintak winimiayi.</s>
      <s id="b.LUK.10.33.2">Tura nu aintsun wainak wait anentramiayi.</s>
     </seg>
     <seg type="verse" id="b.LUK.10.34">
      <s id="b.LUK.10.34.1">Tura olivo macharijai tura vinojai ni charurmaurin yakaramiayi.</s>
      <s id="b.LUK.10.34.2">Tura tarachjai penuntramiayi.</s>
      <s id="b.LUK.10.34.3">Tura ni entsamtairin kenas juki, irau kanutinam jea tenap wainkamiayi.</s>
     </seg>
     <seg type="verse" id="b.LUK.10.35">
      <s id="b.LUK.10.35.1">Kashin tsawaar wetas jeeniun jimia kuikian suwak: ‘Pai, ju aintska pengker waitrukta.</s>
      <s id="b.LUK.10.35.2">Tura ju jeachamtaikia, waketkun ni tumashrinka akiimiaktatjai,’ timiayi.</s>
     </seg>
     <seg type="verse" id="b.LUK.10.36">
      <s id="b.LUK.10.36.1">Ayu watska.</s>
      <s id="b.LUK.10.36.2">¿Ju kampatam aints pachismesha itiur nintimme?</s>
      <s id="b.LUK.10.36.3">¿Tu aintsua kasa ainau katsumkamuncha ni namangkea nunischa aneemiayi? —Jesús timiayi.</s>
     </seg>
     <seg type="verse" id="b.LUK.10.37">
      <s id="b.LUK.10.37.1">Tu iniam Moisésa chichame nuikiartin aimiak: —Katsumkamun wait anentramia nuwaitai, —timiayi.</s>
      <s id="b.LUK.10.37.2">Tamati Jesús chicharak: —Nekasam tame.</s>
      <s id="b.LUK.10.37.3">Amesha nunismek turata, —timiayi.</s>
     </seg>
     <seg type="verse" id="b.LUK.10.38">
      <s id="b.LUK.10.38.1">Nunia Jesús jinta weak, chikich yaktanam jeamiayi.</s>
      <s id="b.LUK.10.38.2">Tura nu yaktanmaya nuwa, Marta naartin Jesúsan: Jearun wayaata, tusa untsukmiayi.</s>
     </seg>
     <seg type="verse" id="b.LUK.10.39">
      <s id="b.LUK.10.39.1">Marta kai Maríkia nu jeanmak pujau asa, Jesúsan ayaamrus ni chichamen antú pujurmiayi.</s>
     </seg>
     <seg type="verse" id="b.LUK.10.40">
      <s id="b.LUK.10.40.1">Antsu Martaka ni takatrin timiá nintimtau asa, Jesúsan jiis chicharak: —Apurua, ¿wína kair takatan winák winák inaitursa juka nintimtsumek?</s>
      <s id="b.LUK.10.40.2">Amesha yaiita tita, —timiayi.</s>
     </seg>
     <seg type="verse" id="b.LUK.10.41">
      <s id="b.LUK.10.41.1">Tamaitiat Jesús ayaak: —Maj, Marta, takatrum timiá untsuri aa nuke nintimtame.</s>
     </seg>
     <seg type="verse" id="b.LUK.10.42">
      <s id="b.LUK.10.42.1">Turayatum kichik aa nuke yuumatame.</s>
      <s id="b.LUK.10.42.2">Maríkia antú puja juka nekas pengker aa nuna turawai.</s>
      <s id="b.LUK.10.42.3">Tura asamtai antukchati tusan pengké surimkashtatjai, —timiayi.</s>
     </seg>
    </div>
    <div type="chapter" id="b.LUK.11">
     <seg type="verse" id="b.LUK.11.1">
      <s id="b.LUK.11.1.1">Chikich kintati Jesús aints atsamunam Yusen seak pujumiayi.</s>
      <s id="b.LUK.11.1.2">Tura sea umisamtai, ni nuiniatiri kichik Jesúsan chicharak: —Apuru, imiakratin Juan ni nuiniatiri ainaun nuiniarmia nunismek Yus seat nuikiarturta, —timiayi.</s>
     </seg>
     <seg type="verse" id="b.LUK.11.2">
      <s id="b.LUK.11.2.1">Tama Jesús chicharak: —Yus seatasrum wakerakrumka tu seataram: ‘Ii Apaachiri Yus, nayaimpinam pujame nu ii nekas Apaachirinme.</s>
      <s id="b.LUK.11.2.2">Aints mash amin naarmin pachisar: Ameketme pengkeram turamiarti.</s>
      <s id="b.LUK.11.2.3">Ame aints inartin kinta wári jeati.</s>
      <s id="b.LUK.11.2.4">Ame wakeramuram nayaimpinmasha, tura nungkanmasha tuke ati.</s>
     </seg>
     <seg type="verse" id="b.LUK.11.3">
      <s id="b.LUK.11.3.1">Ju kintaka ii yutairi yuumaji nu sukartusta.</s>
     </seg>
     <seg type="verse" id="b.LUK.11.4">
      <s id="b.LUK.11.4.1">Tura chikich aints iin pasé awajtamsaru ainau tsangkurau akurningkia, ii tunaarisha nunismek tsangkukratkata.</s>
      <s id="b.LUK.11.4.2">Tura tunaunum jearai tusam japkartuam ukukratkiip, antsu iwianchnumia uwemtikiartukta.</s>
      <s id="b.LUK.11.4.3">Maaketai.’</s>
      <s id="b.LUK.11.4.4">Tu Yuska seataram, —timiayi.</s>
     </seg>
     <seg type="verse" id="b.LUK.11.5">
      <s id="b.LUK.11.5.1">Nunia ataksha ni nuiniatiri ainaun chicharak: —Aints ni amikrin itiurkamnawaita tusar nintimrarmi.</s>
      <s id="b.LUK.11.5.2">Atumsha amikrintin akurmeka, amikrum kashi japeng yajaya irastas taamtai, chikich amikrumi jeen weakrum, waiti kiramunam jearam chicharkuram: ‘Amikchi, aints arakia aneachmau wina jearun irastas tayi.</s>
      <s id="b.LUK.11.5.3">Tura wainiatun yuwatniuri winaruka pengké atsau asamtai, pang kampatmachik tsangkatrukta’ tu seamaitiat,</s>
     </seg>
     <seg type="verse" id="b.LUK.11.7">
      <s id="b.LUK.11.7.1">atumi amikri waiti kiramunam chichartamak: ‘Wina waittsuk asata.</s>
      <s id="b.LUK.11.7.2">Jearka kiramuitai.</s>
      <s id="b.LUK.11.7.3">Tura uchirsha wijai mash kanurar tepeenawai.</s>
      <s id="b.LUK.11.7.4">¿Tura asaramtai wisha nantakin amaschamin tepajai’ turamintash?</s>
      <s id="b.LUK.11.7.5">Atsa.</s>
     </seg>
     <seg type="verse" id="b.LUK.11.8">
      <s id="b.LUK.11.8.1">Antsu nekasan tajarme: Nuka atumi amikrintiat yuumamurmin suramsatas nantaachmataikia, atumka nekasrum yuumakrum seaj pujakrumningkia, yuumamurmin suramsatnuitrume.</s>
     </seg>
     <seg type="verse" id="b.LUK.11.9">
      <s id="b.LUK.11.9.1">Aints warina seamina nunaka juwinawai, tura warina eainawa nunaka waininawai.</s>
      <s id="b.LUK.11.9.2">Tura winajai tinaunka waitincha uratinawai.</s>
      <s id="b.LUK.11.9.3">Tura asamtai wikia atumin tajarme: Yus tuke seataram.</s>
      <s id="b.LUK.11.9.4">Turakrumningkia yuumamurmincha suramsatatrume.</s>
      <s id="b.LUK.11.9.5">Tura Yuse wakeramurin nekaatasrum wakerakrumningkia, Yuska nunasha nekamtikramatatrume.</s>
      <s id="b.LUK.11.9.6">Tura Yus pujamunam jeatasrum wakerakrumningkia, Yuska waitin uratramtinuitrume.</s>
     </seg>
     <seg type="verse" id="b.LUK.11.11">
      <s id="b.LUK.11.11.1">Uchirtin ainautirmesha nintimrataram: ¿Yaachia uchiri yaparak yurumkan seamaitiat, yurumkanka sutsuk kayan sua?</s>
      <s id="b.LUK.11.11.2">¿Tura yaachia uchiri namakan seamaitiat, namaknaka sutsuk napin sua?</s>
     </seg>
     <seg type="verse" id="b.LUK.11.12">
      <s id="b.LUK.11.12.1">¿Tura yaachia uchiri nujintan seamaitiat titingkin sua?</s>
     </seg>
     <seg type="verse" id="b.LUK.11.13">
      <s id="b.LUK.11.13.1">Atumka tunau ayatrumek, nekasrum atumi uchiri pengker aa nuke suarme.</s>
      <s id="b.LUK.11.13.2">Atumka tuke turau asakrumin, atum Yus seakrumningkia, atumi Apaachiri nayaimpinam puja nuka nekas timiá pengker asa ¿ni Wakanin nekas pengker aa nunaka itiur suritramkating? —Jesús timiayi.</s>
     </seg>
     <seg type="verse" id="b.LUK.11.14">
      <s id="b.LUK.11.14.1">Nuna tusa ukuki, aints iwianch engkemtuam chichachu pujaun wainak, Jesús iwianchin jiiki akupkamiayi.</s>
      <s id="b.LUK.11.14.2">Tura iwianch jiinkiamtai, chichatnasha paan chichakmiayi.</s>
      <s id="b.LUK.11.14.3">Turamtai nuna wainkaru ainauka nintimrarmiayi.</s>
     </seg>
     <seg type="verse" id="b.LUK.11.15">
      <s id="b.LUK.11.15.1">Antsu chikich aints ainau chichainak: —Juka iwianchi apuri Beelzebú kakarmarijai iwianch ainaun jiiki akupuweawai, —tiarmiayi.</s>
     </seg>
     <seg type="verse" id="b.LUK.11.16">
      <s id="b.LUK.11.16.1">Tinamtai chikich ainausha nekas Yus akupkamuashi tusar, Jesúsan nekapsartas Yuse kakarmarijai wainchatai takat turata tusar iniasarmiayi.</s>
     </seg>
     <seg type="verse" id="b.LUK.11.17">
      <s id="b.LUK.11.17.1">Tu iniinam Jesús tu nintiminaun nekau asa chicharak: “Nintimrataram.</s>
      <s id="b.LUK.11.17.2">Chikich nungkanmaya apu ainau kajernaikiar kanakar pujusar maaninamtaikia, nu nungkaka wári mesertinuitai.</s>
      <s id="b.LUK.11.17.3">Tura chikich jeanam iruntrar kajernaikiar pujuinauka nu jeancha wári ukukiartinuitai.</s>
     </seg>
     <seg type="verse" id="b.LUK.11.18">
      <s id="b.LUK.11.18.1">Tura Satanáscha nunisang ni inatirijai kajernaikiar maaninamtaikia ¿ni inatirisha itiurak tuke Satanásnasha umirkarting?</s>
      <s id="b.LUK.11.18.2">Tura atumka wína pachitsaram: Nuka Beelzebú kakarmarijai iwianch ainaun jii weawai, turutu asakrumin nunaka tajarme.</s>
     </seg>
     <seg type="verse" id="b.LUK.11.19">
      <s id="b.LUK.11.19.1">Antsu nu nekasainmatikia ¿atumi nuiniatiri ainau yana kakarmarijia iwianch ainaun jiikiar akupinawa?</s>
      <s id="b.LUK.11.19.2">Tura nisha Satanása kakarmarijai turichuitji tinu asaramtai, atumka pe nuwaarme tusar nekamtikinawai.</s>
     </seg>
     <seg type="verse" id="b.LUK.11.20">
      <s id="b.LUK.11.20.1">Antsu wikia Yuse kakarmarijai iwianch ainaun jiikin asamtai, atumsha paan nintimsaram: Yuska aints ainaun tu inawai tusaram nekaamnawaitrume.</s>
     </seg>
     <seg type="verse" id="b.LUK.11.21">
      <s id="b.LUK.11.21.1">“Aints nekas kakaram aa nuka saapin takus ni jeen nakaj pujamtai, ni jeen waririn ukusmaunaka kasarkachartinuitai.</s>
     </seg>
     <seg type="verse" id="b.LUK.11.22">
      <s id="b.LUK.11.22.1">Antsu nu aintska saapin takaku asa, ningki nintimias: Aints ainaun saapijai mash nepetkatatjai tau wainiat, nu aintsun nangkamasang kakaram aa nuka winák, niin nepetki saapirin juruki, nunia waririn yarurak jiinki, ni kasamkamurin chikich ainaun suawai.</s>
     </seg>
     <seg type="verse" id="b.LUK.11.23">
      <s id="b.LUK.11.23.1">“Tura asamtai amikruchuka wína nemasruitai.</s>
      <s id="b.LUK.11.23.2">Tura wína yaintsuk pujauka aints araka jingkiajin irumtsuk, antsu mengkakarti tusa, ajapua nunisang iwianchin yayaawai,” Jesús timiayi.</s>
     </seg>
     <seg type="verse" id="b.LUK.11.24">
      <s id="b.LUK.11.24.1">Nunia Jesús ataksha nuikiartak: “Iwianch aintsnum engkema pujuu, nunia jiinkin asa, aints atsamunam wekaayat, nuni ayamsatatkama tujintak ataksha waketkitas aintsun eaknij wajatnuitai.</s>
      <s id="b.LUK.11.24.2">Tura pengker pujusminun wainchaka nintimias: Aintsnum pujayatun wi jiinkimiaja nuni ataksha waketkitjai titinuitai.</s>
     </seg>
     <seg type="verse" id="b.LUK.11.25">
      <s id="b.LUK.11.25.1">Tura ataksha waketki, nu aintsu nintin wainak angkan japimkamu shiiram iwiaramua nunis atun wainkatnuitai.</s>
     </seg>
     <seg type="verse" id="b.LUK.11.26">
      <s id="b.LUK.11.26.1">Tura nuna wainak, ataksha chikich iwianchin siete (7) niin nangkamasang pasé ainaun juki mash nu aintsu nintin engkemawartinuitai.</s>
      <s id="b.LUK.11.26.2">Tura iwianch ainau nu aintsu nintin engkemtuamka, nuwik pasé pujumia nuna nangkamasang pasé nintimias pujustinuitai.</s>
      <s id="b.LUK.11.26.3">Tura asamtai iwianch atumi ninti engkemawai tusaram wainkataram,” Jesús timiayi.</s>
     </seg>
     <seg type="verse" id="b.LUK.11.27">
      <s id="b.LUK.11.27.1">Aints iruntramunam Jesús chichaak wajai, nuwa kichik Jesúsan kakarman chicharak: —Nukuram amin juretmarmia nuka mumuntstamka tsakatmarmaru asa nekas warastinuitai, —timiayi.</s>
     </seg>
     <seg type="verse" id="b.LUK.11.28">
      <s id="b.LUK.11.28.1">Tamaitiat Jesús ayaak: —Antsu Yuse chichamen antukar miatrusarang umirinauka nuna nangkamasarang timiá warasartinuitai tajame, —timiayi.</s>
     </seg>
     <seg type="verse" id="b.LUK.11.29">
      <s id="b.LUK.11.29.1">Aints ainau untsuri kautkaram, Jesús chicharak: “Aints yamai pujuinauka pasé ainawai.</s>
      <s id="b.LUK.11.29.2">Tura Yusen umirchau ainayat wainchati takatan wainkartas wakerinawai.</s>
      <s id="b.LUK.11.29.3">Antsu yaanchuik Jonás turunamia nunisarang wainchati takatnaka wainkartinuitai.</s>
     </seg>
     <seg type="verse" id="b.LUK.11.30">
      <s id="b.LUK.11.30.1">Yus Jonásan chicharak: Nínivenmaya aints ainau uwemtikrarti tusa, akupkamia nunisnak yamai pujuinauncha uwemtikrartasan aintsutiatnak Yus akupkamuitjai.</s>
     </seg>
     <seg type="verse" id="b.LUK.11.31">
      <s id="b.LUK.11.31.1">“Jonás Nínive yaktanam Yuse chichamen etsermatai, nunia aints ainau ni tunaurin mash inaisarmiayi.</s>
      <s id="b.LUK.11.31.2">Wi Jonásan nangkamasnak pujai waitinayat, junia aints ainau wi etsermaurun antinatsui.</s>
      <s id="b.LUK.11.31.3">Antsu Yus tunau jiistin kinta jeamtai, Nínive yaktanmaya jakaru ainau nantakiar, yamai pujuinaun pachisar Yusen: Nu aints tunau ainawai tiartinuitai.</s>
      <s id="b.LUK.11.31.4">Nuniasha yaanchuik Yus Salomónkan ni nekamtairin nukap susamu asamtai, chikich nungkanmaya apu nawantri arakia Salomónka chichamen antuktas tarimiayi.</s>
      <s id="b.LUK.11.31.5">Wikia Salomónkan nangkamasnak ai waitinayat, junia nungkanmaya ainau wi etsermaunaka antinatsui.</s>
      <s id="b.LUK.11.31.6">Antsu Yus tunau ainaun jiistin kinta jeamtai, nu nuwaka jakamunmaya nantaki, yamai pujuinaun pachis Yusen ujaak: Nu aints ainauka tunau ainawai titinuitai,” Jesús timiayi.</s>
     </seg>
     <seg type="verse" id="b.LUK.11.33">
      <s id="b.LUK.11.33.1">Nunia Jesús ataksha nuikiartak: “¿Aints kantiin akaa chingnanam uuktinkai?</s>
      <s id="b.LUK.11.33.2">Atsa, aints kichkisha nunaka turinatsui, antsu jeanam wayaawaru ainau paan wainmakarti tusar yakí kentsartinuitai.</s>
     </seg>
     <seg type="verse" id="b.LUK.11.34">
      <s id="b.LUK.11.34.1">“Atumi jiingkia kantii kapaawa nunisketai.</s>
      <s id="b.LUK.11.34.2">Atumi jii pengkeraitmatikia, paan wainmaktinuitrume.</s>
      <s id="b.LUK.11.34.3">Antsu atumi jii paseetmatikia, teenam pujuinawa nunisketrume.</s>
     </seg>
     <seg type="verse" id="b.LUK.11.35">
      <s id="b.LUK.11.35.1">Tura asaram aneartaram.</s>
      <s id="b.LUK.11.35.2">Atumi nintijai paan nintimuwearme nuni tee achati tusaram wainkataram.</s>
     </seg>
     <seg type="verse" id="b.LUK.11.36">
      <s id="b.LUK.11.36.1">Atumi nintijai tunau nintimtsuk antsu nekas paan nintimsaram pujakrumka, aints kashi kantiin takus wekaawa nunisketrume.</s>
      <s id="b.LUK.11.36.2">Tura asakrumin aints ainau mash itiur pujarme tusar nunaka paan wainkartinuitai,” Jesús timiayi.</s>
     </seg>
     <seg type="verse" id="b.LUK.11.37">
      <s id="b.LUK.11.37.1">Chichas umisamtai, fariseo aints Jesúsan jearun yuwita tusa untsukmiayi.</s>
      <s id="b.LUK.11.37.2">Turamtai Jesús jeanam waya, misanam yurumkan yuwatas keemsamiayi.</s>
     </seg>
     <seg type="verse" id="b.LUK.11.38">
      <s id="b.LUK.11.38.1">Tura judío ainau nangkamiar: Yus pengker awajsatai tusar, tuke kijmiarar yuwatnuitji tu nintiminau wainiat, Jesúska kijmiatsuk pujamtai, fariseo nuna wainak: Maj ¿waruka aitkawa? tu nintimramiayi.</s>
     </seg>
     <seg type="verse" id="b.LUK.11.39">
      <s id="b.LUK.11.39.1">Tu nintimmatai Jesús chicharak: —Fariseo ainautirmeka, atumka pining tura puwat aya patatkeng nijarmawa tumawaitrume.</s>
      <s id="b.LUK.11.39.2">Antsu atumi nintinkia tunau piaku asamtai, kasamtasha kasamuwearme.</s>
      <s id="b.LUK.11.39.3">Tura pasé aa nuka mash turuwearme.</s>
     </seg>
     <seg type="verse" id="b.LUK.11.40">
      <s id="b.LUK.11.40.1">Atumka nintinchawaitrume.</s>
      <s id="b.LUK.11.40.2">¿Yuska aintsu namangken ii wainji nuna najanachmakia?</s>
      <s id="b.LUK.11.40.3">¿Tura aintsu ninti ii waintsuji nunasha najanachmakia?</s>
     </seg>
     <seg type="verse" id="b.LUK.11.41">
      <s id="b.LUK.11.41.1">Tura asamtai atumka pengker nintimsaram chikich ainau wait anentakrum ni yuumamuri susataram.</s>
      <s id="b.LUK.11.41.2">Antsu: Uwejrun kijmiarnaka nekasan Yusen pengker awajsatatjapi tuuka nintimrashtinuitrume.</s>
     </seg>
     <seg type="verse" id="b.LUK.11.42">
      <s id="b.LUK.11.42.1">“Maj, fariseo ainautiram aneartaram.</s>
      <s id="b.LUK.11.42.2">Atumi ajarinia árak menta tutain, tura chikich áraksha ruda tutain, tura chikich yurumak pachimtai irunusha timiá tuupich wainiatrum diez (10) juukrum, kichik Yus susatasrum akanuwearme.</s>
      <s id="b.LUK.11.42.3">Nuka tuke inaitsuk turataram.</s>
      <s id="b.LUK.11.42.4">Antsu tunaarinchau pujutka, tura Yus aneetka pachiatsrume.</s>
      <s id="b.LUK.11.42.5">Tura asaram nusha turataram tusan tajarme.</s>
     </seg>
     <seg type="verse" id="b.LUK.11.43">
      <s id="b.LUK.11.43.1">“Maj, fariseo ainautiram aneartaram.</s>
      <s id="b.LUK.11.43.2">Atumka miajuitjai tusaram, iruntai jeanmasha wayaaram, apu keemtainum timiá pengkernumsha keemsatasrum wakerarme.</s>
      <s id="b.LUK.11.43.3">Tura jinta wekaakuram, aints ainausha mash: Wína jiirsar aujtusarat tusaram wakerarme.</s>
     </seg>
     <seg type="verse" id="b.LUK.11.44">
      <s id="b.LUK.11.44.1">“Maj, atumka aneartaram tajarme.</s>
      <s id="b.LUK.11.44.2">Atumka jakau iwiarsamu wainchatiya tumawaitrume.</s>
      <s id="b.LUK.11.44.3">Tura asaram aints iwiarsamun paan wainchau asar nájainawai.</s>
      <s id="b.LUK.11.44.4">Tura aints ainausha nunisarang atumi chichamen antinayat, itiur nintimrume tusarka nekainatsui,” Jesús timiayi.</s>
     </seg>
     <seg type="verse" id="b.LUK.11.45">
      <s id="b.LUK.11.45.1">Tamati Moisésa chichame nuikiartin kichik nuna antuk chicharak: —Nuikiartinu, ame tu chichaakmeka, iin pachikratsam: Atumka pasé ainiarme tusam tukartakum tame —timiayi.</s>
     </seg>
     <seg type="verse" id="b.LUK.11.46">
      <s id="b.LUK.11.46.1">Tama Jesús ayaak: —Atumsha Moisésa chichame nuikiartin asaram aneartaram tajarme.</s>
      <s id="b.LUK.11.46.2">Atumka aints chikich ainaun: Nekas meram aa nuka entsaktaram tayatrum, kichik uwejmijaisha yaiit nakitawa nunisketrume.</s>
      <s id="b.LUK.11.46.3">Tura asaram atumek nintimsaram chicham pengké umikchamin akupkaram atumsha umiachiatrum chikich ainau: Ju chichamka pachitsuk umiktaram tuwearme.</s>
     </seg>
     <seg type="verse" id="b.LUK.11.47">
      <s id="b.LUK.11.47.1">“Atumi juuntri ainau Yuse chichamen etsernun maawarmia nuna iwiarsamuri shiiram ati tusaram iwiaruwearme.</s>
      <s id="b.LUK.11.47.2">Tura asaram aneartaram.</s>
     </seg>
     <seg type="verse" id="b.LUK.11.48">
      <s id="b.LUK.11.48.1">Atumi juuntri Yuse chichamen etsernun mau wainiatrumek, atumka nu iwiarsamu shiiram iwiarau asaram, atumi juuntri turuwarmia nuka pengkeraitai tarume.</s>
     </seg>
     <seg type="verse" id="b.LUK.11.49">
      <s id="b.LUK.11.49.1">“Tura asakrumin Yus mash nekawa nuka atumin pachis ju chichamnaka aamtikramiayi.</s>
      <s id="b.LUK.11.49.2">Yus chichaak: ‘Wína chichamrun etserin ainaun, wína chichamrun akatran: Tu etserkataram tusan aints ainaun akupkatnuitjai.</s>
      <s id="b.LUK.11.49.3">Wi turamtai chikichnaka maawartinuitai.</s>
      <s id="b.LUK.11.49.4">Tura chikichnaka papeekiar pasé awajsartinuitai,’ timiayi.</s>
     </seg>
     <seg type="verse" id="b.LUK.11.50">
      <s id="b.LUK.11.50.1">Tu aarmau asamtai nu nangkamtaik Yuse chichamen etserin ainaun maamurin, tura yamai kintatisha Yuse chichamen etserin ainaun maamurincha pachis, Yus yamai pujautirmin ininmastinuitrume.</s>
     </seg>
     <seg type="verse" id="b.LUK.11.51">
      <s id="b.LUK.11.51.1">Nu nangkamtaik Abelan ni yachí maamiayi, tura chikich Yuse chichamen etserin ainauncha maawarmiayi, tura Zacaríasnasha Yuse jeen ayaamas tangku epetinam takakmak pujaun maawarmiayi.</s>
      <s id="b.LUK.11.51.2">Nu aints ainau maamurin pachis yamai pujautirmin Yuska ininmastinuitrume tajarme.</s>
     </seg>
     <seg type="verse" id="b.LUK.11.52">
      <s id="b.LUK.11.52.1">“Moisésa chichame nuikiartin ainautirmincha: Aneartaram tajarme.</s>
      <s id="b.LUK.11.52.2">Aints ni jeen epeni, aints ainau nuni wayaacharti tusa, surimiak yawirin jurukmiawa nunisketrume.</s>
      <s id="b.LUK.11.52.3">Tura asaram atumka nayaimpinmaka wayaashtinuitrume.</s>
      <s id="b.LUK.11.52.4">Tura aints ainau nayaimpinam wayaatnun nekaawartas wakerinauka nekaacharti tusaram suritarme,” Jesús timiayi.</s>
     </seg>
     <seg type="verse" id="b.LUK.11.53">
      <s id="b.LUK.11.53.1">Jesús nuna tamati, Moisésa chichamen nuikiartin ainau, tura fariseo ainausha kakarman kajerkarmiayi.</s>
      <s id="b.LUK.11.53.2">Tura suwirpiaku jiisar tsanumratai tusar: ¿Waring chichakaintai? tusar untsuri inintriarmiayi.</s>
     </seg>
    </div>
    <div type="chapter" id="b.LUK.12">
     <seg type="verse" id="b.LUK.12.1">
      <s id="b.LUK.12.1.1">Nunia aints untsuri warang kaunkaru asar, nawen mai najatnai wajaarmiayi.</s>
      <s id="b.LUK.12.1.2">Turinamtai Jesús ni nuiniatiri ainaun chicharak: “Fariseo ainau nangkamiar: Nekas chicham nuikiataji tinayat anangkartin ainawai.</s>
      <s id="b.LUK.12.1.3">Ni chichamengka pang pachimtaiya nunisarang ainawai.</s>
      <s id="b.LUK.12.1.4">Pang pachimtai tuupich ayat pangnum pachimram pangkan mangkamtikui.</s>
      <s id="b.LUK.12.1.5">Tumamtai pang apu ayat nitkangka tantaayaintai.</s>
     </seg>
     <seg type="verse" id="b.LUK.12.2">
      <s id="b.LUK.12.2.1">Aintsu chichamesha nunisarang ainawai.</s>
      <s id="b.LUK.12.2.2">Yamai chicham uukar chichakmauncha ukunam paan nekaawartinuitai.</s>
      <s id="b.LUK.12.2.3">Tura yamaikia aintsu turamurin nekaachminun waininayat, ukunam paan nekaawartinuitai.</s>
     </seg>
     <seg type="verse" id="b.LUK.12.3">
      <s id="b.LUK.12.3.1">“Tura asamtai kashi teeti chichawearme nunaka tsawai mash paan nekaawartinuitai.</s>
      <s id="b.LUK.12.3.2">Tura atumi kanutirin pujusrum, yaitasrum chichawearme nunasha aints mash paan nekawarti tusar, aanum etseerartinuitai,” Jesús timiayi.</s>
     </seg>
     <seg type="verse" id="b.LUK.12.4">
      <s id="b.LUK.12.4.1">Nunia Jesús ataksha chicharak: “Amikur ainautirmin atumin tajarme: Aints atumin mantamawartas wakerutminamtaisha shamkairap.</s>
      <s id="b.LUK.12.4.2">Atumin mantaminayat, atumi wakaninka maachartinuitai.</s>
     </seg>
     <seg type="verse" id="b.LUK.12.5">
      <s id="b.LUK.12.5.1">Tura yáki nekasrum shamkatnuitrume tusan ujaktajrume.</s>
      <s id="b.LUK.12.5.2">Atum jakaram ji kajintrashtinnum chumpimiatin asaram aya Yusek shamkataram.</s>
     </seg>
     <seg type="verse" id="b.LUK.12.6">
      <s id="b.LUK.12.6.1">“Atumka chingki cinco (5) ainia nusha jimiarchik jiru kuikiajai surukminuitrume.</s>
      <s id="b.LUK.12.6.2">Tura wainiat Yuska nu chingkinka kichkisha pengké kajinmatsui.</s>
     </seg>
     <seg type="verse" id="b.LUK.12.7">
      <s id="b.LUK.12.7.1">Tura atumin untsuri chingkin nangkamasang Yuska timiá anenmau asa, atumi intashi warutmak awa tusa nekapmarmawaitai.</s>
      <s id="b.LUK.12.7.2">Tura asamtai atumin mantamawartas wakerutminamtaisha shamtsuk asataram,” Jesús timiayi.</s>
     </seg>
     <seg type="verse" id="b.LUK.12.8">
      <s id="b.LUK.12.8.1">Nunia Jesús ataksha chichaak: “Nunasha tajarme: Aints wína pachitas chikich aints antinamunam: Wikia Jesúsnawaitjai taunka wisha aintsutiatnak Yus akupkamu asan, Yuse awemamuri antinamunam: Nuka wína aintsruitai titinuitjai.</s>
     </seg>
     <seg type="verse" id="b.LUK.12.9">
      <s id="b.LUK.12.9.1">Antsu aints wína pachitas chikich aints antinamunam: Wikia Jesúsnauchuitjai taunka wisha nunisnak Yuse awemamuri antinamunam: Nuka wína aintsruchuitai titinuitjai.</s>
     </seg>
     <seg type="verse" id="b.LUK.12.10">
      <s id="b.LUK.12.10.1">“Tura wikia aintsutiatnak Yus akupkamu asan, wína pachitsar pasé chichainaunaka tsangkuratnuitjai.</s>
      <s id="b.LUK.12.10.2">Antsu Yuse Wakanin pachisar pasé chichainaunka pengké tsangkurashtinuitjai.</s>
     </seg>
     <seg type="verse" id="b.LUK.12.11">
      <s id="b.LUK.12.11.1">“Atumka wina aintsur asakrumin, atumin achirmakar iruntai jea ainamunmasha, tura tunau nekatinmasha, tura apu ainamunmasha juraminamtaikia, tura atumin ininminamtaisha, Yuse Wakani apu aiktinun atumin chichamtikramkatnuitrume.</s>
      <s id="b.LUK.12.11.2">Tura asamtai ¿warintuk aimkataj? tura ¿warintuk chichaktaj? tuuka nintimrairap,” Jesús timiayi.</s>
     </seg>
     <seg type="verse" id="b.LUK.12.13">
      <s id="b.LUK.12.13.1">Jesús aints untsuri iruntramunam chichaak pujamtai, aints Jesúsan tari chicharak: —Nuikiartinu, wína apar jakau asamtai, wína yatsur aparu kuikiarin akanak surusti tusam chichartusta, —timiayi.</s>
     </seg>
     <seg type="verse" id="b.LUK.12.14">
      <s id="b.LUK.12.14.1">Tamati Jesús chicharak: —Aints yachiijai kuikian suritnainamtai ¿yaachia ame susata tita tusasha inaitukma? —timiayi.</s>
     </seg>
     <seg type="verse" id="b.LUK.12.15">
      <s id="b.LUK.12.15.1">Nunia aints ainaun mash nuiniartas chicharak: —Aneartaram.</s>
      <s id="b.LUK.12.15.2">Aints kuikiartin tura untsuri warirtin pujayat tukeka pujuschamnawaitai.</s>
      <s id="b.LUK.12.15.3">Tura asamtai atumka kuikiartin wajastasan wakerajai tuuka nintimsairap, —timiayi.</s>
     </seg>
     <seg type="verse" id="b.LUK.12.16">
      <s id="b.LUK.12.16.1">Nunia nuikiartutai chichaman nuikiartak: “Aints kuikiartin arakan ni ajarinian nukap juukmiayi.</s>
     </seg>
     <seg type="verse" id="b.LUK.12.17">
      <s id="b.LUK.12.17.1">Tura juuk nukap au asamtai: ¿Itiurkatjak?</s>
      <s id="b.LUK.12.17.2">¿Tura tuning ukustaj? tu nintimmiayi.</s>
     </seg>
     <seg type="verse" id="b.LUK.12.18">
      <s id="b.LUK.12.18.1">Nunia nukap nintimias: ‘Yamaikia nekasan nintimrajai.</s>
      <s id="b.LUK.12.18.2">Jea árak ukutai nekas tuupich asamtai, nunaka yumpungkan, nekas nampurman jeamkatjai.</s>
      <s id="b.LUK.12.18.3">Tura nuna jeamkan yurumkan juukan, tura araknasha juukan, tura warinchurnasha juukan, nuni mash matsaran,</s>
     </seg>
     <seg type="verse" id="b.LUK.12.19">
      <s id="b.LUK.12.19.1">nunia takakmatsuk pujusan, tura nukap yuwan, tura nukap umuran, tura nukap nakurusan untsuri musach pengké yuumatsuk pujustatjai,’ tu nintimramiayi.</s>
     </seg>
     <seg type="verse" id="b.LUK.12.20">
      <s id="b.LUK.12.20.1">Tu nintimmatai Yus chicharak: ‘Ameka nintinchawaitme.</s>
      <s id="b.LUK.12.20.2">Ju kashiti jakatatme.</s>
      <s id="b.LUK.12.20.3">¿Turakmin warinchurmesha ame ukusmame nusha yanawa atata?’ timiayi.</s>
     </seg>
     <seg type="verse" id="b.LUK.12.21">
      <s id="b.LUK.12.21.1">Tura asamtai aints kuikianak nintimtinak nukap ukuinayat, Yusnaka nintimtinachu asar, nu aintsua nunisarang ainawai,” Jesús timiayi.</s>
     </seg>
     <seg type="verse" id="b.LUK.12.22">
      <s id="b.LUK.12.22.1">Nunia ni nuiniatiri ainaun Jesús ataksha chicharak: “Nunasha tajarme: ¿Warí yuwanak pujustaj, tura warinak entsartaj? tusaram, nuke nintimsarmeka pujusairap.</s>
     </seg>
     <seg type="verse" id="b.LUK.12.23">
      <s id="b.LUK.12.23.1">Yus tuke iwiaaku pujustaram tusa pujutan suramu asa, tura atumi namangken najanau asa, atumi yutairincha tura atumi entsatirincha suramsatatrume.</s>
     </seg>
     <seg type="verse" id="b.LUK.12.24">
      <s id="b.LUK.12.24.1">Chingki ainau jiisrum: ¿Itiur pujuinawa? tusaram nintimrataram.</s>
      <s id="b.LUK.12.24.2">Nuka araknaka arainatsui.</s>
      <s id="b.LUK.12.24.3">Tura arakan juukar jeanmasha ukuinatsui.</s>
      <s id="b.LUK.12.24.4">Tu pujuinau wainiat, Yus ni yuwatniurin suwawai.</s>
      <s id="b.LUK.12.24.5">Yus atumin chingkin nangkamasang timiá anenmau asa ¿atumi yuumamurincha itiur suramsashting?</s>
     </seg>
     <seg type="verse" id="b.LUK.12.25">
      <s id="b.LUK.12.25.1">Tura wikia untsuri kinta pujustaj takurmesha, kichik horaksha inangkakchamnawaitrume.</s>
     </seg>
     <seg type="verse" id="b.LUK.12.26">
      <s id="b.LUK.12.26.1">Nu turunatatkamaram tujintayatrumsha ¿warukaya yuta pachisrumsha, tura entsati pachisrumsha nukap nintimsarmesha pujarme?</s>
     </seg>
     <seg type="verse" id="b.LUK.12.27">
      <s id="b.LUK.12.27.1">“Yangkur ainau nangkamiar yangkurkar wajainau nintimrataram.</s>
      <s id="b.LUK.12.27.2">Nuka takakminatsui.</s>
      <s id="b.LUK.12.27.3">Tura uruchnasha kutaminatsui.</s>
      <s id="b.LUK.12.27.4">Tura apu Salomón yaanchuik pujumia nuka entsatirin timiá pengker entsariat, yangkura nuniska pengkerka iwiarmamrachmiayi tusan tajarme.</s>
     </seg>
     <seg type="verse" id="b.LUK.12.28">
      <s id="b.LUK.12.28.1">Nupaa ainausha yamaikikia shiiram ainayat, kashin tsawaar aints ainau charukar jiinum epeawartinun wainiat, Yuska timiá pengker iwiarmamtikin asa, atumnasha entsatincha nuna nangkamasang shiirman suramsatnuitrume.</s>
      <s id="b.LUK.12.28.2">Tura asamtai ¿warukaya Yuska nekasrum nintimtsurme?</s>
     </seg>
     <seg type="verse" id="b.LUK.12.29">
      <s id="b.LUK.12.29.1">Yusen nintimtichu ainau mash nungkanam pujuinauka tuke inaitsuk: ¿Warinak yuwataj tura warinak amurtaj? tusar tuke nintimsar pujuinawai.</s>
      <s id="b.LUK.12.29.2">Antsu atumka tuuka nintimtsuk asataram.</s>
      <s id="b.LUK.12.29.3">Atumi Apaachiringkia atumi yuumamurin pachis mash nekau asamtai, atumi yutairisha, tura atumi amutirisha pachisrum napchau nintimtsuk asataram.</s>
     </seg>
     <seg type="verse" id="b.LUK.12.31">
      <s id="b.LUK.12.31.1">Antsu Yuse wakeramuri nekasrum nintimrataram.</s>
      <s id="b.LUK.12.31.2">Turakrumningkia atumi yuumamurincha mash suramsatatrume,” Jesús timiayi.</s>
     </seg>
     <seg type="verse" id="b.LUK.12.32">
      <s id="b.LUK.12.32.1">Nunia ataksha Jesús chichaak: “Wína aintsur ainautirmeka shamtsuk asataram.</s>
      <s id="b.LUK.12.32.2">Atumka jumchik arumin wainiat, atumi Apaachiri nekas: Wijai pujustaram tusa wakerutmarme.</s>
     </seg>
     <seg type="verse" id="b.LUK.12.33">
      <s id="b.LUK.12.33.1">Tura asamtai atumnau aa nuka surukrum yuuminak pujuinau susataram.</s>
      <s id="b.LUK.12.33.2">Turakrum nayaimpinmaka kasa ainauka wayachartin asaramtai, tura entsatiram mamurchatin asaramtai: Nekasan nayaimpinam jeatasan wakerajai, tu nintimsaram pujustaram.</s>
     </seg>
     <seg type="verse" id="b.LUK.12.34">
      <s id="b.LUK.12.34.1">Atum warí wakerarme nuka tuke atumi nintijai nintimsaram pujustatrume,” timiayi.</s>
     </seg>
     <seg type="verse" id="b.LUK.12.35">
      <s id="b.LUK.12.35.1">Nunia ataksha chicharak: “Ju nuikiartamusha nintimrataram.</s>
      <s id="b.LUK.12.35.2">Apu aints nuwenmaun jiistaj tusa weamtai, ni inatiri pengker umiu asa, jeanam pujus: Apur fiestanmaya taa waiiti uratrita tamati, waiitin wári uratiasan wakerajai, tu nintimias kantiin keemak nakaj pujawai.</s>
      <s id="b.LUK.12.35.3">Atumka nu aintsu inatiriya nunisrumek atumi Apuri tatintri nakasrum pujustaram.</s>
     </seg>
     <seg type="verse" id="b.LUK.12.37">
      <s id="b.LUK.12.37.1">Nu aintsu apuri waketki taa, ni inatirin kanutsuk iwiaj pujaun wainak waramtiksatnuitai.</s>
      <s id="b.LUK.12.37.2">Nekasan tajarme: Nuka jea waya, ni wejmakrin aik yapajia, ni inatiri ainaun chicharak: Misanam pujustaram tusa, ni yutairin susatnuitai.</s>
     </seg>
     <seg type="verse" id="b.LUK.12.38">
      <s id="b.LUK.12.38.1">Apu kashi japeng winak, turachkusha tsawaarai winak, ni inatiri iwiaj pujaun wainak nekas waramtiksatnuitai.</s>
     </seg>
     <seg type="verse" id="b.LUK.12.39">
      <s id="b.LUK.12.39.1">“Nusha nintimrataram: Jeenniuka kasa aints tatinun niyá eemak nekawaitkungka, kanutsuk iwiaj pujus anear: Kasartukai tusa, tura jearun wayaawai tusa nakastinuitai.</s>
     </seg>
     <seg type="verse" id="b.LUK.12.40">
      <s id="b.LUK.12.40.1">Wi aints ayatun Yus akupkamu asan, wisha nunisnak aneachmau tatin asamtai, atumsha anearum pujustaram,” Jesús timiayi.</s>
     </seg>
     <seg type="verse" id="b.LUK.12.41">
      <s id="b.LUK.12.41.1">Tamati Pedro iniak: —Apuru ¿ju nuikiartamu etserme nuka iin tukartakmek tam?</s>
      <s id="b.LUK.12.41.2">Turachkumsha ¿aints ainau mash nekaawarat tusamek tam? —timiayi.</s>
     </seg>
     <seg type="verse" id="b.LUK.12.42">
      <s id="b.LUK.12.42.1">Tu iniam Jesús aimiak: “Ju nuikiartamusha nintimrataram.</s>
      <s id="b.LUK.12.42.2">Atumka takatan wainua tumawaitrume.</s>
      <s id="b.LUK.12.42.3">Aints arák irastas wetanak wajak: Wína jearun pujuinau yurumatin jeamtai, ¿yáki ni yuwatniurin susat tusa aintsun eawai.</s>
      <s id="b.LUK.12.42.4">Nekas pengker umiaun tura paan nintimniun eak: Nu turati titinuitai.</s>
     </seg>
     <seg type="verse" id="b.LUK.12.43">
      <s id="b.LUK.12.43.1">Nu aintsu inatiri ni takatrin miatrusang umik pujamtai, inamin taa nuna wainak inatirin waramtiksatnuitai.</s>
     </seg>
     <seg type="verse" id="b.LUK.12.44">
      <s id="b.LUK.12.44.1">Nekasan tajarme: Ni inatiri miatrusang umiu asamtai, ni inakratin mash ninu aa nuna wainin ati tusa inaikiatnuitai.</s>
     </seg>
     <seg type="verse" id="b.LUK.12.45">
      <s id="b.LUK.12.45.1">Antsu takatan wainin pasé aints asa: Apurka wárikia tachatatui, tu nintimias pujakka, chikich takau ainauncha, tura nuwa ainauncha pasé awajak, tura yutancha nukap yuj, tura amutincha nukap amuj nampea nampeaka ni apuri tatintri nakachmau asa,</s>
     </seg>
     <seg type="verse" id="b.LUK.12.46">
      <s id="b.LUK.12.46.1">ni apuri aneachmau tari, inatirin nakachmaun wainak, chikich chichaman umichu ainaujai metek wait wajaktiniun susatnuitai.</s>
     </seg>
     <seg type="verse" id="b.LUK.12.47">
      <s id="b.LUK.12.47.1">“Tura aintsu inatiri ni apuri wakeramurinka pengker nekayat umikchangka iwiaaku pujus nukap wait wajaktinuitai.</s>
     </seg>
     <seg type="verse" id="b.LUK.12.48">
      <s id="b.LUK.12.48.1">Antsu chikich inatiri ni apuri timiaurincha antukchau asa, napchau takakmak pujaksha iwiaaku pujus jumchik wait wajaktinuitai.</s>
      <s id="b.LUK.12.48.2">Yus aints ainaun nukap susau asa ataksha: ¿Nusha itiurkamame? tusa ukunam iniastinuitai.</s>
      <s id="b.LUK.12.48.3">Tura ni uchiri ainaun ni nekamtairin nukap susau asa ataksha: ¿Nusha itiurkamame? tusa nunisang ukunam iniastinuitai,” Jesús timiayi.</s>
     </seg>
     <seg type="verse" id="b.LUK.12.49">
      <s id="b.LUK.12.49.1">Ataksha Jesús chichaak: “Aints ainau wína umirtukarti tusan wakerakun taawitjai.</s>
      <s id="b.LUK.12.49.2">Tura asan yamaikia wína umirtukarat tusan wakerajai.</s>
     </seg>
     <seg type="verse" id="b.LUK.12.50">
      <s id="b.LUK.12.50.1">Wikia nukap wait wajaktatjai.</s>
      <s id="b.LUK.12.50.2">Tura nu wait wajaktinka wári jeat tusan wakerajai.</s>
     </seg>
     <seg type="verse" id="b.LUK.12.51">
      <s id="b.LUK.12.51.1">Atum wína pachitsaram: Aints ainau mash pengker nintimtunisar maanitsuk pujusarat tusa taawitai ¿tu nintimturtsurmek?</s>
      <s id="b.LUK.12.51.2">Antsu wikia tajarme: Ju nungkanam tau asamtai aints ainauka kanakartinuitai.</s>
     </seg>
     <seg type="verse" id="b.LUK.12.52">
      <s id="b.LUK.12.52.1">Yamai nangkamas kichik jeanam cinco (5) aints pujuinau kanakartinuitai.</s>
      <s id="b.LUK.12.52.2">Kampatam wína umirtukcharu ainauka chikich jimiaran wína umirtukaru ainaun kajeriartinuitai.</s>
      <s id="b.LUK.12.52.3">Turachkusha wína jimiar umirtukcharu ainauka kampatam wína umirtukaru ainaun kajeriartinuitai.</s>
     </seg>
     <seg type="verse" id="b.LUK.12.53">
      <s id="b.LUK.12.53.1">Tura asar aintska ni uchirin nakitrartinuitai.</s>
      <s id="b.LUK.12.53.2">Tura uchisha ni aparincha nakitrartinuitai.</s>
      <s id="b.LUK.12.53.3">Tura nuwasha nunisarang ni nawantrincha nakitrartinuitai.</s>
      <s id="b.LUK.12.53.4">Tura nawantrisha ni nukurincha nakitrartinuitai.</s>
      <s id="b.LUK.12.53.5">Tura chikich nuwasha ni najatin nakitrartinuitai.</s>
      <s id="b.LUK.12.53.6">Tura najatisha ni tsatsarincha nakitrartinuitai,” Jesús timiayi.</s>
     </seg>
     <seg type="verse" id="b.LUK.12.54">
      <s id="b.LUK.12.54.1">Nunia aints ainaun chicharak: —Junia aints ainautiram, tsaa akaamunmanini yumi kajintramtai, yumi jiturtatui tusaram nekarme.</s>
      <s id="b.LUK.12.54.2">Takurmin atum tarume nunisang jitawai.</s>
     </seg>
     <seg type="verse" id="b.LUK.12.55">
      <s id="b.LUK.12.55.1">Tura surnumia nasenmataikia, esat atatui tarume.</s>
      <s id="b.LUK.12.55.2">Takurmin atum tarume nunisang esatrawai.</s>
     </seg>
     <seg type="verse" id="b.LUK.12.56">
      <s id="b.LUK.12.56.1">Anangkartin ainautiram, nayaim jiisrum yumi jiturtincha nuwá eemkaram nekayatrumsha, ju kintati wi chichaman atumin ujaajrume juka pachisrum: ¿Warina takua tawa tusaram waruka nintimtsurme? —Jesús timiayi.</s>
     </seg>
     <seg type="verse" id="b.LUK.12.57">
      <s id="b.LUK.12.57.1">Nunia ataksha Jesús chicharak: “Tura atum nekas pengker pujustinun pachisrumsha ¿waruka atumek nekartsurme?</s>
     </seg>
     <seg type="verse" id="b.LUK.12.58">
      <s id="b.LUK.12.58.1">Atumka tumaashitkurmeka, chikich aints atumin: Yamaik akirkata tusa tukumramak: Antsu akirchakminkia kársernum engketmawartatui tamatikia, apu pujamunam jeetamiartas, nijai tsaniasrum jinta weakrum, apu jeenkia jeetamtsaing, chicham iwiarataram.</s>
      <s id="b.LUK.12.58.2">Nu turachkurmeka, apu achirmak suntar ainaun akupturmak: Ju aintska kársernum engkeataram titinuitai.</s>
     </seg>
     <seg type="verse" id="b.LUK.12.59">
      <s id="b.LUK.12.59.1">Tura nekasan tajarme: Atumi tumaashri mash metek akiimiatsuk pujakrumka, nuniangka pengké jiinkishtinuitrume,” Jesús timiayi.</s>
     </seg>
    </div>
    <div type="chapter" id="b.LUK.13">
     <seg type="verse" id="b.LUK.13.1">
      <s id="b.LUK.13.1.1">Nu kintati aints ainau Jesús ujaktai tusar tariarmiayi.</s>
      <s id="b.LUK.13.1.2">Tura ujainak: Galilea nungkanmaya ainau waaka uchirin Yus susatai tusar mainak pujuinai, apu Pilato ni suntarin akupkam, nu aints ainaun maawar, nunia ni numpen waaka uchiri numpejai pachimrarmiayi.</s>
      <s id="b.LUK.13.1.3">Nuna pachisar Jesúsan ujakarmiayi.</s>
     </seg>
     <seg type="verse" id="b.LUK.13.2">
      <s id="b.LUK.13.2.1">Tu ujainam Jesús chicharak: —¿Atumka itiur nintimrume?</s>
      <s id="b.LUK.13.2.2">¿Atum nintimsarmeka: Nu aints jakaaruka chikich Galileanmaya ainaun nuna nangkamasarang timiá tunaarintin asaramtai maawari tarumek?</s>
     </seg>
     <seg type="verse" id="b.LUK.13.3">
      <s id="b.LUK.13.3.1">¡Atsa!</s>
      <s id="b.LUK.13.3.2">Antsu atumi nintimauri yapajiachkurmeka, atumsha nunisrumek jakatnuitrume tusan tajarme.</s>
     </seg>
     <seg type="verse" id="b.LUK.13.4">
      <s id="b.LUK.13.4.1">Tura yaanchuik Siloénam yakí wajatiri kaya najanamu “torre” tutai ningki yumpunak ayaaramtai ¿dieciocho (18) aints jakaarmia nuka Jerusalénnumia ainau nuna nangkamasarang timiá tunaarintin asar jakarmiayi tarumek?</s>
     </seg>
     <seg type="verse" id="b.LUK.13.5">
      <s id="b.LUK.13.5.1">¡Atsa!</s>
      <s id="b.LUK.13.5.2">Antsu atumi nintimauri yapajiachkurmeka, atumsha nunisrumek jakatnuitrume tusan tajarme, —Jesús timiayi.</s>
     </seg>
     <seg type="verse" id="b.LUK.13.6">
      <s id="b.LUK.13.6.1">Nunia Jesús ataksha nuikiartamun etserak: —Aints ni ajarin numi higuera tutain araamiayi.</s>
      <s id="b.LUK.13.6.2">Tura nukap musach arus: Nerekchayash tusa jiistas werimiayi.</s>
      <s id="b.LUK.13.6.3">Tura wainiat nerekchamiayi.</s>
      <s id="b.LUK.13.6.4">Ataksha jiimaitiat atsumiayi.</s>
      <s id="b.LUK.13.6.5">Nunia ataksha jiimaitiat atsumiayi.</s>
     </seg>
     <seg type="verse" id="b.LUK.13.7">
      <s id="b.LUK.13.7.1">Tura nunia ajan wainiun chicharak: ‘Antukta.</s>
      <s id="b.LUK.13.7.2">Musachjai metek nereatsuash tusan jiistasan tarijai.</s>
      <s id="b.LUK.13.7.3">Turayatun wainkachjai.</s>
      <s id="b.LUK.13.7.4">Yamaikia ajakta.</s>
      <s id="b.LUK.13.7.5">¿Warukang nangkamnasha wajasat?’ timiayi.</s>
     </seg>
     <seg type="verse" id="b.LUK.13.8">
      <s id="b.LUK.13.8.1">Tamati ajan wainin ni apurin chicharak: ‘Atsa apuru, ju musachkeka wajasti.</s>
      <s id="b.LUK.13.8.2">Yamaikia nu numi nantujen aangtuan, tangku ijiincha matsatratjai.</s>
     </seg>
     <seg type="verse" id="b.LUK.13.9">
      <s id="b.LUK.13.9.1">Turamka nerekchatpiash.</s>
      <s id="b.LUK.13.9.2">Antsu tuke nereachmataikia, nuniangka ajaktatme,’ timiayi.</s>
     </seg>
     <seg type="verse" id="b.LUK.13.10">
      <s id="b.LUK.13.10.1">Nunia chikich ayamtai kintati Jesús iruntai jeanam waya, aints ainaun nuiniak pujumiayi.</s>
     </seg>
     <seg type="verse" id="b.LUK.13.11">
      <s id="b.LUK.13.11.1">Nunia aints ainau iruntramunam nuwasha pujumiayi.</s>
      <s id="b.LUK.13.11.2">Nu nuwaka yaanchuik iwianch engkemtuamu asa, dieciocho (18) musach punus wekainuyayi.</s>
      <s id="b.LUK.13.11.3">Tura asa nakuintancha pengké yuumatnuyayi.</s>
     </seg>
     <seg type="verse" id="b.LUK.13.12">
      <s id="b.LUK.13.12.1">Tu pujamtai Jesús nu nuwan wainak untsuk: —Umaaru, punusam wekaayatum yamaikia angkan wajasume, —timiayi.</s>
     </seg>
     <seg type="verse" id="b.LUK.13.13">
      <s id="b.LUK.13.13.1">Nuna tusa uwejejai nuwan takasmiayi.</s>
      <s id="b.LUK.13.13.2">Turam nuwasha nakuinia tupin wajasmiayi.</s>
      <s id="b.LUK.13.13.3">Tura pengker wajas, Yus juuntaitai timiayi.</s>
     </seg>
     <seg type="verse" id="b.LUK.13.14">
      <s id="b.LUK.13.14.1">Tura Jesús nu nuwanka ayamtai kintati tsuwaru asamtai, iruntai jea juuntri kajek aints ainaun chicharak: —Seis kinta aa nu takakmastinuitai.</s>
      <s id="b.LUK.13.14.2">Nu kintati tsuwaamartaj tusaram tatinuitrume.</s>
      <s id="b.LUK.13.14.3">Antsu ayamtai kintati tsuwaamartaj tusarmeka tachamnawaitrume, —tusa Jesúsan antumtikiak timiayi.</s>
     </seg>
     <seg type="verse" id="b.LUK.13.15">
      <s id="b.LUK.13.15.1">Tamati apu Jesús chicharak: —Chicham umichu ainautiram, ayamtai kintati tsuwamarairap tayatrumsha ¿ayamtai kintati atumi waakarisha, tura atumi burrorisha yumin aartaj tusaram atiaram juwatsrumek?</s>
     </seg>
     <seg type="verse" id="b.LUK.13.16">
      <s id="b.LUK.13.16.1">Ju nuwaka Abrahama weari ayat, iwianch engkemtuamu asa, dieciocho (18) musach tuke jingkiamua nunisang punus wekaju asamtai, ayamtai kintati pengker wajasti tusanka ¿warukanak aitkashtaja? —timiayi.</s>
     </seg>
     <seg type="verse" id="b.LUK.13.17">
      <s id="b.LUK.13.17.1">Jesús nuna tamati, ni nemase ainau natsaararmiayi.</s>
      <s id="b.LUK.13.17.2">Tura chikich aints ainau mash Jesúsa pengker turamurin wainkar warasarmiayi.</s>
     </seg>
     <seg type="verse" id="b.LUK.13.18">
      <s id="b.LUK.13.18.1">Nunia Jesús ataksha etserak: —¿Atumsha itiur nintimrume?</s>
      <s id="b.LUK.13.18.2">Yuse aintsri itiur yujainawa tusan, atumin ujaktinuitjarme.</s>
     </seg>
     <seg type="verse" id="b.LUK.13.19">
      <s id="b.LUK.13.19.1">Anturtuktaram.</s>
      <s id="b.LUK.13.19.2">Yuse aintsri ainau mostaza jingkiajiya nunisarang ainawai.</s>
      <s id="b.LUK.13.19.3">Aints mostaza jingkiajin ni ajarin araam, nuka tsapai nunia tsakar, nunia nekas juun wajaayi.</s>
      <s id="b.LUK.13.19.4">Tura kanaji timiá saram asaramtai, nanamtin ainau mostazan kanajin pasungminawai, —Jesús timiayi.</s>
     </seg>
     <seg type="verse" id="b.LUK.13.20">
      <s id="b.LUK.13.20.1">Nunia Jesús ataksha chikich nuikiartamun etserak: —Yuse aintsri ainau itiur yujainawa tusan ujaktinuitjarme.</s>
     </seg>
     <seg type="verse" id="b.LUK.13.21">
      <s id="b.LUK.13.21.1">Yuse aintsri ainau pang pachimtaiya nunisarang yujainawai.</s>
      <s id="b.LUK.13.21.2">Pang pengker at tusa, nuwa pang pachimtaijai pangkan pachimui.</s>
      <s id="b.LUK.13.21.3">Turam mash wapakrawai, —timiayi.</s>
     </seg>
     <seg type="verse" id="b.LUK.13.22">
      <s id="b.LUK.13.22.1">Nunia Jesús Jerusalénnum jeataj tusa, yakat juunnasha tura tuupchincha nangkaatsuk kichik kichik yaktanam aints ainaun nuiniaki wemiayi.</s>
     </seg>
     <seg type="verse" id="b.LUK.13.23">
      <s id="b.LUK.13.23.1">Tura weamtai, aints Jesúsan iniak: —Apuru ¿Yusnum uwemratin ainia nu jumchikiashi? —timiayi.</s>
      <s id="b.LUK.13.23.2">Tu iniam Jesús aimiak:</s>
     </seg>
     <seg type="verse" id="b.LUK.13.24">
      <s id="b.LUK.13.24.1">—Nekasam tame.</s>
      <s id="b.LUK.13.24.2">Yus pujamunam pujustasrum wakerakrumka, waiti tuupchinam wayaataj tusaram wakeruktaram.</s>
      <s id="b.LUK.13.24.3">Antsu aints untsuri nuni wayaawartas wakerinayat, wayaawartatkamawar tujinkartinuitai tajarme.</s>
     </seg>
     <seg type="verse" id="b.LUK.13.25">
      <s id="b.LUK.13.25.1">Jeentin waitin epeniamtai, atumsha aanum wajasrum, waiti awatkuram: ‘Apurua uratrita,’ takurmincha, atumin airmak: ‘¿Tuniantskitrum?</s>
      <s id="b.LUK.13.25.2">Wikia wainchawaitjarme,’ turamtinuitrume.</s>
     </seg>
     <seg type="verse" id="b.LUK.13.26">
      <s id="b.LUK.13.26.1">“Turamatai atum chicharkuram: ‘Antsu iisha amijai iruntrar yurumak yuwakur, tura amuti amakur pujuyaji.</s>
      <s id="b.LUK.13.26.2">¿Tura waruka nekartsume?</s>
      <s id="b.LUK.13.26.3">Ii yaktarin wekaasam, nuikiartutcha ame nuikiartinuyame,’ titinuitrume.</s>
     </seg>
     <seg type="verse" id="b.LUK.13.27">
      <s id="b.LUK.13.27.1">Atum takurmin jeentin atumin airmak: ‘Ataksha tajarme: ¿Atumsha tuniantskitrum?</s>
      <s id="b.LUK.13.27.2">¿Wikia wainchawaitjarme tajarme nuka waruka antatsrume?</s>
      <s id="b.LUK.13.27.3">Tunau takau ainautiram mash winingkia winitsuk waketkitaram,’ atumin turamtinuitrume.</s>
     </seg>
     <seg type="verse" id="b.LUK.13.28">
      <s id="b.LUK.13.28.1">“Tura jeentin turamu asamtai Abrahamsha, tura Isaacsha, tura Jacobsha, tura Yuse chichamen yaanchuik etserin ainausha mash Yus pujamunam pujuinau wainkaram, antsu atumka aanum japamu pujusrum nukap juutkuram naim esairam katertakrum kanaktinuitrume.</s>
     </seg>
     <seg type="verse" id="b.LUK.13.29">
      <s id="b.LUK.13.29.1">Tura judíochu ainau tsaa taakmanumaninisha, tura tsaa pajeninisha, tura tsaa jeamunmaninisha tura atu pajeninisha, mash metek kaunkar Yus pujamunam yuwaartinuitai.</s>
     </seg>
     <seg type="verse" id="b.LUK.13.30">
      <s id="b.LUK.13.30.1">Tura yamai mianchau ainausha ukunam Yusnum chikich ainaun nangkamasarang artinuitai.</s>
      <s id="b.LUK.13.30.2">Tura: Wikia chikich ainaun nangkamasketjai tumamin ainau ukunam mianchau artinuitai,” Jesús timiayi.</s>
     </seg>
     <seg type="verse" id="b.LUK.13.31">
      <s id="b.LUK.13.31.1">Nunia nu kintati fariseo ainau jumchik Jesúsan tariar chicharinak: —Apu Herodes amin mantamatas wakerawai.</s>
      <s id="b.LUK.13.31.2">Tura asamtai juniangka jiinkim yajá nungkanam weta, —tiarmiayi.</s>
     </seg>
     <seg type="verse" id="b.LUK.13.32">
      <s id="b.LUK.13.32.1">Tu tinam Jesús chicharak: —Yamaikia weriram nu pasé nintintin ujaakrum: Antukta, wikia yamaisha, tura kashincha jumchik kinta pujusan, iwianch ainaun jiikin akupkatatjai.</s>
      <s id="b.LUK.13.32.2">Tura jau ainauncha tsuwartatjai.</s>
      <s id="b.LUK.13.32.3">Tura wína kintar jeamtai inaisatatjai, tawai titaram.</s>
     </seg>
     <seg type="verse" id="b.LUK.13.33">
      <s id="b.LUK.13.33.1">Turayat Yuse chichamen etserin ainaun chikich nungkanmaka maacharmiayi, antsu tuke Jerusalénnumak maawarmiayi.</s>
      <s id="b.LUK.13.33.2">Winasha nunisarang Jerusalénnum mantuwartin asaramtai, jumchik kinta arusan nuni jeatatjai.</s>
     </seg>
     <seg type="verse" id="b.LUK.13.34">
      <s id="b.LUK.13.34.1">“Jerusalénnumia ainautirmin tajarme: Atumka Yuse chichamen etserin main aiyarume.</s>
      <s id="b.LUK.13.34.2">Tura Yus wína chichamur etserkataram tusa, akupturmaku wainiatrumek, kayajai tukuram mainuyarme.</s>
      <s id="b.LUK.13.34.3">Atash ni uchirin nanapejai tektuktas untsuawa nunisnak: ¿Yusnum uwemrataram tusan warutmak untsuyajrum?</s>
      <s id="b.LUK.13.34.4">Tura wainiatrum nakitrinuyarme.</s>
     </seg>
     <seg type="verse" id="b.LUK.13.35">
      <s id="b.LUK.13.35.1">Antsu wi jakamtai atumka: Yus akupkamuka nekas pengkeraitai tutsuk pujakrumka, winaka pengké waitkashtinuitrume.</s>
      <s id="b.LUK.13.35.2">Wi ukukmiaka, atumi yaktari itarak atinuitai.</s>
      <s id="b.LUK.13.35.3">Tura asamtai aneartaram tajarme,” Jesús timiayi.</s>
     </seg>
    </div>
    <div type="chapter" id="b.LUK.14">
     <seg type="verse" id="b.LUK.14.1">
      <s id="b.LUK.14.1.1">Nunia chikich ayamtai kintati fariseo juuntri Jesúsan yuwita tusa untsuam, Jesús ni jeen wemiayi.</s>
      <s id="b.LUK.14.1.2">Tura nuni jea, aintsu namangken imiurun wainkamiayi.</s>
      <s id="b.LUK.14.1.3">Turamtai chikich fariseo irunu ¿itiurkanpi? tusar jiij pujuriarmiayi.</s>
     </seg>
     <seg type="verse" id="b.LUK.14.3">
      <s id="b.LUK.14.3.1">Tuminamtai Jesús Moisésa chichamen nuikiartin ainauncha tura fariseo ainauncha iniak: —¿Atumsha itiur nintimrume?</s>
      <s id="b.LUK.14.3.2">¿Ayamtai kintati aints tsuwarminkai?</s>
      <s id="b.LUK.14.3.3">¿Turachkusha tsuwarchamnaukai? —timiayi.</s>
     </seg>
     <seg type="verse" id="b.LUK.14.4">
      <s id="b.LUK.14.4.1">Tamati aimtsuk pujuarmiayi.</s>
      <s id="b.LUK.14.4.2">Tuminai Jesús jaun takas tsuwarmiayi.</s>
      <s id="b.LUK.14.4.3">Nunia: Jeemin waketkita tusa akupkamiayi.</s>
     </seg>
     <seg type="verse" id="b.LUK.14.5">
      <s id="b.LUK.14.5.1">Nunia fariseo ainaun Jesús chicharak: —Atumi uchiri tura atumi waakarisha nungka taimunam ayaaramtai, ¿ayamtai kinta au wainiatrumek wári jiikchamnaukitrum? —timiayi.</s>
     </seg>
     <seg type="verse" id="b.LUK.14.6">
      <s id="b.LUK.14.6.1">Tu tamaitiat aimkartatkamawar pengké aimkacharmiayi.</s>
     </seg>
     <seg type="verse" id="b.LUK.14.7">
      <s id="b.LUK.14.7.1">Tura nu jeanam untsukmau ainau wikia miajuitjai tusar, keemtai nekas pengkernum keemsartas wakerinamtai, Jesús nuna wainak nu aints ainaun nuiniak:</s>
     </seg>
     <seg type="verse" id="b.LUK.14.8">
      <s id="b.LUK.14.8.1">—Aints atumin nuwa nuwatmanum untsurmakaramtaikia, keemtai nekas pengkernumka keemsairap.</s>
      <s id="b.LUK.14.8.2">Keemtai nekas pengkernum keemsakrumningkia, chikich aints atumin nangkatamsang juun taamtai, atumin untsurmakma nuka tarutmi chichartamak: ‘Ju aints juni keemsati tusam wajaktia,’ turamatai atumka natsaarum wajakrum, nu keemtainkia ukukrum, chikich keemtai mianchau amanum keemsatnuitrume.</s>
     </seg>
     <seg type="verse" id="b.LUK.14.10">
      <s id="b.LUK.14.10.1">Antsu nuna turunawai tusaram, aints atumin untsurmakaramtaikia, keemtai mianchau amanum keemsataram.</s>
      <s id="b.LUK.14.10.2">Nuni keemsakrumningkia, atumin untsurmakma nuka tarutmi chichartamak: Amikru, au nekas pengker keemtainum keemsata turamtinuitrume.</s>
      <s id="b.LUK.14.10.3">Turamu asamtai chikich untsukmau ainau nuna antukar: Juka nekas pengke aintsuitai turamiartinuitai.</s>
     </seg>
     <seg type="verse" id="b.LUK.14.11">
      <s id="b.LUK.14.11.1">Tura asamtai aints ningki nintimias: Wikia miajuitjai taunka Yuska: Mianchawaitai tawai.</s>
      <s id="b.LUK.14.11.2">Antsu aints: Mianchawaitjai tumamunka Yuska: Miajuitai tawai, —Jesús timiayi.</s>
     </seg>
     <seg type="verse" id="b.LUK.14.12">
      <s id="b.LUK.14.12.1">Nunia niin untsukmaurin chicharak: —Ameka aints ainau yuwitaram tusam untsuktasmeka, niisha winasha iiksang untsurkami tusamka, amikrumsha, nunia yachim ainausha, nunia chikich wearam ainausha, nunia amijai patasar kuikiartin irunusha: Wina jearun yuwita tusamka untsukaip.</s>
      <s id="b.LUK.14.12.2">Ame nu aints miaju ainaun untsuamka, niisha amincha nunisarang yuwita tusar untsurminamtaikia, ni yutairingkia akiimiakmawa nunisang atinuitai.</s>
     </seg>
     <seg type="verse" id="b.LUK.14.13">
      <s id="b.LUK.14.13.1">Antsu yuwitaram tusam, aints ainau untsuktasam wakerakmeka, kuikiartichu ainausha, nunia uweje mutchau ainausha, nunia wekaichau ainausha, nunia wainmichu ainausha yuwitaram tusam untsukta.</s>
     </seg>
     <seg type="verse" id="b.LUK.14.14">
      <s id="b.LUK.14.14.1">Nu turakminka niisha akirmakchartinuitai.</s>
      <s id="b.LUK.14.14.2">Antsu pengke aints ainau jakamunmaya nantakiartin kinta jeamtai, Yus aminka akirmaktinuitai.</s>
      <s id="b.LUK.14.14.3">Turatin asamtai warastinuitme, —Jesús timiayi.</s>
     </seg>
     <seg type="verse" id="b.LUK.14.15">
      <s id="b.LUK.14.15.1">Tamati chikich aints nu misanam yuwak pujus Jesúsan chicharak: —Yus pujamunam yutan yuwinauka nekasar warainawai, —timiayi.</s>
     </seg>
     <seg type="verse" id="b.LUK.14.16">
      <s id="b.LUK.14.16.1">Tamati Jesús nuikiartutai chichaman etserak: —Antukta.</s>
      <s id="b.LUK.14.16.2">Aints fiestan najanatas nu kintati yuwitaram tusa, aintsun untsurin chichaman akuptukmiayi.</s>
     </seg>
     <seg type="verse" id="b.LUK.14.17">
      <s id="b.LUK.14.17.1">Tura mash umisamtai, ni inatirin akupak: ‘Yamaikia winitaram.</s>
      <s id="b.LUK.14.17.2">Yanchuk mash umismawaitai, tawai tita,’ tusa untsukmau ainamunam akupkamiayi.</s>
     </seg>
     <seg type="verse" id="b.LUK.14.18">
      <s id="b.LUK.14.18.1">Turamaitiat untsukmau ainau mash: ‘Wait aneasam tsangkutrurta, wikia winichmin nekapeajai,’ tusar apu inatirin ujakarmiayi.</s>
      <s id="b.LUK.14.18.2">Tura nu nangkamtaik untsukmauka chicharak: ‘Ajan yamai sumaku asan, jiitaj tusan wetatjai.</s>
      <s id="b.LUK.14.18.3">Wait aneas tsangkutrurti tawai tita,’ timiayi.</s>
     </seg>
     <seg type="verse" id="b.LUK.14.19">
      <s id="b.LUK.14.19.1">Tura chikitcha chicharak: ‘Wikia waakan diez (10) sumarmaku asan ¿jimiarchik jimiarchik apatkan itiur wekaasaintak? tusan nekapsatasan weajai.</s>
      <s id="b.LUK.14.19.2">Tura asan winichminuitjai.</s>
      <s id="b.LUK.14.19.3">Wait aneas tsangkutrurti tawai tita,’ timiayi.</s>
     </seg>
     <seg type="verse" id="b.LUK.14.20">
      <s id="b.LUK.14.20.1">Tura chikitcha chicharak: ‘Wikia pengké yamai nuwan nuwatkau asan winichmin nekapeajai,’ timiayi.</s>
     </seg>
     <seg type="verse" id="b.LUK.14.21">
      <s id="b.LUK.14.21.1">Tu tinam apu inatiri waketki, ni apurin jea ni timiaunaka mash ujakmiayi.</s>
      <s id="b.LUK.14.21.2">Tu ujaam, apu kajek ni inatirin ataksha chicharak: ‘Yamaikia yaktanam tungkajin jinta ainamunam, tura jinta tsererchinmasha wári weme, nuni kuikiartichu ainausha, tura uweje mutchau ainausha, tura wainmichu ainausha, tura wekaichau ainausha, mash juni ikiankata tusa akupkamiayi.</s>
     </seg>
     <seg type="verse" id="b.LUK.14.22">
      <s id="b.LUK.14.22.1">Tura akupkam, inatiri ayu tusa we, aints ainaun ikiankau asa, apurin weri chicharak: ‘Apuru, ame turutmiame nunaka miatrusnak umikjai.</s>
      <s id="b.LUK.14.22.2">Tura chikich aints keemsamin angkantaitai,’ timiayi.</s>
     </seg>
     <seg type="verse" id="b.LUK.14.23">
      <s id="b.LUK.14.23.1">Tamati apu chicharak: ‘Ayu, yamai ataksha jiinkim, jinta tsererchinam weme, tura ajanam pujuinamunmasha weme, aints irunu wainkam nusha untsukam juni itata.</s>
      <s id="b.LUK.14.23.2">Wína jear piakat tusan wakerajai, apu timiayi.</s>
      <s id="b.LUK.14.23.3">Nunia ni inatiri ainaun ataksha chicharak:</s>
     </seg>
     <seg type="verse" id="b.LUK.14.24">
      <s id="b.LUK.14.24.1">Wikia nekasan atumin tajarme: Aintsun eemkan untsukarmaja nuka wijaingkia kichkisha yuwachartinuitai,’ timiayi, —Jesús timiayi.</s>
     </seg>
     <seg type="verse" id="b.LUK.14.25">
      <s id="b.LUK.14.25.1">Nunia aints untsuri Jesúsan nemariarmiayi.</s>
      <s id="b.LUK.14.25.2">Tuminamtai pajas jiis, Jesús nu aints ainaun chicharak:</s>
     </seg>
     <seg type="verse" id="b.LUK.14.26">
      <s id="b.LUK.14.26.1">“Aints ni aparincha, tura nukurincha, tura nuwarincha, tura uchirincha, tura yachiincha, tura umajincha wína nangkamasarang aneau asa, tura winasha nemartak wait wajatan nakitajai tauka wínaka nemartuschatnuitai.</s>
     </seg>
     <seg type="verse" id="b.LUK.14.27">
      <s id="b.LUK.14.27.1">Tura aints wína nemartustas wakerayat, mantuwarai tusa shamak nemartutan nakitakka wínaka nemartuschatnuitai.</s>
     </seg>
     <seg type="verse" id="b.LUK.14.28">
      <s id="b.LUK.14.28.1">“Atum ainautiram, juun jea kayajai jeamkatasrum wakerakrumka, nuka nángkamtsuk ¿kuikian warutmak japawaintaj?</s>
      <s id="b.LUK.14.28.2">¿Kuikiar jeatpiash? tu nintimsaram jeamu wearme.</s>
     </seg>
     <seg type="verse" id="b.LUK.14.29">
      <s id="b.LUK.14.29.1">Aints nuna nintimtsuk waurtus jean jeamkatas nangkamayat, antsu kuikiarin amuak, jean jeamtan umitsuk inaisamtaikia, aints ainau nuna wainkar wishikinak:</s>
     </seg>
     <seg type="verse" id="b.LUK.14.30">
      <s id="b.LUK.14.30.1">‘Jiistaram.</s>
      <s id="b.LUK.14.30.2">Ju aintska jean jeamkatas nangkamayat umiktatkama tujinkayi,’ tiartinuitai.</s>
     </seg>
     <seg type="verse" id="b.LUK.14.31">
      <s id="b.LUK.14.31.1">Chikitcha nintimrataram: Apu chikich nungkanmaya apurijai mesetan najanatas wakerak maanitan nangkamtsaing, ni suntari ainaun mash irumrar diez warang (10,000) amataikia, chikich apu veinte warang (20,000) suntarjai winawa nuna nepetkainjash tusa nintimui.</s>
     </seg>
     <seg type="verse" id="b.LUK.14.32">
      <s id="b.LUK.14.32.1">Tura nepetkachmin nekapeak, wína nepetukai tusa, ni nemasen arák pujaunak: Maaniachmi tusa chichaman akupawai.</s>
     </seg>
     <seg type="verse" id="b.LUK.14.33">
      <s id="b.LUK.14.33.1">Atum ainautirmesha nunisrumek, wína nemartustasrum wakerayatrum, atumnau aa nu mash inait nakitakrumka, winaka nemartuschatnuitrume,” Jesús timiayi.</s>
     </seg>
     <seg type="verse" id="b.LUK.14.34">
      <s id="b.LUK.14.34.1">Nunia Jesús ataksha nuikiartamun etserak: “Weeka nekas pengkeraitai.</s>
      <s id="b.LUK.14.34.2">Tura wee michumangka ¿itiur ataksha yapaktinuita?</s>
     </seg>
     <seg type="verse" id="b.LUK.14.35">
      <s id="b.LUK.14.35.1">Wee michumangka, árak pengker tsapait tusar, nujaingkia nungkasha iwiarashtinuitai, tura numi pengker tsakarti tusar, nantujencha matsatrashtinuitai.</s>
      <s id="b.LUK.14.35.2">Antsu waríksha itiurkachmin asamtai, aya japatnuitai.</s>
      <s id="b.LUK.14.35.3">Aints ju chichamnaka antukar nintimrarti,” Jesús timiayi.</s>
     </seg>
    </div>
    <div type="chapter" id="b.LUK.15">
     <seg type="verse" id="b.LUK.15.1">
      <s id="b.LUK.15.1.1">Jesús chichaamtai, kuikian juu ainausha tura chikich tunaarintin ainausha mash antukmi tusar kautkarmiayi.</s>
     </seg>
     <seg type="verse" id="b.LUK.15.2">
      <s id="b.LUK.15.2.1">Tura asaramtai fariseo ainausha, tura Moisésa chichame nuikiartin ainausha Jesúsan pachisar aujmatinak: —Auka tuke tunaarintin ainaun pengker awajui.</s>
      <s id="b.LUK.15.2.2">Tura tuke nijai iruntrar yuweenawai, —tunaiyarmiayi.</s>
     </seg>
     <seg type="verse" id="b.LUK.15.3">
      <s id="b.LUK.15.3.1">Tu aujmatinam Jesús nuna antuk nuikiartutai chichaman uwija wainiun pachis etserkamiayi.</s>
      <s id="b.LUK.15.3.2">Tura etserak:</s>
     </seg>
     <seg type="verse" id="b.LUK.15.4">
      <s id="b.LUK.15.4.1">“Atum ainautiram nintimrataram.</s>
      <s id="b.LUK.15.4.2">Aints kichik pachak uwijartin kichik mengkatukam, noventa y nueve (99) uwija matsatunka ukuki, uwijarin mengkakaun eaktas werawapi.</s>
     </seg>
     <seg type="verse" id="b.LUK.15.5">
      <s id="b.LUK.15.5.1">Tura we uwijarin wainak, yakajin wangkeas nukap waraawai.</s>
     </seg>
     <seg type="verse" id="b.LUK.15.6">
      <s id="b.LUK.15.6.1">Tura ni jeen waketki, ni amikri ainaun, tura ni irutkamurincha ikiaanak untsuk: ‘Uwijar mengkakaun wainkajai.</s>
      <s id="b.LUK.15.6.2">Tura asamtai wijai warastaram,’ tawai.</s>
     </seg>
     <seg type="verse" id="b.LUK.15.7">
      <s id="b.LUK.15.7.1">Tura Yuscha nunisang aints noventa y nueve (99) wina tunaaruka atsawai tinaun wainkangka miatruska waraatsui.</s>
      <s id="b.LUK.15.7.2">Antsu kichik tunaarintin ni nintimaurin yapajia Yusen: tsangkutrurta tamatikia, Yuska nu aintsun wainak, kichik au wainiat, noventa y nueve nangkamasang warastinuitai tajarme,” Jesús timiayi.</s>
     </seg>
     <seg type="verse" id="b.LUK.15.8">
      <s id="b.LUK.15.8.1">Tura ataksha chicharak: “Chikich nuikiartutai chichamnasha tajarme: Nuwa diez (10) kuikian takaku nunia kichik mengkakamtai, wainkataj tusa kantiin keemak, jean mash japimiak nu kuikianka eawai.</s>
     </seg>
     <seg type="verse" id="b.LUK.15.9">
      <s id="b.LUK.15.9.1">Tura kuikiarin wainak ni amikri ainauncha untsuk, tura ni irutkamurincha untsuk: ‘Kuikian mengkakmaja nunaka wainkajai.</s>
      <s id="b.LUK.15.9.2">Tura asamtai wijai warastaram,’ tawai.</s>
     </seg>
     <seg type="verse" id="b.LUK.15.10">
      <s id="b.LUK.15.10.1">Tura asamtai tajarme: Kichik tunaarintin ni nintimaurin yapajia Yusen tsangkutrurta tamatikia, Yuse awemamuri ainau nu aintsun wainkar, nuwa kuik mengkakaun wainak waraawa nunisarang warainawai,” Jesús timiayi.</s>
     </seg>
     <seg type="verse" id="b.LUK.15.11">
      <s id="b.LUK.15.11.1">Nunia Jesús ataksha nuikiartutai chichaman etserak: “Aints jimia uchirtin pujumiayi.</s>
     </seg>
     <seg type="verse" id="b.LUK.15.12">
      <s id="b.LUK.15.12.1">Tura ekeri amia nu ni aparin chicharak: ‘Apaachia, ame jakaakmin kuikiar winar atata nu yamaik surusta,’ timiayi.</s>
      <s id="b.LUK.15.12.2">Tu seam ni apari: Ayu tusa, japen akantuk ninu aa nuna susamiayi.</s>
     </seg>
     <seg type="verse" id="b.LUK.15.13">
      <s id="b.LUK.15.13.1">Tura jumchik kinta nangkamaramtai, nu natsaka ninu aa nuna mash suruk, kuikiarin chumpia chikich nungkanam yajá wemiayi.</s>
      <s id="b.LUK.15.13.2">Tura chikich nungkanam we nuni jea, nangkami pujus ni wakeramurijai kuikiarin mash amukmiayi.</s>
     </seg>
     <seg type="verse" id="b.LUK.15.14">
      <s id="b.LUK.15.14.1">Tura kuikiari mash amukamtai, nu nungkanmasha tsuka asamtai, nisha yuwatatkama yuumakmiayi.</s>
     </seg>
     <seg type="verse" id="b.LUK.15.15">
      <s id="b.LUK.15.15.1">Tura asa: Takatan eaktaj tusa, aints kuchirtinnum jeamtai, nu aintska: Kuchir waitrukta tusa natsan akupkamiayi.</s>
     </seg>
     <seg type="verse" id="b.LUK.15.16">
      <s id="b.LUK.15.16.1">Tura kuchin yurin pujuinamunam jea, yaparak kuchi yutairincha yuwatas wakerau wainiat suritinak pengké susacharmiayi.</s>
     </seg>
     <seg type="verse" id="b.LUK.15.17">
      <s id="b.LUK.15.17.1">Tura suritinam wake mesek nintimias: ¿Wina aparu jeen ni inatirisha warutmak pujuina?</s>
      <s id="b.LUK.15.17.2">¿Tura yutairisha warutmak ampinu wea?</s>
      <s id="b.LUK.15.17.3">Antsu wikia juni tsukajai wait wajajai.</s>
     </seg>
     <seg type="verse" id="b.LUK.15.18">
      <s id="b.LUK.15.18.1">Tura wína aparun waketkin titatjai: ‘Apaachi, wikia Yusjai tura amijaisha tunau wajasjai.</s>
     </seg>
     <seg type="verse" id="b.LUK.15.19">
      <s id="b.LUK.15.19.1">Tura asan yamaikia ami uchiram wajatnaka natsaamajai.</s>
      <s id="b.LUK.15.19.2">Antsu ami inatiram takakmina nunisnak wisha takakmastajai titatjai, tu nintimramiayi.</s>
     </seg>
     <seg type="verse" id="b.LUK.15.20">
      <s id="b.LUK.15.20.1">Nunia ni apari jeen waketkimiayi.</s>
      <s id="b.LUK.15.20.2">“Turamtai ni apari uchirin winaun wainak wait anentramiayi.</s>
      <s id="b.LUK.15.20.3">Tura ampuki weri uchirin minakas mejeasmiayi.</s>
     </seg>
     <seg type="verse" id="b.LUK.15.21">
      <s id="b.LUK.15.21.1">Turam nu natsa aparin chicharak: ‘Apaachi, wikia Yusjai tura amijaisha tunau wajasjai.</s>
      <s id="b.LUK.15.21.2">Tura asan yamaikia ami uchiram wajatnaka natsaamajai,’ timiayi.</s>
     </seg>
     <seg type="verse" id="b.LUK.15.22">
      <s id="b.LUK.15.22.1">“Tamaitiat apari ni inatirin chicharak: ‘Wári wejmak nekas shiiram aa nu antsrami tusaram itataram.</s>
      <s id="b.LUK.15.22.2">Tura uwejnum wetaisha wemamtikiami tusaram itataram.</s>
      <s id="b.LUK.15.22.3">Nunia sapatcha wemamtikiami tusaram itataram.</s>
     </seg>
     <seg type="verse" id="b.LUK.15.23">
      <s id="b.LUK.15.23.1">Nunia waaka uchiri nekas apu aa nu maataram.</s>
      <s id="b.LUK.15.23.2">Tura maaram wári inarataram.</s>
      <s id="b.LUK.15.23.3">Turar iruntrar yuwar nunia nakurusmi.</s>
     </seg>
     <seg type="verse" id="b.LUK.15.24">
      <s id="b.LUK.15.24.1">Juka wína uchir jakawa nunisang pujuyayi.</s>
      <s id="b.LUK.15.24.2">Antsu yamaikia ataksha iwiaakun wainkajai.</s>
      <s id="b.LUK.15.24.3">Juka mengkaturkamiayi timiaja nunaka yamaikia wainkajai,’ timiayi.</s>
      <s id="b.LUK.15.24.4">Tu tinamu asar fiestan najanawarmiayi.</s>
     </seg>
     <seg type="verse" id="b.LUK.15.25">
      <s id="b.LUK.15.25.1">“Tura jeanam nakurinak pujuinai, nu aintsu uchiri eemkaurisha ajanam takakmak pujumiayi.</s>
      <s id="b.LUK.15.25.2">Tura takatan umis taa, nangku umpuamuncha antuk, nunia arawir tuntuyamuncha antuk, tura yaaminauncha antuk: Jiitaj tusa tarimiayi.</s>
     </seg>
     <seg type="verse" id="b.LUK.15.26">
      <s id="b.LUK.15.26.1">Tura tari anumak wajas, ni apari inatirin untsuk: ‘¿Waruka aitkinawa?’ tusa iniasmiayi.</s>
     </seg>
     <seg type="verse" id="b.LUK.15.27">
      <s id="b.LUK.15.27.1">Tu iniam nusha chicharak: ‘Yachim tayi.</s>
      <s id="b.LUK.15.27.2">Tura yachim jatsuk tau asamtai, aparam waaka uchiri nekas apu aa nu maataram turamji.</s>
      <s id="b.LUK.15.27.3">Tamati fiesta najankur aitkaji,’ timiayi.</s>
     </seg>
     <seg type="verse" id="b.LUK.15.28">
      <s id="b.LUK.15.28.1">Tu ujaam uchiri kajek jea waaitnasha nakitmiayi.</s>
      <s id="b.LUK.15.28.2">Turamtai aparisha ni uchirin weri chicharak: ‘Uchirua wayaata.</s>
      <s id="b.LUK.15.28.3">Tura wayaam yachim jiista,’ timiayi.</s>
     </seg>
     <seg type="verse" id="b.LUK.15.29">
      <s id="b.LUK.15.29.1">Tamaitiat uchiri ayaak: ‘Apaachia anturtukta.</s>
      <s id="b.LUK.15.29.2">¿Wikia aminka miatrusnak umirkun ami inatirmea nunisnak tuke takakmakun warutam musachik pujaja?</s>
      <s id="b.LUK.15.29.3">Nusha amesha nekarme.</s>
      <s id="b.LUK.15.29.4">Turayatum ameka: Amikrumjai fiesta najanataram tusamka, chipu uchiri kichkisha suruweatsme.</s>
     </seg>
     <seg type="verse" id="b.LUK.15.30">
      <s id="b.LUK.15.30.1">Antsu aminu uchirmeka ami kuikiarmin nuwa kungkatip ainaujai tura ni wakeramurijai mash amukusha ¿waruka waaka uchiri apu aa nusha maamsha aitkame?’ kajes timiayi.</s>
     </seg>
     <seg type="verse" id="b.LUK.15.31">
      <s id="b.LUK.15.31.1">Tamaitiat apari chicharak: ‘Uchiru, ameka wijai tuke pujame.</s>
      <s id="b.LUK.15.31.2">Tura winar aa nuka mash aminuitai.</s>
     </seg>
     <seg type="verse" id="b.LUK.15.32">
      <s id="b.LUK.15.32.1">Yachimka jakawa nunisang pujuya nu yamaikia iwiaaku ataksha tayi.</s>
      <s id="b.LUK.15.32.2">Nuka mengkaturkamiayi timiaja nunaka yamaikia wainkajai.</s>
      <s id="b.LUK.15.32.3">Tura asamtai nekasar fiesta najankur warastinuitji,’ uchirin timiayi.”</s>
      <s id="b.LUK.15.32.4">Jesús tusa nu nuikiartutai chichaman nuikiartimiayi.</s>
     </seg>
    </div>
    <div type="chapter" id="b.LUK.16">
     <seg type="verse" id="b.LUK.16.1">
      <s id="b.LUK.16.1.1">Nunia Jesús ni nuiniatiri ainaun chikich nuikiartamun nuiniak: “Aints kuikiartin ni inatirin: ‘Jear waitrukta,’ tusa ukukmiau waininayat aints ainau kuikiartinun ujainak: ‘Jeemin wainuka kuikiarmin nangkami japui,’ tiarmiayi.</s>
     </seg>
     <seg type="verse" id="b.LUK.16.2">
      <s id="b.LUK.16.2.1">Tu tinam ni jeen wainuncha untsuk: ‘¿Amincha pachitmasar warina turaminawa?</s>
      <s id="b.LUK.16.2.2">Yamaikia wina jear wainuka achatatme.</s>
      <s id="b.LUK.16.2.3">Tura asamtai ¿wína kuikiarjai surukmausha itiurkamame? tusam nu aaram surusta’ timiayi.</s>
     </seg>
     <seg type="verse" id="b.LUK.16.3">
      <s id="b.LUK.16.3.1">Tamati ningki nintimias: ‘Maj, apur takatrun jurutrau asamtai, ¿wisha itiurkatjak?</s>
      <s id="b.LUK.16.3.2">Tura wína kakarmar atsau asamtai, nungka tautnasha takakmaschamnawaitjai.</s>
      <s id="b.LUK.16.3.3">Tura aints ainaun kuik nangkamrum surustaram tusan seamkinij wajatnaka natsaamajai.</s>
     </seg>
     <seg type="verse" id="b.LUK.16.4">
      <s id="b.LUK.16.4.1">Tura yamaikia nunaka turatatjai.</s>
      <s id="b.LUK.16.4.2">Wina takatur atsau asamtai, aints ainau wína jearun pujuita turutiarti tusan, yamaikia nintimratjai’ timiayi.</s>
     </seg>
     <seg type="verse" id="b.LUK.16.5">
      <s id="b.LUK.16.5.1">Tu nintimias ni apurin tumaashmiakaru ainaun mash kichik kichik winitaram tusa untsukmiayi.</s>
      <s id="b.LUK.16.5.2">Tura eemak jearmia nuna chicharak: ‘¿Wína apur warutma tumashitme?’ timiayi.</s>
     </seg>
     <seg type="verse" id="b.LUK.16.6">
      <s id="b.LUK.16.6.1">Tu iniam nisha aimiak: ‘Olivo macharin cien (100) tarrun tumashmiamjai,’ timiayi.</s>
      <s id="b.LUK.16.6.2">Tamati kuikian wainin chicharak: ‘Pai, ju papikia tumaashrum aarmawa juka jukim, wári keemsam chikich papinum: Cincuenta (50) tarrun tumashmiamjai tusam aatrurta,’ timiayi.</s>
     </seg>
     <seg type="verse" id="b.LUK.16.7">
      <s id="b.LUK.16.7.1">Nuna tusa ukuki, chikich aints taamtai: ‘¿Amesha warutam tumaashitme?’ tu iniam, nusha aimiak: ‘Trigon cien (100) sakan tumaashmiamjai,’ tamati, nunasha chicharak: ‘Pai, ju papikia tumaashrum aarmawa juka jukim, chikich papinum: Ochenta (80) sakan nunak tumaashmiamjai tusam aatrurta,’ timiayi.</s>
     </seg>
     <seg type="verse" id="b.LUK.16.8">
      <s id="b.LUK.16.8.1">Nunia jean wainu apuri nuna nekaa chichaak: ‘Timiá anangkartinka timiá nintipiapi awita,’ timiayi.”</s>
      <s id="b.LUK.16.8.2">Jesús nu nuikiartamun umis paan etserak: “Yusen umirchau ainau Yuse uchiri ainau nangkamasarang nintip ainawai.</s>
     </seg>
     <seg type="verse" id="b.LUK.16.9">
      <s id="b.LUK.16.9.1">Kuikian wakerinauka tuke tunau takau ainawai.</s>
      <s id="b.LUK.16.9.2">Tura asamtai tajarme: Atumka chikich ainau atumi kuikiarijai yaingtaram.</s>
      <s id="b.LUK.16.9.3">Turaram atumi kuikiari amukamtai Yus: Wína jearun tuke pujustaram tusa atumin juramkitnuitrume.</s>
     </seg>
     <seg type="verse" id="b.LUK.16.10">
      <s id="b.LUK.16.10.1">“Aints jumchik takakiat nujai pengker aa nuna turakka, nukap tákaka nujai metek turatnuitai.</s>
      <s id="b.LUK.16.10.2">Antsu aints jumchik tákaka nujai pengker aa nuna turachkungka, nukap tákaka nujaisha pengker aa nunaka turashtinuitai.</s>
     </seg>
     <seg type="verse" id="b.LUK.16.11">
      <s id="b.LUK.16.11.1">Tura asamtai ju nungkanmaya kuikiartin ainau chikichan anangkinawa nunisrumek pujakrumka ¿nayaimpinam nekas pengker pujustin takatcha itiurak takakmastaram?</s>
     </seg>
     <seg type="verse" id="b.LUK.16.12">
      <s id="b.LUK.16.12.1">Tura atum ikiamsamu tenapkesrum wainchakrumningkia ¿Yus atumin suramsatas wakera nunaka itiur suramsatrume?</s>
     </seg>
     <seg type="verse" id="b.LUK.16.13">
      <s id="b.LUK.16.13.1">“Apu jimiar metek nintimtsuk pujuinaunka aints kichkisha umirkartatkama tujintinawai.</s>
      <s id="b.LUK.16.13.2">Antsu kichnaka nakitinak kichan aneeniartinuitai.</s>
      <s id="b.LUK.16.13.3">Tura kichkin umirinak, kichnaka pachischartinuitai.</s>
      <s id="b.LUK.16.13.4">Tura asamtai atumka warinchu ainau aneakrumka aya nuke aneetaram.</s>
      <s id="b.LUK.16.13.5">Antsu Yus aneakrumka aya Yusek aneetaram.</s>
      <s id="b.LUK.16.13.6">Antsu mai aneakrumka nuka yumtinuitai,” Jesús timiayi.</s>
     </seg>
     <seg type="verse" id="b.LUK.16.14">
      <s id="b.LUK.16.14.1">Tamati fariseo ainau nuna antukar, kuikian tuke aneenau asar, Jesúsan wishikrarmiayi.</s>
     </seg>
     <seg type="verse" id="b.LUK.16.15">
      <s id="b.LUK.16.15.1">Tuminamtai Jesús chicharak: “Atumka wína pengke aintsuitme turutiarat tusaram, aints ainau anangku wearme.</s>
      <s id="b.LUK.16.15.2">Yuska atumi nintinka nekartamrume.</s>
      <s id="b.LUK.16.15.3">Tura asa aints ainau nekasar wínaka: Miajuitme turutiarat tu nintiminaunka Yuska nakitawai,” Jesús timiayi.</s>
     </seg>
     <seg type="verse" id="b.LUK.16.16">
      <s id="b.LUK.16.16.1">Nunia Jesús ataksha etserak: “Juan Yuse chichamen etsertsaing, aints ainau Moisésa chichamen antuku armiayi.</s>
      <s id="b.LUK.16.16.2">Tura yaanchuik Yuse chichamen etserin ainau etseriarmia nunasha antuku armiayi.</s>
      <s id="b.LUK.16.16.3">Tura Juan taa, Yus itiur pujawa tusa, yamaram chichaman etsertan nangkamamiayi.</s>
      <s id="b.LUK.16.16.4">Tura nu chichamnasha yamaisha tuke etserjai.</s>
      <s id="b.LUK.16.16.5">Tura asamtai aints ainau Yus pujamunam pachitsuk wayaatasar wakerinawai.</s>
     </seg>
     <seg type="verse" id="b.LUK.16.17">
      <s id="b.LUK.16.17.1">“Tura nayaimpisha tura nungkasha meseatsaing, Moisésa aarmauringkia pengké tuupchiksha yapaijniashtinuitai.</s>
      <s id="b.LUK.16.17.2">Antsu mash aarmawa nunisang umiktinuitai,” Jesús timiayi.</s>
     </seg>
     <seg type="verse" id="b.LUK.16.18">
      <s id="b.LUK.16.18.1">Nunia Jesús ataksha chichaak: “Aints ni nuwarin ajapa ukuki kichan nuwatkungka, nekas tunau wajawai.</s>
      <s id="b.LUK.16.18.2">Tura aints nuwan ajapamun nuwatkausha nunisang tunau wajawai,” timiayi.</s>
     </seg>
     <seg type="verse" id="b.LUK.16.19">
      <s id="b.LUK.16.19.1">Tura Jesús ataksha chikich chichaman etserak: “Aints kuikiartin wejmakan akikian entsar shiirman pujuyayi.</s>
      <s id="b.LUK.16.19.2">Tura kintajai metek fiestan najanak nakuru pujuyayi.</s>
     </seg>
     <seg type="verse" id="b.LUK.16.20">
      <s id="b.LUK.16.20.1">Tura chikich aints kuikiartichu Lázaro naartin kuchaprintin asa, kuikiartinu jee aarin ayaamas pujuyayi.</s>
     </seg>
     <seg type="verse" id="b.LUK.16.21">
      <s id="b.LUK.16.21.1">Tura timiá yaparau asa, kuikiartin yuwamu misanmaya kakeekaun yuwatas wakerimiayi.</s>
      <s id="b.LUK.16.21.2">Tuma pujaun yawaa ainau ni kuchaprin nukatrarmiayi.</s>
     </seg>
     <seg type="verse" id="b.LUK.16.22">
      <s id="b.LUK.16.22.1">Tura kintari jeamtai, kuikiartichuka jakamiayi.</s>
      <s id="b.LUK.16.22.2">Tura jakamtai, Yuse awemamuri tariar, ni wakani Abrahamjai tsanias pujusti tusar, Yusen umirkau jakaru matsamtainum jukiarmiayi.</s>
      <s id="b.LUK.16.22.3">Kuikiartichu jakau ai, kuikiartincha ukunam jakamiayi.</s>
      <s id="b.LUK.16.22.4">Tura jakamtai namangken iwiarsarmiayi.</s>
     </seg>
     <seg type="verse" id="b.LUK.16.23">
      <s id="b.LUK.16.23.1">Tura kuikiartinu wakaningkia tunau ainau wait wajainamunam jeamiayi.</s>
      <s id="b.LUK.16.23.2">Tura nuni jea, nukap waitnas pujus pangkai jiimias, Abraham arák pujaun wainkamiayi, tura Lázaroncha nijai tsanias pujaun wainkamiayi.</s>
     </seg>
     <seg type="verse" id="b.LUK.16.24">
      <s id="b.LUK.16.24.1">Tura wainak kakar untsuak: ‘Apaachiru Abraham, wait anentrurta.</s>
      <s id="b.LUK.16.24.2">Turam juni Lázaro akupturkata.</s>
      <s id="b.LUK.16.24.3">Wikia juni ji kajintrashtinnum waitnasan pujajai.</s>
      <s id="b.LUK.16.24.4">Tura asamtai juni taruti, tura tsaranchikijai yumin chupir inairun jumchikia michatmamtikrutati,’ timiayi.</s>
     </seg>
     <seg type="verse" id="b.LUK.16.25">
      <s id="b.LUK.16.25.1">Tamaitiat Abraham ayaak: ‘Uchiru nintimrata.</s>
      <s id="b.LUK.16.25.2">Ameka iwiaaku pujakum, yuumatsuk wait wajatsuk pujuyame.</s>
      <s id="b.LUK.16.25.3">Antsu Lázaroka nukap wait wajaj pujuyayi, tura yamaikia juni ayamui.</s>
      <s id="b.LUK.16.25.4">Tura ame atak iiksamek wait wajame.</s>
     </seg>
     <seg type="verse" id="b.LUK.16.26">
      <s id="b.LUK.16.26.1">Tura mura waach juun wakachmin asamtai, junia atumin winitramiartatkamawar tujintraminawai, tura atumniasha juni winiartatkamawar tujintinawai,’ Abraham timiayi.</s>
     </seg>
     <seg type="verse" id="b.LUK.16.27">
      <s id="b.LUK.16.27.1">Tamati kuikiartin ataksha chicharak: ‘Antsu Apaachiru Abrahama wait aneasam, Lázaroka aparu jeen akupturkata tusan tajame.</s>
     </seg>
     <seg type="verse" id="b.LUK.16.28">
      <s id="b.LUK.16.28.1">Nuni wína yatsur cinco (5) pujuinawai.</s>
      <s id="b.LUK.16.28.2">Niisha juni wait wajamunam winicharti tusan ujakat tusan tajame,’ timiayi.</s>
     </seg>
     <seg type="verse" id="b.LUK.16.29">
      <s id="b.LUK.16.29.1">Tamaitiat Abraham chicharak: ‘Moisésa aarmaurincha tura yaanchuik Yuse chichamen etserin aarmaurincha takakinawai.</s>
      <s id="b.LUK.16.29.2">Nuna antukar umirkarti,’ timiayi.</s>
     </seg>
     <seg type="verse" id="b.LUK.16.30">
      <s id="b.LUK.16.30.1">Tamati kuikiartin Abrahaman ayaak: ‘Apaachir Abrahama nekasam tame.</s>
      <s id="b.LUK.16.30.2">Antsu aints jakamunmaya nantaki, nuni we chichaman etsermataikia, ni tunaarin inaisar nintin yapajiawarchaintash’ timiayi.</s>
     </seg>
     <seg type="verse" id="b.LUK.16.31">
      <s id="b.LUK.16.31.1">Tamaitiat Abraham ayaak: ‘Antsu Moisésa aarmaurincha tura yaanchuik Yuse chichame etserin ainau aarmaurincha antinachkungka, aints jakau nantaki weaun waininayat, niin nekasampita tichartin ainawai,’ ” tusa Jesús nu chichaman etserkamiayi.</s>
     </seg>
    </div>
    <div type="chapter" id="b.LUK.17">
     <seg type="verse" id="b.LUK.17.1">
      <s id="b.LUK.17.1.1">Jesús ni nuiniatiri ainaun chicharak: “Chikichan tunaun takamtikin ainauka tuke irunui.</s>
      <s id="b.LUK.17.1.2">Antsu tunaun takamtikin ainauka nukap wait wajakartin ainawai.</s>
     </seg>
     <seg type="verse" id="b.LUK.17.2">
      <s id="b.LUK.17.2.1">Tura aints uchin tunau takamtikmatikia nuna turashti tusar, tunau takamtiknu kuntujen kaya juuntan jingkiatawar, juun kunanam ujungkaramtaikia, timiá pengker atinuitai.</s>
     </seg>
     <seg type="verse" id="b.LUK.17.3">
      <s id="b.LUK.17.3.1">Nekasrum chikich ainaun tunaun takamtiksai tusaram wainkataram.</s>
      <s id="b.LUK.17.3.2">“Chikich aints Yusen umirkau atumin pasé awajtaminamtaikia atumka chicharkataram.</s>
      <s id="b.LUK.17.3.3">Tura niisha tunaar tsangkutrurta turaminamtaikia, tsangkurataram.</s>
     </seg>
     <seg type="verse" id="b.LUK.17.4">
      <s id="b.LUK.17.4.1">Kichik kintatik tunaun siete (7) túrumtikramayat ataksha: ‘Tunaar tsangkutrurta, ataksha turashtatjame,’ tusa siete (7) tarutrami turammataikia, tuke tsangkurataram,” Jesús timiayi.</s>
     </seg>
     <seg type="verse" id="b.LUK.17.5">
      <s id="b.LUK.17.5.1">Tamati Jesúsa nuiniatiri ainau niin chicharinak: —Apuru, iikia Yus nekasampita tusar nintimtaji.</s>
      <s id="b.LUK.17.5.2">Tura nuna nangkamasrik nintimtustincha yaimkartukta, —tiarmiayi.</s>
     </seg>
     <seg type="verse" id="b.LUK.17.6">
      <s id="b.LUK.17.6.1">Tu tinam ni Apuri chicharak: —¿Mostaza jingkiaji timiá tuupchichukai?</s>
      <s id="b.LUK.17.6.2">Turayat nuka tsapai, nekas chikich nupaa nangkamasang juun ayi.</s>
      <s id="b.LUK.17.6.3">Atumsha mianchau ayatrumek, wina nintimtursaram: Nekasam tujinkachuitme turutkurminkia, wi: Turataram tinu asamtai, ju numi morera tutain chicharkuram: Junia kangkaptuk kuimiakam, ataksha juun entsa japen wajasta takurminkia nekas turunamnawaitai, —Jesús timiayi.</s>
     </seg>
     <seg type="verse" id="b.LUK.17.7">
      <s id="b.LUK.17.7.1">Nunia Jesús ataksha chicharak: “Atumi inatiri waaka ainaujai nungkan tsaiinak wekaa wekaaka, tura chikich inati waakan wainuka ni takatrin umisar jeanam taaramtai, ¿atumi inatiri chicharkuram: ‘Winita, tura keemsam yuwita’ timinkitrum?</s>
     </seg>
     <seg type="verse" id="b.LUK.17.8">
      <s id="b.LUK.17.8.1">Atsa, antsu atumi inatiri chicharkuram: ‘Yurumak inarturata.</s>
      <s id="b.LUK.17.8.2">Tura wajasam, wi yuwatniursha tura wi amurtincha surusminam umista.</s>
      <s id="b.LUK.17.8.3">¿Wiyá yuwamtai, ameka arum ukunam yuwamnum,’ tichaintrumek?</s>
     </seg>
     <seg type="verse" id="b.LUK.17.9">
      <s id="b.LUK.17.9.1">Atumi inatiri atumin miatrusarang umirtaminak yutan yurtamawaramtaisha atumka: Maaketai, pengker umikume pengké tatsurme.</s>
     </seg>
     <seg type="verse" id="b.LUK.17.10">
      <s id="b.LUK.17.10.1">Tura Yus turamia nuka mash umisrum: ‘Nekasan Yusen pengker umirkajai’ atumsha tichamnawaitrume, antsu atumi Apuri turamin asamtai: ‘Iikia ni inatiri asar, iin turammiaji nuke umirkaji, tura asar mianchawaitji’ titinuitrume,” Jesús timiayi.</s>
     </seg>
     <seg type="verse" id="b.LUK.17.11">
      <s id="b.LUK.17.11.1">Jesús Jerusalénnum wetas Galilea nungkanmaya jiinki, Samaria nungkanam nangkamakmiayi.</s>
     </seg>
     <seg type="verse" id="b.LUK.17.12">
      <s id="b.LUK.17.12.1">Tura chikich yaktanam jeamtai, kuchaprintin diez (10) irunmia nuka arák wajasar,</s>
     </seg>
     <seg type="verse" id="b.LUK.17.13">
      <s id="b.LUK.17.13.1">untsuminak: —Nuikiartinua Jesúsa, wait anengkratkata, —tiarmiayi.</s>
     </seg>
     <seg type="verse" id="b.LUK.17.14">
      <s id="b.LUK.17.14.1">Tu tinam Jesúscha niin wainak: —Atum sacerdote pujamunam wetaram.</s>
      <s id="b.LUK.17.14.2">Turakrumin ni jiirmasti, —timiayi.</s>
      <s id="b.LUK.17.14.3">Tamati ayu tusar, sacerdoten jiitasar wekamawar, jinta weenak pengker wajasarmiayi.</s>
     </seg>
     <seg type="verse" id="b.LUK.17.15">
      <s id="b.LUK.17.15.1">Tura kichik kuchaprintin ni pengker wajasmaurin wainak kakar chichaak: Yus juuntaitai tusa, nunia ningki waketki ataksha Jesúsan tarimiayi.</s>
     </seg>
     <seg type="verse" id="b.LUK.17.16">
      <s id="b.LUK.17.16.1">Nuka Samarianmaya aintsuyayi.</s>
      <s id="b.LUK.17.16.2">Tura Jesúsan tari tikishmatar tsuntsumrua nungkan antitak wajas Jesúsan maaketai timiayi.</s>
     </seg>
     <seg type="verse" id="b.LUK.17.17">
      <s id="b.LUK.17.17.1">Tumamtai Jesús chicharak: —¿Pengker wajasaruka diezchaukai?</s>
      <s id="b.LUK.17.17.2">¿Chikich nueve (9) aintcha warukawarma?</s>
     </seg>
     <seg type="verse" id="b.LUK.17.18">
      <s id="b.LUK.17.18.1">¿Ju chikich nungkanmaya aintska jukek Yus juuntaitai titas waketki taj? —timiayi.</s>
     </seg>
     <seg type="verse" id="b.LUK.17.19">
      <s id="b.LUK.17.19.1">Tura nu aints tikishmarun chicharak: —Wajakim weta.</s>
      <s id="b.LUK.17.19.2">Wína nekasampita turutu asam pengker wajasume, —timiayi.</s>
     </seg>
     <seg type="verse" id="b.LUK.17.20">
      <s id="b.LUK.17.20.1">Fariseo ainau Jesúsan iniinak: —¿Yuska ju nungkanmaya ainaun inartin kinta warutik at? —tiarmiayi.</s>
      <s id="b.LUK.17.20.2">Tu tinam Jesús aimiak: —Yus aints ainaun inartin kintaka paanka nekaachminuitrume.</s>
     </seg>
     <seg type="verse" id="b.LUK.17.21">
      <s id="b.LUK.17.21.1">Tura Yuska yamaisha tuke atumjai pujau asamtai, aints ainau nangkamiar: Yuska juni pujawai, tura anisha pujawai tichamnawaitai, —timiayi.</s>
     </seg>
     <seg type="verse" id="b.LUK.17.22">
      <s id="b.LUK.17.22.1">Nunia ni nuiniatiri ainaun chicharak: —Wikia aintsutiatnak Yus akupkamu asamtai, atumsha winasha pachitsaram, kichik kintaksha wainkatasar wakeraji titinuitrume.</s>
      <s id="b.LUK.17.22.2">Turayatrum winaka waitkashtinuitrume.</s>
     </seg>
     <seg type="verse" id="b.LUK.17.23">
      <s id="b.LUK.17.23.1">Chikich aintcha nangkamiar chichartaminak: Juni pujawai tura ani pujawai turaminau wainiatrumek nuni werirap.</s>
      <s id="b.LUK.17.23.2">Tura nu aints ainausha nemarkairap.</s>
     </seg>
     <seg type="verse" id="b.LUK.17.24">
      <s id="b.LUK.17.24.1">Wikia aintsutiatnak Yus akupkamu asan, wi tatin kintar jeamtai, peem newarat tsantak nayaim mash paan wajawa nunisnak wi winamurka nekas paan atinuitai.</s>
     </seg>
     <seg type="verse" id="b.LUK.17.25">
      <s id="b.LUK.17.25.1">Tura nu kinta jeatsaing, wi ju nungkanam pujusan nukap wait wajaktatjai.</s>
      <s id="b.LUK.17.25.2">Turamtai junia aints ainau winaka nakitrurartatui.</s>
     </seg>
     <seg type="verse" id="b.LUK.17.26">
      <s id="b.LUK.17.26.1">Wi tatin kintar jeamtai, yaanchuik Noé pujamunam aints tunau puju armia nunisarang pujusartinuitai.</s>
     </seg>
     <seg type="verse" id="b.LUK.17.27">
      <s id="b.LUK.17.27.1">Nu aints ainau Yusen nintimtsuk yutancha yuj, tura umutnasha umuj puju armiayi.</s>
      <s id="b.LUK.17.27.2">Tura nuwan nuwatnaikiarmiayi.</s>
      <s id="b.LUK.17.27.3">Tura nawantrincha aintsun ninumkati tusar surin armiayi.</s>
      <s id="b.LUK.17.27.4">Tuma pujuinai kintari jeamtai, Noé juun kanunam engkemamiayi.</s>
      <s id="b.LUK.17.27.5">Turamtai nujang aneachmau aints ainaun mash amukmiayi.</s>
     </seg>
     <seg type="verse" id="b.LUK.17.28">
      <s id="b.LUK.17.28.1">Tura yaanchuik aints Lot naartin pujus, nu yaktanmaya ainausha nunisarang Yusen nintimtsuk yutancha yu armiayi, tura umutnasha umin armiayi, tura waririncha sumin armiayi, tura surin armiayi, tura yurumkancha arau armiayi, tura jeancha jeamin armiayi.</s>
     </seg>
     <seg type="verse" id="b.LUK.17.29">
      <s id="b.LUK.17.29.1">Tura Lot Sodoma yaktanmaya jiinkiamtai, Yus yakiya kayan jiya tumaun kapainaun azufrejai pachimramun akupak, nu aints ainaun mash amukmiayi.</s>
     </seg>
     <seg type="verse" id="b.LUK.17.30">
      <s id="b.LUK.17.30.1">Tura asamtai aints ainau winasha nintimturtsuk pujuinamunam wi tatin kintarsha nunisang aneachmau atinuitai.</s>
     </seg>
     <seg type="verse" id="b.LUK.17.31">
      <s id="b.LUK.17.31.1">“Nu kinta jeamtai, aints jea jimia pata jeamkamunam yakí pujauka wári kuanak waririncha jutsuk tupikiaktinuitai.</s>
      <s id="b.LUK.17.31.2">Tura aints ajanam takakmausha ni jeen waketsuk tupikiaktinuitai.</s>
     </seg>
     <seg type="verse" id="b.LUK.17.32">
      <s id="b.LUK.17.32.1">Lota nuwari turunamuri nintimrataram.</s>
     </seg>
     <seg type="verse" id="b.LUK.17.33">
      <s id="b.LUK.17.33.1">Aints ju nungkanam aa nunaka nintimias tuke iwiaaku pujustas wakerayat tuke mengkakatnuitai.</s>
      <s id="b.LUK.17.33.2">Antsu aints wína umirtuku asa, niin mainamsha, jakayat ataksha nantaki tuke iwiaaku pujustinuitai.</s>
     </seg>
     <seg type="verse" id="b.LUK.17.34">
      <s id="b.LUK.17.34.1">“Nunasha tajarme: Nu kintati kashi jimia aints kichik peaknumak kanú tepeenauncha kichik jukitnuitai, antsu kichka juwaktinuitai.</s>
     </seg>
     <seg type="verse" id="b.LUK.17.35">
      <s id="b.LUK.17.35.1">Tura nuwasha jimiar tsaniasar trigo jingkiajin nekenak pujuinauncha kichik jukitnuitai, antsu kichka juwaktinuitai.</s>
     </seg>
     <seg type="verse" id="b.LUK.17.36">
      <s id="b.LUK.17.36.1">Tura aishmangsha jimiar ajanam tsaniasar takakminamtaisha kichik jukitnuitai, antsu kichka juwaktinuitai,” Jesús timiayi.</s>
     </seg>
     <seg type="verse" id="b.LUK.17.37">
      <s id="b.LUK.17.37.1">Tamati nuna antukar: —Apuru ¿nusha nekascha tuning turunatnuita? —tiarmiayi.</s>
      <s id="b.LUK.17.37.2">Tu tinam Jesús ayaak: —Jakau tepamunam chiwiang kauninawai, —timiayi.</s>
     </seg>
    </div>
    <div type="chapter" id="b.LUK.18">
     <seg type="verse" id="b.LUK.18.1">
      <s id="b.LUK.18.1.1">Aints ainau tuke yawetsuk Yusen searti tusa, Jesús ataksha nuikiartamun etserkamiayi.</s>
     </seg>
     <seg type="verse" id="b.LUK.18.2">
      <s id="b.LUK.18.2.1">Tura nuikiartak: —Chikich yaktanam apu chichaman iwiarin pujuyayi.</s>
      <s id="b.LUK.18.2.2">Nuka Yusnaka shamchauyayi.</s>
      <s id="b.LUK.18.2.3">Tura aints ainauncha pachichuyayi.</s>
     </seg>
     <seg type="verse" id="b.LUK.18.3">
      <s id="b.LUK.18.3.1">Tura nu yaktanmasha nuwa waje pujuyayi.</s>
      <s id="b.LUK.18.3.2">Niisha chichaman iwiarniun jiistas weri chicharak: ‘Wait aneasam, aints wína pasé awajtusu chicharkata,’ tusa waketru pujuyayi.</s>
     </seg>
     <seg type="verse" id="b.LUK.18.4">
      <s id="b.LUK.18.4.1">Nu nuwaka chichaman iwiarniun tuke waketru pujurmasha yaiitnasha nakitmiayi.</s>
      <s id="b.LUK.18.4.2">Tura waje nukap waketramu asa, nuka nintimias: ‘Wisha Yusen shamachiatnak, aints ainauncha pachichutiatnak,</s>
     </seg>
     <seg type="verse" id="b.LUK.18.5">
      <s id="b.LUK.18.5.1">nu nuwaka tuke wína waitkangka turutu asamtai, ataksha winamtai kajertukai tusan yaingtajai’ timiayi, —Jesús timiayi.</s>
     </seg>
     <seg type="verse" id="b.LUK.18.6">
      <s id="b.LUK.18.6.1">Nu nuikiartamun etsertan umis, ii Apuri ataksha chichaak: —¿Nu chichaman iwiarin pasé ayat tímia nuka antukurmek?</s>
     </seg>
     <seg type="verse" id="b.LUK.18.7">
      <s id="b.LUK.18.7.1">Tura Yuse aintsri ainau tsawaisha, tura kashisha Yusen sea seamka, Yus nu chichaman iwiarniun nangkamasang pengker asa ¿ni aintsri ainaun anturtsuk inaisatniukai, tura yaitsuk inaisatniukai?</s>
     </seg>
     <seg type="verse" id="b.LUK.18.8">
      <s id="b.LUK.18.8.1">Atsa, antsu wári yaingtinuitai tajarme.</s>
      <s id="b.LUK.18.8.2">Tura wikia aintsutiatnak Yus akupkamu asan, ataksha ju nungkanam winaknaka ¿aints ainau wina nekasampita turutinaunka wainkatjash? —Jesús timiayi.</s>
     </seg>
     <seg type="verse" id="b.LUK.18.9">
      <s id="b.LUK.18.9.1">Tura aints ainau: Wikia pengkeraitjai tumamsar, antsu chikich aints pasé ainawai, tu nintiminaun wainak, Jesús chikich nuikiartamun nuikiartak:</s>
     </seg>
     <seg type="verse" id="b.LUK.18.10">
      <s id="b.LUK.18.10.1">—Aints kuikian juu tura fariseo aintcha mai Yusen seartas Yus seatai juun jeanam wayaawarmiayi.</s>
     </seg>
     <seg type="verse" id="b.LUK.18.11">
      <s id="b.LUK.18.11.1">Tura fariseo wajaki nuwá eemak Yusen seak: ‘Yusru, wikia tunau ainaujai metekchawaitjai.</s>
      <s id="b.LUK.18.11.2">Kasamtancha pengké kasamchawaitjai.</s>
      <s id="b.LUK.18.11.3">Tura nuwajaisha tsanirmichuitjai.</s>
      <s id="b.LUK.18.11.4">Antsu aints kuikian juu waja auka wijaingkia metekchawaitai.</s>
      <s id="b.LUK.18.11.5">Tura asan maaketai tajame.</s>
     </seg>
     <seg type="verse" id="b.LUK.18.12">
      <s id="b.LUK.18.12.1">Tumingjai metek jimia kintan yutsuk ijiarmaan aminka seaweajme,’ ningki nintimias tu seamiayi.</s>
     </seg>
     <seg type="verse" id="b.LUK.18.13">
      <s id="b.LUK.18.13.1">Tu seam, aints kuikian juu arák wajas, natsaamak tsuntsuma pangkaisha jiimtsuk, wake mesek netsepen uwejejai awatkamaikiak: ‘Yusru, wikia tunau asamtai, wait anentrurta,’ tu Yusen seamiayi.</s>
     </seg>
     <seg type="verse" id="b.LUK.18.14">
      <s id="b.LUK.18.14.1">Tura wikia tajarme: Aints kuikian juu tu seam, Yus ni tunaarin tsangkuramu asa, pengker nintimias ni jeen waketkimiayi.</s>
      <s id="b.LUK.18.14.2">Antsu fariseoka nangkami: Wikia pengkeraitjai tinu asamtai, Yuska niinka tsangkurachmiayi.</s>
      <s id="b.LUK.18.14.3">Tura asamtai tajarme: Aints ningki nintimtumasang: Wikia miajuitjai taunka Yuska: Ameka mianchawaitme tawai.</s>
      <s id="b.LUK.18.14.4">Tura nekas mianchawaitjai tumamunka Yuska: Ameka nekasam miajuitme tawai, —Jesús timiayi.</s>
     </seg>
     <seg type="verse" id="b.LUK.18.15">
      <s id="b.LUK.18.15.1">Tura aints ainau: Jesús uchin takasat tusar itariarmiayi.</s>
      <s id="b.LUK.18.15.2">Turinamtai Jesúsa nuiniatiri ainau nuna wainkar: Uchi itairap tusar surimiarmiayi.</s>
     </seg>
     <seg type="verse" id="b.LUK.18.16">
      <s id="b.LUK.18.16.1">Tinamtai Jesús niin untsuak: —Uchi wini winiarat tusaram tsangkatruktaram.</s>
      <s id="b.LUK.18.16.2">Aints ju uchia nunisarang nekasampita turutin ainauka Yuse pujutirin jeartinuitai.</s>
      <s id="b.LUK.18.16.3">Tura asaram suritrukairap.</s>
     </seg>
     <seg type="verse" id="b.LUK.18.17">
      <s id="b.LUK.18.17.1">Nekasan tajarme: Aints Yuse pujutirin wayaawartas wakerinauka uchi nekasar itiurkachmin nintimtsuk pujuinau asar nuni wayaawartinuitai, —Jesús timiayi.</s>
     </seg>
     <seg type="verse" id="b.LUK.18.18">
      <s id="b.LUK.18.18.1">Apu ainau iruntramunam kichik apu Jesúsan chicharak: —Nuikiartinu, nekas pengkeraitme.</s>
      <s id="b.LUK.18.18.2">Tura asakmin iniajme: ¿Pujut nangkankashtinun jukitasnasha warinak itiurkataj? nu ujatkata, —timiayi.</s>
     </seg>
     <seg type="verse" id="b.LUK.18.19">
      <s id="b.LUK.18.19.1">Tama Jesús ayaak: —¿Waruka winasha pengkeraitme turutme?</s>
      <s id="b.LUK.18.19.2">Nekas pengker aa nuka kichkitai.</s>
      <s id="b.LUK.18.19.3">Nuka Yusketai.</s>
     </seg>
     <seg type="verse" id="b.LUK.18.20">
      <s id="b.LUK.18.20.1">Tura asamtai Yus wína chichamur umirtuktaram tímia nuka nekame.</s>
      <s id="b.LUK.18.20.2">Nu aarmauka nuwaitai: ‘Tsanirmawairap, tura mangkartuwairap, tura kichnau aa nuka kasamkairap, tura aints kichkisha pachisrum tsanumrairap.</s>
      <s id="b.LUK.18.20.3">Tura aparmesha, tura nukurmesha umirkataram,’ tu aarmawaitai, —Jesús timiayi.</s>
     </seg>
     <seg type="verse" id="b.LUK.18.21">
      <s id="b.LUK.18.21.1">Tamati nu aintska chicharak: —Ame tame nunaka uchiwach asanak tuke mash umikuitjai, —timiayi.</s>
     </seg>
     <seg type="verse" id="b.LUK.18.22">
      <s id="b.LUK.18.22.1">Tama Jesús nuna antuk ayaak: —Kichik chicham umikchau asam, nusha turata: Ami wariram aa nusha mash surukam, yuuminau susata.</s>
      <s id="b.LUK.18.22.2">Nunia nemartusta.</s>
      <s id="b.LUK.18.22.3">Turakum nekasam nayaimpinam yuumatsuk pujustinuitme, —Jesús timiayi.</s>
     </seg>
     <seg type="verse" id="b.LUK.18.23">
      <s id="b.LUK.18.23.1">Tamati nuna antuk nekas kuikiartin asa, nukap wake mesekmiayi.</s>
     </seg>
     <seg type="verse" id="b.LUK.18.24">
      <s id="b.LUK.18.24.1">Wake mesekamtai Jesús nuna wainak chichaak: —Kuikiartin ni kuikiarin aneenau asar, Yus pujamunam wayaawartatkamawar nekasar tujintinawai.</s>
     </seg>
     <seg type="verse" id="b.LUK.18.25">
      <s id="b.LUK.18.25.1">¿Kamiyusha akusha jiin wayaamnaukai?</s>
      <s id="b.LUK.18.25.2">Atsa, nuka pengké yumtinuitai.</s>
      <s id="b.LUK.18.25.3">Tura kuikiartin ainausha nunisarang Yus pujamunam wayaatnuka pengké yumtinuitai, —Jesús timiayi.</s>
     </seg>
     <seg type="verse" id="b.LUK.18.26">
      <s id="b.LUK.18.26.1">Tamati aints nuna antukaru ainau chicharinak: —Tu amataisha ¿yaachik nuniasha uwemramnawaita? —tiarmiayi.</s>
     </seg>
     <seg type="verse" id="b.LUK.18.27">
      <s id="b.LUK.18.27.1">Tu tinam Jesús ayaak: —Aints ningki nintimsangka pengké uwemrachminuitai.</s>
      <s id="b.LUK.18.27.2">Antsu Yuska pengké tujinkachuitai, —timiayi.</s>
     </seg>
     <seg type="verse" id="b.LUK.18.28">
      <s id="b.LUK.18.28.1">Tamati Pedro chicharak: —Apuru, ii ainautikia iinu amia nuka mash ukukir, ame nemarsamiaji, —timiayi.</s>
     </seg>
     <seg type="verse" id="b.LUK.18.29">
      <s id="b.LUK.18.29.1">Tamati Jesús ayaak: —Nekasam tame.</s>
      <s id="b.LUK.18.29.2">Antsu wikia atumin tajarme: Aints Yusen umirkatas ni jeencha, tura nuwarincha, tura yachiincha, tura umajincha, tura aparincha, tura nukurincha, tura uchirincha ukuakka,</s>
     </seg>
     <seg type="verse" id="b.LUK.18.30">
      <s id="b.LUK.18.30.1">ju nungkanam pujus ni ukukmia nuna nangkamasang untsurin wainkatnuitai.</s>
      <s id="b.LUK.18.30.2">Nuniangka jaka nantaki, tuke Yusnum iwiaaku pujustinuitai, —timiayi.</s>
     </seg>
     <seg type="verse" id="b.LUK.18.31">
      <s id="b.LUK.18.31.1">Jesús ni nuiniatirin doce (12) amia nuna akanak juki, nunia chicharak: —Yamaikia Jerusalénnum weaji.</s>
      <s id="b.LUK.18.31.2">Tura wi aintsutiatnak Yus akupkamu asamtai, yaanchuik Yuse chichamen etserin ainau wína pachitsar aatrurarmia nunisnak umiktatjai.</s>
     </seg>
     <seg type="verse" id="b.LUK.18.32">
      <s id="b.LUK.18.32.1">Tura romano ainamunam wína surutkaramtai, wína wishikrinak nunia pasé chichartinak usukrurartatui.</s>
     </seg>
     <seg type="verse" id="b.LUK.18.33">
      <s id="b.LUK.18.33.1">Tura katsumrukar nunia mantuwartatui.</s>
      <s id="b.LUK.18.33.2">Tura mantuwaru wainiatnak, kampatam kinta jakan tepayatun, ataksha nantaktatjai, —timiayi.</s>
     </seg>
     <seg type="verse" id="b.LUK.18.34">
      <s id="b.LUK.18.34.1">Paan etserkau waininayat, ni nuiniatiri ainau nu chichamnaka nekaawartatkamawar pengké nekaacharmiayi.</s>
      <s id="b.LUK.18.34.2">Tura Jesúsa chichamen antinayat: Nekas nunaapi taku tawa tusar nintimracharmiayi.</s>
     </seg>
     <seg type="verse" id="b.LUK.18.35">
      <s id="b.LUK.18.35.1">Jericó yaktanam jeatas jintá weak, Jesús wainmichun jinta yantarin pujaun wainkamiayi.</s>
      <s id="b.LUK.18.35.2">Nu aintska aints nangkaaminau kuikiarin tuke seauyayi.</s>
     </seg>
     <seg type="verse" id="b.LUK.18.36">
      <s id="b.LUK.18.36.1">Tura aints untsuri nangkaaminamtai, nuna antuk: Yaachita, tu inintrusmiayi.</s>
     </seg>
     <seg type="verse" id="b.LUK.18.37">
      <s id="b.LUK.18.37.1">Tu iniam: —Nazaretnumia Jesús nangkaamawai, —tiarmiayi.</s>
     </seg>
     <seg type="verse" id="b.LUK.18.38">
      <s id="b.LUK.18.38.1">Tu tinam, nuna antuk untsumak: —Jesúsa, Davidta weariya, wína wait anentrurta, —timiayi.</s>
     </seg>
     <seg type="verse" id="b.LUK.18.39">
      <s id="b.LUK.18.39.1">Tu untsuam eemkar wearmia nuka jiyainak: —Itatkata, —tiarmiayi.</s>
      <s id="b.LUK.18.39.2">Tinamaitiat nuna nangkamasang kakar untsumak: —Davidta weariya, wait anentrurta, —timiayi.</s>
     </seg>
     <seg type="verse" id="b.LUK.18.40">
      <s id="b.LUK.18.40.1">Tu untsuam, Jesús nuni wajas: —Au juni itataram, —tusa, akupkam wainmichun itaaramtai, Jesús iniak:</s>
     </seg>
     <seg type="verse" id="b.LUK.18.41">
      <s id="b.LUK.18.41.1">—¿Itiurtukat tusamea wakerutame? —timiayi.</s>
      <s id="b.LUK.18.41.2">Tu iniam wainmichu aimiak: —Apuru, wainmachkun wainmaktasan wakerajai, —timiayi.</s>
     </seg>
     <seg type="verse" id="b.LUK.18.42">
      <s id="b.LUK.18.42.1">Tamati Jesús chicharak: —Paan jiimtia.</s>
      <s id="b.LUK.18.42.2">Ame wína nekasampita turutu asam, pengker wajasume, —timiayi.</s>
     </seg>
     <seg type="verse" id="b.LUK.18.43">
      <s id="b.LUK.18.43.1">Nu chichamuik paan wainmakmiayi.</s>
      <s id="b.LUK.18.43.2">Tura asa Yus juuntapita tusa Jesúsan nemarsamiayi.</s>
      <s id="b.LUK.18.43.3">Tura aints nuna wainkaruka mash: Yus juuntapita tiarmiayi.</s>
     </seg>
    </div>
    <div type="chapter" id="b.LUK.19">
     <seg type="verse" id="b.LUK.19.1">
      <s id="b.LUK.19.1.1">Nunia Jesús Jericó yaktanam waya wekakinij wajamiayi.</s>
     </seg>
     <seg type="verse" id="b.LUK.19.2">
      <s id="b.LUK.19.2.1">Nuni kuikiartin Zaqueo naartin pujumiayi.</s>
      <s id="b.LUK.19.2.2">Nuka aintsu kuikiari juu apuri ayayi.</s>
     </seg>
     <seg type="verse" id="b.LUK.19.3">
      <s id="b.LUK.19.3.1">Zaqueoka Jesúsan wainkatas wakerayat sutarach asa, aints untsuri Jesúsan jiisartas kawengkaramtai, wainkatatkama pengké wainkachmiayi.</s>
     </seg>
     <seg type="verse" id="b.LUK.19.4">
      <s id="b.LUK.19.4.1">Tura Jesús nu jintanam nangkamaktin asamtai, Zaqueo jiistaj tusa eemak ampuki we numinam wakamiayi.</s>
     </seg>
     <seg type="verse" id="b.LUK.19.5">
      <s id="b.LUK.19.5.1">Tura numinam keemas nakaj pujamtai, Jesús nuke nangkamak, pangkai jiis chicharak: —Zaqueowa, wári tarata.</s>
      <s id="b.LUK.19.5.2">Yamaikia jeemin kanurtasan winajai, —timiayi.</s>
     </seg>
     <seg type="verse" id="b.LUK.19.6">
      <s id="b.LUK.19.6.1">Tamati Zaqueo wári tara pengker nintimias Jesúsan ni jeen jeemiayi.</s>
     </seg>
     <seg type="verse" id="b.LUK.19.7">
      <s id="b.LUK.19.7.1">Turamtai aints ainau nuna wainkar: —Maj, auka nekas tunau aintsu jeen wayaayi, —tusar aujmatiarmiayi.</s>
     </seg>
     <seg type="verse" id="b.LUK.19.8">
      <s id="b.LUK.19.8.1">Tura jea waya pujamtai, Zaqueo wajaki Jesúsan chicharak: —Apuru anturtukta.</s>
      <s id="b.LUK.19.8.2">Kuikian tákakja nuna japen akankan kuikiartichu ainaun susatjai.</s>
      <s id="b.LUK.19.8.3">Tura aints ainaun anangkan, kuikiarin kichik kasamkamun ataksha cuatron awangtukiartajai, —timiayi.</s>
     </seg>
     <seg type="verse" id="b.LUK.19.9">
      <s id="b.LUK.19.9.1">Tamati Jesús chicharak: —Ayu, turata.</s>
      <s id="b.LUK.19.9.2">Ju jeanam pujuinautiram yamaikia uwemrau asaram, yaanchuiksha nangkamrum Abrahama wearinji tinuyarme.</s>
      <s id="b.LUK.19.9.3">Antsu yamaikia nekasrum Abrahama weari wajasurme.</s>
     </seg>
     <seg type="verse" id="b.LUK.19.10">
      <s id="b.LUK.19.10.1">Wisha aintsutiatnak Yus akupkamu asan, mengkakaru ainaun eakan, Yusnum uwemtikrataj tusan taawitjai, —Jesús timiayi.</s>
     </seg>
     <seg type="verse" id="b.LUK.19.11">
      <s id="b.LUK.19.11.1">Jesús Jerusalénnum jeatak wajasu asamtai, aints ainau ni etsermaurin antukaru ainau nintiminak: Ni Jerusalénnum jea, wári aints ainaun inatan nangkamatatui, tu nintimrarai tusa, chikich nuikiartamun etserkamiayi.</s>
     </seg>
     <seg type="verse" id="b.LUK.19.12">
      <s id="b.LUK.19.12.1">Tura nuikiartak: —Aints chikich ainaun nangkamasang juun asa, apu naamkatas chikich nungkanam wemiayi.</s>
     </seg>
     <seg type="verse" id="b.LUK.19.13">
      <s id="b.LUK.19.13.1">Tura nu nungkanam weatsaing, ni inatirin diez (10) amia nuna untsuk, kuik jimia pachak kinta takakmasmaun akiimiakminun kichik kichik susa chicharak: ‘Kuikiar yujarti tusaram, ju kuikiajai takakmajataram.</s>
      <s id="b.LUK.19.13.2">Tura wi taamtai wangturkimnuram’ tusa ukuki, chikich nungkanam wemiayi.</s>
     </seg>
     <seg type="verse" id="b.LUK.19.14">
      <s id="b.LUK.19.14.1">Turamtai ni nungkarinia ainau nu aintsun nakitinau asar, chikich nungkanmaya apun ujakarti tusar: Nu aintska ii apuri ati tutaka nakitaji titaram, tusar aints ainaun akupkarmiayi.</s>
     </seg>
     <seg type="verse" id="b.LUK.19.15">
      <s id="b.LUK.19.15.1">“Tinamaitiat nu aints apu naamkau asa, ataksha ni nungkarin tamiayi.</s>
      <s id="b.LUK.19.15.2">Tura taa ni inatiri ainaun: ¿Kuikian warutmak kiaungkara? tusa nekaatas untsukmiayi.</s>
     </seg>
     <seg type="verse" id="b.LUK.19.16">
      <s id="b.LUK.19.16.1">Apu untsukam, ni inatiri kichik taa chicharak: ‘Ami kuikiarmijai takakmasu asan, mash irumram jimia warang kinta takakmasmau akiimiakminun kiauntukjame, nu jukita,’ timiayi.</s>
     </seg>
     <seg type="verse" id="b.LUK.19.17">
      <s id="b.LUK.19.17.1">Tamati apu chicharak: ‘Ayu, maaketai.</s>
      <s id="b.LUK.19.17.2">Nekasam pengker takakmasume.</s>
      <s id="b.LUK.19.17.3">Wikia jumchik susamiajme nujai wi timiaja nunismek pengker takakmasu asakmin, diez (10) yakat ainia nu wainin ata tusan inaikiatjame,’ timiayi.</s>
     </seg>
     <seg type="verse" id="b.LUK.19.18">
      <s id="b.LUK.19.18.1">“Nuna tusa ukukiamtai, kitcha tari chicharak: ‘Apuru, ame kuik surusmiame nujai takakmau asan, mash irumram kichik warang kinta takakmasmau akiimiakminun kiauntukjame,’ timiayi.</s>
     </seg>
     <seg type="verse" id="b.LUK.19.19">
      <s id="b.LUK.19.19.1">Tamati nu aintsnasha apu chicharak: ‘Ame cinco (5) yakat ainia nu wainin ata tusan inaikiatjame,’ timiayi.</s>
     </seg>
     <seg type="verse" id="b.LUK.19.20">
      <s id="b.LUK.19.20.1">“Nuna tusa ukukiamtai, chikitcha tari chicharak: ‘Apuru, ameka nekasam kakaram takamtikin asam, tura kuik ukuschayatum achiu asam, tura árak araachiatum juutrukta tinu asakmin, wisha nunaka nekau asan amin shamakun, ami kuikiarmin panuijai ijaan ukusmiajai.</s>
      <s id="b.LUK.19.20.2">Pai, kuikiarmeka,’ timiayi.</s>
     </seg>
     <seg type="verse" id="b.LUK.19.22">
      <s id="b.LUK.19.22.1">Tamati apu chicharak: ‘Maj, ameka nakitme.</s>
      <s id="b.LUK.19.22.2">Ame turutme nunisketjai.</s>
      <s id="b.LUK.19.22.3">Wi kakarman takamtikin asan, tura kuikian ukuschayatun achiu asan, tura arakan araachiatnak: Juutrukta taja nuka nekayatmesha</s>
     </seg>
     <seg type="verse" id="b.LUK.19.23">
      <s id="b.LUK.19.23.1">¿warukaya kuik irumtainum kuikiarka ukutruschamiame?</s>
      <s id="b.LUK.19.23.2">Turakminka chikich aints ainau wina kuikiarjai takakminamtai, wi ataksha tana, kuikian susamiajme nuna nangkamasnak nukap jukimnawaitjai,’ timiayi.</s>
     </seg>
     <seg type="verse" id="b.LUK.19.24">
      <s id="b.LUK.19.24.1">Nunia aints nuni wajainaun chicharak: ‘Kuikian takaka nu jurukrum, chikich aints jimia warang kinta takakmasmau akiimiakminun kiaunkamia nu susataram,’ timiayi.</s>
     </seg>
     <seg type="verse" id="b.LUK.19.25">
      <s id="b.LUK.19.25.1">Tamati nu aints ainau apurin chicharinak: ‘Apuru ¿ju aints yanchuk timiá untsuri takakusha warukarik ataksha susatji?’ tiarmiayi.</s>
     </seg>
     <seg type="verse" id="b.LUK.19.26">
      <s id="b.LUK.19.26.1">Tu tinam apu aimiak: ‘Aints nukap takakmasuka nukap takakui.</s>
      <s id="b.LUK.19.26.2">Tura nukap takakmasu asamtai, nuna nangkamasrik susatnuitji.</s>
      <s id="b.LUK.19.26.3">Antsu tákakchauka takatan pengké nakitau asamtai, jumchik tákaka nuka juruktinuitai.</s>
     </seg>
     <seg type="verse" id="b.LUK.19.27">
      <s id="b.LUK.19.27.1">Tura wína nemasur ainau: Apu wajaschati tusar nakitruru asaramtai, yaruakrum mash juni itataram.</s>
      <s id="b.LUK.19.27.2">Tura itaram wisha jiiaing maataram,’ apu timiayi,” Jesús tusa ni tatintrin pachis nu nuikiartamun etserkamiayi.</s>
     </seg>
     <seg type="verse" id="b.LUK.19.28">
      <s id="b.LUK.19.28.1">Nuna tusa umis, Jesús nunia jiinki Jerusalénnum wemiayi.</s>
     </seg>
     <seg type="verse" id="b.LUK.19.29">
      <s id="b.LUK.19.29.1">Tura wea weaka Betfagé yaktanmasha, tura Betania yaktanmasha arakchichu mura Olivo tutainum jeatak wajasar Jesús ni nuiniatirin jimiaran akupak:</s>
     </seg>
     <seg type="verse" id="b.LUK.19.30">
      <s id="b.LUK.19.30.1">—Atunini yaktachinam arakchichu aa nuni werum, tura nuni jearam burro entsakrachau jingkiamu wainkatatrume.</s>
      <s id="b.LUK.19.30.2">Tura nu wainkaram atiaram juni itataram.</s>
     </seg>
     <seg type="verse" id="b.LUK.19.31">
      <s id="b.LUK.19.31.1">Tura ¿waruka aitkarme? turaminamtaisha, ‘Apu yumau asamtai juwaji’ titaram, —timiayi.</s>
     </seg>
     <seg type="verse" id="b.LUK.19.32">
      <s id="b.LUK.19.32.1">Tamati ni nuiniatiri ayu tusar wear, Jesús tímia nunisarang wainkarmiayi.</s>
     </seg>
     <seg type="verse" id="b.LUK.19.33">
      <s id="b.LUK.19.33.1">Tura burron wainkar atinamtai, burrortin chicharinak: —¿Waruka burrosha atiarme? —tiarmiayi.</s>
     </seg>
     <seg type="verse" id="b.LUK.19.34">
      <s id="b.LUK.19.34.1">Tu tinam aiminak: —Apu yumau asamtai juwaji, —tiarmiayi.</s>
     </seg>
     <seg type="verse" id="b.LUK.19.35">
      <s id="b.LUK.19.35.1">Tura burron jukiar Jesúsnum itaar, ni wejmakrin aimiakar, burronam awantsar Jesúsan kentsarmiayi.</s>
     </seg>
     <seg type="verse" id="b.LUK.19.36">
      <s id="b.LUK.19.36.1">Turinamtai Jesús burronam keemas weamtai, jinta wetinnum aints ainau: Ii Apurinme tiartas ni wejmakrin aimiakar nungkanam aitkarmiayi.</s>
     </seg>
     <seg type="verse" id="b.LUK.19.37">
      <s id="b.LUK.19.37.1">Tura ni nemarin ainau untsuri Jesúsjai tsaniasar Olivo Muranmaya wangkenmanum arakchichu wekaasar, Jesús aints ainau wainchatai takatan mash turaun wainkaru asar, nuna nintimsar warainak kakarar untsumkarmiayi.</s>
     </seg>
     <seg type="verse" id="b.LUK.19.38">
      <s id="b.LUK.19.38.1">Tura: —Yus akupkamu winá nuka nekas ii Apurintai.</s>
      <s id="b.LUK.19.38.2">Tura Yus nayaimpinam puja nuka nekas juuntapita, —tiarmiayi.</s>
     </seg>
     <seg type="verse" id="b.LUK.19.39">
      <s id="b.LUK.19.39.1">Tinamtai fariseo untsurinchau nu aintsnumak pachinkar wajarmia nuka Jesúsan chicharinak: —Nuikiartinu, amin nemartamina nuka itatkataram tusam chicharkata, —tiarmiayi.</s>
     </seg>
     <seg type="verse" id="b.LUK.19.40">
      <s id="b.LUK.19.40.1">Tinamaitiat Jesús ayaak: —Ju aints ainau itatkaramtaikia, kaya ainausha untsumkartatui, —timiayi.</s>
     </seg>
     <seg type="verse" id="b.LUK.19.41">
      <s id="b.LUK.19.41.1">Tura Jerusalénnum jeatak wajas, nu yaktan ukunam suntar ainau amukartin asaramtai, Jesús nuna nekau asa juutmiayi.</s>
     </seg>
     <seg type="verse" id="b.LUK.19.42">
      <s id="b.LUK.19.42.1">Tura chichaak: —Jerusalénnum pujuinautiram, atumi kintari jeatsaing, angkan pujustiniun sukartin nekaataram tusan wakerin ayajai.</s>
      <s id="b.LUK.19.42.2">Turayat yamaikikia uukmawa nunisang asamtai, nekaatatkamaram tujintarme.</s>
     </seg>
     <seg type="verse" id="b.LUK.19.43">
      <s id="b.LUK.19.43.1">Kinta nekas shamai atumin jeartamtinuitrume.</s>
      <s id="b.LUK.19.43.2">Nu kinta jeamtai, atumi nemase ainau kaunkar, atumi yaktarin tentakar, mesetan najanawartas nungkajai wenurartinuitai.</s>
     </seg>
     <seg type="verse" id="b.LUK.19.44">
      <s id="b.LUK.19.44.1">Yuska atumin uwemtikramratas iraawa nunisang tarutramin wainiatrum, atumka nintinchau asakrumin, atumi uchirincha maawar, tura atumnasha mantamawar, yakat kayajai jeamkamu waininayat mash yumpungkartinuitai, —Jesús timiayi.</s>
     </seg>
     <seg type="verse" id="b.LUK.19.45">
      <s id="b.LUK.19.45.1">Nunia Jesús Yus seatai juun jeanam waya, tangku ainaun Yusen susartas surinaun wainak, aanum jiiki akupkamiayi.</s>
     </seg>
     <seg type="verse" id="b.LUK.19.46">
      <s id="b.LUK.19.46.1">Tura chicharak: —Yuse chichame yaanchuik tu aarmawaitai.</s>
      <s id="b.LUK.19.46.2">Yus chichaak: ‘Wína jearka Yus seatai jeaitai,’ tu aarmau wainiatrum, atumka kasa aints juni kuikian kasamkarti tusaram tsangkatkarume, —timiayi.</s>
     </seg>
     <seg type="verse" id="b.LUK.19.47">
      <s id="b.LUK.19.47.1">Nunia Jesús Yus seatai jeanam waya, aints ainaun kintajai metek Yuse chichamen nuiniarmiayi.</s>
      <s id="b.LUK.19.47.2">Turamtai sacerdote juuntri ainausha, tura Moisésa chichame nuikiartin ainausha, tura judío juuntri ainausha mash iruntrar: “¿Itiurak Jesús maawaintai?” tu nintimrarmiayi.</s>
     </seg>
     <seg type="verse" id="b.LUK.19.48">
      <s id="b.LUK.19.48.1">Tu nintiminayat, aints mash Jesúsa chichamen pengker nintimsar anturinau asaramtai, maawartatkamawar arantukarmiayi.</s>
     </seg>
    </div>
    <div type="chapter" id="b.LUK.20">
     <seg type="verse" id="b.LUK.20.1">
      <s id="b.LUK.20.1.1">Chikich kintati Jesús Yus seatai jeanam waya, aints ainaun Yusnum uwemratin chichaman nuiniak pujamtai, sacerdote juuntri ainau, tura Moisésa chichame nuikiartin ainausha, tura judío juuntri ainausha Jesúsan tariar,</s>
     </seg>
     <seg type="verse" id="b.LUK.20.2">
      <s id="b.LUK.20.2.1">chicharinak: —¿Ame aitkame jusha yana chichamejia aitkame?</s>
      <s id="b.LUK.20.2.2">¿Tura yaachia aitkata tusasha amincha akuptamkama?</s>
      <s id="b.LUK.20.2.3">Iikia nu nekaatasar wakeraji.</s>
      <s id="b.LUK.20.2.4">Nu ujakratkata, —tiarmiayi.</s>
     </seg>
     <seg type="verse" id="b.LUK.20.3">
      <s id="b.LUK.20.3.1">Tu tinam Jesús aimiak: —Wisha atumnasha kichik chichaman iniastasan wakerajrume.</s>
      <s id="b.LUK.20.3.2">Nu airkataram.</s>
     </seg>
     <seg type="verse" id="b.LUK.20.4">
      <s id="b.LUK.20.4.1">Watska.</s>
      <s id="b.LUK.20.4.2">¿Yáki Juankun aints imaita tusasha akupkaya?</s>
      <s id="b.LUK.20.4.3">¿Yuseash akupkaya.</s>
      <s id="b.LUK.20.4.4">Turachkusha aintsuash akupkaya? —timiayi.</s>
     </seg>
     <seg type="verse" id="b.LUK.20.5">
      <s id="b.LUK.20.5.1">Tu iniam mai nuwamtak chicharnainak: —¿Iikia warintajik?</s>
      <s id="b.LUK.20.5.2">Yusek akupkamuitai takurningkia, ¿waruka niin nekasampita tichamiarume? iincha turami tusar tichamnawaitji.</s>
     </seg>
     <seg type="verse" id="b.LUK.20.6">
      <s id="b.LUK.20.6.1">Antsu aints akupkamuitai takurningkia, aints mash: Juan Yus akupkamuitai tinau asar, iin kayajai tukurmiar mantamawarai tusar shamaji, —tunaiyarmiayi.</s>
     </seg>
     <seg type="verse" id="b.LUK.20.7">
      <s id="b.LUK.20.7.1">Tura Jesúsan aiinak: —¿Juan aints ainaun imaita tusasha yáki akupkaya? tusarsha iikia nekatsji, —tiarmiayi.</s>
     </seg>
     <seg type="verse" id="b.LUK.20.8">
      <s id="b.LUK.20.8.1">Tu tinam Jesús chicharak: —Ayu, tu tau asakrumin, yáki wina akuptukia tusancha, wisha nunisnak atumnasha ujakchatatjarme, —timiayi.</s>
     </seg>
     <seg type="verse" id="b.LUK.20.9">
      <s id="b.LUK.20.9.1">Nunia Jesús aints ainaun chikich nuikiartamun nuiniak: —Aints ni ajarin uva naekrin araamiayi.</s>
      <s id="b.LUK.20.9.2">Tura araa umis, aints ainau takartusarti tusa ukukmiayi.</s>
      <s id="b.LUK.20.9.3">Tura tatsuk arák puja pujakka,</s>
     </seg>
     <seg type="verse" id="b.LUK.20.10">
      <s id="b.LUK.20.10.1">juuktin kinta jeamtai, ni inatirin akatar akuptak: ‘Yamaikia weme, ajarun takau ainau ujaakum: Ajartin chichaman akupturmak: Uva yumiri winar aa nunaka akupturkarti tawai tita,’ timiayi.</s>
      <s id="b.LUK.20.10.2">Tura akuptukmaitiat ajan takau ainau ajartinu inatirin katsumkar, uva yumirinka sutsuk akupkarmiayi.</s>
     </seg>
     <seg type="verse" id="b.LUK.20.11">
      <s id="b.LUK.20.11.1">Turawaramtai ajartin ataksha chikich inatirin akuptukmaitiat, nu aintsnasha nunisarang katsekar, nunia katsumkar uva yumirinka sutsuk akupkarmiayi.</s>
     </seg>
     <seg type="verse" id="b.LUK.20.12">
      <s id="b.LUK.20.12.1">Nuna turuwaramtai, ajartin ataksha chikich inatirincha akuptukmaitiat, nunasha nunisarang charu charu najanawar ajanmaya jiikiarmiayi.</s>
     </seg>
     <seg type="verse" id="b.LUK.20.13">
      <s id="b.LUK.20.13.1">“Turinamtai nuniangka ajartin nintimias: ‘¿Yamaisha itiurkainjak?</s>
      <s id="b.LUK.20.13.2">Yamaikia wína uchirun aneetirun akuptuktajai.</s>
      <s id="b.LUK.20.13.3">Niin wainkar nekasar anturkachartimpiash,’ timiayi.</s>
     </seg>
     <seg type="verse" id="b.LUK.20.14">
      <s id="b.LUK.20.14.1">Tura apari akupkamu waininayat, ajan takau ainau ajartinu uchirin wainkar chicharnainak: ‘Ni apari jakamtai, ju ajaka uchirinu atinuitai.</s>
      <s id="b.LUK.20.14.2">Watska, maatai.</s>
      <s id="b.LUK.20.14.3">Ju maarkia, nuniangka ju ajaka iinu achaintak,’ tunaiyarmiayi.</s>
     </seg>
     <seg type="verse" id="b.LUK.20.15">
      <s id="b.LUK.20.15.1">Tura ajartinu uchirin achikiar, ajanmayan jiikiar maawarmiayi,” Jesús timiayi.</s>
      <s id="b.LUK.20.15.2">Nunia nu nuikiartamun antukaru ainaun iniak: —¿Atumsha itiur nintimrume?</s>
      <s id="b.LUK.20.15.3">¿Ajartin taa nu takau ainaun itiurkatnuita?</s>
     </seg>
     <seg type="verse" id="b.LUK.20.16">
      <s id="b.LUK.20.16.1">Niisha taa, nu pasé takau ainaun maatnuitai.</s>
      <s id="b.LUK.20.16.2">Nunia chikich aints ainaun eak: ‘Ajarun takakmasarti’ tusa susatnuitai, —Jesús timiayi.</s>
      <s id="b.LUK.20.16.3">Tamati nuna antukaru ainau chicharinak: —Atsa, pengké turachminuitai, —tiarmiayi.</s>
     </seg>
     <seg type="verse" id="b.LUK.20.17">
      <s id="b.LUK.20.17.1">Tu tinam Jesús nuna antuk nu aints ainaun pangkai jiis ayaak: —¿Tura Yuse chichame etserin ainau aararmia nuna warina takua tawa tusarmeka nintimtsurmek?</s>
      <s id="b.LUK.20.17.2">Nu aarmauka nuwaitai: ‘Jeamin ainau kaya jean jeamkar, chikich kayan wainkar chichainak: Ju kayaka paseetai tusar japawarmiayi.</s>
      <s id="b.LUK.20.17.3">Japinau wainiat Yuska: Nu kayaka timiá pengkeraitai timiayi.’</s>
     </seg>
     <seg type="verse" id="b.LUK.20.18">
      <s id="b.LUK.20.18.1">Tu aarmau asamtai, aints ainau nu kaya nekas pengker aa nunaka tukumkar kupinartinuitai.</s>
      <s id="b.LUK.20.18.2">Tura nu kaya aintsnum ayaarkungka, nu aintsun tsairtinuitai, —Jesús timiayi.</s>
     </seg>
     <seg type="verse" id="b.LUK.20.19">
      <s id="b.LUK.20.19.1">Tama sacerdote juuntri ainau, tura Moisésa chichame nuikiartin ainausha nu nuikiartamun antukar: Iin pachitmas turamji tusar Jesúsan kajerinak: Yamaik achiktai tu nintimtinayat, aints ainaun shaminau asar achikcharmiayi.</s>
     </seg>
     <seg type="verse" id="b.LUK.20.20">
      <s id="b.LUK.20.20.1">Tura Jesús romano apurin suruktai tu nintiminak, chichaman najatawar, Jesús tsanurtai tusar, aints ainaun eakar: Nuka iikia pengke aintsuitji tinayat, Jesús iniam, niisha warintintak tusar, ni chichamen anturkar, nuna jukiarat tusar akupkarmiayi.</s>
     </seg>
     <seg type="verse" id="b.LUK.20.21">
      <s id="b.LUK.20.21.1">Tura akupkamu asar, Jesúsan jeariar chicharinak: —Nuikiartinu, ameka nekas chicham chichaame.</s>
      <s id="b.LUK.20.21.2">Iikia nuka nekaji, tura aints ainau wína pengker nintimtursarat tuuka nintimtsuk pujame, tura nekasam Yuse jinti tu awai tusam, tupin nuikiartame.</s>
     </seg>
     <seg type="verse" id="b.LUK.20.22">
      <s id="b.LUK.20.22.1">Tura asakmin ¿itiur nintime? tusar nekaatasar wakeraji.</s>
      <s id="b.LUK.20.22.2">Juun apu César ni aintsrin akupak: Kuik irumrataram tamati ¿ii kuikiarin akiimiaktin pengkerkai?</s>
      <s id="b.LUK.20.22.3">¿Antsu akiimiatsuk pujustinka pengkerkai?</s>
      <s id="b.LUK.20.22.4">Nu nekaatasar wakeraji, —tiarmiayi.</s>
     </seg>
     <seg type="verse" id="b.LUK.20.23">
      <s id="b.LUK.20.23.1">Tu iniinam Jesús ni pasé nintimaurin nekaru asa chicharak: —¿Waruka anangkruaram winasha nekaprustasrumsha wakerutarme?</s>
     </seg>
     <seg type="verse" id="b.LUK.20.24">
      <s id="b.LUK.20.24.1">Watska, kuik inaktursataram, —timiayi.</s>
      <s id="b.LUK.20.24.2">Tura inaktusam Jesús chicharak: —¿Jusha yana yapiya nakumkamuita?</s>
      <s id="b.LUK.20.24.3">¿Tura yana naariya aarmawita? —timiayi.</s>
      <s id="b.LUK.20.24.4">Tu iniam ainak: —Apu Césarnawaitai, —tiarmiayi.</s>
     </seg>
     <seg type="verse" id="b.LUK.20.25">
      <s id="b.LUK.20.25.1">Tinamtai Jesús chicharak: —Tu tinu asaram, juun apu Césarnau aa nuka ni susataram.</s>
      <s id="b.LUK.20.25.2">Tura Yusnau aa nuka Yus susataram, —timiayi.</s>
     </seg>
     <seg type="verse" id="b.LUK.20.26">
      <s id="b.LUK.20.26.1">Aints mash antinamunam nuna tamati, nu chichaman antukaru ainau ni chichamejai achikiartatkamawar tujinkarmiayi.</s>
      <s id="b.LUK.20.26.2">Antsu nintimrar chichatsuk wajasarmiayi.</s>
     </seg>
     <seg type="verse" id="b.LUK.20.27">
      <s id="b.LUK.20.27.1">Nunia saduceo ainau: Aints jakauka jakamunmaya nantakchatnuitai tinu asar, chichaman nekaawartas tariarmiayi.</s>
      <s id="b.LUK.20.27.2">Tura Jesús warintintak tusar chicharinak:</s>
     </seg>
     <seg type="verse" id="b.LUK.20.28">
      <s id="b.LUK.20.28.1">—Nuikiartinu, Moisés chichaman aarmia nu chichamka nuwaitai: ‘Aints uchin yajutmatsuk jakamtaikia, ni yachí uchin yajutmartas ni wajerin nuwatkatnuitai.</s>
      <s id="b.LUK.20.28.2">Tura uchin yajutmarka, nuka ni yachí jakau uchiriya nunisang atinuitai,’ tu aarmawaitai.</s>
     </seg>
     <seg type="verse" id="b.LUK.20.29">
      <s id="b.LUK.20.29.1">Ayu, juni iijai iruntrar siete (7) yachintin pujuarmiayi.</s>
      <s id="b.LUK.20.29.2">Tura eemkauri nuwan nuwatak, uchin yajutmatsuk jakamtai,</s>
     </seg>
     <seg type="verse" id="b.LUK.20.30">
      <s id="b.LUK.20.30.1">jakau yachí wajerin nuwatkayat, nusha nunisang uchin yajutmatsuk jakamiayi.</s>
     </seg>
     <seg type="verse" id="b.LUK.20.31">
      <s id="b.LUK.20.31.1">Tura nusha nunisang jakamtai, chikich yachiisha wajerin nuwatak, tura chikitcha chikitcha siete (7) yachintin nu nuwan nuwatinayat, mash uchin yajutmatsuk kajingkiarmiayi.</s>
     </seg>
     <seg type="verse" id="b.LUK.20.32">
      <s id="b.LUK.20.32.1">Nunia nuwasha ukunam jakamiayi.</s>
     </seg>
     <seg type="verse" id="b.LUK.20.33">
      <s id="b.LUK.20.33.1">Tura nu siete (7) yachintin mash nu nuwan nuwatkaru asar ¿jakamunmaya nantakiar nu nuwaka yana nuwariya atinuita? —tu iniasarmiayi.</s>
     </seg>
     <seg type="verse" id="b.LUK.20.34">
      <s id="b.LUK.20.34.1">Tu iniinam Jesús ayaak: —Ju nungkanam pujuinauka nuwatnaikiatin ainawai.</s>
     </seg>
     <seg type="verse" id="b.LUK.20.35">
      <s id="b.LUK.20.35.1">Tura Yusen umirin ainau jakaar ju nungkanka ukukiar, nuniangka jakamunmaya nantakiar, ataksha jakachartin ainawai.</s>
      <s id="b.LUK.20.35.2">Antsu Yusnum tuke pujuinau asar, nuwanka nuwatkachartinuitai.</s>
      <s id="b.LUK.20.35.3">Nunia nuwasha aintsun ninumkachartinuitai.</s>
     </seg>
     <seg type="verse" id="b.LUK.20.36">
      <s id="b.LUK.20.36.1">Antsu Yuse awemamuriya nunisarang nuwartichu artinuitai.</s>
      <s id="b.LUK.20.36.2">Tura jakamunmaya nantakiaru asar, Yuse uchiri artinuitai.</s>
     </seg>
     <seg type="verse" id="b.LUK.20.37">
      <s id="b.LUK.20.37.1">Tura jakaru ainaun pachis Moiséscha tu awai tusa, iin nekamtikramamiaji.</s>
      <s id="b.LUK.20.37.2">Tura aints atsamunam numi jangkirtin kapaayat kajintsuk wajamtai, Apu Yus Moisésan chicharak: ‘Abrahama Yusrinka wiitjai.</s>
      <s id="b.LUK.20.37.3">Tura Isaaca Yusrinka wiitjai.</s>
      <s id="b.LUK.20.37.4">Tura Jacobo Yusrinka wiitjai,’ timiayi.</s>
     </seg>
     <seg type="verse" id="b.LUK.20.38">
      <s id="b.LUK.20.38.1">Tura aintsu wakani tuke jakachartin asaramtai, Yuska jakau ainau Yusrinchuitai, antsu iwiaaku ainau Yusrintai.</s>
      <s id="b.LUK.20.38.2">Yuska aints jakaru ainaun mash iwiaakua nunisang jiiawai, —Jesús timiayi.</s>
     </seg>
     <seg type="verse" id="b.LUK.20.39">
      <s id="b.LUK.20.39.1">Tamati Moisésa chichame nuikiartin ainau chicharinak: —Nekasam pengker tame, —tiarmiayi.</s>
     </seg>
     <seg type="verse" id="b.LUK.20.40">
      <s id="b.LUK.20.40.1">Tura nuniangka iniasartatkamawar arantukarmiayi.</s>
     </seg>
     <seg type="verse" id="b.LUK.20.41">
      <s id="b.LUK.20.41.1">Nunia Jesús nu aints ainaun iniak: —Aints ainau Yus akupkatniun, Mesías tutain pachisar ¿waruka Davidta wearintai tinawa?</s>
     </seg>
     <seg type="verse" id="b.LUK.20.42">
      <s id="b.LUK.20.42.1">Davidcha Yuse chichamen Salmo tutainum ningki tu aarmiayi: Apu Yus wína Apurun chicharak: ‘Juni wína untsurunini apu keemtainum keemsam nakarsata.</s>
     </seg>
     <seg type="verse" id="b.LUK.20.43">
      <s id="b.LUK.20.43.1">Tura nakarkumin ami nemasem ainaun mash nepetkatatjai,’ timiayi.</s>
     </seg>
     <seg type="verse" id="b.LUK.20.44">
      <s id="b.LUK.20.44.1">Davidka Mesíasan pachis: Wina Apuruitai tinu wainiatrumsha ¿waruka Mesíaska Davidta uchirintai tarume? —timiayi.</s>
     </seg>
     <seg type="verse" id="b.LUK.20.45">
      <s id="b.LUK.20.45.1">Tura mash aints antinamunam Jesús ni nuiniatiri ainaun chicharak:</s>
     </seg>
     <seg type="verse" id="b.LUK.20.46">
      <s id="b.LUK.20.46.1">—Moisésa chichame nuikiartin ainau wainkataram.</s>
      <s id="b.LUK.20.46.2">Niisha nekau aintsuitjai tusar, entsatirin sarman entsarar jampesarang wekajin armiayi.</s>
      <s id="b.LUK.20.46.3">Tura yaktanam wekainak: Wína jiirsar aujtusarat tusar wekainawai.</s>
      <s id="b.LUK.20.46.4">Tura iruntai jeanmasha keemtai nekas pengkernum keemsartas wakerinawai.</s>
      <s id="b.LUK.20.46.5">Tura fiesta amanumsha eemkar keemsar yuwartas wakerinawai.</s>
     </seg>
     <seg type="verse" id="b.LUK.20.47">
      <s id="b.LUK.20.47.1">Tura waje jeen atantin ainayat anangminak wína pengke aintsuitai turutiarat tusar, aya jangkejai Yusen sarman seainawai.</s>
      <s id="b.LUK.20.47.2">Tuminau asaramtai, Yus chikich ainaun nangkamasang niin nukap wait wajaktiniun susartinuitai, —Jesús timiayi.</s>
     </seg>
    </div>
    <div type="chapter" id="b.LUK.21">
     <seg type="verse" id="b.LUK.21.1">
      <s id="b.LUK.21.1.1">Jesús Yus seatai juun jeanam waya, kuikiartin ainau kuik engketinam kuikiarin engkeenaun wainkamiayi.</s>
     </seg>
     <seg type="verse" id="b.LUK.21.2">
      <s id="b.LUK.21.2.1">Tura waje kuikiartichu jimia jiru kuikian engkeaun wainkamiayi.</s>
     </seg>
     <seg type="verse" id="b.LUK.21.3">
      <s id="b.LUK.21.3.1">Tura nuna wainak aints ainaun chicharak: —Nekasan tajarme: Ju wajeka kuikiartichutiat, chikich aints ainaun mash nangkamasang nukap engkeayi.</s>
     </seg>
     <seg type="verse" id="b.LUK.21.4">
      <s id="b.LUK.21.4.1">Chikich aints ainauka nekasar kuik ampirmaurinak engkeenawai.</s>
      <s id="b.LUK.21.4.2">Antsu ju wajeka ninu aa nunaka mash ampitsuk engkeayi, —Jesús timiayi.</s>
     </seg>
     <seg type="verse" id="b.LUK.21.5">
      <s id="b.LUK.21.5.1">Chikich aints ainau Yus seatai juun jeanam wajasar, kaya ainaun shiirman iwiarinaun jiisar, tura warinchu shiirman Yus susamun jiisar chicharnainak: —Yus seatai juun jea juka shiirmapita, —tunaiyarmiayi.</s>
      <s id="b.LUK.21.5.2">Tu tinamtai Jesús chicharak:</s>
     </seg>
     <seg type="verse" id="b.LUK.21.6">
      <s id="b.LUK.21.6.1">—Ju mash waintrume juka ni kintari jeamtaikia mash yumpunkatnuitai.</s>
      <s id="b.LUK.21.6.2">Tura yumpunkamtai, kaya kichkisha chikich kayanmasha patamkashtinuitai, —Jesús timiayi.</s>
     </seg>
     <seg type="verse" id="b.LUK.21.7">
      <s id="b.LUK.21.7.1">Jesús tamati nunia iniinak: —Nuikiartinu ¿nusha warutik ati?</s>
      <s id="b.LUK.21.7.2">Tura nu turunatin kinta jeatak wajasamtaisha ¿waring wantinkatnui? —tiarmiayi.</s>
     </seg>
     <seg type="verse" id="b.LUK.21.8">
      <s id="b.LUK.21.8.1">Tu tinam Jesús chicharak: —Wina anangkruwarai tusaram, aneartaram.</s>
      <s id="b.LUK.21.8.2">Aints untsuri nangkamiar: ‘Wiitjai Yus akupkamuitjai,’ tiartinuitai.</s>
      <s id="b.LUK.21.8.3">Tura: ‘Nungka yumpunkatin yamaikia jeayi,’ tiartinuitai.</s>
      <s id="b.LUK.21.8.4">Tu tinamtaisha nu aintska nemarkairap.</s>
     </seg>
     <seg type="verse" id="b.LUK.21.9">
      <s id="b.LUK.21.9.1">Tura maaniamu atatui, tura mesetan najaninawai tamau antakrumsha shamkairap.</s>
      <s id="b.LUK.21.9.2">Nusha eemak turunatnuitai.</s>
      <s id="b.LUK.21.9.3">Antsu nungka mesertinka tewarikia achatnuitai, —timiayi.</s>
     </seg>
     <seg type="verse" id="b.LUK.21.10">
      <s id="b.LUK.21.10.1">Nunia Jesús tuke chicharak: “Aints ainau chikich nungkanmaya ainaujai maaniawartinuitai.</s>
      <s id="b.LUK.21.10.2">Tura apu ainausha kajernaikiar mesetan najanawartinuitai.</s>
     </seg>
     <seg type="verse" id="b.LUK.21.11">
      <s id="b.LUK.21.11.1">Nunia uusha untsuri uurkatnuitai, tura tsukasha nukap atinuitai, tura sungkur ainausha yujarartinuitai.</s>
      <s id="b.LUK.21.11.2">Nayaimpinmayasha shamrumtin wantinkartinuitai.</s>
      <s id="b.LUK.21.11.3">Tura asamtai Yuse kakarmarin aints ainau wainkartinuitai.</s>
     </seg>
     <seg type="verse" id="b.LUK.21.12">
      <s id="b.LUK.21.12.1">“Tura nuka jeatsaing, atumin achirmakar wait wajaktiniun suramsartinuitai.</s>
      <s id="b.LUK.21.12.2">Tura chicham nekarami tusar, iruntai jeanmasha juramkiartinuitai.</s>
      <s id="b.LUK.21.12.3">Nuniangka kársernum engketmawartinuitai.</s>
      <s id="b.LUK.21.12.4">Tura engketmawarsha wína aintsur asakrumin, judío apuri ainamunmasha, tura romano apuri ainamunmasha atumin juramkiartinuitai.</s>
     </seg>
     <seg type="verse" id="b.LUK.21.13">
      <s id="b.LUK.21.13.1">Tura nuni juraminamtaisha, wína pachitsaram chichaktinuitrume.</s>
     </seg>
     <seg type="verse" id="b.LUK.21.14">
      <s id="b.LUK.21.14.1">Tura atumi nemase: Waitaitai turamiarai tusan, wína nekamtairun atumin susan chichamtikiatnuitjarme.</s>
      <s id="b.LUK.21.14.2">Tura asamtai atumin apunam juraminamtai, apu ininmamtaisha ¿itiurak aimkataj? tusarmeka, nuwá eemkarmeka nintimsairap.</s>
     </seg>
     <seg type="verse" id="b.LUK.21.16">
      <s id="b.LUK.21.16.1">“Atumi aparisha, tura atumi yachiisha, atumi weari ainayat, tura atumi amikrisha nunisarang atumin anangkramawar apunam surutmakartinuitai.</s>
      <s id="b.LUK.21.16.2">Tura chikich ainautirmincha mantamawartinuitai.</s>
     </seg>
     <seg type="verse" id="b.LUK.21.17">
      <s id="b.LUK.21.17.1">Tura wína aintsur asakrumin, aints mash atumin kajertamkartinuitai.</s>
     </seg>
     <seg type="verse" id="b.LUK.21.18">
      <s id="b.LUK.21.18.1">Tura kajertaminaun wainiat, Yus atumi intashin kichkisha mengkakashti tusa waitmaktinuitrume.</s>
     </seg>
     <seg type="verse" id="b.LUK.21.19">
      <s id="b.LUK.21.19.1">Tura asaram wait wajayatrumek, tuke inaitutsuk wína umirtakrum pujakrumka, pujut nangkankashtin jukitnuitrume.</s>
     </seg>
     <seg type="verse" id="b.LUK.21.20">
      <s id="b.LUK.21.20.1">“Ju yakat Jerusalénnaka suntar ainau tenteawaramtai, atumka nu wainkurmesha, wáriapi ju yaktan yumpungkartatua tusaram nekaataram.</s>
     </seg>
     <seg type="verse" id="b.LUK.21.21">
      <s id="b.LUK.21.21.1">Nu yaktan yumpungkartin asaramtai, Judea nungkanam pujuinauka muranam anumkartas tupikiakiartinuitai.</s>
      <s id="b.LUK.21.21.2">Tura juni Jerusalénnum pujuinauka juniangka jiinkiartinuitai.</s>
      <s id="b.LUK.21.21.3">Tura ajanam takakminak pujuinauka yaktanmaka waketkichartinuitai.</s>
     </seg>
     <seg type="verse" id="b.LUK.21.22">
      <s id="b.LUK.21.22.1">Nu kintati Yuse chichame aarmawa nunisang mash umiktas niin umirchau ainaun Yus wait wajaktiniun susartinuitai.</s>
     </seg>
     <seg type="verse" id="b.LUK.21.23">
      <s id="b.LUK.21.23.1">Tura Yuska ju nungkanam pujuinaunka nukap wait wajaktiniun susatin asamtai, nuwa jamtin ainaunka, tura uchin muntsak pujuinaunka wait anentinajai.</s>
     </seg>
     <seg type="verse" id="b.LUK.21.24">
      <s id="b.LUK.21.24.1">Junia aints ainaun untsurin mesetnum maawartin ainawai.</s>
      <s id="b.LUK.21.24.2">Tura chikich aints ainau achikiar metawar mash nungkanam jukiartin ainawai.</s>
      <s id="b.LUK.21.24.3">Tura judíochu ainau Jerusalénnum taar, ju yaktan yumpungkar mesrartinuitai.</s>
      <s id="b.LUK.21.24.4">Yus tsangkamkamu asamtai turuwartinuitai.</s>
      <s id="b.LUK.21.24.5">Antsu Yus nuke ati tamati, nuniangka inaisartinuitai,” Jesús timiayi.</s>
     </seg>
     <seg type="verse" id="b.LUK.21.25">
      <s id="b.LUK.21.25.1">Nunia Jesús ataksha etserak: “Nuniangka tsaanmasha, tura nantunmasha, tura yaanmasha aints pengké wainchati wantinkartinuitai.</s>
      <s id="b.LUK.21.25.2">Tura juun entsa kakar tamparuktinuitai.</s>
      <s id="b.LUK.21.25.3">Tura mash nungkanmaya ainau juun entsa uutmaurincha antukar, pachimian nintimrar nukap shamkartinuitai.</s>
     </seg>
     <seg type="verse" id="b.LUK.21.26">
      <s id="b.LUK.21.26.1">“Tura nayaimpinam tuke muchichu ainausha muchitrartinuitai.</s>
      <s id="b.LUK.21.26.2">Tura asamtai aints ainau nuna wainkar: Nungkaka yamaikia meseawapi tusar, nukap shaminak mayajin tak enerar jakawa nunisarang tepesartinuitai.</s>
     </seg>
     <seg type="verse" id="b.LUK.21.27">
      <s id="b.LUK.21.27.1">Nunia wikia aintsutiatnak Yus akupkamu asan, Yuse kakarmarijai yurangmijai winamtai, wínaka paan waitkartinuitai.</s>
     </seg>
     <seg type="verse" id="b.LUK.21.28">
      <s id="b.LUK.21.28.1">Nu turunatin wainkatin asaram kakaram wajastaram.</s>
      <s id="b.LUK.21.28.2">Tura atumi uwemtikramratin wári tatin asamtai, pengker nintimsaram pujustaram,” Jesús timiayi.</s>
     </seg>
     <seg type="verse" id="b.LUK.21.29">
      <s id="b.LUK.21.29.1">Nunia nunasha takun tajai tusa, nuikiartamun nuikiartak: “Numi higuera tutai tura chikich numi ainausha nintimrataram.</s>
     </seg>
     <seg type="verse" id="b.LUK.21.30">
      <s id="b.LUK.21.30.1">Numi tsaraptur nangkamar nukarmatai, atumka: Esat jeatak wajasi tusaram nekarme.</s>
     </seg>
     <seg type="verse" id="b.LUK.21.31">
      <s id="b.LUK.21.31.1">Tura asaram wi tajarme nuka mash wainkurmeka, atumsha nunisrumek: Yus aints ainaun inartin kinta jeatak wajasi tusaram nekaamnawaitrume.</s>
     </seg>
     <seg type="verse" id="b.LUK.21.32">
      <s id="b.LUK.21.32.1">“Nekasan tajarme, nunaka mash umiatsaing, aints ju nungkanam iwiaaku pujuinauka pengké jakarchatnuitai.</s>
     </seg>
     <seg type="verse" id="b.LUK.21.33">
      <s id="b.LUK.21.33.1">Nayaimpisha, tura nungkasha mengkakartinuitai.</s>
      <s id="b.LUK.21.33.2">Antsu wína chichamrun taja nuka umitskeka inaisashtinuitjai.</s>
     </seg>
     <seg type="verse" id="b.LUK.21.34">
      <s id="b.LUK.21.34.1">“Mash nungkanmaya ainau nu kinta wári jeatatuapi tusarka, nunaka nintimtsuk pujuinai, nu kintaka aneachmau tsawaartinuitai.</s>
      <s id="b.LUK.21.34.2">Antsu atum pasé aa nu turakrumka, tura nampet wakerakrumka, tura ju nungkanam sumin ainia nu nintimsaram pujakrumka, paan nintimsaram pujustatkamaram tujintarme.</s>
      <s id="b.LUK.21.34.3">Nu shamrumtin kinta awaktukai tusaram, anearum pujustaram.</s>
     </seg>
     <seg type="verse" id="b.LUK.21.36">
      <s id="b.LUK.21.36.1">Tura Yusen umirchau ainau turunatnurin mash iisha turunawai tusaram, Yus tuke seataram.</s>
      <s id="b.LUK.21.36.2">Tura aintsutiatnak Yus akupkamu asan ataksha wi winamtai, atumsha wijai pujusmi tusaram, Yuska tuke seataram, tura anearum pujustaram tusan tajarme,” Jesús timiayi.</s>
     </seg>
     <seg type="verse" id="b.LUK.21.37">
      <s id="b.LUK.21.37.1">Jesús tsawai Yus seatai jeanam waya aints ainaun nuinimiayi.</s>
      <s id="b.LUK.21.37.2">Tura kashiti Olivo Muranam pujustas, Jerusalénnumia jiinkimiayi.</s>
     </seg>
     <seg type="verse" id="b.LUK.21.38">
      <s id="b.LUK.21.38.1">Tura tuke tumin asamtai, aints ainau Jesúsa chichamen antukartas Yus seatai jeanam kashik tariarmiayi.</s>
     </seg>
    </div>
    <div type="chapter" id="b.LUK.22">
     <seg type="verse" id="b.LUK.22.1">
      <s id="b.LUK.22.1.1">Pascua fiesta tura pang pachimrachmau yuwatin fiesta jeatak wajasmiayi.</s>
     </seg>
     <seg type="verse" id="b.LUK.22.2">
      <s id="b.LUK.22.2.1">Tura asamtai sacerdote juuntri ainausha, tura Moisésa chichame nuikiartin ainausha Jesúsan anangkawar achikiar maawarat tusar chichaman najatiarmiayi.</s>
      <s id="b.LUK.22.2.2">Tura Jesúsan maatasar wakerinayat, aints ainaun shamiarmiayi.</s>
     </seg>
     <seg type="verse" id="b.LUK.22.3">
      <s id="b.LUK.22.3.1">Nuniangka Judas Iscariote Jesúsa nuiniatiri wainiat, iwianchi apuri Satanás ni nintin engkemtuamiayi.</s>
     </seg>
     <seg type="verse" id="b.LUK.22.4">
      <s id="b.LUK.22.4.1">Satanás engkemtuam, Judas sacerdote juuntri ainamunam, tura Yus seatai wainin ainau iruntrar pujuinamunam we: Jesúska tu achikminuitai tusa etserkamiayi.</s>
     </seg>
     <seg type="verse" id="b.LUK.22.5">
      <s id="b.LUK.22.5.1">Tu etsermatai, nuna antukar warainak: —Ame anangkakminkia akiimiaktatji, —tiarmiayi.</s>
     </seg>
     <seg type="verse" id="b.LUK.22.6">
      <s id="b.LUK.22.6.1">Tu tinam Judas: Ayu tusa ¿aints atsamunam itiur akankanak surukaintaj? tu nintimiayi.</s>
     </seg>
     <seg type="verse" id="b.LUK.22.7">
      <s id="b.LUK.22.7.1">Pang pachimrachmau yuwatin fiesta nu kinta jeau asamtai, nu fiesta Pascua tutainum uwija uchirin maawar yu armiayi.</s>
     </seg>
     <seg type="verse" id="b.LUK.22.8">
      <s id="b.LUK.22.8.1">Tura asamtai Jesús Pedroncha, tura Juannasha akupak: —Atum werum Pascua fiestati yuwatin umistaram, —timiayi.</s>
     </seg>
     <seg type="verse" id="b.LUK.22.9">
      <s id="b.LUK.22.9.1">Tamati niisha iniinak: —¿Pascua fiestati yuwatniusha tunia umisarti tusamea wakerame? —tiarmiayi.</s>
     </seg>
     <seg type="verse" id="b.LUK.22.10">
      <s id="b.LUK.22.10.1">Tu tinam Jesús aimiak: —Juun yaktanam werum, nuni jearam aints muitsan yumin shikik yanas weau wainkaram nu aints nemarsataram.</s>
      <s id="b.LUK.22.10.2">Nu aints jeanam wayaamtai,</s>
     </seg>
     <seg type="verse" id="b.LUK.22.11">
      <s id="b.LUK.22.11.1">jeentin wainkaram: ‘Ii nuitamin amin chichaman akupturmak: ¿Wina nuiniatir ainaujai Pascua fiestati yuwatin jea tesaamusha tuniinta? turamui,’ titaram.</s>
     </seg>
     <seg type="verse" id="b.LUK.22.12">
      <s id="b.LUK.22.12.1">Takurmin jeentin pata yakí amanum jea tesaamun yanchuk mash umismaun inakturmastatrume.</s>
      <s id="b.LUK.22.12.2">Nuni ii yuwatin umistaram, —Jesús timiayi.</s>
     </seg>
     <seg type="verse" id="b.LUK.22.13">
      <s id="b.LUK.22.13.1">Tamati ayu tusar wear, Jesús tímia nunisarang wainkarmiayi.</s>
      <s id="b.LUK.22.13.2">Tura wainkar nuni Pascua fiestati yuwatniun umisarmiayi.</s>
     </seg>
     <seg type="verse" id="b.LUK.22.14">
      <s id="b.LUK.22.14.1">Yurumak yuwatin jeamtai, Jesús ni nuiniatiri ainaujai misanam yuwartas keemsarmiayi.</s>
     </seg>
     <seg type="verse" id="b.LUK.22.15">
      <s id="b.LUK.22.15.1">Mash keemsaramtai, Jesús chicharak: —Wína mantinatsaing, nekasan atumjai iruntran, ju fiestatin yurumkan yuwatasan nukap wakerinuyajai.</s>
     </seg>
     <seg type="verse" id="b.LUK.22.16">
      <s id="b.LUK.22.16.1">Yamaikia atumjai ju fiestati yuwaja junaka ataksha yuwashtatjai.</s>
      <s id="b.LUK.22.16.2">Antsu Yuse pujutirin jean, mash umisan nuni ataksha atumjai iruntran yuwatnuitjai, —timiayi.</s>
     </seg>
     <seg type="verse" id="b.LUK.22.17">
      <s id="b.LUK.22.17.1">Nuna tina piningkian achik, Yusen maaketai tusa, ni nuiniatiri ainaun suak: —Ataksha ju nungkanam uva yumirin amurchatnuitjai.</s>
      <s id="b.LUK.22.17.2">Antsu Yuse pujutirin jean ataksha amurtinuitjai tajarme.</s>
      <s id="b.LUK.22.17.3">Tura asamtai ju pining jukiram sunaisaram amurtaram, —timiayi.</s>
     </seg>
     <seg type="verse" id="b.LUK.22.19">
      <s id="b.LUK.22.19.1">Nunia yurumkan achik, Yusen maaketai tusa, nunia puurak, ni nuiniatiri ainaun suak: —Juka wína namangkrua tumawaitai.</s>
      <s id="b.LUK.22.19.2">Atumin uwemtikratin asamtai, winaka mantuwartatui.</s>
      <s id="b.LUK.22.19.3">Turutawartin asaramtai, wina nintimtursaram yuwataram, —timiayi.</s>
     </seg>
     <seg type="verse" id="b.LUK.22.20">
      <s id="b.LUK.22.20.1">Tura yutan umisaramtai, Jesús piningkian ataksha achik chicharak: —Ju piningnum amuti yarakmau wína numparua tumawaitai.</s>
      <s id="b.LUK.22.20.2">Wína mantinamtai, atumin uwemtikratasan wína numparka numpartatui.</s>
      <s id="b.LUK.22.20.3">Tura wi jakan, yamaram chichaman etsernuyaja nunaka mash umiktatjai.</s>
     </seg>
     <seg type="verse" id="b.LUK.22.21">
      <s id="b.LUK.22.21.1">Tura wína surutkatin wijai tsanias ju misanam ni uwejejai yurumkan achik yuwawai.</s>
     </seg>
     <seg type="verse" id="b.LUK.22.22">
      <s id="b.LUK.22.22.1">Wikia aintsutiatnak Yus akupkamu asan, Yuse wakeramurin miatrusnak umiktinuitjai.</s>
      <s id="b.LUK.22.22.2">Turayatnak wína anangkrua surutkatniunka nukap wait anentajai, —Jesús timiayi.</s>
     </seg>
     <seg type="verse" id="b.LUK.22.23">
      <s id="b.LUK.22.23.1">Tamati nuna antukar ni nuiniatiri ainau: —¿Ni suruktincha yáki at? —tunaiyarmiayi.</s>
     </seg>
     <seg type="verse" id="b.LUK.22.24">
      <s id="b.LUK.22.24.1">Nunia Jesúsa nuiniatiri ainau chicharnainak: —¿Yáki iin nangkatamsangsha ati? —tunaiyarmiayi.</s>
     </seg>
     <seg type="verse" id="b.LUK.22.25">
      <s id="b.LUK.22.25.1">Tu tunainamtai Jesús chicharak: —Ju nungkanmaya apu ainauka ni aintsri ainaun akatrar pe akupin armiayi.</s>
      <s id="b.LUK.22.25.2">Tura aintsu akupin ainaun pachisar: ‘Pengker turinuitai,’ tinawai.</s>
     </seg>
     <seg type="verse" id="b.LUK.22.26">
      <s id="b.LUK.22.26.1">Antsu atumka tuuka nintimrashtinuitrume.</s>
      <s id="b.LUK.22.26.2">Atum eemkau ainautirmeka uchi ekeria nunisrumek atinuitrume.</s>
      <s id="b.LUK.22.26.3">Tura inakratin akurmesha miajuitjai tumamtsuk, antsu aintsu inatiria nunisrumek atinuitrume.</s>
     </seg>
     <seg type="verse" id="b.LUK.22.27">
      <s id="b.LUK.22.27.1">Nintimrataram.</s>
      <s id="b.LUK.22.27.2">Aints misanam yuwak pujau, tura chikich aints ainaun yutan sua nujai apatkam ¿tuá nekas timiá nangkamakuita?</s>
      <s id="b.LUK.22.27.3">Yuta yuwa nu nekas nangkamakuitai, antsu wikia aintsu inatiria nunisnak atumjai iruntran pujajai.</s>
     </seg>
     <seg type="verse" id="b.LUK.22.28">
      <s id="b.LUK.22.28.1">“Wi wait wajamtaisha atumsha tuke wijai iruntraram pujuyarme.</s>
     </seg>
     <seg type="verse" id="b.LUK.22.29">
      <s id="b.LUK.22.29.1">Tura asakrumin apu atiniun wína Apaachir wína tsangkatrukmia nunisnak atumnasha tsangkatkatnuitjarme.</s>
     </seg>
     <seg type="verse" id="b.LUK.22.30">
      <s id="b.LUK.22.30.1">Tura wína pujutirun pujusrum wijai yuwatnuitrume, tura wijai umurtinuitrume.</s>
      <s id="b.LUK.22.30.2">Tura apu keemtairi doce (12) ainamunam pujusrum, Israela weari inartinuitrume,” Jesús timiayi.</s>
     </seg>
     <seg type="verse" id="b.LUK.22.31">
      <s id="b.LUK.22.31.1">Nunia Apu Jesús Simón Pedron chicharak: —Simónka wainkata.</s>
      <s id="b.LUK.22.31.2">Aints trigo jingkiajin juuk pakar peawa nunisang Satanás atumin pachimian nintimtikramratas Yusen iniasi.</s>
     </seg>
     <seg type="verse" id="b.LUK.22.32">
      <s id="b.LUK.22.32.1">Tura wainiatnak wikia amin pachisan: Ame tuke inaitutsuk wina nekasampita turutminam tusan Yusen seatmiajme.</s>
      <s id="b.LUK.22.32.2">Tura ataksha wina umirtukam wína umirtin ainau kakamtikrarta, —Jesús timiayi.</s>
     </seg>
     <seg type="verse" id="b.LUK.22.33">
      <s id="b.LUK.22.33.1">Tamati Simón ayaak: —Apuru, kársernum engketminamtaisha, wisha nunisnak amijai tsaniasan engkematatjai.</s>
      <s id="b.LUK.22.33.2">Tura amin mantaminamtaisha, winasha mantuwarat tusan wakerajai, —timiayi.</s>
     </seg>
     <seg type="verse" id="b.LUK.22.34">
      <s id="b.LUK.22.34.1">Tamaitiat Jesús chicharak: —Pedro, nekasan tajame: Yamaik atash shinatsaing, wina pachitsam: Nu aintsnaka wainchawaitjai tusam, ameka kampatam waitrakum uurtuktatme, —timiayi.</s>
     </seg>
     <seg type="verse" id="b.LUK.22.35">
      <s id="b.LUK.22.35.1">Nunia Jesús ataksha ni nuiniatiri ainaun iniak: —¿Wi yaanchuik yurumak entsatsuk, nunia kuikiasha takutsuk, tura sapatcha takutsuk wetaram tusan akupkamiajrume nuni yuumakmakiarum? —Tu iniam aiminak: —Atsa, pengké yuumakchamiaji, —tiarmiayi.</s>
     </seg>
     <seg type="verse" id="b.LUK.22.36">
      <s id="b.LUK.22.36.1">Tinamtai Jesús chicharak: —Antsu yamaikia yurumkan takakuka nuka takusti.</s>
      <s id="b.LUK.22.36.2">Tura kuikiancha nunisang takusti.</s>
      <s id="b.LUK.22.36.3">Tura saapin takakchauka ni wejmakrin suruk, saapin sumakti tajarme.</s>
     </seg>
     <seg type="verse" id="b.LUK.22.37">
      <s id="b.LUK.22.37.1">Yuse chichame etserin yaanchuik aararmia nunaka mash umiktin asamtai, ju aarmauka: ‘Pasé aints ainaujai maawarmiayi,’ wína pachitas aarmawa junaka umikiartatui, —timiayi.</s>
     </seg>
     <seg type="verse" id="b.LUK.22.38">
      <s id="b.LUK.22.38.1">Jesús tamati ni nuiniatiri chicharinak: —Apuru, juni saapikia jimiar takakji, —tinamtai, Jesús ayaak: —Ayu, maaketai, nuke ati, —timiayi.</s>
     </seg>
     <seg type="verse" id="b.LUK.22.39">
      <s id="b.LUK.22.39.1">Nunia Jesús jiinki, tuke tumin asa, Olivo Muranam wemiayi.</s>
      <s id="b.LUK.22.39.2">Ni weamtai nuiniatiri ainausha nemarkarmiayi.</s>
     </seg>
     <seg type="verse" id="b.LUK.22.40">
      <s id="b.LUK.22.40.1">Tura mura wakaar, Jesús nuiniatirin chicharak: —Tunau nepetukai tusaram Yus seataram, —timiayi.</s>
     </seg>
     <seg type="verse" id="b.LUK.22.41">
      <s id="b.LUK.22.41.1">Nunia kaya nangkimiamsha ayaarminum Jesús ai arakchichu wemiayi.</s>
      <s id="b.LUK.22.41.2">Tura we Yusen seak:</s>
     </seg>
     <seg type="verse" id="b.LUK.22.42">
      <s id="b.LUK.22.42.1">—Apaachi, ame wakerakmeka, wi wait wajaktinka tsangkamrukaip.</s>
      <s id="b.LUK.22.42.2">Antsu wi wakeraja nuka achati, antsu ame wakerame nuke ati, —timiayi.</s>
     </seg>
     <seg type="verse" id="b.LUK.22.43">
      <s id="b.LUK.22.43.1">Tamati Yuse awemamuri nayaimpinmaya Jesúsan kakamtikratas tarimiayi.</s>
     </seg>
     <seg type="verse" id="b.LUK.22.44">
      <s id="b.LUK.22.44.1">Tura Jesús ni wait wajaktintrincha nintimias shamak nuna nangkamasang kakar Yusen seak, seekirisha numpa tumau nungká kitaamiayi.</s>
     </seg>
     <seg type="verse" id="b.LUK.22.45">
      <s id="b.LUK.22.45.1">Tura Yusen sea umis wajaki, ni nuiniatiri ainaun jiistas werimiayi.</s>
      <s id="b.LUK.22.45.2">Turam timiá wake mesekar napchau nekapinak, kari nepetinam kanú tepearmiayi.</s>
     </seg>
     <seg type="verse" id="b.LUK.22.46">
      <s id="b.LUK.22.46.1">Kaninamtai nuna wainak Jesús chicharak: —¿Waruka kanusha teparme?</s>
      <s id="b.LUK.22.46.2">Tunau nepetukai tusaram nantakrum Yus seataram, —timiayi.</s>
     </seg>
     <seg type="verse" id="b.LUK.22.47">
      <s id="b.LUK.22.47.1">Jesús tuke chichaak wajai, aints untsuri tariarmiayi.</s>
      <s id="b.LUK.22.47.2">Tura Jesúsa nuiniatiri Judas niyá eemkak Jesúsan mejeastas tarimiayi.</s>
     </seg>
     <seg type="verse" id="b.LUK.22.48">
      <s id="b.LUK.22.48.1">Turamtai Jesús chicharak: —Judasa, wikia Yus akupkamu ayatnak, aints akiinai waitiatmek ¿wína mejentsam surutam? —timiayi.</s>
     </seg>
     <seg type="verse" id="b.LUK.22.49">
      <s id="b.LUK.22.49.1">Tamati Jesúsjai pujuarmia nuka nuna wainkar: —Apuru ¿saapijai maaniktajiash? —tiarmiayi.</s>
     </seg>
     <seg type="verse" id="b.LUK.22.50">
      <s id="b.LUK.22.50.1">Tura aints Jesúsjai wajau saapirin kuinak, sacerdote apuri inatiri kuwishin untsurinini met charutkamiayi.</s>
     </seg>
     <seg type="verse" id="b.LUK.22.51">
      <s id="b.LUK.22.51.1">Turamtai Jesús chicharak: —Maaketai, inaisataram, —timiayi.</s>
      <s id="b.LUK.22.51.2">Nunia nu aintsu kuwishin ataksha nujtuk pengker najanamiayi.</s>
     </seg>
     <seg type="verse" id="b.LUK.22.52">
      <s id="b.LUK.22.52.1">Nunia sacerdote juuntri ainau, tura Yus seatai wainin ainausha, tura judío apuri ainausha Jesúsan achikiartas taarmia nuna chicharak: —¿Waruka kasa aints achiktasrum winitua nunisrumsha saapisha, tura numisha takusrumsha tarutniurme?</s>
     </seg>
     <seg type="verse" id="b.LUK.22.53">
      <s id="b.LUK.22.53.1">Wikia kashincha kashincha Yus seatai juun jeanam atumjai tuke pujusan aints ainaun nuininuyajai.</s>
      <s id="b.LUK.22.53.2">Tura wainiatrumsha nuni achirkachmarume.</s>
      <s id="b.LUK.22.53.3">Turayatrum tuke teenam puja nuna inatiri asaram, ni kakarmarijai yamai kintati aitkararme, —Jesús timiayi.</s>
     </seg>
     <seg type="verse" id="b.LUK.22.54">
      <s id="b.LUK.22.54.1">Nunia Jesúsan achikiar metawar sacerdote apuri jeen umaarmiayi.</s>
      <s id="b.LUK.22.54.2">Turinamtai Pedrosha ukunam yaitas nemarki wemiayi.</s>
     </seg>
     <seg type="verse" id="b.LUK.22.55">
      <s id="b.LUK.22.55.1">Tura nuni weri, sacerdote inatiri ainau aanum jin yaminak pujuinamtai, Pedrosha nu aints ainaujai pachinak keemsamiayi.</s>
     </seg>
     <seg type="verse" id="b.LUK.22.56">
      <s id="b.LUK.22.56.1">Tura nuni pujamtai, nuwa sacerdote inatiri, Pedron jin ayamak pujaun wainak tari jiij wajatmiayi.</s>
      <s id="b.LUK.22.56.2">Tura chicharak: —Ju aintska Jesúsjai wekainuyayi, —timiayi.</s>
     </seg>
     <seg type="verse" id="b.LUK.22.57">
      <s id="b.LUK.22.57.1">Tamaitiat Pedro aimiak: —Atsa nuwachi, nangkami tame.</s>
      <s id="b.LUK.22.57.2">Nu aintsnaka wainchajai, —timiayi.</s>
     </seg>
     <seg type="verse" id="b.LUK.22.58">
      <s id="b.LUK.22.58.1">Tamati jumchik arus chikich aintcha niin wainak: —Amesha au aintsjai pachitkauyame, —timiayi.</s>
      <s id="b.LUK.22.58.2">Tamaitiat Pedro aimiak: —Atsa aishmangku, wichawaitjai, —timiayi.</s>
     </seg>
     <seg type="verse" id="b.LUK.22.59">
      <s id="b.LUK.22.59.1">Tura kichik hora nangkamaramtai, chikich aints nuni iruntrar pujuinaun chicharak: —Juka nekas aujai wekainuyayi.</s>
      <s id="b.LUK.22.59.2">Juka nekas Galilea nungkanmaya aintsuitai, —timiayi.</s>
     </seg>
     <seg type="verse" id="b.LUK.22.60">
      <s id="b.LUK.22.60.1">Tamaitiat Pedro aimiak: —Aishmangku ¿warintsuk turutrum? nunaka nekatsjai, —timiayi.</s>
      <s id="b.LUK.22.60.2">Tura chichaak pujai atash shinimiayi.</s>
     </seg>
     <seg type="verse" id="b.LUK.22.61">
      <s id="b.LUK.22.61.1">Atash shinamtai, Apu Jesús Pedron ayanmatar jiij wajatmiayi.</s>
      <s id="b.LUK.22.61.2">Turamtai Pedro Apu Jesúsa timiaurin nintimramiayi.</s>
      <s id="b.LUK.22.61.3">Ni timiauringkia nuwaitai: Atash shinatsaing, nu aintsnaka wainchawaitjai tusam, ameka kampatam waitrakum uurtuktatme.</s>
     </seg>
     <seg type="verse" id="b.LUK.22.62">
      <s id="b.LUK.22.62.1">Nu timiau asa, Pedro nuna nintimias jiinki kakar juutmiayi.</s>
     </seg>
     <seg type="verse" id="b.LUK.22.63">
      <s id="b.LUK.22.63.1">Aints Jesúsan wainkarmia nuka wishikrami tusar awatiarmiayi.</s>
     </seg>
     <seg type="verse" id="b.LUK.22.64">
      <s id="b.LUK.22.64.1">Tura Jesúsa jiinka tarachjai jingkiatawar awatinak: —Watska, ame ¿yáki aitkara? tusam jiitsuk nekaata, —tiarmiayi.</s>
     </seg>
     <seg type="verse" id="b.LUK.22.65">
      <s id="b.LUK.22.65.1">Tura katsekinak chichaman untsuri chichariarmiayi.</s>
     </seg>
     <seg type="verse" id="b.LUK.22.66">
      <s id="b.LUK.22.66.1">Tsawaaramtai judío juuntri ainau, tura sacerdote juuntri ainausha, tura Moisésa chichame nuikiartin ainausha mash iruntrar chicham nekaaratai tusar, Jesúsan judío apuri iruntramunam umaarmiayi.</s>
      <s id="b.LUK.22.66.2">Tura nuni jeeniar iniinak:</s>
     </seg>
     <seg type="verse" id="b.LUK.22.67">
      <s id="b.LUK.22.67.1">—¿Nekasmek Mesíasaitam?</s>
      <s id="b.LUK.22.67.2">¿Yus akupkatnuitjai tímia nukítam?</s>
      <s id="b.LUK.22.67.3">Nu paan etserkata, —tiarmiayi.</s>
      <s id="b.LUK.22.67.4">Tu iniinamaitiat Jesús ayaak: —Wikia nekasan Mesíasaitjai tamatisha, atumsha nekasampita turutchatatrume.</s>
     </seg>
     <seg type="verse" id="b.LUK.22.68">
      <s id="b.LUK.22.68.1">Tura wi atumin iniamsha, winaka airkashtatrume.</s>
     </seg>
     <seg type="verse" id="b.LUK.22.69">
      <s id="b.LUK.22.69.1">Tura wikia aintsutiatnak Yus akupkamu asan, jumchik arusan Yus nekas kakaram aa nuna untsurinini pujustatjai, —timiayi.</s>
     </seg>
     <seg type="verse" id="b.LUK.22.70">
      <s id="b.LUK.22.70.1">Tamati mash iniinak: —¿Nekasmek ame Yuse Uchirintam? —tiarmiayi.</s>
      <s id="b.LUK.22.70.2">Tu tinam Jesús aimiak: —Ja ai, atum wína turutrume nuka nuwaitjai, —timiayi.</s>
     </seg>
     <seg type="verse" id="b.LUK.22.71">
      <s id="b.LUK.22.71.1">Jesús tamati chicharinak: —Pai, ii antarin nuwaitjai ningki tumamusha ¿warí chicham antuktasrik nakastaij? —tunaiyarmiayi.</s>
     </seg>
    </div>
    <div type="chapter" id="b.LUK.23">
     <seg type="verse" id="b.LUK.23.1">
      <s id="b.LUK.23.1.1">Nunia mash wajakiar Jesúsan romano apuri Pilato pujamunam jeeniarmiayi.</s>
     </seg>
     <seg type="verse" id="b.LUK.23.2">
      <s id="b.LUK.23.2.1">Tura Pilatonam jeeniar tsanuminak: —Ju aintska ii aintsri ainaun pachimian nintimrarti tusa chicharu anturkamji.</s>
      <s id="b.LUK.23.2.2">Tura romano apurin kuik akikchamnawaitji tau anturkamji.</s>
      <s id="b.LUK.23.2.3">Tura wiitjai Mesíasaitjai tau anturkamji.</s>
      <s id="b.LUK.23.2.4">Nuka judío ainauti apurinjai taku tawai, —tiarmiayi.</s>
     </seg>
     <seg type="verse" id="b.LUK.23.3">
      <s id="b.LUK.23.3.1">Tu tinam Pilato Jesúsan iniak: —¿Nekasmek judío apurintam? —timiayi.</s>
      <s id="b.LUK.23.3.2">Tama Jesús ayaak: —Ame turutme nuka nekasam tame, —timiayi.</s>
     </seg>
     <seg type="verse" id="b.LUK.23.4">
      <s id="b.LUK.23.4.1">Tamati Pilato sacerdote juuntri ainaun, tura aints iruntrarun chicharak: —Ju aintsu tunaarinka kichkisha nekaarachjai, —timiayi.</s>
     </seg>
     <seg type="verse" id="b.LUK.23.5">
      <s id="b.LUK.23.5.1">Tamaitiat nuna nangkamasarang kakarar chicharinak: —Antsu juka mash judío nungkanmaya ainaun nuiniak: Atumka apu umirtsuk asataram tusa tsanumnuyayi.</s>
      <s id="b.LUK.23.5.2">Yanchuk Galilea nungkanam nangkama tsanu tsanumka junisha tamayi, —tiarmiayi.</s>
     </seg>
     <seg type="verse" id="b.LUK.23.6">
      <s id="b.LUK.23.6.1">Tu tinamtai Pilato nuna antuk iniak: —¿Ju aintska nekas Galileanmayangkai? —timiayi.</s>
     </seg>
     <seg type="verse" id="b.LUK.23.7">
      <s id="b.LUK.23.7.1">Tu iniam: —Ja ai, —tinamtai, apu Herodes chichaman nekaati tusa, Pilato Jesúsan Herodesnum akupkamiayi.</s>
      <s id="b.LUK.23.7.2">Herodeska Galilea apuri ayayi.</s>
      <s id="b.LUK.23.7.3">Turayat Jerusalénnum irastas taa, nu kintati nuni pujumiayi.</s>
     </seg>
     <seg type="verse" id="b.LUK.23.8">
      <s id="b.LUK.23.8.1">Tura Herodes yaanchuik Jesúsan pachisar chichainamun antuku asa, Jesús aints wainchatai takatan turamtai, wisha wainkataj tusa wakerukmiayi.</s>
      <s id="b.LUK.23.8.2">Tura asa Jesúsan jeeniaramtai, Herodes niin wainak warasmiayi.</s>
     </seg>
     <seg type="verse" id="b.LUK.23.9">
      <s id="b.LUK.23.9.1">Tura inintramun untsurin iniasmiayi.</s>
      <s id="b.LUK.23.9.2">Tura wainiat Jesúska pengké aitsuk wajamiayi.</s>
     </seg>
     <seg type="verse" id="b.LUK.23.10">
      <s id="b.LUK.23.10.1">Herodes Jesúsan iníamtai, sacerdote juuntri ainau tura Moisésa chichame nuikiartin ainausha antú wajarmiayi.</s>
      <s id="b.LUK.23.10.2">Tura Jesús aimtsuk wajamtai, niisha nangkamiar chichaman najatinak nukap tsanumiarmiayi.</s>
     </seg>
     <seg type="verse" id="b.LUK.23.11">
      <s id="b.LUK.23.11.1">Turinamtai Herodescha ni suntari ainaujai iruntrar Jesúsan: Ainusha tusar wishikinak, apu entsatirin shiirman antsrarmiayi.</s>
      <s id="b.LUK.23.11.2">Nunia Herodes: Ataksha Pilatonam waketkiti tusa Jesúsan akupkamiayi.</s>
     </seg>
     <seg type="verse" id="b.LUK.23.12">
      <s id="b.LUK.23.12.1">Yaanchuikkia Herodeska Pilatojaingkia kajernaikiar wainaitsuk puju ainayat, nu kintati amikmawarmiayi.</s>
     </seg>
     <seg type="verse" id="b.LUK.23.13">
      <s id="b.LUK.23.13.1">Nunia Jesúsan ataksha itarim, Pilato sacerdote juuntri ainaun, tura judío juuntri ainauncha, tura chikich aints ainauncha mash irurmiayi.</s>
     </seg>
     <seg type="verse" id="b.LUK.23.14">
      <s id="b.LUK.23.14.1">Nunia juun ainaun chicharak: —Atumka ju aints: Apu umirtsuk asataram tusa, aints ainaun tsanuyayi tusaram wini itaarume.</s>
      <s id="b.LUK.23.14.2">Tura wainiatun atumsha antarmin, wi iniaknasha ju aintsu tunaarin pachisrum chichaa wearme nunaka nekaratatkaman pengké tujinkajai.</s>
     </seg>
     <seg type="verse" id="b.LUK.23.15">
      <s id="b.LUK.23.15.1">Herodescha nunisang ni tunaarincha nekarachu asa, ataksha juni akupturmakji.</s>
      <s id="b.LUK.23.15.2">Tura asamtai ju aintsnaka maawarti tichamnawaitjai.</s>
      <s id="b.LUK.23.15.3">Atumsha nusha nekarme.</s>
     </seg>
     <seg type="verse" id="b.LUK.23.16">
      <s id="b.LUK.23.16.1">Tura asan tajarme: Suntar awatraramtai nuniangka akupkatatjai, —Pilato timiayi.</s>
     </seg>
     <seg type="verse" id="b.LUK.23.17">
      <s id="b.LUK.23.17.1">Musachjai metek Pascua fiesta jeamtai, Pilato kichik aintsun karsernumia jiiki akupnuyayi.</s>
      <s id="b.LUK.23.17.2">Tura asa aints ainaun iniak: —¿Ju aintsnaka jiikin akupkatjash? —timiayi.</s>
     </seg>
     <seg type="verse" id="b.LUK.23.18">
      <s id="b.LUK.23.18.1">Tamaitiat aints mash iruntrar kakarar chichainak: —Atsa, juka nakitaji.</s>
      <s id="b.LUK.23.18.2">Antsu Barrabás akupkata, —tiarmiayi.</s>
     </seg>
     <seg type="verse" id="b.LUK.23.19">
      <s id="b.LUK.23.19.1">Nu Barrabáska romano apurin umirtan nakitak, Jerusalén yaktanam chikich aints irunujai mesetan najana, aintsun mau asa kársernum engkeamu pujuyayi.</s>
     </seg>
     <seg type="verse" id="b.LUK.23.20">
      <s id="b.LUK.23.20.1">Tura asamtai Pilatoka aints ainaun ataksha chicharak: —Antsu nekasnaka Jesúsan akupkatjai, —timiayi.</s>
     </seg>
     <seg type="verse" id="b.LUK.23.21">
      <s id="b.LUK.23.21.1">Tau waininayat nuna nangkamasarang kakarar chicharinak: —Atsa, antsu numi winangmaunum ajinkam maata, —tiarmiayi.</s>
     </seg>
     <seg type="verse" id="b.LUK.23.22">
      <s id="b.LUK.23.22.1">Nunia Pilato ataksha aints ainaun chicharak: —¿Waruka?</s>
      <s id="b.LUK.23.22.2">¿Warí tunauna turini?</s>
      <s id="b.LUK.23.22.3">Ju aintsun maawarti tusanka, ni tunaarinka pengké nekarachjai.</s>
      <s id="b.LUK.23.22.4">Tura asan suntar awatraramtai, nuniangka akupkatatjai, —timiayi.</s>
     </seg>
     <seg type="verse" id="b.LUK.23.23">
      <s id="b.LUK.23.23.1">Tamaitiat tuke kakarar chicharinak: —Juka numi winangmaunum ajinkam maata, —tusar wakerinau asar, Pilatonka nepetkarmiayi.</s>
     </seg>
     <seg type="verse" id="b.LUK.23.24">
      <s id="b.LUK.23.24.1">Tinamtai Pilatoka: —Ayu, nuniangka suntar numi winangmaunum ajinkar maawarti, —tusa aints ainau seainam tsangkamkamiayi.</s>
     </seg>
     <seg type="verse" id="b.LUK.23.25">
      <s id="b.LUK.23.25.1">Antsu mesetan najanin tura mangkartin akupkata tinau asaramtai, Pilato nu aintsun karsernumia jiiki akupkamiayi.</s>
      <s id="b.LUK.23.25.2">Tura: Aints ainau ni wakeramurin turuwar, Jesúsnaka maawarti tusa tsangkamkamiayi.</s>
     </seg>
     <seg type="verse" id="b.LUK.23.26">
      <s id="b.LUK.23.26.1">Nunia Jesúsan jukiar jinta weenak, Cirene nungkanmaya Simón naartiniun ajanmaya winaun wainkar, suntar ainau niin achikiar, numi winangmaun yanas Jesúsan nemarsati tusar nijai wekaasarmiayi.</s>
     </seg>
     <seg type="verse" id="b.LUK.23.27">
      <s id="b.LUK.23.27.1">Turinamtai aints ainau untsuri jiistai tusar nemariarmiayi.</s>
      <s id="b.LUK.23.27.2">Tura nuwasha untsuri Jesúsan wainkar, napchau nintimrar juutiarmiayi, tura wake mesekar untsumkiar Jesúsan nemariarmiayi.</s>
     </seg>
     <seg type="verse" id="b.LUK.23.28">
      <s id="b.LUK.23.28.1">Tuminamtai Jesús nuwa irunun jiis chicharak: —Jerusalénnumia nuwa ainautiram, wína anenkurmeka juutirap.</s>
      <s id="b.LUK.23.28.2">Antsu atumek nintimtumasrum, tura atumi uchiri nintimsaram juutiaram.</s>
     </seg>
     <seg type="verse" id="b.LUK.23.29">
      <s id="b.LUK.23.29.1">Atum wait wajaktin kintaka jeartinuitai.</s>
      <s id="b.LUK.23.29.2">Nu kinta jearamtai, aints ainau chichainak: Nuwa kaa ainau, uchin jurechu asar, tura uchin munchau ainausha chikich nuwa ainaun nangkamasarang warasartin ainawai, tiartinuitai.</s>
     </seg>
     <seg type="verse" id="b.LUK.23.30">
      <s id="b.LUK.23.30.1">Tura nukap wait wajainau asar, nu kintati aints ainau muran chicharinak: ‘Mura ainautiram, yakíya ayaarum iin tukukratkataram,’ tiartinuitai.</s>
     </seg>
     <seg type="verse" id="b.LUK.23.31">
      <s id="b.LUK.23.31.1">Tura asamtai wikia pengké tunaarinchautiatnak, timiá wait wajau asamtai, tunaarintin ainawa wina nangkamasarang wait wajakartin ainawai, —Jesús timiayi.</s>
     </seg>
     <seg type="verse" id="b.LUK.23.32">
      <s id="b.LUK.23.32.1">Turamtai mangkartin ainaun jimiaran Jesúsjai maami tusar jukiarmiayi.</s>
     </seg>
     <seg type="verse" id="b.LUK.23.33">
      <s id="b.LUK.23.33.1">Tura mura muuk ukunch tutainum jear, suntar ainau Jesúsan numi winangmanum ajinkar yakí nenaawar, mangkartin aintsnasha nunisarang Jesúsa untsurinini, tura Jesúsa menarininisha numi winangmanum ajinkar nenaawarmiayi.</s>
     </seg>
     <seg type="verse" id="b.LUK.23.34">
      <s id="b.LUK.23.34.1">Turinamtai Jesús Yusen seak: —Apaachi, ju aints aitkarinia juka nintiminachu asaramtai tsangkurarta, —timiayi.</s>
      <s id="b.LUK.23.34.2">Tamati Jesúsa entsatirin jurukiar, suntar ainau ¿Yáki juna jukit? tusar nakuruti “suerte” tutain nakuriarmiayi.</s>
     </seg>
     <seg type="verse" id="b.LUK.23.35">
      <s id="b.LUK.23.35.1">Turinamtai aints irunuka Jesúsan jiij wajatiarmiayi.</s>
      <s id="b.LUK.23.35.2">Tura judío juuntri ainau wishikinak: —Chikich ainaun uwemtiknuyayi.</s>
      <s id="b.LUK.23.35.3">Nekas Yus akupkamuitkungka ningki uwemrati, —tiarmiayi.</s>
     </seg>
     <seg type="verse" id="b.LUK.23.36">
      <s id="b.LUK.23.36.1">Suntar ainausha nunisarang wishikinak, vino churiniun mukunat tusar aapawarmiayi.</s>
     </seg>
     <seg type="verse" id="b.LUK.23.37">
      <s id="b.LUK.23.37.1">Tura chicharinak: —Ame nekasam judío apurinkumka amek uwemrata, —tiarmiayi.</s>
     </seg>
     <seg type="verse" id="b.LUK.23.38">
      <s id="b.LUK.23.38.1">Tura Jesúsa muuken yakinini griego chichamjai, tura romano chichamjai, tura hebreo chichamjai tatangnum aarmaun numi winangmanum nujtukarmiayi.</s>
      <s id="b.LUK.23.38.2">Nu aarmauka nuwaitai: Juka judío apurintai.</s>
     </seg>
     <seg type="verse" id="b.LUK.23.39">
      <s id="b.LUK.23.39.1">Mangkartin aints nuni netimia nuka Jesúsan jiyaak: —Ame Yus akupkamu Mesíasaitkumka, watska amek uwemrata.</s>
      <s id="b.LUK.23.39.2">Tura iincha uwemtikiarturta, —timiayi.</s>
     </seg>
     <seg type="verse" id="b.LUK.23.40">
      <s id="b.LUK.23.40.1">Tamati kichka ni tsaniakmaurin chicharak: —Ameka jakatin kinta jeau wainiatmek ¿Yus tuke shamatsum?</s>
     </seg>
     <seg type="verse" id="b.LUK.23.41">
      <s id="b.LUK.23.41.1">Iikia nekasar tunau asar wait wajakminuitji.</s>
      <s id="b.LUK.23.41.2">Tura asar ii tunaari akiimiakur waitnaji.</s>
      <s id="b.LUK.23.41.3">Antsu ju aintska tunaunaka pengké kichkisha turichuitai, —timiayi.</s>
     </seg>
     <seg type="verse" id="b.LUK.23.42">
      <s id="b.LUK.23.42.1">Nunia Jesúsan chicharak: —Jesúsa, ami pujutirmin jeam, aints inau wajasam kajinmatrukiip, —timiayi.</s>
     </seg>
     <seg type="verse" id="b.LUK.23.43">
      <s id="b.LUK.23.43.1">Tama Jesús ayaak: —Nekasan tajame, yamai kintaka Yuse umirin jakaru matsatmanum wijai pujustatme, —timiayi.</s>
     </seg>
     <seg type="verse" id="b.LUK.23.44">
      <s id="b.LUK.23.44.1">Tsaa tupin wajasamtai, mash nungka tee wajasmiayi.</s>
      <s id="b.LUK.23.44.2">Tura kampatam hora nangkamaramtai, tsaa yantanti ataksha tsantramiayi.</s>
     </seg>
     <seg type="verse" id="b.LUK.23.45">
      <s id="b.LUK.23.45.1">Tsaa mushatmaramtai, Yus seatai juun jeanam aparmau netimia nu ningki yakiya tseu jaankamiayi.</s>
     </seg>
     <seg type="verse" id="b.LUK.23.46">
      <s id="b.LUK.23.46.1">Turunamtai Jesús kakar untsumak: —Apaachia, wína wakantruka ame waitrukta, —tusa mayajin tak nangkankamiayi.</s>
     </seg>
     <seg type="verse" id="b.LUK.23.47">
      <s id="b.LUK.23.47.1">Turamtai suntara kapitangkri Jesúsa jakamurin wainak, Yus juuntapita tusa chichaak: —Ju aintska nekas pengké tunaarinchauyayi, —timiayi.</s>
     </seg>
     <seg type="verse" id="b.LUK.23.48">
      <s id="b.LUK.23.48.1">Jesús jakamtai, aints ainau nuna wainkar, mash napchau nintimsar netsepen awatmaminak: “Pengké nangkamiapi ju aintsun maawari,” tunaiyarmiayi.</s>
     </seg>
     <seg type="verse" id="b.LUK.23.49">
      <s id="b.LUK.23.49.1">Tura Jesúsan wainkaru ainausha tura nuwa ainausha Galileanmaya niin nemarkarmia nusha arák wajasar jiij wajatiarmiayi.</s>
     </seg>
     <seg type="verse" id="b.LUK.23.50">
      <s id="b.LUK.23.50.1">Jesús jakamtai, aints José naartin pengke aints asa, Pilaton weri: —Jesúsa namangke surusta, —tusa seamiayi.</s>
      <s id="b.LUK.23.50.2">Nuka judío nungkanmaya Arimatea yaktanmaya aintsuyayi.</s>
      <s id="b.LUK.23.50.3">Joséka judío juuntri chicharin ayat, judío apuri iruntramunam mash Jesús maatai tiarmia nunaka pengké nakitmiayi.</s>
      <s id="b.LUK.23.50.4">Antsu Yus aints ainaun inarti tusa nakauyayi.</s>
     </seg>
     <seg type="verse" id="b.LUK.23.53">
      <s id="b.LUK.23.53.1">Pilato Josén: —Jesúsa namangke jukita, —tamati, José we Jesúsa namangken numinmaya kuaki, tarachjai kangkarmiayi.</s>
      <s id="b.LUK.23.53.2">Nunia jakau iwiartai pampa taimunam iwiarsamiayi.</s>
      <s id="b.LUK.23.53.3">Nu iwiartainum aints kichkisha iwiarsachmauyayi.</s>
     </seg>
     <seg type="verse" id="b.LUK.23.54">
      <s id="b.LUK.23.54.1">Tura kashin tsawaarka ayamtai kinta atin asamtai, kintamrai tusa José Jesúsa namangken wári iwiarsamiayi.</s>
     </seg>
     <seg type="verse" id="b.LUK.23.55">
      <s id="b.LUK.23.55.1">Tura iwiarsamtai Galileanmaya nuwa ainau Jesúsan nemarsarmia nusha iwiarsamunam wear: ¿Jesúsa namangken tuning iwiarsarma? tusar jiij wajatiarmiayi.</s>
     </seg>
     <seg type="verse" id="b.LUK.23.56">
      <s id="b.LUK.23.56.1">Tura jiisar ni jeen waketkiar, Jesúsa namangke chikich kintati yakaarami tusar kungkutin pachimrarmiayi.</s>
      <s id="b.LUK.23.56.2">Tura nu kintati aints kichkisha takakmascharti Moisés tu aarmau asamtai, nu chichaman umiinak ayamsarmiayi.</s>
     </seg>
    </div>
    <div type="chapter" id="b.LUK.24">
     <seg type="verse" id="b.LUK.24.1">
      <s id="b.LUK.24.1.1">Tuming kintati kashik nu nuwa ainauka kungkuti pachimramun jukiar, chikich nuwa irunujai tsaniasar, Jesús iwiarsamunam wearmiayi.</s>
     </seg>
     <seg type="verse" id="b.LUK.24.2">
      <s id="b.LUK.24.2.1">Tura nuni jear kaya juuntan iwiarsamu waarin ututkarmia nuna urankaun wainkarmiayi.</s>
     </seg>
     <seg type="verse" id="b.LUK.24.3">
      <s id="b.LUK.24.3.1">Tura wayaawariat ii Apuri Jesúsa namangkenka wainkacharmiayi.</s>
     </seg>
     <seg type="verse" id="b.LUK.24.4">
      <s id="b.LUK.24.4.1">Tura wainkacharu asar: Warukatjik tusar shamkarmiayi.</s>
      <s id="b.LUK.24.4.2">Tura shaminak, Yuse awemamuri jimia aintsua tumaun entsatin pujun winchaan jiischamniaun entsarun wainkarmiayi.</s>
     </seg>
     <seg type="verse" id="b.LUK.24.5">
      <s id="b.LUK.24.5.1">Nuna wainkar nukap shamkar tsuntsumawaramtai, Yuse awemamuri chicharinak: —Jesús iwiaaku pujausha ¿waruka iwiarsamusha jiarme?</s>
     </seg>
     <seg type="verse" id="b.LUK.24.6">
      <s id="b.LUK.24.6.1">Juningkia tepatsui.</s>
      <s id="b.LUK.24.6.2">Antsu jakamunmaya nantaki.</s>
      <s id="b.LUK.24.6.3">Nisha Galileanam pujus atumin chichartamak: ‘Wikia Yus akupkamu waitinayat, winaka tunau aints ainamunam surutkartinuitai.</s>
      <s id="b.LUK.24.6.4">Tura numinam ajinkar mantuwaramtai, kampatam kinta jakan tepayatnak nantaktinuitjai,’ ¿ni tímia nuka nintimtsurmek? —tiarmiayi.</s>
     </seg>
     <seg type="verse" id="b.LUK.24.8">
      <s id="b.LUK.24.8.1">Tu tinam Jesúsa timiaurin nintimrarmiayi.</s>
     </seg>
     <seg type="verse" id="b.LUK.24.9">
      <s id="b.LUK.24.9.1">Nunia iwiarsamunmaya waketkiar, Jesúsa nuiniatiri once (11) amia nuna wainkar, tura chikich irununcha wainkar, nu turunamun mash etserkarmiayi.</s>
     </seg>
     <seg type="verse" id="b.LUK.24.10">
      <s id="b.LUK.24.10.1">Jesúsa nuiniatirin ujakaru ainauka nu ainawai: Magdalanmaya Marí, nunia Juanasha, nunia Jacobo nukuri Marísha, tura chikich nuwa irunusha nu turunamun etserkarmiayi.</s>
     </seg>
     <seg type="verse" id="b.LUK.24.11">
      <s id="b.LUK.24.11.1">Tura nuwa irunu tinaun antukariat, Jesúsa nuiniatiri ainau nekasampita tutsuk: Nangkamiar waurinak tinatsuash, tu nintimrarmiayi.</s>
     </seg>
     <seg type="verse" id="b.LUK.24.12">
      <s id="b.LUK.24.12.1">Antsu Pedro jiinki iwiarsamunam ampuki wemiayi.</s>
      <s id="b.LUK.24.12.2">Tura nuni jea tekena jiikma tarachik tepaun wainkamiayi.</s>
      <s id="b.LUK.24.12.3">Tura wainak nukap nintimiar jeanam waketkimiayi.</s>
     </seg>
     <seg type="verse" id="b.LUK.24.13">
      <s id="b.LUK.24.13.1">Nu kintati Jesúsa nemarnuri jimiar Emaús yaktanam wearmiayi.</s>
      <s id="b.LUK.24.13.2">Nu yakat Jerusalénnumia once (11) kilómetros ayayi.</s>
     </seg>
     <seg type="verse" id="b.LUK.24.14">
      <s id="b.LUK.24.14.1">Tura jinta weenak mai nuwamtak Jesús turunamun pachisar chichaarmiayi.</s>
     </seg>
     <seg type="verse" id="b.LUK.24.15">
      <s id="b.LUK.24.15.1">Tura chichakiar weenai, Jesús wantintuk nuni pachinak nijai tsanias wekaasamiayi.</s>
     </seg>
     <seg type="verse" id="b.LUK.24.16">
      <s id="b.LUK.24.16.1">Tura Jesús wantinkaun ni namangkencha paan waininayat, Jesúsapita tusarka nekaacharmiayi.</s>
     </seg>
     <seg type="verse" id="b.LUK.24.17">
      <s id="b.LUK.24.17.1">Tura nekaacharam Jesús nijai tsanias jinta weak chicharak: —¿Jinta weakrumsha, warí chichakrumsha wearme?</s>
      <s id="b.LUK.24.17.2">¿Tura waruka timiá wake mesekrumsha wearme? —timiayi.</s>
     </seg>
     <seg type="verse" id="b.LUK.24.18">
      <s id="b.LUK.24.18.1">Tu iniam aints Cleofas naartin ayaak: —Jerusalénnum turunamunka aints ainau mash nekainawai.</s>
      <s id="b.LUK.24.18.2">¿Amekek nu chicham antichumka pachitkam? —timiayi.</s>
     </seg>
     <seg type="verse" id="b.LUK.24.19">
      <s id="b.LUK.24.19.1">Tamati Jesús chicharak: —¿Waruka?</s>
      <s id="b.LUK.24.19.2">¿Warí chichama awa? —timiayi.</s>
      <s id="b.LUK.24.19.3">Tu iniam aiminak: —Iikia Nazaretnumia Jesúsa turunamuri taji.</s>
      <s id="b.LUK.24.19.4">Nisha Yuse chichame etserin asa, Yuse kakarmarijai chichauyayi.</s>
      <s id="b.LUK.24.19.5">Tura Yus wainmamunmasha tura aints mash wainminamunmasha wainchatai takatan takauyayi.</s>
     </seg>
     <seg type="verse" id="b.LUK.24.20">
      <s id="b.LUK.24.20.1">Tura waininayat sacerdote juuntri ainau, tura judío juuntri ainausha chichainak: Tunau takasu asamtai jakati tusar, tura numi winangmanum maawarti tusar, romano apurin surukarmayi.</s>
      <s id="b.LUK.24.20.2">Tura ni maamuri yamaikia kampatam kinta nangkamari.</s>
      <s id="b.LUK.24.20.3">Antsu iikia Israel ainautin uwemtikramrashtajiash tu nintimrarmiaji.</s>
     </seg>
     <seg type="verse" id="b.LUK.24.22">
      <s id="b.LUK.24.22.1">Antsu nuwa ainau iijai iruntrar pujuina nuka yamai kashik iwiarsamunam wear, Jesúsa namangken wainkartatkamawar wainkachari.</s>
      <s id="b.LUK.24.22.2">Tura wainkacharu asar, ii pujamunam taar chichainak: Iikia iwiaayatrik karanma nunisrik Yuse awemamuri wainkaji.</s>
      <s id="b.LUK.24.22.3">Tura nuka: Jesúska iwiaakui tusa ujatmakji.</s>
      <s id="b.LUK.24.22.4">Nuwa tu ujatminamtai iisha shamkamji.</s>
     </seg>
     <seg type="verse" id="b.LUK.24.24">
      <s id="b.LUK.24.24.1">Tu etserkaru asaramtai, iijai iruntrar pujuinausha iwiarsamunam wear, nuwa tiarmia nunisarang wainkari.</s>
      <s id="b.LUK.24.24.2">Antsu Jesúsnaka wainkachari, —tiarmiayi.</s>
     </seg>
     <seg type="verse" id="b.LUK.24.25">
      <s id="b.LUK.24.25.1">Tu tinam Jesús chicharak: —Nintinchau ainautiram ¿yaanchuik Yuse chichame etserin ainau tiarmia nusha waruka nekasampita tutsuksha pujarme?</s>
     </seg>
     <seg type="verse" id="b.LUK.24.26">
      <s id="b.LUK.24.26.1">¿Mesíasan pachisar aararmia nuka nekaschaukai?</s>
      <s id="b.LUK.24.26.2">Yus akupkamutiat nayaimpinmaka watsuk ¿nekas wait wajakchatnukai? —timiayi.</s>
     </seg>
     <seg type="verse" id="b.LUK.24.27">
      <s id="b.LUK.24.27.1">Tura Moisés niin pachis aarmia nuna nangkamsang, tura Yuse chichamen etserin aararmia nusha taku tiarmiayi tusa, Jesús Yuse chichamen niin pachisar aararmia nunaka mash nekamtikiamiayi.</s>
     </seg>
     <seg type="verse" id="b.LUK.24.28">
      <s id="b.LUK.24.28.1">Tura chichaa chichaaka nu yaktanam jearmiayi.</s>
      <s id="b.LUK.24.28.2">Tura Jesúska nangkamaki wetaj tusa wajamiayi.</s>
     </seg>
     <seg type="verse" id="b.LUK.24.29">
      <s id="b.LUK.24.29.1">Tura waininayat nu jimia aints chicharinak: —Atsa, nangkamakip.</s>
      <s id="b.LUK.24.29.2">Iijai pujusta.</s>
      <s id="b.LUK.24.29.3">Tsaa yanchuk nungká wajasi, —tiarmiayi.</s>
      <s id="b.LUK.24.29.4">Tu tinam Jesús ayu tusa, nijai pujustas jeanam wayaamiayi.</s>
     </seg>
     <seg type="verse" id="b.LUK.24.30">
      <s id="b.LUK.24.30.1">Tura nijai iruntrar jeanam pujus, pangkan achik Yusen sea: Maaketai tusa, puurak niincha susamiayi.</s>
     </seg>
     <seg type="verse" id="b.LUK.24.31">
      <s id="b.LUK.24.31.1">Turamtai ni jii uranua nunisarang: Nekasampi Jesúsaita tusar paan nekaawarmiayi.</s>
      <s id="b.LUK.24.31.2">Paan nekaawaram Jesúska mengkakamiayi.</s>
     </seg>
     <seg type="verse" id="b.LUK.24.32">
      <s id="b.LUK.24.32.1">Tura mengkakamtai mai nuamtak chicharnainak: —Ii jinta winarin, Yuse chichame tu awai tusa iin ujatmamtai, ii ninti kapaawa nunisrik tsuwer nekapmamramji.</s>
      <s id="b.LUK.24.32.2">¿Nuka nekaschaukai? —tunaiyarmiayi.</s>
     </seg>
     <seg type="verse" id="b.LUK.24.33">
      <s id="b.LUK.24.33.1">Tura arutsuk wajakiar jeanmaya jiinkiar, wári Jerusalénnum waketkiarmiayi.</s>
      <s id="b.LUK.24.33.2">Tura waketkiar, Jesúsa nuiniatiri once (11) ainau chikich nemarnuri irunujai iruntrar pujuinaun wainkarmiayi.</s>
     </seg>
     <seg type="verse" id="b.LUK.24.34">
      <s id="b.LUK.24.34.1">Tura wainaikiar jeanam pujuarmia nuka yamai wininaun chicharinak: —Ii Apuri nekas nantaki.</s>
      <s id="b.LUK.24.34.2">Tura Simónkan wantintuki, —tusar ujakarmiayi.</s>
     </seg>
     <seg type="verse" id="b.LUK.24.35">
      <s id="b.LUK.24.35.1">Tu ujainam nisha chichainak: —Iisha waketkur jinta weakur nekasar Jesús wainkamji.</s>
      <s id="b.LUK.24.35.2">Tura pangkan achik puurtamak iin suramsamtai, nekas Jesúsapita tusar nekaamji, —tiarmiayi.</s>
     </seg>
     <seg type="verse" id="b.LUK.24.36">
      <s id="b.LUK.24.36.1">Tu chichainak pujuinai, Jesús aneachmau japen wajas: —Pengker nintimsaram pujustaram, —timiayi.</s>
     </seg>
     <seg type="verse" id="b.LUK.24.37">
      <s id="b.LUK.24.37.1">Tamati nuna antukar shaminak: —¿Wakanchawashi? —tu nintimrarmiayi.</s>
     </seg>
     <seg type="verse" id="b.LUK.24.38">
      <s id="b.LUK.24.38.1">Tu nintiminamtai Jesús chicharak: —¿Waruka shamrarme?</s>
      <s id="b.LUK.24.38.2">¿Waruka winasha wakanchawashi tuusha nintimrutrume?</s>
     </seg>
     <seg type="verse" id="b.LUK.24.39">
      <s id="b.LUK.24.39.1">Jiirsataram.</s>
      <s id="b.LUK.24.39.2">Wiitjai.</s>
      <s id="b.LUK.24.39.3">Tura uwejrusha tura nawersha takarsaram jiirsataram.</s>
      <s id="b.LUK.24.39.4">Wakankia nekas namangtichuitai.</s>
      <s id="b.LUK.24.39.5">Tura ukunchtichuitai, —timiayi.</s>
     </seg>
     <seg type="verse" id="b.LUK.24.40">
      <s id="b.LUK.24.40.1">Nuna tii ni uwejencha, tura mijiarincha inakmasmiayi.</s>
     </seg>
     <seg type="verse" id="b.LUK.24.41">
      <s id="b.LUK.24.41.1">Turamtai ijiumurin wainkar warainayat timiá shamkaru asar, nekasampita tichamin nekapiarmiayi.</s>
      <s id="b.LUK.24.41.2">Tu nintiminamtai Jesús iniak: —¿Juni yuta awak? —timiayi.</s>
     </seg>
     <seg type="verse" id="b.LUK.24.42">
      <s id="b.LUK.24.42.1">Tamati namak inaramun yuwati tusar susarmiayi.</s>
     </seg>
     <seg type="verse" id="b.LUK.24.43">
      <s id="b.LUK.24.43.1">Tura susaram Jesús nuna achik, ni nuiniatiri jiimia wajainai yuwamiayi.</s>
     </seg>
     <seg type="verse" id="b.LUK.24.44">
      <s id="b.LUK.24.44.1">Tura yuwa umis Jesús ataksha chichaak: —Wi atumjai pujusan timiajrume nuka mash turunayi.</s>
      <s id="b.LUK.24.44.2">Tura wína pachitas Moisés aarmia nusha uminkayi.</s>
      <s id="b.LUK.24.44.3">Tura Yuse chichame etserin aararmia nusha, tura papi Salmonam aarmawa nusha mash uminkayi, —timiayi.</s>
     </seg>
     <seg type="verse" id="b.LUK.24.45">
      <s id="b.LUK.24.45.1">Nunia Yuse chichame niin pachis aarmaunasha Jesús ni nuiniatiri ainaun nekamtikiamiayi.</s>
     </seg>
     <seg type="verse" id="b.LUK.24.46">
      <s id="b.LUK.24.46.1">Tura ataksha chichaak: —Yuse chichame tu aarmawaitai: ‘Mesías Yus akupkamutiat jakatnuitai.</s>
      <s id="b.LUK.24.46.2">Tura kampatam kinta jaka tepayat nantaktinuitai,’ tu aarmawa nuka wína pachitas aarmawaitai.</s>
     </seg>
     <seg type="verse" id="b.LUK.24.47">
      <s id="b.LUK.24.47.1">Tura aints ainau ni nintimaurin yapajiawar, ni tunaarin inaisaramtai, Yus ni tunaarincha mash sakartinuitai, tusar wína naarun pachitsar Jerusalénnumia nangkamawar mash nungkanam etserkartin ainawai.</s>
     </seg>
     <seg type="verse" id="b.LUK.24.48">
      <s id="b.LUK.24.48.1">Tura atumsha wi turunamur mash nekau asaram etserkatnuitrume.</s>
     </seg>
     <seg type="verse" id="b.LUK.24.49">
      <s id="b.LUK.24.49.1">Tura wína Apaachir: Wína Wakantrun akuptuktatjarme tinu asamtai, nuka nayaimpinmaya taatsaing, juni Jerusalénnum pujustaram.</s>
      <s id="b.LUK.24.49.2">Tura taa ni kakarmarin suramsatatrume, —Jesús timiayi.</s>
     </seg>
     <seg type="verse" id="b.LUK.24.50">
      <s id="b.LUK.24.50.1">Nunia mash etserak umis, ni nuiniatiri ainaujai iruntrar Betania yaktanmanini wearmiayi.</s>
      <s id="b.LUK.24.50.2">Tura nuni wear, Jesús wajas ni uwejen takui: “Yamaikia pujustaram.</s>
      <s id="b.LUK.24.50.3">Yus yainmakarti,” timiayi.</s>
     </seg>
     <seg type="verse" id="b.LUK.24.51">
      <s id="b.LUK.24.51.1">Tura uwejen takui kanák wajas nayaimpinam wakamiayi.</s>
     </seg>
     <seg type="verse" id="b.LUK.24.52">
      <s id="b.LUK.24.52.1">Turamtai ni nuiniatiri ainau: Ameketme Yusem tusar nukap warasar Jerusalénnum waketkiarmiayi.</s>
     </seg>
     <seg type="verse" id="b.LUK.24.53">
      <s id="b.LUK.24.53.1">Tura nuni jear, kintajai metek Yus seatai juun jeanam wayaawar: Yus juuntapita tiarmiayi.</s>
      <s id="b.LUK.24.53.2">Maaketai.</s>
     </seg>
    </div>
   </div>
   <div type="book" id="b.JOH">
    <div type="chapter" id="b.JOH.1">
     <seg type="verse" id="b.JOH.1.1">
      <s id="b.JOH.1.1.1">Nu nangkamtaik Yus mash aa nuna najantsaing, Yuse Chichamengka tuke ayayi.</s>
      <s id="b.JOH.1.1.2">Nu Chichamka tuke Yusnum pujuyayi.</s>
      <s id="b.JOH.1.1.3">Tura asa Yuseyayi.</s>
     </seg>
     <seg type="verse" id="b.JOH.1.2">
      <s id="b.JOH.1.2.1">Nuka nu nangkamtaik Yusjai tuke pujuyayi.</s>
     </seg>
     <seg type="verse" id="b.JOH.1.3">
      <s id="b.JOH.1.3.1">Ningki najanamuka pengké atsawai, antsu Yus ni Uchirijai mash najanamiayi.</s>
     </seg>
     <seg type="verse" id="b.JOH.1.4">
      <s id="b.JOH.1.4.1">Nuka tuke iwiaaku pujau asa, aints ainaun tuke pujustinun suyayi.</s>
      <s id="b.JOH.1.4.2">Tura tuke pujutan sukartin asa, paaniunam pujus, aints ainau nekasar paan nintimrarti tusa chichaman nekamtiknuyayi.</s>
     </seg>
     <seg type="verse" id="b.JOH.1.5">
      <s id="b.JOH.1.5.1">Tura aints ainaun tuke paan nintimtikin asa, aints teenam pujuinauka paan nintimrarti tusa tuke nintimtikui.</s>
      <s id="b.JOH.1.5.2">Tura Yusen umirtan nakitinauka teenam pujuinau asar, nu paaniunam pujaunaka nepetkartatkama pengké tujinkarmiayi.</s>
     </seg>
     <seg type="verse" id="b.JOH.1.6">
      <s id="b.JOH.1.6.1">Cristo wantintsaing Yus Imiakratin Juankun akupkamiayi.</s>
     </seg>
     <seg type="verse" id="b.JOH.1.7">
      <s id="b.JOH.1.7.1">Turamtai aints ainau ni chichaamun antukar nekasampita tiarat tusa, Juan nu paaniunka pachis chichaman etserkatas tamiayi.</s>
     </seg>
     <seg type="verse" id="b.JOH.1.8">
      <s id="b.JOH.1.8.1">Juanka mash aints ainaun paan nintimtiknuka achayayi.</s>
      <s id="b.JOH.1.8.2">Antsu nu paaniun pachis etserkat tusa, Yus akupkamuyayi.</s>
     </seg>
     <seg type="verse" id="b.JOH.1.9">
      <s id="b.JOH.1.9.1">Nu paaniun nintimtiknuka chikichaitai.</s>
      <s id="b.JOH.1.9.2">Nuka aints ainaun mash paan nintimtikrartas ju nungkanam tamiayi.</s>
     </seg>
     <seg type="verse" id="b.JOH.1.10">
      <s id="b.JOH.1.10.1">Tura ni chichamen nekamtikiartuktas, ju nungkanam taa akiinamiayi.</s>
      <s id="b.JOH.1.10.2">Tura ju nungkan najanau waininayat, ju nungkanam pujuinauka nuwaapita tusar nekaacharmiayi.</s>
     </seg>
     <seg type="verse" id="b.JOH.1.11">
      <s id="b.JOH.1.11.1">Ju nungkanam ni weari pujuinamunam tamiayi.</s>
      <s id="b.JOH.1.11.2">Tura waininayat, ni wearisha niin pachischarmiayi.</s>
     </seg>
     <seg type="verse" id="b.JOH.1.12">
      <s id="b.JOH.1.12.1">Tura ni weari pachischaram, chikich ainau niin nekasampita tusar nintimtinauka Yuse uchiri arti tusa tsangkamkamiayi.</s>
     </seg>
     <seg type="verse" id="b.JOH.1.13">
      <s id="b.JOH.1.13.1">Junia aints akiinawarua nunisarang ataksha akiinawaruka ainatsui.</s>
      <s id="b.JOH.1.13.2">Tura junia aints uchin yajutmarua nunisarang ataksha yajutmarmauka ainatsui.</s>
      <s id="b.JOH.1.13.3">Antsu Yus yajutmarmawa nunisarang Yuse uchiri ainawai.</s>
     </seg>
     <seg type="verse" id="b.JOH.1.14">
      <s id="b.JOH.1.14.1">Nu Chichamka ju nungkanam akiina aints wajakmiayi.</s>
      <s id="b.JOH.1.14.2">Tura iijai pujuyayi.</s>
      <s id="b.JOH.1.14.3">Nuni iisha ni kakarmari waitnuyaji.</s>
      <s id="b.JOH.1.14.4">Yuse Uchiri kichik aa nu ni Apaachiriya nunisang tuke puju asamtai, ni nekas chichame anturnuyaji.</s>
      <s id="b.JOH.1.14.5">Tura ni anengkratairisha nekarnuyaji.</s>
     </seg>
     <seg type="verse" id="b.JOH.1.15">
      <s id="b.JOH.1.15.1">Tura Juan Criston pachis chichaak: —Juwaitai wi timiaja nuka: Wikia atsai tuke puju asa, wina ukurun winayat wina nangkaatukuitai, —timiayi.</s>
     </seg>
     <seg type="verse" id="b.JOH.1.16">
      <s id="b.JOH.1.16.1">Cristo timiá anengkratin asa, mash pengker aa nuna tuke inaitsuk sukartinuyayi.</s>
     </seg>
     <seg type="verse" id="b.JOH.1.17">
      <s id="b.JOH.1.17.1">Yaanchuik Yus Moisés umirkatin chichaman akatramiayi.</s>
      <s id="b.JOH.1.17.2">Antsu Yuse anengkratairinkia, tura nekas chichamnasha Jesucristo iin nekamtikramnuyaji.</s>
     </seg>
     <seg type="verse" id="b.JOH.1.18">
      <s id="b.JOH.1.18.1">Aints kichkisha Yusnaka pengké wainkacharu ainawai.</s>
      <s id="b.JOH.1.18.2">Antsu ni Uchiri, nekas kichik aa nuka tuke nijai tsanias puju asa: Yus tu awai tusa, iincha paan nekamtikramamiaji.</s>
     </seg>
     <seg type="verse" id="b.JOH.1.19">
      <s id="b.JOH.1.19.1">Judío juuntri ainau Jerusalénnum pujuinau asar, sacerdote ainaun tura sacerdote inatiri ainauncha akatrar akupinak: —Atumka Juannum werum, nekas Mesíaschawashi tusaram nekaataram, —tiarmiayi.</s>
      <s id="b.JOH.1.19.2">Tinamtai nuka ayu tusar, Juannum wearmiayi.</s>
     </seg>
     <seg type="verse" id="b.JOH.1.20">
      <s id="b.JOH.1.20.1">Tura Juannum wear tu iniinam, Juan aimiak: —Atsa, wikia Mesíaschawaitjai, —timiayi.</s>
     </seg>
     <seg type="verse" id="b.JOH.1.21">
      <s id="b.JOH.1.21.1">Tamati ataksha iniinak: —¿Tura warí aintsuitme?</s>
      <s id="b.JOH.1.21.2">¿Yaanchuik Yuse chichamen etserin Elíaskitam? —tu iniinam, Juan aimiak: —Atsa, nuchawaitjai, —timiayi.</s>
      <s id="b.JOH.1.21.3">Tamati ataksha iniinak: —¿Tura Yuse chichame etserin tatinua nukítam? —tiarmiayi.</s>
      <s id="b.JOH.1.21.4">Tinamaitiat ataksha: —Atsa, nuchawaitjai, —timiayi.</s>
     </seg>
     <seg type="verse" id="b.JOH.1.22">
      <s id="b.JOH.1.22.1">Tamati pengké tujinkar: —Tura amesha nuwaitjai tusam, paan ujakratkata.</s>
      <s id="b.JOH.1.22.2">Iin akuptamkaji nu warintuk ujaktaij tusar, paan nekaatasar wakeraji, —tiarmiayi.</s>
     </seg>
     <seg type="verse" id="b.JOH.1.23">
      <s id="b.JOH.1.23.1">Tinamtai Juan ayaak: —Yaanchuik Yuse chichamen etserin Isaías naartin wína pachitas papinum aak: ‘Aints numi atsamunam wekaas kakar chichaak: Apu wekaasati tusar, aints jintan tupin iwiarina nunisrumek atumi ninti iwiarataram,’ tímia nuwaitjai, —timiayi.</s>
     </seg>
     <seg type="verse" id="b.JOH.1.24">
      <s id="b.JOH.1.24.1">Tamati Juanjai chichainauka fariseo akupkamu asar,</s>
     </seg>
     <seg type="verse" id="b.JOH.1.25">
      <s id="b.JOH.1.25.1">ataksha iniinak: —Tura Mesíaschawaitiatmesha, tura Elíaschawaitiatmesha, tura Yuse chichamen etserin tatinua nuchawaitiatmesha ¿waruka aints ainausha imiaame? —tiarmiayi.</s>
     </seg>
     <seg type="verse" id="b.JOH.1.26">
      <s id="b.JOH.1.26.1">Tu tinam Juan ayaak: —Wikia aints ainaun aya entsanmak imiaajai.</s>
      <s id="b.JOH.1.26.2">Antsu yamai atum pujamunam chikich aints pujawai.</s>
      <s id="b.JOH.1.26.3">Tura nuwaapita tusarmeka nekatsrume.</s>
     </seg>
     <seg type="verse" id="b.JOH.1.27">
      <s id="b.JOH.1.27.1">Nuka wína nangkatusang tuke iwiaaku pujuwitiat, wína ukurun winitatui.</s>
      <s id="b.JOH.1.27.2">Wikia nekasan mianchau asan, tsuntsumruan ni sapatrin jingkiamun atitataj tayatun, natsaamakun turachminuitjai, —timiayi.</s>
     </seg>
     <seg type="verse" id="b.JOH.1.28">
      <s id="b.JOH.1.28.1">Betania nungkanam Jordán entsa tumajin Juan aints ainaun imiaamunam nunaka timiayi.</s>
     </seg>
     <seg type="verse" id="b.JOH.1.29">
      <s id="b.JOH.1.29.1">Nunia kashin tsawaar Juan Jesús winaun wainak aints ainaun chicharak: —Jiistaram.</s>
      <s id="b.JOH.1.29.2">Juka Yus akupkamu asa, uwija uchiriya nunisang mash nungkanmaya ainau tunaarin sakartas jakatnuitai.</s>
     </seg>
     <seg type="verse" id="b.JOH.1.30">
      <s id="b.JOH.1.30.1">Ju wina ukurun winitatui timiaja juka tuke iwiaaku puju asa, wina nangkatukuitai tusan ujakmajrume nuwaitai.</s>
     </seg>
     <seg type="verse" id="b.JOH.1.31">
      <s id="b.JOH.1.31.1">Juka wantintsaing, Yus akupkamuitai tusanka nekaachmiajai.</s>
      <s id="b.JOH.1.31.2">Antsu ju wantinkamtai, Israel ainau nuna mash paan nekaawarat tusan, aints ainaun imiainiartasan tamajai, —timiayi.</s>
     </seg>
     <seg type="verse" id="b.JOH.1.32">
      <s id="b.JOH.1.32.1">Nunia Juan ataksha chichaak: —Wína akuptuku chichartak: ‘Yuse Wakani yampitsa tumau yakiya nanaaki taa aintsnum ketu wainkatatme.</s>
      <s id="b.JOH.1.32.2">Turamtai juwaapita aintsu nintin Yuse Wakani engkemtuatnua tusam nekaatatme,’ wína turutmiayi.</s>
      <s id="b.JOH.1.32.3">Nuna wainchaknaka yáki tusancha nekaachmiajai.</s>
      <s id="b.JOH.1.32.4">Turayatun Yuse Wakani yampitsa tumau nayaimpinmaya tara, aintsnum ketu wainkau asan, nuniangka juwaapita tusan nekaamjai.</s>
     </seg>
     <seg type="verse" id="b.JOH.1.34">
      <s id="b.JOH.1.34.1">Tura nuna wainkau asan, juka nekas Yuse Uchirintai tusan paan etserjai, —Juan timiayi.</s>
     </seg>
     <seg type="verse" id="b.JOH.1.35">
      <s id="b.JOH.1.35.1">Kashin tsawaarar Juan ni jimiar nuiniatiri ainautijai iruntrar wajasmiaji.</s>
     </seg>
     <seg type="verse" id="b.JOH.1.36">
      <s id="b.JOH.1.36.1">Tura Jesús nangkaamaun wainak, Juan iin chichartamak: —Jiistaram.</s>
      <s id="b.JOH.1.36.2">Juwaitai Yus akupkamuitai.</s>
      <s id="b.JOH.1.36.3">Juka nekas uwija uchiriya tumawaitai, —turammiaji.</s>
     </seg>
     <seg type="verse" id="b.JOH.1.37">
      <s id="b.JOH.1.37.1">Turammatai nu antukar ni nuiniatiri jimiar ayatrik, Juanka ukukir Jesús nemarkamiaji.</s>
     </seg>
     <seg type="verse" id="b.JOH.1.38">
      <s id="b.JOH.1.38.1">Tura asakrin Jesús pajas jiimias: —¿Atumsha yaachia earme? —turammiaji.</s>
      <s id="b.JOH.1.38.2">Turammatai iisha: —Nuikiartinu ¿tunia pujame? —tu iniasmiaji.</s>
     </seg>
     <seg type="verse" id="b.JOH.1.39">
      <s id="b.JOH.1.39.1">Tu iniam Jesús chichartamak: —Watska, iijai wemi.</s>
      <s id="b.JOH.1.39.2">Tura wi pujamur wainkamniuram, —turammiaji.</s>
      <s id="b.JOH.1.39.3">Turammatai ayu tusar, nijai weri Jesúsa pujamuri wainkamiaji.</s>
      <s id="b.JOH.1.39.4">Tura tsaa nungka wajasu asamtai, iisha nuni wayaar kintamramiaji.</s>
     </seg>
     <seg type="verse" id="b.JOH.1.40">
      <s id="b.JOH.1.40.1">Iikia jimiarchitak Juanku chichame antuku asar, Jesús nemarkamiaji.</s>
      <s id="b.JOH.1.40.2">Wijai tsanias nemarkamiaji nuka Andrésuyayi.</s>
      <s id="b.JOH.1.40.3">Nuka Simón Pedro yachí ayayi.</s>
     </seg>
     <seg type="verse" id="b.JOH.1.41">
      <s id="b.JOH.1.41.1">Andréscha Jesúsan wainkau asa, chikich aintsun ujatsuk, niyá eemak ni yachiin Simónkan eaktas wemiayi.</s>
      <s id="b.JOH.1.41.2">Nunia wainak: —Mesíaska wainkaji, —tusa ujakmiayi.</s>
      <s id="b.JOH.1.41.3">Mesías ta nuka Cristoitai, Yus akupkamuitai taku tawai.</s>
     </seg>
     <seg type="verse" id="b.JOH.1.42">
      <s id="b.JOH.1.42.1">Nunia Andrés ni yachiin Simónkan juki, Jesús pujamunam jeemiayi.</s>
      <s id="b.JOH.1.42.2">Turamtai Jesús Simónkan wainak: —Ameka Simónkaitme.</s>
      <s id="b.JOH.1.42.3">Juanku uchirinme.</s>
      <s id="b.JOH.1.42.4">Yamaikia ami naarmeka Cefas atatui, —timiayi.</s>
     </seg>
     <seg type="verse" id="b.JOH.1.43">
      <s id="b.JOH.1.43.1">Kashin tsawaar, Jesús Galileanam wetas wakerimiayi.</s>
      <s id="b.JOH.1.43.2">Tura Felipen wainak: —Nemartusta, —timiayi.</s>
     </seg>
     <seg type="verse" id="b.JOH.1.44">
      <s id="b.JOH.1.44.1">Nu Felipeka Betsaida yaktanmaya aintsuyayi.</s>
      <s id="b.JOH.1.44.2">Andréscha, tura Pedrosha nu yaktanmayang iruniarmiayi.</s>
     </seg>
     <seg type="verse" id="b.JOH.1.45">
      <s id="b.JOH.1.45.1">Nunia Felipeka Jesúsa chichamen antuku asa, Natanaelan eaktas wemiayi.</s>
      <s id="b.JOH.1.45.2">Tura wainak chicharak: —Yaanchuik Moisés chichaman aak: ¿Yus akupkatnuka tatinuitai tu aarchamukai?</s>
      <s id="b.JOH.1.45.3">Tura yaanchuik Yuse chichamen etserin ainau Yus akupkatnun pachisar aararmia nu aintska iikia nekasar wainkaji.</s>
      <s id="b.JOH.1.45.4">Nuna naaringkia Jesúsaitai.</s>
      <s id="b.JOH.1.45.5">José uchirintai.</s>
      <s id="b.JOH.1.45.6">Nazaretnumia aintsuitai, —timiayi.</s>
     </seg>
     <seg type="verse" id="b.JOH.1.46">
      <s id="b.JOH.1.46.1">Tamati Natanael ayaak: —¿Nazaretnumiangka pengke aints kichkisha aminkai? —tamati, Felipe chicharak: —Watska, iijai wemi.</s>
      <s id="b.JOH.1.46.2">Amesha wainkamnium, —timiayi.</s>
     </seg>
     <seg type="verse" id="b.JOH.1.47">
      <s id="b.JOH.1.47.1">Tamati Natanael ayu tusa, Felipejai wemiayi.</s>
      <s id="b.JOH.1.47.2">Turamtai Jesús Natanaelan winaun wainak: —Jiistaram, juka nekas Israela wearintai.</s>
      <s id="b.JOH.1.47.3">Juka pengké anangkartichuitai, —timiayi.</s>
     </seg>
     <seg type="verse" id="b.JOH.1.48">
      <s id="b.JOH.1.48.1">Tamati Natanael chicharak: —¿Tunia winasha waitkamame? —tu iniam Jesús ayaak: —Felipe amin untsurmatsaing, numi higuera nantujen pujamin nekaamjame, —timiayi.</s>
     </seg>
     <seg type="verse" id="b.JOH.1.49">
      <s id="b.JOH.1.49.1">Tamati Natanael chicharak: —Nuikiartinu, ameka nekasam Yuse Uchirinme.</s>
      <s id="b.JOH.1.49.2">Israel ainautin apurinme, —timiayi.</s>
     </seg>
     <seg type="verse" id="b.JOH.1.50">
      <s id="b.JOH.1.50.1">Tamati Jesús chicharak: —Wi amin higuera numi nantujen pujamin nekaamjame tamau asam, ¿ameka nekasampi Yuse Uchirinme turutmek?</s>
      <s id="b.JOH.1.50.2">Antsu wi taja nuna nangkamasmek wainchati takat turamusha wainkatnuitme tajame, —timiayi.</s>
     </seg>
     <seg type="verse" id="b.JOH.1.51">
      <s id="b.JOH.1.51.1">Nunia ataksha chicharak: —Nekasan tajame: Yus nayaimpin uraamtai, wikia aints ayatnak Yus akuptuku asamtai, atumsha Yuse awemamuri nayaimpinmaya wi pujamunam tarutiar, nunia nayaimpinam waketinau wainkatnuitrume, —Jesús timiayi.</s>
     </seg>
    </div>
    <div type="chapter" id="b.JOH.2">
     <seg type="verse" id="b.JOH.2.1">
      <s id="b.JOH.2.1.1">Kampatam kinta nangkamaramtai, Galilea nungkanam Caná yaktanam nuwa nuwatmau fiesta amiayi.</s>
      <s id="b.JOH.2.1.2">Turamtai Jesúsnasha, tura ni nuiniatiri ainautincha untsurmakaru asaramtai, iisha nuni wemiaji.</s>
      <s id="b.JOH.2.1.3">Tura Jesúsa nukurisha nuni pujumiayi.</s>
     </seg>
     <seg type="verse" id="b.JOH.2.3">
      <s id="b.JOH.2.3.1">Tura umuti vino tutai amukamtai, nukuri Jesúsan chicharak: —Vinoka mash amukayi, —timiayi.</s>
     </seg>
     <seg type="verse" id="b.JOH.2.4">
      <s id="b.JOH.2.4.1">Tamaitiat Jesús aimiak: —Nukuachi ¿warukaya winasha turutme?</s>
      <s id="b.JOH.2.4.2">Wi wainchatai takat turatnuka jeatsui, —timiayi.</s>
     </seg>
     <seg type="verse" id="b.JOH.2.5">
      <s id="b.JOH.2.5.1">Tamati Jesúsa nukuri vino surin ainaun chicharak: —Au inatmamtaisha miatrusrumek umirkataram, —timiayi.</s>
     </seg>
     <seg type="verse" id="b.JOH.2.6">
      <s id="b.JOH.2.6.1">Tamati muits kaya najanamu nekas juun seis armia nuna judío ainau jeanam wayaawar nu muitsnum yumin yarakar uwejencha, tura nawencha nijau armiayi.</s>
     </seg>
     <seg type="verse" id="b.JOH.2.7">
      <s id="b.JOH.2.7.1">Tura asamtai, Jesús vino surin ainaun chicharak: —Ju muits irunuka yumi shikikrum, met met pintrataram, —timiayi.</s>
      <s id="b.JOH.2.7.2">Tamati miatrusarang met met pintrarmiayi.</s>
     </seg>
     <seg type="verse" id="b.JOH.2.8">
      <s id="b.JOH.2.8.1">Tura pintraramtai Jesús chicharak: —Yamaikia jumchik shikikrum jeentin susataram, —tamati shikikiar jeeniun susarmiayi.</s>
     </seg>
     <seg type="verse" id="b.JOH.2.9">
      <s id="b.JOH.2.9.1">Tura vino surin ainau: Yumiapi yarakmaji tusar nekarmiayi.</s>
      <s id="b.JOH.2.9.2">Antsu fiestanam untsumakuka yumi vino najanamun nekapsatas umusa jiis: —¿Jusha tunia itamuita? —tusasha nekatsuk shiirman nekapramiayi.</s>
     </seg>
     <seg type="verse" id="b.JOH.2.10">
      <s id="b.JOH.2.10.1">Tura asa yamai nuwan nuwatkaun untsuk chicharak: —Ii nungkarin fiesta najankurkia, nu nangkamtaik nekasar vino pengker tuke suaji.</s>
      <s id="b.JOH.2.10.2">Tura nukap amuraramtai, nuniangka mianchaun suaji.</s>
      <s id="b.JOH.2.10.3">Antsu ameka nuka turutsuk, vino pengker aa nu ukusu asam sukartame, —timiayi.</s>
     </seg>
     <seg type="verse" id="b.JOH.2.11">
      <s id="b.JOH.2.11.1">Jesús nu nangkamtaik Galilea nungkanam Caná yaktanam nu wainchatai takatnaka turamiayi.</s>
      <s id="b.JOH.2.11.2">Tura nu turamujai ni kakarmarin paan inakmasmiayi.</s>
      <s id="b.JOH.2.11.3">Turamtai ni nuiniatiri ainautisha nu wainkau asar: “Juka nekas Yus akupkamuitai” timiaji.</s>
     </seg>
     <seg type="verse" id="b.JOH.2.12">
      <s id="b.JOH.2.12.1">Nunia Jesús ni nukurijai, tura ni yachí ainaujai, tura ni nuiniatiri ainautijai Capernaum yaktanam wemiaji.</s>
      <s id="b.JOH.2.12.2">Tura nuni jear, jumchik kinta pujusmiaji.</s>
     </seg>
     <seg type="verse" id="b.JOH.2.13">
      <s id="b.JOH.2.13.1">Judío fiestari, Pascua tutai jeatak wajasamtai, iikia Jesúsjai Jerusalénnum wemiaji.</s>
     </seg>
     <seg type="verse" id="b.JOH.2.14">
      <s id="b.JOH.2.14.1">Tura nuni jear, Yus seatai juun jeanam wayaar, aints waakan surinau, tura uwijan surinau, tura kayuk suwencha surinau wainkamiaji.</s>
      <s id="b.JOH.2.14.2">Tura aintsu kuikiarin yapajinausha wainkamiaji.</s>
     </seg>
     <seg type="verse" id="b.JOH.2.15">
      <s id="b.JOH.2.15.1">Tura Jesús nuna wainak, chapikian chapikmar umis, nujai waaka ainaun, tura uwija ainauncha awatar jiikmiayi.</s>
      <s id="b.JOH.2.15.2">Tura kuikia yapajinau misarincha ayantur, kuikiarin nungka ujuntramiayi.</s>
     </seg>
     <seg type="verse" id="b.JOH.2.16">
      <s id="b.JOH.2.16.1">Tura kayuk suwen surin ainaun chicharak: —Juka mash jiiktaram.</s>
      <s id="b.JOH.2.16.2">Wína Apaachiru jeenka surutai jeaka najanawairap, —timiayi.</s>
     </seg>
     <seg type="verse" id="b.JOH.2.17">
      <s id="b.JOH.2.17.1">Tamati ni nuiniatiri ainautisha Jesúsa turamuri nintimsar, Yuse chichamen etserin yaanchuik aarmauri nintimramiaji.</s>
      <s id="b.JOH.2.17.2">Nu aarmauka Yuse jeen pachisar tu aarmawaitai: “Ami jeemka nekas pengker asamtai, kakarman kasmatnuyajai,” tu aarmawaitai.</s>
     </seg>
     <seg type="verse" id="b.JOH.2.18">
      <s id="b.JOH.2.18.1">Jesús turamtai, judío juuntri ainau iniinak: —¿Ameka ju turata tusang Yuska aminka akuptamkamia?</s>
      <s id="b.JOH.2.18.2">Watska, Yus akupkamuitkumka, ¿Yuse kakarmarijai warí wainchati takata turatatme? —tiarmiayi.</s>
     </seg>
     <seg type="verse" id="b.JOH.2.19">
      <s id="b.JOH.2.19.1">Tinamtai Jesús chicharak: —Wi ju jea pujaja juna yumpungkakrumnisha, wikia ataksha kampatmachik kintajai jeamkainjai, —timiayi.</s>
     </seg>
     <seg type="verse" id="b.JOH.2.20">
      <s id="b.JOH.2.20.1">Tamati judío juuntri ainau chicharinak: —¿Ju jeaka cuarenta y seis (46) musach jeamkamua juka kampatam kintajaingkiash jeamkaintam? —tiarmiayi.</s>
     </seg>
     <seg type="verse" id="b.JOH.2.21">
      <s id="b.JOH.2.21.1">Tinamaitiat Jesús nekas jean pachiska tichamiayi, antsu ni namangken pachis: Wi kampatam kinta jakan tepayatun ataksha nantaktinuitjai, taku timiayi.</s>
     </seg>
     <seg type="verse" id="b.JOH.2.22">
      <s id="b.JOH.2.22.1">Tu tinu asamtai Jesús ukunam jakamunmaya nantakiamtai, ni nuiniatiri ainautisha ni timiauri nintimrar nekasampita timiaji.</s>
      <s id="b.JOH.2.22.2">Tura Yuse chichamen etserin ainausha yaanchuik Jesúsan pachisar tu aararu asaramtai, nusha ukunam nimtimrar nekasampita timiaji.</s>
     </seg>
     <seg type="verse" id="b.JOH.2.23">
      <s id="b.JOH.2.23.1">Nunia Jesús Pascua fiestan inangkartaj tusa, Jerusalénnum pujus, wainchati takat ainaun turamtai, aints untsuri nuna wainkar: Nekasmeapi Yus akupkamuitme tiarmiayi.</s>
     </seg>
     <seg type="verse" id="b.JOH.2.24">
      <s id="b.JOH.2.24.1">Tinamaitiat Jesús mash aints ainau nintimaurin nekau asa, wína miatrusarka nintimturinatsui tusa nekaamiayi.</s>
     </seg>
     <seg type="verse" id="b.JOH.2.25">
      <s id="b.JOH.2.25.1">Tura aints ainau nintin ningki paan nekaru asa, chikich ainaun pachiska wína ujatkarat pengké tichamiayi.</s>
     </seg>
    </div>
    <div type="chapter" id="b.JOH.3">
     <seg type="verse" id="b.JOH.3.1">
      <s id="b.JOH.3.1.1">Fariseo aints Nicodemo naartin judío apuri ayayi.</s>
     </seg>
     <seg type="verse" id="b.JOH.3.2">
      <s id="b.JOH.3.2.1">Tura Jesúsan kashi weri chicharak: —Nuikiartinu, aints Yusjai pujachuka, ame wainchati takat turame nunaka kichkisha turachminuitai.</s>
      <s id="b.JOH.3.2.2">Tura asamtai Yus amin aints ainaun nuiniarat tusa akuptamkawaitai tusar nekaji, —timiayi.</s>
     </seg>
     <seg type="verse" id="b.JOH.3.3">
      <s id="b.JOH.3.3.1">Tama Jesús ayaak: —Nekasan tajame: Aints ataksha yakiya akiinachuka Yuse pujutirin waintancha pengké wainkachartinuitai, —timiayi.</s>
     </seg>
     <seg type="verse" id="b.JOH.3.4">
      <s id="b.JOH.3.4.1">Tamati Nicodemo iniak: —¿Aints timiá juuncha itiur ataksha akiinating?</s>
      <s id="b.JOH.3.4.2">¿Aints ataksha akiinatas ni nukuri ampujen engkematnukai? —timiayi.</s>
     </seg>
     <seg type="verse" id="b.JOH.3.5">
      <s id="b.JOH.3.5.1">Tu iniam Jesús ataksha ayaak: —Atsa, nuka turunashtinuitai.</s>
      <s id="b.JOH.3.5.2">Aintsnumia akiina nuka aintsuitai.</s>
      <s id="b.JOH.3.5.3">Antsu Yuse Wakani aintsun engkemtuamka nuka Yusnumia akiinui.</s>
      <s id="b.JOH.3.5.4">Tura asamtai nekasan tajame: Aints Yuse Wakanijai akiinachuka Yus pujamunmaka pengké jeashtinuitai.</s>
     </seg>
     <seg type="verse" id="b.JOH.3.7">
      <s id="b.JOH.3.7.1">Wi amin chicharkun: ‘Ataksha yakiya akiinatnuitme,’ tajame nuka ¿itiurkamnaukai? tuuka nintimraip.</s>
     </seg>
     <seg type="verse" id="b.JOH.3.8">
      <s id="b.JOH.3.8.1">Nase nintimrata.</s>
      <s id="b.JOH.3.8.2">Nase ningki wakerak nasentui.</s>
      <s id="b.JOH.3.8.3">Tura nase uutmausha antayatmek ¿tuniang winá? tura ¿tuki wea? tusamka nekatsme.</s>
      <s id="b.JOH.3.8.4">Yuse Wakani naseya nunisang wainchati asamtai, Yuse Wakanijai akiinausha tuyapi akiinua tusamka nekaashtinuitme, —timiayi.</s>
     </seg>
     <seg type="verse" id="b.JOH.3.9">
      <s id="b.JOH.3.9.1">Tama Nicodemo ataksha iniak: —¿Ame tame nusha itiurkamnawaita? —timiayi.</s>
     </seg>
     <seg type="verse" id="b.JOH.3.10">
      <s id="b.JOH.3.10.1">Tu iniam Jesús ayaak: —¿Ameka Israel ainau nuinichukitam?</s>
      <s id="b.JOH.3.10.2">¿Turayatmesha waruka wi taja nuka nekatsme?</s>
     </seg>
     <seg type="verse" id="b.JOH.3.11">
      <s id="b.JOH.3.11.1">Nekasan tajame: Iikia ii nekamu chichaaji.</s>
      <s id="b.JOH.3.11.2">Tura ii wainmau etserji.</s>
      <s id="b.JOH.3.11.3">Tura ii etserji nuka antayatrum nekasampita tu weatsrume.</s>
     </seg>
     <seg type="verse" id="b.JOH.3.12">
      <s id="b.JOH.3.12.1">Wikia ju nungkanmayan pachisan chichaamtai, nekasampita tachakrumka ¿itiur nayaimpinmayan pachisan etsermausha antukrum nekasampita titarmek?</s>
     </seg>
     <seg type="verse" id="b.JOH.3.13">
      <s id="b.JOH.3.13.1">“Ju nungkanmaya aints kichkisha nayaimpinam wakaar ataksha tarauka ainatsui.</s>
      <s id="b.JOH.3.13.2">Antsu wikia aints akiinayatun Yus akupkamu asan, nayaimpinmaya taramiajai.</s>
     </seg>
     <seg type="verse" id="b.JOH.3.14">
      <s id="b.JOH.3.14.1">Yaanchuik entsa atsamunam aints ainau napi esaim kajiinamtai, uwemrarat tusa Moisés napin jirun najana yakí takuimiayi.</s>
      <s id="b.JOH.3.14.2">Tura asamtai wisha nunisnak aints akiinayatun Yus akupkamu asan, aints ainaun uwemtikratasan numinam yakí nemaatnuitjai.</s>
     </seg>
     <seg type="verse" id="b.JOH.3.15">
      <s id="b.JOH.3.15.1">Tura asamtai aints ainau nintimtursar: Nekasampi wina uwemtikrurtatua turutinauka jiinum wetsuk, antsu tuke iwiaaku pujusartin ainawai, —Jesús timiayi.</s>
     </seg>
     <seg type="verse" id="b.JOH.3.16">
      <s id="b.JOH.3.16.1">Yus mash nungkanmaya ainautin timiá anengkratu asa, ni uchirin kichkinak akupturmakmiaji.</s>
      <s id="b.JOH.3.16.2">Tura asamtai mash nekasampita tusar, nintimtin ainauka tukeka mengkakachartin ainawai, antsu tuke Yusnum iwiaaku pujusartin ainawai.</s>
     </seg>
     <seg type="verse" id="b.JOH.3.17">
      <s id="b.JOH.3.17.1">Yuska aints ainautin mengkaakarti tusangka ni Uchirinka akupturmakchamiaji.</s>
      <s id="b.JOH.3.17.2">Antsu mash aints ainautin uwemtikramratas ni Uchirin akupturmakmiaji.</s>
     </seg>
     <seg type="verse" id="b.JOH.3.18">
      <s id="b.JOH.3.18.1">Yuse Uchiri nekasampita tusar nintimtinaunka ji kajintrashtinnumka pengké akupkashtinuitai.</s>
      <s id="b.JOH.3.18.2">Antsu Yuse Uchiri kichik aa nuna nekasampita tusar nintimtinachu ainauka niin nekasampita tichau asar mengkaakartinuitai.</s>
     </seg>
     <seg type="verse" id="b.JOH.3.19">
      <s id="b.JOH.3.19.1">Yuse Uchiri ju nungkanam tara, aints ainau tunaarin paan nekamtikiamiayi.</s>
      <s id="b.JOH.3.19.2">Turamaitiat aints ainau tunau turin asar, paaniunmaka pujutan nakitinak, antsu tuke teenam pujustasar wakerinau asar tuke mengkaakartin ainawai.</s>
     </seg>
     <seg type="verse" id="b.JOH.3.20">
      <s id="b.JOH.3.20.1">Tunau takau ainauka mash paaniunam pujutnaka nakitinawai.</s>
      <s id="b.JOH.3.20.2">Tura ni turamurin nekarawarai tusar paaniunka yupitinawai.</s>
     </seg>
     <seg type="verse" id="b.JOH.3.21">
      <s id="b.JOH.3.21.1">Antsu nekas chichaman umirinauka Yuse wakeramurin tuke turinau asar, chikich aints ainau ni turamurin wainkarti tusar paaniunka yupitinatsui.</s>
     </seg>
     <seg type="verse" id="b.JOH.3.22">
      <s id="b.JOH.3.22.1">Nunia Jesús ni nuiniatiri ainautijai Judea nungkanam weri nuni pujusar, aints ainau imaimiaji.</s>
     </seg>
     <seg type="verse" id="b.JOH.3.23">
      <s id="b.JOH.3.23.1">Juansha Enón yaktanam Salimnum jeatak wajas aints ainaun imiaak pujumiayi.</s>
      <s id="b.JOH.3.23.2">Nuni entsa nukap au asamtai, aints ainau wininaunka imaimiayi.</s>
     </seg>
     <seg type="verse" id="b.JOH.3.24">
      <s id="b.JOH.3.24.1">Nunaka Herodes niin kársernum engkeatsaing turamiayi.</s>
     </seg>
     <seg type="verse" id="b.JOH.3.25">
      <s id="b.JOH.3.25.1">Tura Juanku nuiniatiri ainau judío ainaujai chichainak: —¿Yana imiakratmauriya timiá pengkeraita? —tunaiyarmiayi.</s>
     </seg>
     <seg type="verse" id="b.JOH.3.26">
      <s id="b.JOH.3.26.1">Tura nunia Juankun iniasartas wear chicharinak: —Nuikiartinu, ame nuwik Jordán entsa amajin pujusam, amijai nuni pujuma nu pachisam: Wína ukurun winitatui timiame nuka yamaikia aints ainaun imiaawai.</s>
      <s id="b.JOH.3.26.2">Tura asamtai mash niin nemarinawai, —ningki nintimsar tiarmiayi.</s>
     </seg>
     <seg type="verse" id="b.JOH.3.27">
      <s id="b.JOH.3.27.1">Tinamtai Juan aimiak: —Yus ni kakarmarin akupkachamtaikia, aints kichkisha nunaka pengké jukicharminuitai.</s>
     </seg>
     <seg type="verse" id="b.JOH.3.28">
      <s id="b.JOH.3.28.1">Atumka antarmin: ‘Wikia Cristochuitjai, antsu eemak jintan iwiaratnua nunisnak akupkamuitjai,’ wi timiaja nusha paan antukmarume.</s>
     </seg>
     <seg type="verse" id="b.JOH.3.29">
      <s id="b.JOH.3.29.1">Nintimrataram.</s>
      <s id="b.JOH.3.29.2">Aints yamai nuwan nuwatmatai, ni amikrisha taa, nu mai tsaniasar wajainaun wainak, tura ni amikri etsermaun antuk nukap waraawai.</s>
      <s id="b.JOH.3.29.3">Atumsha Jesús pachisrum etseru wearme nuna antukan, wisha nunisnak nekasan nukap waraajai.</s>
     </seg>
     <seg type="verse" id="b.JOH.3.30">
      <s id="b.JOH.3.30.1">Niisha mash aints ainaun nangkamasang juuntaitai tuke tiartinuitai.</s>
      <s id="b.JOH.3.30.2">Antsu wikia nuna nangkamasnak tuke mianchau atinuitjai, —Juan timiayi.</s>
     </seg>
     <seg type="verse" id="b.JOH.3.31">
      <s id="b.JOH.3.31.1">Nunia ataksha Juan chichaak: Yakíya taramia nuka mash nangkamakuitai.</s>
      <s id="b.JOH.3.31.2">Tura nungkanmaya ainautikia ju nungkanmaya asar, ju nungkanam aa nuke pachisar chichaaji.</s>
      <s id="b.JOH.3.31.3">Antsu nayaimpinmaya taramia nuka mash ainia nuna nangkamakuitai.</s>
     </seg>
     <seg type="verse" id="b.JOH.3.32">
      <s id="b.JOH.3.32.1">Tura asa ni wainkamia nuna, tura antukmia nuna mash etserui.</s>
      <s id="b.JOH.3.32.2">Tura waininayat ni chichamenka anturinatsui.</s>
     </seg>
     <seg type="verse" id="b.JOH.3.33">
      <s id="b.JOH.3.33.1">Antsu yakiya taramia nuna chichamen juwinak nekasampita tinauka Yus ta nuka nekasaintai tinawai.</s>
     </seg>
     <seg type="verse" id="b.JOH.3.34">
      <s id="b.JOH.3.34.1">Yus ni Wakanin surittsuk susamu asa, Yus akupkamuka ni chichamen tuke etserui.</s>
     </seg>
     <seg type="verse" id="b.JOH.3.35">
      <s id="b.JOH.3.35.1">Yus ni Uchirin aneau asa, ninu aa nuna mash inarti tusa akupkamiayi.</s>
     </seg>
     <seg type="verse" id="b.JOH.3.36">
      <s id="b.JOH.3.36.1">Aints Yuse Uchirin nekasampita tinauka Yusnum tuke pujusartin ainawai.</s>
      <s id="b.JOH.3.36.2">Antsu Yuse Uchirin nintimtichu ainauka Yusnumka tukeka pujuschartin ainawai.</s>
      <s id="b.JOH.3.36.3">Nunia Yusen umirtan nakitinau asaramtai, Yuska tuke wait wajaktinnum akupkatnuitai, —timiayi.</s>
     </seg>
    </div>
    <div type="chapter" id="b.JOH.4">
     <seg type="verse" id="b.JOH.4.1">
      <s id="b.JOH.4.1.1">Aints ainau untsuri Jesúsa chichamen antukar niin nemarkartas mainiartas wakeriarmiayi.</s>
      <s id="b.JOH.4.1.2">Tura wainiat Jesús nu aints ainaunka imiaichmiayi, antsu ni nuiniatiri ainauti aints ainau imaimiaji.</s>
      <s id="b.JOH.4.1.3">Turakrin fariseo ainau iin pachitmasar: Jesúsa nuiniatiri Juankun nangkamasarang aints timiá untsurin imiainawai, tiarmiayi.</s>
     </seg>
     <seg type="verse" id="b.JOH.4.3">
      <s id="b.JOH.4.3.1">Tinamtai Jesús nuna nekau asa: Ataksha iijai Galilea nungkanam waketkimi tamati, iikia Jesúsjai tsaniasar Judea nungkanmaya jiinkimiaji.</s>
     </seg>
     <seg type="verse" id="b.JOH.4.4">
      <s id="b.JOH.4.4.1">Tura jiinkir Samaria nungka japen nangkamaktin amiaji.</s>
     </seg>
     <seg type="verse" id="b.JOH.4.5">
      <s id="b.JOH.4.5.1">Tura Samaria nungkanam weakur, yakat Sicar tutainum jeatak wajasmiaji.</s>
      <s id="b.JOH.4.5.2">Nu nungkaka yaanchuikia Jacobo nungkari ayayi, tura asa ni uchiri Josén susamuyayi.</s>
     </seg>
     <seg type="verse" id="b.JOH.4.6">
      <s id="b.JOH.4.6.1">Nu nungkanmasha yaanchuik Jacob yumi shikitin nungka chingkiakmau asamtai, nuwa ainau nuni yumin shikiu armiayi.</s>
      <s id="b.JOH.4.6.2">Tsaa tupin wajasai, Jesús weka wekaaka pimpikin asa, yumi shikiti nungka taimunam ayamas keemsamiayi.</s>
     </seg>
     <seg type="verse" id="b.JOH.4.7">
      <s id="b.JOH.4.7.1">Turamtai ni nuiniatiri ainautikia yaktanam yurumak sumaktasar wemiaji.</s>
      <s id="b.JOH.4.7.2">Turakrin Jesús ningki juwakmiayi.</s>
      <s id="b.JOH.4.7.3">Tura juwakamtai Samarianmaya nuwa yumin shikiktas tamiayi.</s>
      <s id="b.JOH.4.7.4">Tura taamtai Jesús chicharak: —Yumi shikikiam surusta, —timiayi.</s>
     </seg>
     <seg type="verse" id="b.JOH.4.9">
      <s id="b.JOH.4.9.1">Tu seam nu nuwaka ayaak: —¿Waruka Samarianmaya nuwa aisha, ame judíotiatmesha winasha yumi umurtincha seatme? —timiayi.</s>
      <s id="b.JOH.4.9.2">Judío ainauka Samarianmaya ainaujai pengké aujnaichau asaramtai nunaka timiayi.</s>
     </seg>
     <seg type="verse" id="b.JOH.4.10">
      <s id="b.JOH.4.10.1">Tamati Jesús ayaak: —Yus amin yumi umurtinun suramsatas wakera nu nekakmeka, tura yumi surusta tusa seatma nusha nekakmeka, nekasam wína seatinuitme.</s>
      <s id="b.JOH.4.10.2">Turakmin wikia tuke yumi iwiaaku pujustinun sukartin asan, amin susamnawaitjame, —timiayi.</s>
     </seg>
     <seg type="verse" id="b.JOH.4.11">
      <s id="b.JOH.4.11.1">Tama nuwasha ayaak: —Amesha yumi shikitisha takaktsume.</s>
      <s id="b.JOH.4.11.2">¿Tura yumi shikiti timiá nitkasha tuniang yumi tuke pujutan sukartincha surustame?</s>
     </seg>
     <seg type="verse" id="b.JOH.4.12">
      <s id="b.JOH.4.12.1">Ii yaanchuik juuntri Jacob ju yumi shikitin chingkiamu asamtai, niisha tura ni uchiri ainausha, tura ni waakari ainausha mash juni umin armiayi.</s>
      <s id="b.JOH.4.12.2">Nunia chikich ainausha umurarti tusa junaka ukurtamkimiaji.</s>
      <s id="b.JOH.4.12.3">¿Amesha ii juuntri Jacob nangkakaukitam? —timiayi.</s>
     </seg>
     <seg type="verse" id="b.JOH.4.13">
      <s id="b.JOH.4.13.1">Tu iniam Jesús ayaak: —Ju yumin umauka ataksha kitaartinuitai.</s>
     </seg>
     <seg type="verse" id="b.JOH.4.14">
      <s id="b.JOH.4.14.1">Antsu wi yumin susatatja nuna umauka ataksha pengké kitaarchatnuitai.</s>
      <s id="b.JOH.4.14.2">Tura nu yumin wi suamka aintsu nintin entsa pukunia nunisang aintsun pujut nangkankashtinun susatasan pajamturtinuitjai, —timiayi.</s>
     </seg>
     <seg type="verse" id="b.JOH.4.15">
      <s id="b.JOH.4.15.1">Tamati nu nuwaka ayaak: —Winasha nu yumikia surusta.</s>
      <s id="b.JOH.4.15.2">Wisha nuna umuran, pengké kitamchau ami.</s>
      <s id="b.JOH.4.15.3">Tura asan yumin shikiktasnasha juningkia winichu ami, —timiayi.</s>
     </seg>
     <seg type="verse" id="b.JOH.4.16">
      <s id="b.JOH.4.16.1">Tamati Jesús chicharak: —Aishrum untsukam nijai juni tata, —timiayi.</s>
     </seg>
     <seg type="verse" id="b.JOH.4.17">
      <s id="b.JOH.4.17.1">Tamati nuwasha aimiak: —Wína aishruka atsawai, —timiayi.</s>
      <s id="b.JOH.4.17.2">Tamati Jesús ayaak: —Ame: Aishruka atsawai tame nuka nekasam tame.</s>
     </seg>
     <seg type="verse" id="b.JOH.4.18">
      <s id="b.JOH.4.18.1">Ame cinco (5) aints tsanirmam pujuyame.</s>
      <s id="b.JOH.4.18.2">Tura yamaisha tsanirmam pujame nuka aishrumchawaitai.</s>
      <s id="b.JOH.4.18.3">Tura asamtai: Aishruka atsawai tame nuka nekasam tame, —timiayi.</s>
     </seg>
     <seg type="verse" id="b.JOH.4.19">
      <s id="b.JOH.4.19.1">Tama nu nuwaka aimiak: —Apuru, wikia Yuse chichame etsernua nunin jiajme.</s>
     </seg>
     <seg type="verse" id="b.JOH.4.20">
      <s id="b.JOH.4.20.1">Ii juuntri ainau ju muranam wakaar Yusen: Ameketme juuntam tinu armiayi.</s>
      <s id="b.JOH.4.20.2">Turayatrum judíotirmeka: Jerusalénnum Yusen ameketme juuntam tiartinuitai tuwearme, —timiayi.</s>
     </seg>
     <seg type="verse" id="b.JOH.4.21">
      <s id="b.JOH.4.21.1">Tamati Jesús ataksha ayaak: —Nuwachi nintimrata.</s>
      <s id="b.JOH.4.21.2">Kinta jeatak wajasi, atumka ju muranmaka tura Jerusalénnumsha ii Apaachiri Yus: Ameketme juuntam titasrumka wechamnawaitrume.</s>
     </seg>
     <seg type="verse" id="b.JOH.4.22">
      <s id="b.JOH.4.22.1">Atumka Yus nekachiatrum: Ameketme juuntam tarume.</s>
      <s id="b.JOH.4.22.2">Antsu mash aints ainau uwemtikratin judíonmaya tatin asamtai, judíotikia: ¿Yus yaachita? tusar nekau asar nekasar: Ameketme juuntam taji.</s>
     </seg>
     <seg type="verse" id="b.JOH.4.23">
      <s id="b.JOH.4.23.1">Kinta jeatata nuka yamaikia jeayi.</s>
      <s id="b.JOH.4.23.2">Aints ainau ii Apaachiri Yusen nekasar: Ameketme juuntam tiartas wakerinauka, tuke nintijai Yusen nekasar nintimrartinuitai.</s>
      <s id="b.JOH.4.23.3">Antsu aints ainau niin nekasar tuke nintijai: Ameketme juuntam turutiarat tusa Yuska wakerawai.</s>
     </seg>
     <seg type="verse" id="b.JOH.4.24">
      <s id="b.JOH.4.24.1">Yuska nekas Wakanitai.</s>
      <s id="b.JOH.4.24.2">Tura Yusen nekasar: Ameketme juuntam tiartas wakerinauka Yuse Wakani wakera nunisarang tupin nintimsar: Ameketme juuntam tiartinuitai, —Jesús timiayi.</s>
     </seg>
     <seg type="verse" id="b.JOH.4.25">
      <s id="b.JOH.4.25.1">Tamati nu nuwa chicharak: —Mesíaska chikich ainau Cristo tu weena nuka tatinuitai.</s>
      <s id="b.JOH.4.25.2">Wisha nunaka nekajai.</s>
      <s id="b.JOH.4.25.3">Tura ni taa, mash aa nunaka iin paan ujatmaktinuitji, —timiayi.</s>
     </seg>
     <seg type="verse" id="b.JOH.4.26">
      <s id="b.JOH.4.26.1">Tamati Jesús ayaak: —Ame wína pachitsam chichaame nuka wiitjai, —timiayi.</s>
     </seg>
     <seg type="verse" id="b.JOH.4.27">
      <s id="b.JOH.4.27.1">Nu nuwajai chichaak pujai, ni nuiniatiri ainautisha tamiaji.</s>
      <s id="b.JOH.4.27.2">Tura nu nuwa wainkar nukap nintimturmiaji.</s>
      <s id="b.JOH.4.27.3">Turayatur: ¿warí pachismea aujaisha chichaame? tura ¿waruka chichaame? tusarkia, kichkisha iniaschamiaji.</s>
     </seg>
     <seg type="verse" id="b.JOH.4.28">
      <s id="b.JOH.4.28.1">Nuniangka nu nuwaka yumi shikitirin japa ukuki, yaktanam waketki aints ainaun ujaak:</s>
     </seg>
     <seg type="verse" id="b.JOH.4.29">
      <s id="b.JOH.4.29.1">—Atumsha werum, aints wi turunamurun mash wina turuta nu jiitaram.</s>
      <s id="b.JOH.4.29.2">¿Nuka Yus akupkatin ii nakaji nuchaukai? —timiayi.</s>
     </seg>
     <seg type="verse" id="b.JOH.4.30">
      <s id="b.JOH.4.30.1">Tamati nuna antukaru ainauka yaktanmaya jiinkiar, Jesús pujamunam wearmiayi.</s>
     </seg>
     <seg type="verse" id="b.JOH.4.31">
      <s id="b.JOH.4.31.1">Nu nuwa yaktanam weamtai, ni nuiniatiri ainauti Jesús chicharkur: —Nuikiartinu, amesha yuwata, —timiaji.</s>
     </seg>
     <seg type="verse" id="b.JOH.4.32">
      <s id="b.JOH.4.32.1">Tamaitiat Jesús iin airmak: —Wína yutairuka atum nekachmau awai, —turammiaji.</s>
     </seg>
     <seg type="verse" id="b.JOH.4.33">
      <s id="b.JOH.4.33.1">Turammatai iisha ininiakur: —¿Chikich aints ni yuwatniurinka itarcharmasha? —tunaimiaji.</s>
     </seg>
     <seg type="verse" id="b.JOH.4.34">
      <s id="b.JOH.4.34.1">Tunaiyakrin Jesús chichartamak: —Wína akuptuku wakeramurin miatrusnak umiakun, tura ni takatrin miatrusnak takakmakun, yutan yuwina nunisnak kakartinuitjai.</s>
     </seg>
     <seg type="verse" id="b.JOH.4.35">
      <s id="b.JOH.4.35.1">Atumka chichaakrum: Cuatro (4) nantu nangkamaramtai, árak juuktin jeatatui, tarume.</s>
      <s id="b.JOH.4.35.2">Antsu wikia tajarme: Pangkairam jiimsaram aints winina au jiistaram.</s>
      <s id="b.JOH.4.35.3">Arak juuktin kinta jeachu wainiatrumek, árak tsamakua nunisarang aints untsuri uwemtikratnuka yanchuk jeayi.</s>
     </seg>
     <seg type="verse" id="b.JOH.4.36">
      <s id="b.JOH.4.36.1">Aints arakan juwiinaunaka akiinawai.</s>
      <s id="b.JOH.4.36.2">Tura arakan araamia nujai metek warainawai.</s>
      <s id="b.JOH.4.36.3">Tura uwemratin chichaman antukaru ainau nu árak juwaamua nunisarang artinuitai.</s>
      <s id="b.JOH.4.36.4">Yuse chichamen etserin ainau arakan araina nunisarang, tura arakan juwiina nunisarang mai metek takakminau asar, mai metek nayaimpinam warasartin ainawai.</s>
     </seg>
     <seg type="verse" id="b.JOH.4.37">
      <s id="b.JOH.4.37.1">Tura asamtai yaanchuik juun ainau chichainak: ‘Chikich aintska arakan araawai, tura chikichka juwaawai,’ tu tinu armia nuka nekasaintai.</s>
     </seg>
     <seg type="verse" id="b.JOH.4.38">
      <s id="b.JOH.4.38.1">Atumsha nunisrumek Yuse chichamenka etserchau arumning, aints ainau irurtaram tusan akupajrume.</s>
      <s id="b.JOH.4.38.2">Chikich aints ainau arakan arainawa nunisarang Yuse chichamen yaanchuik etserkarmiayi.</s>
      <s id="b.JOH.4.38.3">Turinamtai ukunmasha atum aints ainau Yuse chichamen nekasampita tiarat tusaram nekamtikiatnuitrume, —Jesús timiayi.</s>
     </seg>
     <seg type="verse" id="b.JOH.4.39">
      <s id="b.JOH.4.39.1">Ni nuiniatiri ainautin chichartamak pujai, nu Samarianmaya nuwa waketki, ni yaktarin pujuinaun ujaak: “Wi turunamurun mash ujatkayi,” tinu asamtai, nu nuwa etsermaun antukaru ainau untsuri Jesús nekas Yus akupkamuitai tiarmiayi.</s>
     </seg>
     <seg type="verse" id="b.JOH.4.40">
      <s id="b.JOH.4.40.1">Tura asar Samarianmaya ainau Jesús pujamunam taar: “Ii yaktarin winitaram, iijai pujusmintrum,” tinamtai iisha ayu tusar, nu yaktanam jear jimia kinta kanurmiaji.</s>
     </seg>
     <seg type="verse" id="b.JOH.4.41">
      <s id="b.JOH.4.41.1">Turakrin chikich aints ainausha Jesúsa chichamen antukar, nekasampita tiarmiayi.</s>
     </seg>
     <seg type="verse" id="b.JOH.4.42">
      <s id="b.JOH.4.42.1">Tura asar nuwan chicharinak: —Yamaikia ame chichaamu nuke antuku asar, nekasampita tatsuji, antsu iik ni chichame anturkau asar: Juka nekas mash nungkanmaya ainaun uwemtikratnuitai tusar nekaji, —tiarmiayi.</s>
     </seg>
     <seg type="verse" id="b.JOH.4.43">
      <s id="b.JOH.4.43.1">Nunia Jesús Samarianam jimiaran kanur, nunia jiinki Galileanam wemiayi.</s>
     </seg>
     <seg type="verse" id="b.JOH.4.44">
      <s id="b.JOH.4.44.1">Tura ni nungkarin waketki ai, ukunam atiniun pachis chichaak: —Yuse chichame etsernun ni nungkarin pujuinau pachinatsui, —timiayi.</s>
     </seg>
     <seg type="verse" id="b.JOH.4.45">
      <s id="b.JOH.4.45.1">Tura Galilea nungkanam jeamtai, nunia aints ainau Pascua fiestan inangkartas Jerusalénnum wearu asar, nuni pujusar, Jesúsa turamurin wainkaru asar, Jesúsan pengker awajsarmiayi.</s>
     </seg>
     <seg type="verse" id="b.JOH.4.46">
      <s id="b.JOH.4.46.1">Tura asamtai Galilea nungkanam pujau ataksha Caná yaktanam waketkimiayi.</s>
      <s id="b.JOH.4.46.2">Nu yaktanam yaanchuik vino najanamia nuni Jesús jeai, chikich yaktanam Capernaum tutainum apu uchiri jaak tepemiayi.</s>
     </seg>
     <seg type="verse" id="b.JOH.4.47">
      <s id="b.JOH.4.47.1">Tura asamtai Capernaumnumia apu: Jesús Judea nungkanmaya jiinki, Galileanam tayi, tamaun antuk, Jesúsan werimiayi.</s>
      <s id="b.JOH.4.47.2">Tura jeari chicharak: —Uchir pengké jatanak wajasun ukukjai.</s>
      <s id="b.JOH.4.47.3">Wait aneasam jearun winim uchir tsuwatrita, —timiayi.</s>
     </seg>
     <seg type="verse" id="b.JOH.4.48">
      <s id="b.JOH.4.48.1">Tama Jesús ayaak: —Atumka wi wainchati takatan takai wainchakrumka, nekasampita turutsurme, —timiayi.</s>
     </seg>
     <seg type="verse" id="b.JOH.4.49">
      <s id="b.JOH.4.49.1">Tamaitiat apu ayaak: —Apuru, wait aneasam uchir jatsaing, wári winitrita, —timiayi.</s>
     </seg>
     <seg type="verse" id="b.JOH.4.50">
      <s id="b.JOH.4.50.1">Tamati Jesús apun chicharak: —Jeemin waketkita.</s>
      <s id="b.JOH.4.50.2">Uchirmeka pengker wajasi, —timiayi.</s>
      <s id="b.JOH.4.50.3">Jesús tamati, Capernaumnumia apu nuna antuk: Nekasampita tusa waketkimiayi.</s>
     </seg>
     <seg type="verse" id="b.JOH.4.51">
      <s id="b.JOH.4.51.1">Tura waketki ni jeen jeatak wajasai, ni inatiri ainau jeanmaya jiinkiar ingkiungkar ujainak: —Uchirmeka pengker wajasi, —tiarmiayi.</s>
     </seg>
     <seg type="verse" id="b.JOH.4.52">
      <s id="b.JOH.4.52.1">Tinamtai apu ni inatirin iniak: —¿Tsaa tuni ketia pengkersha wajasma? —timiayi.</s>
      <s id="b.JOH.4.52.2">Tu iniam ni inatiri aiminak: —Yau tsaa yantanti michatrami, —tiarmiayi.</s>
     </seg>
     <seg type="verse" id="b.JOH.4.53">
      <s id="b.JOH.4.53.1">Tinamtai apu nintimias: Tsaa yantanti Jesús: Uchirmeka pengker wajasi, tu ujakmau asa, ni aintsrijai mash Jesúsan nekasampita tiarmiayi.</s>
     </seg>
     <seg type="verse" id="b.JOH.4.54">
      <s id="b.JOH.4.54.1">Jesús nu apu uchirin tsuwaru asa, Galilea nungkanam ni kakarmarin jimiaran inakmasmiayi.</s>
      <s id="b.JOH.4.54.2">Tura nu wainchati takatnaka Judea nungkanmaya jiinki turamiayi.</s>
     </seg>
    </div>
    <div type="chapter" id="b.JOH.5">
     <seg type="verse" id="b.JOH.5.1">
      <s id="b.JOH.5.1.1">Nuniangka judío ainau fiestan najanawaramtai, Jesús ataksha Jerusalénnum waketkimiayi.</s>
     </seg>
     <seg type="verse" id="b.JOH.5.2">
      <s id="b.JOH.5.2.1">Jerusalénnum Uwija Waiitiri tutainum nuni ayaamas maati amiayi.</s>
      <s id="b.JOH.5.2.2">Nu maati naaringkia hebreo chichamejai Betesda tinu armiayi.</s>
      <s id="b.JOH.5.2.3">Nu maati yantamen cinco (5) jea jeamkamunam jau ainau tepetiri armiayi.</s>
     </seg>
     <seg type="verse" id="b.JOH.5.3">
      <s id="b.JOH.5.3.1">Tura jau ainau, tura wainmichu ainausha, tura wekaichau ainausha, tura kijiru ainausha untsuri nuni tepearmiayi.</s>
     </seg>
     <seg type="verse" id="b.JOH.5.4">
      <s id="b.JOH.5.4.1">Tura asar Yuse awemamuri aneachmau entsan tamparmamtikmatai, aints ainau: Wiyá ayangnaka pengker wajasainjapi, tu nintimsar: Entsa miartukat tusar maatinam nakasarmiayi.</s>
     </seg>
     <seg type="verse" id="b.JOH.5.5">
      <s id="b.JOH.5.5.1">Nuni nakainak pujuinamunam aints treinta y ocho (38) musach tuke najaimiak tepeu pujuyayi.</s>
     </seg>
     <seg type="verse" id="b.JOH.5.6">
      <s id="b.JOH.5.6.1">Tuke nunisang tepeu asamtai, Jesús nu aintsun wainak, tura timiá musach najaimiak tepeu nekau asa chicharak: —¿Ame pengker wajastasam wakeramek? —timiayi.</s>
     </seg>
     <seg type="verse" id="b.JOH.5.7">
      <s id="b.JOH.5.7.1">Tu iniam jau aimiak: —Ja ai, natsa, antsu entsa miartamtai, aints wina imiatminka atsau asamtai, wikia maatsaing chikitcha eemkar maa weenawai.</s>
      <s id="b.JOH.5.7.2">Tuminau asaramtai wikia juni tsaatsuk tuke tepajai, —timiayi.</s>
     </seg>
     <seg type="verse" id="b.JOH.5.8">
      <s id="b.JOH.5.8.1">Tamati Jesús chicharak: —Nantakim tepetiram jukim weta, —timiayi.</s>
     </seg>
     <seg type="verse" id="b.JOH.5.9">
      <s id="b.JOH.5.9.1">Tama nu chichaamujai metek nu aintska pengker wajasmiayi.</s>
      <s id="b.JOH.5.9.2">Tura nantaki tepetirin juki wemiayi.</s>
      <s id="b.JOH.5.9.3">Tura ayamtai kinta asamtai,</s>
     </seg>
     <seg type="verse" id="b.JOH.5.10">
      <s id="b.JOH.5.10.1">judío juuntri ainau nu pengker wajasun chicharinak: —Ju kintaka ayamtai asamtai, tepetiram jukichminuitme, —tiarmiayi.</s>
     </seg>
     <seg type="verse" id="b.JOH.5.11">
      <s id="b.JOH.5.11.1">Tu tinam nu aintska aimiak: —Wína tsuwarauka chichartak: ‘Tepetiram jukim weta,’ turutin asamtai aitkajai, —timiayi.</s>
     </seg>
     <seg type="verse" id="b.JOH.5.12">
      <s id="b.JOH.5.12.1">Tamati iniinak: —¿Yaachia tepetiram jukim weta turamiaj? —tiarmiayi.</s>
     </seg>
     <seg type="verse" id="b.JOH.5.13">
      <s id="b.JOH.5.13.1">Tu tinamaitiat nu aintska aimkatatkama tujinkamiayi.</s>
      <s id="b.JOH.5.13.2">Aints untsuri nuni wekajinamunam Jesúscha wári jiinki weau asamtai, nu tsuwaarama nusha yáki tusangka nekaachmiayi.</s>
     </seg>
     <seg type="verse" id="b.JOH.5.14">
      <s id="b.JOH.5.14.1">Tura jumchik arus Yus seatai juun jeanam wayaamtai, Jesús niin wainak chicharak: —Antukta.</s>
      <s id="b.JOH.5.14.2">Yamaikia pengker wajasume.</s>
      <s id="b.JOH.5.14.3">Tura asam ame najaimiame nuna nangkamasmek jatan jurumaki tusam, yamaikia ataksha tunau turuwaip, —timiayi.</s>
     </seg>
     <seg type="verse" id="b.JOH.5.15">
      <s id="b.JOH.5.15.1">Tama nu aintska judío juuntri ainamunam we: —Wína tsuwarauka Jesúsaitai, —tusa etserkamiayi.</s>
     </seg>
     <seg type="verse" id="b.JOH.5.16">
      <s id="b.JOH.5.16.1">Tu ujaam, ayamtai kintati turau asamtai, judío juuntri ainau: ¿Jesús itiurkarik maawaintai? tu nintimrarmiayi.</s>
     </seg>
     <seg type="verse" id="b.JOH.5.17">
      <s id="b.JOH.5.17.1">Tu nintiminamtai Jesús nuna nekaa chichaak: —Wína Apaachir ju kintatisha tuke takakmasu asamtai, wisha nunisnak takakmajai, —timiayi.</s>
     </seg>
     <seg type="verse" id="b.JOH.5.18">
      <s id="b.JOH.5.18.1">Tamati judío juuntri ainau nuna nekaawar: “Ayamtai kintan pachiatsui, tura Yus wína Apaachiruitai tinu asa, Yus wijai metekaitai, tu nintimias pujatsuash,” tusar Jesúsan nuna nangkamasarang kajerkar maawartas wakeriarmiayi.</s>
     </seg>
     <seg type="verse" id="b.JOH.5.19">
      <s id="b.JOH.5.19.1">Tuminamtai Jesús chicharak: —Nekasan tajarme: Wi Yuse Uchiri asan, wiki nintimsanak nunaka kichkisha turachminuitjai.</s>
      <s id="b.JOH.5.19.2">Antsu wína Apaachir tura nuna wainkan nunaka turatnuitjai.</s>
      <s id="b.JOH.5.19.3">Wína Apaachir tura nunaka wisha nunisnak mash turajai.</s>
     </seg>
     <seg type="verse" id="b.JOH.5.20">
      <s id="b.JOH.5.20.1">Wína Apaachirka wínaka anentui.</s>
      <s id="b.JOH.5.20.2">Tura winasha ni tura nunaka mash nekamtikrawai.</s>
      <s id="b.JOH.5.20.3">Tura nuna nangkamasang aints wainchati takatnasha winaka inaktursatatui.</s>
      <s id="b.JOH.5.20.4">Tura asamtai atumsha nu wainkarmeka shamkaram nintimratatrume.</s>
     </seg>
     <seg type="verse" id="b.JOH.5.21">
      <s id="b.JOH.5.21.1">Wína Apaachirka jakau ainau tuke iwiaaku pujusarat tusa inankitin asamtai, wisha nunisnak wi wakeraknaka nunasha turamnawaitjai.</s>
     </seg>
     <seg type="verse" id="b.JOH.5.22">
      <s id="b.JOH.5.22.1">Wína Apaachirka aints ainaun pachis: Nu aintska pengkeraitai, tura nu aintska paseetai tatsui.</s>
      <s id="b.JOH.5.22.2">Antsu wina Apaachirka: Aints ainau mash jiisam: Juka paseetai, tura juka pengkeraitai tusam mash nekaata turutmiayi.</s>
     </seg>
     <seg type="verse" id="b.JOH.5.23">
      <s id="b.JOH.5.23.1">Tura asa aints mash wína Apaachirun pengker awajinauka winasha nunisarang mash pengker awajtustin ainawai.</s>
      <s id="b.JOH.5.23.2">Wína Apaachir akuptuku asamtai, wína pachitinachuka wína Apaachirnasha nunisarang pachinatsui.</s>
     </seg>
     <seg type="verse" id="b.JOH.5.24">
      <s id="b.JOH.5.24.1">“Nekasan tajarme: Wína chichamrun antukaru ainau wína akuptukmia nuna nekasampita tinu asar, pujut nangkankashtinun juwinawai.</s>
      <s id="b.JOH.5.24.2">Tura jinam wait wajaktinnumka wechartinuitai, antsu yaanchuik jakawa nunisarang pujuinayat, pujut nangkankashtinun jukin asar, Yusnum tuke iwiaaku pujusartin ainawai.</s>
     </seg>
     <seg type="verse" id="b.JOH.5.25">
      <s id="b.JOH.5.25.1">Nunasha nekasan tajarme: Uwemratin kinta jeatatui timiaja nuka yanchuk jeayi.</s>
      <s id="b.JOH.5.25.2">Nu kinta jeau asamtai, wi Yuse Uchiri asan ataksha winamtai, wina untsummaurun antukartin ainauka jakaru ainayat, tuke iwiaaku pujusartin ainawai.</s>
     </seg>
     <seg type="verse" id="b.JOH.5.26">
      <s id="b.JOH.5.26.1">Wikia ni Uchiri asamtai, wina Apaachirka tuke iwiaaku pujau asa, aints ainau tuke pujut nangkankashtin susata tusa tsangkatrukmiayi.</s>
     </seg>
     <seg type="verse" id="b.JOH.5.27">
      <s id="b.JOH.5.27.1">Tura wikia aints ayatun Yus akupkamu asan, aints ainaun pachisan: Nu aintska pengkeraitai, tura chikich aintska paseetai tusa nekaatnun wína Apaachirka surusmiayi.</s>
     </seg>
     <seg type="verse" id="b.JOH.5.28">
      <s id="b.JOH.5.28.1">Ju chichamka itiurkamnawaita tuuka nintimrairap.</s>
      <s id="b.JOH.5.28.2">Jakamunmaya nantakiartin kinta nekas jeatnuitai.</s>
      <s id="b.JOH.5.28.3">Nu kinta jeamtai, jakaru ainau mash wi untsumaurun antukar,</s>
     </seg>
     <seg type="verse" id="b.JOH.5.29">
      <s id="b.JOH.5.29.1">iwiarsamunmaya jiinkiartinuitai.</s>
      <s id="b.JOH.5.29.2">Aints pengker aa nuna takasaru ainauka pujut nangkankashtinnum weartas nantakiartinuitai.</s>
      <s id="b.JOH.5.29.3">Antsu tunau takasaru ainauka jinam tuke wait wajakartinnum weartas nantakiartinuitai, —Jesús timiayi.</s>
     </seg>
     <seg type="verse" id="b.JOH.5.30">
      <s id="b.JOH.5.30.1">Nunia Jesús ataksha etserak: —Wiki wakeraknaka pengké turachminuitjai.</s>
      <s id="b.JOH.5.30.2">Antsu wína Apaachir turata turutin asamtai, wikia miatrusnak umiajai.</s>
      <s id="b.JOH.5.30.3">Tura wína Apaachir wína akuptuku asamtai, wi wakeraja nunaka nintimtsuk pujau asan, ni wakeramurinak turajai.</s>
      <s id="b.JOH.5.30.4">Tura asan wi turaja nuka nekas pengkeraitai.</s>
     </seg>
     <seg type="verse" id="b.JOH.5.31">
      <s id="b.JOH.5.31.1">Wiki nintimtumasan etsertumamtaikia, aints ainau: Nangkami tawai turutiartinuitai.</s>
     </seg>
     <seg type="verse" id="b.JOH.5.32">
      <s id="b.JOH.5.32.1">Tura chikich wína pachitas etserturkatnuka awai.</s>
      <s id="b.JOH.5.32.2">Ni wína pachitas etsera nunaka nekasaintai tusan nekajai.</s>
     </seg>
     <seg type="verse" id="b.JOH.5.33">
      <s id="b.JOH.5.33.1">Atumsha wína pachitsaram chicham nekaatasrum aints ainau Juankun iniasarat tusaram akupkamiarume.</s>
      <s id="b.JOH.5.33.2">Turakrumin Juan tímia nuka nekasaintai.</s>
     </seg>
     <seg type="verse" id="b.JOH.5.34">
      <s id="b.JOH.5.34.1">Juan ji kapawa nunisang ¿aints ainau ninti itiur ainawak? tusa chichaman paan etsermiayi.</s>
      <s id="b.JOH.5.34.2">Tura asamtai atumsha jumchik kinta ni chichame antukrum warasmiarume.</s>
      <s id="b.JOH.5.34.3">Tura wainiatun aints wina pachitsar tina nunaka wikia pachiatsjai.</s>
      <s id="b.JOH.5.34.4">Antsu Yuse chichame nintimkuram uwemrataram tusan nunaka tajarme.</s>
     </seg>
     <seg type="verse" id="b.JOH.5.36">
      <s id="b.JOH.5.36.1">Juan wína pachitas etsermia nuka nekasaintai tusaram nekaratnuitrume.</s>
      <s id="b.JOH.5.36.2">Tura nuna nangkamasrumek wína Apaachir Yus akupkamuitai tusaram nekaratnuitrume.</s>
      <s id="b.JOH.5.36.3">Ni turata turutin asamtai, wi turaja nu wainkuram: Nekasampi Yus akupkamuita tusaram nekaratnuitrume.</s>
     </seg>
     <seg type="verse" id="b.JOH.5.37">
      <s id="b.JOH.5.37.1">Tura wína Apaachirka wína akuptuku asa, wína pachitas: Wiitjai tusa paan nekamtikruamiayi.</s>
      <s id="b.JOH.5.37.2">Tura wainiatrumek atumka ni chichamengka pengké anturchau ayarume, tura wina Apaachirsha waintasha wainchawaitrume.</s>
     </seg>
     <seg type="verse" id="b.JOH.5.38">
      <s id="b.JOH.5.38.1">Nunia wína Apaachir akuptuku waitiatrum, nekasampita turutchau asaram, wína Apaachiru chichamengka atumi nintijaingkia juwatsrume.</s>
     </seg>
     <seg type="verse" id="b.JOH.5.39">
      <s id="b.JOH.5.39.1">Atumka Yuse chichamen etserin yaanchuik aararmia nu aujkuram: Nuna aujsanka nekasan tuke iwiaaku pujusjainjapi tusaram nangkamrum tu nintimrume.</s>
      <s id="b.JOH.5.39.2">Antsu nu aarmau ainauka wína pachitsar aarmau ainawai.</s>
     </seg>
     <seg type="verse" id="b.JOH.5.40">
      <s id="b.JOH.5.40.1">Tura wainiatrumek wini winiram nekasrum pujut nangkankashtin jutaka nakitarme.</s>
     </seg>
     <seg type="verse" id="b.JOH.5.41">
      <s id="b.JOH.5.41.1">“Aints wína pengkeraitme turutinamtaisha wikia pachiatsjai.</s>
     </seg>
     <seg type="verse" id="b.JOH.5.42">
      <s id="b.JOH.5.42.1">Maj, atumka Yus aneatsrume tusan wikia nekajrume.</s>
     </seg>
     <seg type="verse" id="b.JOH.5.43">
      <s id="b.JOH.5.43.1">Wína Apaachir akuptuku asamtai, ju nungkanam taawitjai.</s>
      <s id="b.JOH.5.43.2">Turai waitiatrumek winaka nakitrarme.</s>
      <s id="b.JOH.5.43.3">Antsu chikich aints ningki nintimsar chichaman etserkartas wininamtaikia, nuna chichamengka anturkatatrume.</s>
     </seg>
     <seg type="verse" id="b.JOH.5.44">
      <s id="b.JOH.5.44.1">Atumka mai nuwamtak: Pengke aintsuitme turutiarat tu nintimsaram pujayatrum Yuska pachiatsrume.</s>
      <s id="b.JOH.5.44.2">Tura asaram ¿winaka itiurak nekasampita turutiaram?</s>
     </seg>
     <seg type="verse" id="b.JOH.5.45">
      <s id="b.JOH.5.45.1">Atumka wína pachitsaram: Ii tunaari ii Apaachirin ujatramkatatji, tuuka nintimsairap.</s>
      <s id="b.JOH.5.45.2">Wikia nunaka turashtatjai.</s>
      <s id="b.JOH.5.45.3">Atumka: Moisésa chichamen umirkan uwemratatjapi tayatrumek, Moisésa chichame umichu asakrumin, Moisés atumi tunaarin pachis paan aarmiayi.</s>
     </seg>
     <seg type="verse" id="b.JOH.5.46">
      <s id="b.JOH.5.46.1">Tura Moisés wína pachitas aaru asamtai, Moisésa aarmauri nekasampita tusaram, winasha nekasampi Yus akupkamuitme tusaram nintimtursatnuitrume.</s>
     </seg>
     <seg type="verse" id="b.JOH.5.47">
      <s id="b.JOH.5.47.1">Tura Moisésa aarmauri nekasampita tichau asaram ¿wína chichamrusha itiurak nekasampita titaram? —Jesús timiayi.</s>
     </seg>
    </div>
    <div type="chapter" id="b.JOH.6">
     <seg type="verse" id="b.JOH.6.1">
      <s id="b.JOH.6.1.1">Nuna tusa ukuki, Jesús Galilea kucha tumajin katingmiayi.</s>
      <s id="b.JOH.6.1.2">Nu kuchanka chikich aints ainauka Tiberias kucha tu weena nuwaitai.</s>
     </seg>
     <seg type="verse" id="b.JOH.6.2">
      <s id="b.JOH.6.2.1">Tura jau ainaun tsuwarchamniaun wainiat, Jesús tsuwaru asamtai, chikich aints untsuri nuna wainkaru asar Jesúsan nemariarmiayi.</s>
     </seg>
     <seg type="verse" id="b.JOH.6.3">
      <s id="b.JOH.6.3.1">Judío ainau fiestari, Pascua tutai jeatak wajasamtai, Jesús ni nuiniatiri ainautijai muranam wakaar, nuni pujusmiaji.</s>
     </seg>
     <seg type="verse" id="b.JOH.6.5">
      <s id="b.JOH.6.5.1">Tura nuni pujarin, Jesús pangkai jiimkama aints untsuri wininaun wainak Felipen chicharak: —Aints timiá untsuri yuratasrisha ¿tuniang yurumkasha sumaktaij? —timiayi.</s>
     </seg>
     <seg type="verse" id="b.JOH.6.6">
      <s id="b.JOH.6.6.1">Jesúska ni turatnurinka ningki nekayat ¿Felipe warintuk aimkain? tusa timiayi.</s>
     </seg>
     <seg type="verse" id="b.JOH.6.7">
      <s id="b.JOH.6.7.1">Tu iniam Felipe ayaak: —Jimia pachak kuikiajai pang sumakrisha, kichik kichik aints jumchik suwamsha jeachminuitai, —timiayi.</s>
     </seg>
     <seg type="verse" id="b.JOH.6.8">
      <s id="b.JOH.6.8.1">Tamati chikich nuiniatiri Andrés, Simón Pedro yachí, Jesúsan chicharak:</s>
     </seg>
     <seg type="verse" id="b.JOH.6.9">
      <s id="b.JOH.6.9.1">—Juni uchi pang sebadajai najanamun cinco (5) takakui, tura namaknasha jimiarchik takakui.</s>
      <s id="b.JOH.6.9.2">¿Tura aints timiá untsurisha itiurak mashcha yuratai? —timiayi.</s>
     </seg>
     <seg type="verse" id="b.JOH.6.10">
      <s id="b.JOH.6.10.1">Tamaitiat Jesús ni nuiniatiri ainautin chichartamak: —Aints ainau mash pujustaram titaram, —turammiaji.</s>
      <s id="b.JOH.6.10.2">Turammatai chirichri nukap amaunum pujusar, mash irumram cinco mil (5,000) aints iruntrarmiaji.</s>
     </seg>
     <seg type="verse" id="b.JOH.6.11">
      <s id="b.JOH.6.11.1">Mash iruntraramtai, Jesús pangkan takus, Yusen maaketai tusa, ni nuiniatiri ainautin suramsamtai, iisha nuni pujuinau mash susarmiaji.</s>
      <s id="b.JOH.6.11.2">Tura namaknasha pachitsuk yuwarti tusar susarmiaji.</s>
     </seg>
     <seg type="verse" id="b.JOH.6.12">
      <s id="b.JOH.6.12.1">Tura aints ainau mash tutuararamtai, Jesús ni nuiniatiri ainautin chichartamak: —Nangkamiar japawarai tusaram, ampirmau jukitaram, —turammiaji.</s>
     </seg>
     <seg type="verse" id="b.JOH.6.13">
      <s id="b.JOH.6.13.1">Turammatai pang cinco (5) amia nuna ampintramuri doce (12) changkin chumpiamiaji.</s>
     </seg>
     <seg type="verse" id="b.JOH.6.14">
      <s id="b.JOH.6.14.1">Tura Jesús nu wainchati takatan turau asamtai, aints nuna wainkar chicharnainak: —Juka nekas Yuse chichamen etserin ju nungkanam tatinuitai tinu armia nuwaapita, —tunaiyarmiayi.</s>
     </seg>
     <seg type="verse" id="b.JOH.6.15">
      <s id="b.JOH.6.15.1">Tura ii apuri ati tusar, Jesúsan jukiartas wakerinam, Jesús nuna nekaa ataksha ningki muranam wakamiayi.</s>
     </seg>
     <seg type="verse" id="b.JOH.6.16">
      <s id="b.JOH.6.16.1">Tura kintamramtai Jesúsa nuiniatiri ainauti kuchanam wemiaji.</s>
     </seg>
     <seg type="verse" id="b.JOH.6.17">
      <s id="b.JOH.6.17.1">Kashi Jesús taachmatai, juun kanunam engkemar, Capernaum yaktanam waketkimi tusar katimiaji.</s>
     </seg>
     <seg type="verse" id="b.JOH.6.18">
      <s id="b.JOH.6.18.1">Turarin nase kakar nasenmatai, kucha tamparamuri kakar tamparimiayi.</s>
     </seg>
     <seg type="verse" id="b.JOH.6.19">
      <s id="b.JOH.6.19.1">Tumamtai iikia kuchanam kawinmakir seis (6) kilómetron wearin, Jesús kuchanam nungkanma nunisang wekaaki winau wainkamiaji.</s>
      <s id="b.JOH.6.19.2">Tura wainkar shamkamiaji.</s>
     </seg>
     <seg type="verse" id="b.JOH.6.20">
      <s id="b.JOH.6.20.1">Tumakrin Jesús chichartamak: —Wiitjai, shamrukairap, —turammiaji.</s>
     </seg>
     <seg type="verse" id="b.JOH.6.21">
      <s id="b.JOH.6.21.1">Turammatai iikia pengker nintimsar Jesús engkear jukir, kakarmachu ii weamunam nujamkamiaji.</s>
     </seg>
     <seg type="verse" id="b.JOH.6.22">
      <s id="b.JOH.6.22.1">Kashin tsawaarar aints tumajin juwakaru ainau kanu atsau wainkar: Ni nuiniatiri ainau Jesúsnaka ayacharmapi tu nintimrarmiayi.</s>
     </seg>
     <seg type="verse" id="b.JOH.6.23">
      <s id="b.JOH.6.23.1">Nuni iruntrar chichainai, Tiberias yaktanmaya ainau chikich kanujai taarmiayi.</s>
      <s id="b.JOH.6.23.2">Tura yau Jesús Yusen maaketai tusa, pangkan aints ainaun yuramia nuni arakchichu nujamkaramtai, aints nuni juwakaru ainau Jesúsnasha waintsuk, tura ni nuiniatiri ainautincha waitmakchau asar, nu kanunam engkemawar: Jesús eaktai tusar, Capernaum yaktanam wearmiayi.</s>
     </seg>
     <seg type="verse" id="b.JOH.6.25">
      <s id="b.JOH.6.25.1">Tura kucha tumajin katingkiar, nuni Jesúsan wainkar iniinak: —Nuikiartinu ¿warutia junisha katingmame? —tiarmiayi.</s>
     </seg>
     <seg type="verse" id="b.JOH.6.26">
      <s id="b.JOH.6.26.1">Tu tinam Jesús ayaak: —Nekasan tajarme: Atumka yau pang yuwaram tutuaru asaram, wína eatrume.</s>
      <s id="b.JOH.6.26.2">Turayatrum wainchatin turaja nuka nintimtsurme.</s>
     </seg>
     <seg type="verse" id="b.JOH.6.27">
      <s id="b.JOH.6.27.1">Junia nungkanam yurumak kaurtin aa nuke nintimsaram pujuirap.</s>
      <s id="b.JOH.6.27.2">Antsu nekasrum: ¿Itiurak tuke Yusnum pujusaintaj? tusaram, yuta tuke kaurchatin aa nu nintimrau ataram.</s>
      <s id="b.JOH.6.27.3">Apaachir Yus: Ameka nu turata tusa, wína inatrau asamtai, wikia aints ayatnak, nu yutanka susatnuitjarme, —timiayi.</s>
     </seg>
     <seg type="verse" id="b.JOH.6.28">
      <s id="b.JOH.6.28.1">Tamati aints ainau iniinak: —¿Yus wakeramu umiktasrisha warí itiurkatnuitji? —tiarmiayi.</s>
     </seg>
     <seg type="verse" id="b.JOH.6.29">
      <s id="b.JOH.6.29.1">Tu tinam Jesús ayaak: —Yus wakeramuka nuwaitai: Yus wína akuptuku asa, aints ainau mash wína nimtimtursarat tusa wakerawai, —timiayi.</s>
     </seg>
     <seg type="verse" id="b.JOH.6.30">
      <s id="b.JOH.6.30.1">Tamati ataksha iniinak: —¿Tura amesha warí wainchati takatcha turame?</s>
      <s id="b.JOH.6.30.2">Iikia nu wainkar: Nekasmeapi Yus akupkamuitme tusar, iikia nu nintimsar pujustinuitji.</s>
      <s id="b.JOH.6.30.3">Tura asar ¿warí wainchati takatcha turame? tusar iikia nekaatasar wakeraji.</s>
     </seg>
     <seg type="verse" id="b.JOH.6.31">
      <s id="b.JOH.6.31.1">Yuse chichame tu aarmau asamtai, ii yaanchuik juuntri ainau aints atsamunam yurumak maná tutain yuwarmiayi.</s>
      <s id="b.JOH.6.31.2">Nu aarmauka nuwaitai: “Aints ainaun yuratas Yus nayaimpinmaya yurumkan akupkamiayi,” —tiarmiayi.</s>
     </seg>
     <seg type="verse" id="b.JOH.6.32">
      <s id="b.JOH.6.32.1">Tinamtai Jesús aimiak: —Wi taja nuka nekasaintai.</s>
      <s id="b.JOH.6.32.2">Moiséska atumi juuntri ainaun nayaimpinmaya yurumkanka susachmiayi.</s>
      <s id="b.JOH.6.32.3">Antsu wína Apaachir nayaimpinmayan yurumak nekas aa nuna suramrume.</s>
     </seg>
     <seg type="verse" id="b.JOH.6.33">
      <s id="b.JOH.6.33.1">Yus nekas yurumkan nayaimpinmayan akupak, mash nungkanmaya aints ainaun pujut nangkankashtinun susatnua nuwaitai, —timiayi.</s>
     </seg>
     <seg type="verse" id="b.JOH.6.34">
      <s id="b.JOH.6.34.1">Tamati chicharinak: —Apuru, nu yurumak pujut nangkankashtinun sukartin tame nuka tuke sukartusta, —tiarmiayi.</s>
     </seg>
     <seg type="verse" id="b.JOH.6.35">
      <s id="b.JOH.6.35.1">Tinamtai Jesús aimiak: —Wikia tuke pujutan sukartin asan atumi yurumkaria tumawaitjai.</s>
      <s id="b.JOH.6.35.2">Tura asamtai wini wininauka tuke yapartsuk pujusartinuitai.</s>
      <s id="b.JOH.6.35.3">Tura wína nekasampita turutinauka tuke kitamtsuk wijai pujusartinuitai.</s>
     </seg>
     <seg type="verse" id="b.JOH.6.36">
      <s id="b.JOH.6.36.1">Antsu wi atumin timiaja nunaka ataksha tajarme: Wina waitkayatrum: Nekasam Yus akupkamuitme turutsurme.</s>
     </seg>
     <seg type="verse" id="b.JOH.6.37">
      <s id="b.JOH.6.37.1">Aints ainaun wína Apaachir: Nuka aminu arti timiau asar, nuka wína aintsur artinuitai.</s>
      <s id="b.JOH.6.37.2">Tura asaramtai wini wininaunka pengké nakitrashtinuitjai.</s>
     </seg>
     <seg type="verse" id="b.JOH.6.38">
      <s id="b.JOH.6.38.1">Wikia wína wakeramurun turatasnaka nayaimpinmayangka tachawaitjai, antsu wína akuptuku wakeramurin najanatasan taawitjai.</s>
     </seg>
     <seg type="verse" id="b.JOH.6.39">
      <s id="b.JOH.6.39.1">Wína Apaachir wína akuptuku asa: Aints ainaun wína surusmia nunaka kichkisha mengkatsuk, antsu nungka amukatin kinta jeamtai, inankita tusa wakerawai.</s>
     </seg>
     <seg type="verse" id="b.JOH.6.40">
      <s id="b.JOH.6.40.1">Aints ainau wína nekasampi Yuse Uchirinme turutinauka mash tuke iwiaaku pujusartinuitai.</s>
      <s id="b.JOH.6.40.2">Tura nu aints jakaramtai, nungka amukatin kinta jeamtai, wi inankitnuitjai.</s>
      <s id="b.JOH.6.40.3">Nuwaitai wina Apaachiru wakeramuringkia, —Jesús timiayi.</s>
     </seg>
     <seg type="verse" id="b.JOH.6.41">
      <s id="b.JOH.6.41.1">Jesús: “Wiitjai yurumak nayaimpinmaya akupkamunka,” tinu asamtai, judío ainau Jesúsan pachisar pasé chichatan nangkamawarmiayi.</s>
     </seg>
     <seg type="verse" id="b.JOH.6.42">
      <s id="b.JOH.6.42.1">Tura chicharnainak: —¿Juka Jesúschaukai?</s>
      <s id="b.JOH.6.42.2">¿José uchiria nuchaukai?</s>
      <s id="b.JOH.6.42.3">Iikia juna aparisha tura nukurisha wainiaji.</s>
      <s id="b.JOH.6.42.4">Nuna uchirintiat ¿warukaya nayaimpinmaya taawitjai tawa? —tunaiyarmiayi.</s>
     </seg>
     <seg type="verse" id="b.JOH.6.43">
      <s id="b.JOH.6.43.1">Tu tinamtai Jesús chicharak: —Tuuka aujmatrutsuk asataram.</s>
     </seg>
     <seg type="verse" id="b.JOH.6.44">
      <s id="b.JOH.6.44.1">Wína Apaachir wína akuptukmia nuka aints ainaun nintimtikchamtaikia, aints kichkisha winingkia winichartinuitai.</s>
      <s id="b.JOH.6.44.2">Tura nungka amukatin kinta jeamtai, wini wininaunka jakamunmayan inankitnuitjai.</s>
     </seg>
     <seg type="verse" id="b.JOH.6.45">
      <s id="b.JOH.6.45.1">Yaanchuik Yuse chichame etserin tu aarmiayi: “Yus mash aints ainaun nuiniartinuitai,” tu aarmau asamtai, wina Apaachiru chichamen antukar nuimiaru ainauka wini wininawai.</s>
     </seg>
     <seg type="verse" id="b.JOH.6.46">
      <s id="b.JOH.6.46.1">“Wína Apaachirun aints kichkisha wainkacharuitai.</s>
      <s id="b.JOH.6.46.2">Antsu wiki Yusnumia tau asan, Apaachirun wainkawaitjai.</s>
     </seg>
     <seg type="verse" id="b.JOH.6.47">
      <s id="b.JOH.6.47.1">“Nekasan tajarme: Wína nekasar nintimtursar pujuinauka pujut nangkankashtinun jukiartin ainawai.</s>
     </seg>
     <seg type="verse" id="b.JOH.6.48">
      <s id="b.JOH.6.48.1">Wikia tuke pujutan sukartin asan, yurumkaria tumawaitjai.</s>
     </seg>
     <seg type="verse" id="b.JOH.6.49">
      <s id="b.JOH.6.49.1">Nintimrataram.</s>
      <s id="b.JOH.6.49.2">Yaanchuik atumi juuntri ainau aints atsamunam yurumak maná tutain yuwariat mash jakarmiayi.</s>
     </seg>
     <seg type="verse" id="b.JOH.6.50">
      <s id="b.JOH.6.50.1">Antsu yurumkan nayaimpinmayan pachisan taja nuka wiitjai.</s>
      <s id="b.JOH.6.50.2">Aints yurumkan yuwa nunisarang nekasampita turutinauka tuke jakachartin ainawai.</s>
     </seg>
     <seg type="verse" id="b.JOH.6.51">
      <s id="b.JOH.6.51.1">Nayaimpinmaya yurumkan tuke pujutan sukartinnaka wiitjai.</s>
      <s id="b.JOH.6.51.2">Tura asamtai nu yurumkan yuwinauka tuke iwiaaku pujusartin ainawai.</s>
      <s id="b.JOH.6.51.3">Mash nungkanmaya ainau pujut nangkankashtinun jukiarat tusan jakatnuitjai.</s>
      <s id="b.JOH.6.51.4">Tura asan wi yurumkaitjai taja nunaka wína namangkrun pachisan tajai, —Jesús timiayi.</s>
     </seg>
     <seg type="verse" id="b.JOH.6.52">
      <s id="b.JOH.6.52.1">Tamati judío mai nuwamtak chicharnainak: —¿Juka itiurak yurumak yuwataram tusasha ni namangkencha sukartusminuita? —tunaiyarmiayi.</s>
     </seg>
     <seg type="verse" id="b.JOH.6.53">
      <s id="b.JOH.6.53.1">Tu tinam Jesús chichaak: —Nekasan tajarme: Wikia aints akiinayatun, Yus akuptuku asamtai, wína namangkur yuwachkurmeka, tura wina numpar umachkurmeka nekasrum pujut nangkankashtinka jukishtinuitrume.</s>
     </seg>
     <seg type="verse" id="b.JOH.6.54">
      <s id="b.JOH.6.54.1">Aints wína nekasampita turutuka wína namangkrun yuwawa tumawaitai, tura wína numparun umawa tumawaitai.</s>
      <s id="b.JOH.6.54.2">Tura asa pujut nangkankashtinun jukin asamtai, nungka amuamunam nu aintsnaka inankitnuitjai.</s>
     </seg>
     <seg type="verse" id="b.JOH.6.55">
      <s id="b.JOH.6.55.1">Wina namangkruka nekas yuta tumawaitai.</s>
      <s id="b.JOH.6.55.2">Tura wina numparsha nekas umutiya tumawaitai.</s>
     </seg>
     <seg type="verse" id="b.JOH.6.56">
      <s id="b.JOH.6.56.1">Wína namangkrun nintimias yuwauka, tura wína numparun nintimias umauka wijai tuke tsanias pujawai.</s>
      <s id="b.JOH.6.56.2">Tura asamtai wisha nijai tuke tsaniasan pujajai.</s>
     </seg>
     <seg type="verse" id="b.JOH.6.57">
      <s id="b.JOH.6.57.1">Wina Apaachirka tuke puja nuka wína akuptak tuke pujustinun surusu asamtai, wína namangkrun nintimsar yuwinauka wi pujaja nunisarang wijai tuke iwiaaku pujusartinuitai.</s>
     </seg>
     <seg type="verse" id="b.JOH.6.58">
      <s id="b.JOH.6.58.1">Yus yurumkan nayaimpinmayan akupkamia nuna pachisan chichaajai.</s>
      <s id="b.JOH.6.58.2">Yaanchuik atumi juuntri nayaimpinmayan yurumak akupkamun yuwariat jakarmiayi.</s>
      <s id="b.JOH.6.58.3">Antsu yamaram yurumkan yuwinauka tuke iwiaaku pujusartinuitai, —Jesús timiayi.</s>
     </seg>
     <seg type="verse" id="b.JOH.6.59">
      <s id="b.JOH.6.59.1">Pujut nangkankashtinun pachis: Wikia yurumka tumawaitjai tusa, aints ainaun Capernaum yaktanam iruntai jeanam Jesús tu nuiniarmiayi.</s>
     </seg>
     <seg type="verse" id="b.JOH.6.60">
      <s id="b.JOH.6.60.1">Jesúsa nemarnuri untsuri nu chichaman antukaru asar, mai nuwamtak chicharnainak: —Ju chichamka nekas yumtinuitai.</s>
      <s id="b.JOH.6.60.2">¿Yáki junasha antukat? —tunaiyarmiayi.</s>
     </seg>
     <seg type="verse" id="b.JOH.6.61">
      <s id="b.JOH.6.61.1">Tu tinamtai Jesús ni tunaiyamun nekaa chicharak: —¿Waruka wi taja nuka napchawaitai? tarume.</s>
     </seg>
     <seg type="verse" id="b.JOH.6.62">
      <s id="b.JOH.6.62.1">Wi aints ayatun, Yus akupkamu asan, yaanchuik pujumiaja nuni waketkiamtaikia ¿warukawaintrumek?</s>
     </seg>
     <seg type="verse" id="b.JOH.6.63">
      <s id="b.JOH.6.63.1">Yuse Wakani nuke pujut yamarman sukartawai.</s>
      <s id="b.JOH.6.63.2">Antsu aintsu namangkengka tuke iwiaakuka pengké pujuschamnawaitai.</s>
      <s id="b.JOH.6.63.3">Wi taja nunaka Yuse Wakani nekamtikramat tusan, tura nekas pujut yamarman suramsarat tusan atumin ujaajrume, —Jesús timiayi.</s>
     </seg>
     <seg type="verse" id="b.JOH.6.64">
      <s id="b.JOH.6.64.1">Tura Jesús niin nintimtichu ainaun, tura niin suruktinua nunasha nu nangkamtaik nekau asa, ni nemarnuri ainautin chichartamak: —Atumjai iruntrar pujuinau winaka mashka nintimturinatsui.</s>
     </seg>
     <seg type="verse" id="b.JOH.6.65">
      <s id="b.JOH.6.65.1">Tura asakrumin wikia atumin chicharkun: Wína Apaachir aints ainaun wini winiarat tusar nintimtikchamka, aints kichkisha wini winichartinuitai timiajrume, —timiayi.</s>
     </seg>
     <seg type="verse" id="b.JOH.6.66">
      <s id="b.JOH.6.66.1">Tu tama ni nemarnuri untsuri Jesúsan ukukiar niin nemartan inaisarmiayi.</s>
     </seg>
     <seg type="verse" id="b.JOH.6.67">
      <s id="b.JOH.6.67.1">Tuminamtai Jesús ni doce (12) nuiniatiri ainautin ininmak: —¿Atumsha nunisrumek jiinkiram wetasrum wakerarmek? —turammiaji.</s>
     </seg>
     <seg type="verse" id="b.JOH.6.68">
      <s id="b.JOH.6.68.1">Turammatai Simón Pedro aimiak: —Atsa Apuru ¿yanumak wetaij?</s>
      <s id="b.JOH.6.68.2">Ami chichamijai tuke iwiaaku pujustinuitji.</s>
      <s id="b.JOH.6.68.3">Amek nu chichamka etseru weame.</s>
     </seg>
     <seg type="verse" id="b.JOH.6.69">
      <s id="b.JOH.6.69.1">Iikia nekasampi Yus Akupkamuita, tu nintimsar pujau asar nuka nekaji, —timiayi.</s>
     </seg>
     <seg type="verse" id="b.JOH.6.70">
      <s id="b.JOH.6.70.1">Tamati Jesús aimiak: —Wi doce (12) aints ainautirmin wina nuiniatir ataram tusan inaikiamiajrume.</s>
      <s id="b.JOH.6.70.2">Turayat atumnia kichik iwianchrintin pachitkawai, —Jesús timiayi.</s>
     </seg>
     <seg type="verse" id="b.JOH.6.71">
      <s id="b.JOH.6.71.1">Ni tímia nuka Judas Iscarioten Simónka uchirin taku timiayi.</s>
      <s id="b.JOH.6.71.2">Judascha ni nuiniatirintiat ukunam Jesúsan anangka surukmiayi.</s>
     </seg>
    </div>
    <div type="chapter" id="b.JOH.7">
     <seg type="verse" id="b.JOH.7.1">
      <s id="b.JOH.7.1.1">Nunia Jesús Galilea nungkanam wekaimiayi.</s>
      <s id="b.JOH.7.1.2">Tura Judea nungkanam judío juuntri Jesús maatai tinau asaramtai, nuni wetan nakitmiayi.</s>
     </seg>
     <seg type="verse" id="b.JOH.7.2">
      <s id="b.JOH.7.2.1">Tura judío fiestari, Aakmakmau Fiesta tutai jeatak wajamtai,</s>
     </seg>
     <seg type="verse" id="b.JOH.7.3">
      <s id="b.JOH.7.3.1">ni yachí ainau Jesúsan chicharinak: —Ami nuiniatiram Judea nungkanam pujuinau ami wainchati takatrumin wainkarat tusam, junia jiinkim nuni weta.</s>
     </seg>
     <seg type="verse" id="b.JOH.7.4">
      <s id="b.JOH.7.4.1">Chikich aints ainau: Wina turamurun wainkarat tusar wakerinauka uukarka turinatsui.</s>
      <s id="b.JOH.7.4.2">Ame wainchati takat takaakmeka, mash aints ainau wainminamunam turata, —tiarmiayi.</s>
     </seg>
     <seg type="verse" id="b.JOH.7.5">
      <s id="b.JOH.7.5.1">Ni yachí ainausha: Nekasmeapi Yus akupkamuitme, tinachu asar nunaka tiarmiayi.</s>
     </seg>
     <seg type="verse" id="b.JOH.7.6">
      <s id="b.JOH.7.6.1">Tu tinam Jesús chicharak: —Wi fiestanam wetin kintarka jeatsui.</s>
      <s id="b.JOH.7.6.2">Antsu atumka pachitsuk weminuitrume.</s>
     </seg>
     <seg type="verse" id="b.JOH.7.7">
      <s id="b.JOH.7.7.1">Ju nungkanmaya ainau atumnaka kajertaminatsui.</s>
      <s id="b.JOH.7.7.2">Antsu wikia ni tunau takasmaurin nekamtikmau asar, winaka kajertu weenawai.</s>
     </seg>
     <seg type="verse" id="b.JOH.7.8">
      <s id="b.JOH.7.8.1">Atumek fiestanam wetaram.</s>
      <s id="b.JOH.7.8.2">Antsu wína kintarka jeachu asamtai, wikia weatsjai, —timiayi.</s>
     </seg>
     <seg type="verse" id="b.JOH.7.9">
      <s id="b.JOH.7.9.1">Nuna tusa ukuki Galileanam juwakmiayi.</s>
     </seg>
     <seg type="verse" id="b.JOH.7.10">
      <s id="b.JOH.7.10.1">Turamtai ni yachí jiinkiar fiestanam wearmiayi.</s>
      <s id="b.JOH.7.10.2">Antsu Jesús juwakiat ukunam Jerusalénnum wemiayi.</s>
      <s id="b.JOH.7.10.3">Tura aints ainau nekarawarai tusa uumak wemiayi.</s>
     </seg>
     <seg type="verse" id="b.JOH.7.11">
      <s id="b.JOH.7.11.1">Judío juuntri ainausha fiesta irunmaunum Jesúsan eainak: —¿Nusha tuning puja? —tiarmiayi.</s>
     </seg>
     <seg type="verse" id="b.JOH.7.12">
      <s id="b.JOH.7.12.1">Nu fiestati iruntrar aints untsuri Jesúsan pachisar chichainak: —Nu aintska nekas pengkeraitai, —tunaiyarmiayi.</s>
      <s id="b.JOH.7.12.2">Tinamtai chikich ainau: —Atsa, nuka paseetai.</s>
      <s id="b.JOH.7.12.3">Aints ainaun anangkatas wekainuitai, —tunaiyarmiayi.</s>
     </seg>
     <seg type="verse" id="b.JOH.7.13">
      <s id="b.JOH.7.13.1">Tura judío juuntrin shaminau asar, paan antukarai tusar chichakcharmiayi.</s>
     </seg>
     <seg type="verse" id="b.JOH.7.14">
      <s id="b.JOH.7.14.1">Fiesta japen wajasai, Jesús Yus seatai juun jeanam waya, Yuse chichamen nuikiartutan nangkamamiayi.</s>
     </seg>
     <seg type="verse" id="b.JOH.7.15">
      <s id="b.JOH.7.15.1">Turamtai judío ainau ni chichamen antukar nukap nintimrar: —Jusha papin nuimiarchau ayatcha ¿itiurak nunasha nekawa? —tunaiyarmiayi.</s>
     </seg>
     <seg type="verse" id="b.JOH.7.16">
      <s id="b.JOH.7.16.1">Nuna antuk Jesús chichaak: —Wi nuikiartaja juka wína chichamruchuitai.</s>
      <s id="b.JOH.7.16.2">Antsu wína akuptuku chichamentai.</s>
     </seg>
     <seg type="verse" id="b.JOH.7.17">
      <s id="b.JOH.7.17.1">Aints Yuse wakeramurin umirkartas wakerinauka: Wi chichaman nuikiartaja nuna Yusnawaitai tusar paan nekaawartin ainawai.</s>
      <s id="b.JOH.7.17.2">Tura wiki nintimsanak chichaamtaisha, nunasha paan nekaawartin ainawai.</s>
     </seg>
     <seg type="verse" id="b.JOH.7.18">
      <s id="b.JOH.7.18.1">Aints ningki nintimias chichaman etseruka, aints ainau wina pengker nintimtursarat tusa chichaman etserui.</s>
      <s id="b.JOH.7.18.2">Antsu chikich aints niin akupkamia nunak pengker awajsatas wakerakka, aints ainaun anangtsuk nekas aa nunak ujaawai.</s>
     </seg>
     <seg type="verse" id="b.JOH.7.19">
      <s id="b.JOH.7.19.1">Yus umiktin chicham umiktaram tusa, Moisés suramsau wainiatrumek, kichkitirmesha nu chichamka umirtsurme.</s>
      <s id="b.JOH.7.19.2">¿Waruka winasha mantuatasrumsha wakerutarme? —Jesús timiayi.</s>
     </seg>
     <seg type="verse" id="b.JOH.7.20">
      <s id="b.JOH.7.20.1">Tamati aints ainau aiinak: —Waurkum nuka tame.</s>
      <s id="b.JOH.7.20.2">¿Yaachia amincha mantamatascha wakerutminawa? —tiarmiayi.</s>
     </seg>
     <seg type="verse" id="b.JOH.7.21">
      <s id="b.JOH.7.21.1">Tinamtai Jesús aimiak: —Wi ayamtai kintati aintsun kichik tsuwaru asamtai, mash ¿waruka aitkawa? tusaram nukap nintimrarume.</s>
     </seg>
     <seg type="verse" id="b.JOH.7.22">
      <s id="b.JOH.7.22.1">Tura wainiat Moisés chichaman akupturmak: Uchi aishmang akiinamtai, nuwapchiri charutkataram, atumin turamin asamtai, atumka ayamtai kinta au wainiatrumek tuke turin ainiarme.</s>
      <s id="b.JOH.7.22.2">Antsu Moiséska nu turatnunka nangkamachuitai, antsu yaanchuik atumi juuntri ainau nu turatnunka nangkamawarmiayi.</s>
     </seg>
     <seg type="verse" id="b.JOH.7.23">
      <s id="b.JOH.7.23.1">Tura Moisésa aarmaurin miatrusrumek umirkuram, ayamtai kintatisha uchi nuwapchirin charutnuitiatrumsha, wi ayamtai kintatin kichik aintsun tsuwaraisha ¿waruka kajertarme?</s>
     </seg>
     <seg type="verse" id="b.JOH.7.24">
      <s id="b.JOH.7.24.1">Tenap nekartsuk aints ainaun pachisrum: Tunau turayi tiirap.</s>
      <s id="b.JOH.7.24.2">Antsu nekasashi tusaram, inintrusrum tenap nekaataram, —Jesús timiayi.</s>
     </seg>
     <seg type="verse" id="b.JOH.7.25">
      <s id="b.JOH.7.25.1">Tamati Jerusalénnumia aints ainau chicharinak: —¿Maatai tina auchukai?</s>
     </seg>
     <seg type="verse" id="b.JOH.7.26">
      <s id="b.JOH.7.26.1">Jiistaram.</s>
      <s id="b.JOH.7.26.2">Mash antinamunam chichau waininayat apu ainauka pachinatsui.</s>
      <s id="b.JOH.7.26.3">¿Nekasash Yus akupkamui tuuyash nintiminaj?</s>
     </seg>
     <seg type="verse" id="b.JOH.7.27">
      <s id="b.JOH.7.27.1">Iikia ju aintska tuniayainta tusar paan nekaji.</s>
      <s id="b.JOH.7.27.2">¿Antsu Yus akupkamu tatinua nusha tuniang winitnui? tusarsha aints kichkisha nekainatsui, —tunaiyarmiayi.</s>
     </seg>
     <seg type="verse" id="b.JOH.7.28">
      <s id="b.JOH.7.28.1">Tinamtai Jesús Yus seatai juun jeanam nuikiartak pujau, nuna antuk kakar chichaak: —¿Wi tuniaya winaja nusha paantak nekaram?</s>
      <s id="b.JOH.7.28.2">Wína wakeramurun takastasnaka tachawitjai.</s>
      <s id="b.JOH.7.28.3">Antsu wína nekas akuptukuka yaachita tusarmesha nuka nekatsrume.</s>
     </seg>
     <seg type="verse" id="b.JOH.7.29">
      <s id="b.JOH.7.29.1">Antsu wína akuptuku asamtai, wikia nijai pujayatun juni tau asan, wína akuptukunka paan nekajai, —Jesús timiayi.</s>
     </seg>
     <seg type="verse" id="b.JOH.7.30">
      <s id="b.JOH.7.30.1">Tamati aints ainau: “Watska, achikiar kársernum engkeatai,” tinayat ni achiktin kintari jeachu asamtai achikcharmiayi.</s>
     </seg>
     <seg type="verse" id="b.JOH.7.31">
      <s id="b.JOH.7.31.1">Tura aints untsuri: Nekas Yus akupkamuapita tusar chichainak: —Mesías tatinuitai tina nu winakka, wainchatai takatan ju aintsun nangkamasang untsuri turashtinuitai, —tiarmiayi.</s>
     </seg>
     <seg type="verse" id="b.JOH.7.32">
      <s id="b.JOH.7.32.1">Fariseo ainau Jesúsan pachisar chichainaun antukar, sacerdote juuntri ainaujai iruntrar chichainak, Yus seatai jean wainin ainaun untsukar: Jesús achiktaram tusar akupkarmiayi.</s>
     </seg>
     <seg type="verse" id="b.JOH.7.33">
      <s id="b.JOH.7.33.1">Turinamtai Jesús nuna nekaa aints ainaun chicharak: —Wikia atumjai jumchik kinta pujustatjai.</s>
      <s id="b.JOH.7.33.2">Tura nunia ataksha wina akuptuku pujamurin waketkitatjai.</s>
     </seg>
     <seg type="verse" id="b.JOH.7.34">
      <s id="b.JOH.7.34.1">Tura wi waketkiamtai, atumka eatkatatrume.</s>
      <s id="b.JOH.7.34.2">Tura wi wetatja nuni winichmin asaram, winaka waitkashtinuitrume, —timiayi.</s>
     </seg>
     <seg type="verse" id="b.JOH.7.35">
      <s id="b.JOH.7.35.1">Jesús tamati judío mai nuwamtak iniininak: —¿Ausha tu weamtaik iisha wainkashtai?</s>
      <s id="b.JOH.7.35.2">¿Judío ainau arák griego ainaujai pachinkar pujuinamunam wetinun nu aints ainaun nuiniartas tatsuash?</s>
     </seg>
     <seg type="verse" id="b.JOH.7.36">
      <s id="b.JOH.7.36.1">Au iincha chichartamak: “Wina eatiatrumek, wi weaja nuni wechamin asaram, winaka waitkashtinuitrume,” ¿iin turamji nunasha warina takua tawa? —tunaiyarmiayi.</s>
     </seg>
     <seg type="verse" id="b.JOH.7.37">
      <s id="b.JOH.7.37.1">Fiesta amuamu kinta timiá pengker kinta asamtai, Jesús nu kintati wajaki kakar chichaak: —Aints ni nintin kitamawa nunisang pujakka, nintir kitamachua nunisang ati takungka wini winiti.</s>
     </seg>
     <seg type="verse" id="b.JOH.7.38">
      <s id="b.JOH.7.38.1">Tura wína nekasampi Yus akupkamuitme turutuka Yuse chichame aarmawa nunisang ni nintinia entsa pukunia nunisang aints kitaminawa nunisarang pujuinaunka tuke iwiaaku pujusarti tusa yaingkiartinuitai, —timiayi.</s>
     </seg>
     <seg type="verse" id="b.JOH.7.39">
      <s id="b.JOH.7.39.1">Kitaminawa nunisarang Jesúsan nekasampita tinu ainauka Yuse Wakani jukiartinuitai, nuna taku timiayi.</s>
      <s id="b.JOH.7.39.2">Yuse Wakaningkia taachu asamtai, tura Jesús nayaimpinam weachu asa, ukunam atiniun pachis nunaka timiayi.</s>
     </seg>
     <seg type="verse" id="b.JOH.7.40">
      <s id="b.JOH.7.40.1">Tamati aints ainau Jesúsa chichamen antukar chichainak: —Nekas Yuse chichamen etserin tatinuitai tiarmia nuka juwaitai, —tiarmiayi.</s>
     </seg>
     <seg type="verse" id="b.JOH.7.41">
      <s id="b.JOH.7.41.1">Tu tinamtai chikich ainausha chicharinak: —Atsa, antsu Mesías tu weena nuwaitai, —tiarmiayi.</s>
      <s id="b.JOH.7.41.2">Tu tinamaitiat chikich ainau aiminak: —Atsa ¿Mesíaska Galileanmaya tatinkai?</s>
     </seg>
     <seg type="verse" id="b.JOH.7.42">
      <s id="b.JOH.7.42.1">Mesíaska ii juuntri Davidta weari asa, Davidcha Belénnum akiinau asamtai, nisha nunisang Belénnum akiinatnuitai, —tiarmiayi.</s>
     </seg>
     <seg type="verse" id="b.JOH.7.43">
      <s id="b.JOH.7.43.1">Tu tinau asaramtai, aints ainau metekchau nintimrar kanararmiayi.</s>
     </seg>
     <seg type="verse" id="b.JOH.7.44">
      <s id="b.JOH.7.44.1">Tuminai chikich ainauka Jesúsan achikiar jukiartas wakerinayat achikcharmiayi.</s>
     </seg>
     <seg type="verse" id="b.JOH.7.45">
      <s id="b.JOH.7.45.1">Tura Yus seatai jean wainin ainau Jesúsa chichamen anturkar waketkiar fariseo ainauncha, tura sacerdote juuntri ainauncha ujakaram inintrinak: —¿Waruka juni itachurme? —tiarmiayi.</s>
     </seg>
     <seg type="verse" id="b.JOH.7.46">
      <s id="b.JOH.7.46.1">Tu tinam nuka aiminak: —Nu aints chichaa nuniska aints kichkisha chichachu armayi, —tiarmiayi.</s>
     </seg>
     <seg type="verse" id="b.JOH.7.47">
      <s id="b.JOH.7.47.1">Tu tinam fariseo ainau chicharinak: —¿Atumnasha anangkramarume?</s>
     </seg>
     <seg type="verse" id="b.JOH.7.48">
      <s id="b.JOH.7.48.1">¿Judío apuri ainausha, tura fariseo ainautisha kichkisha nu aints pachisar nekasampita tinajiash?</s>
     </seg>
     <seg type="verse" id="b.JOH.7.49">
      <s id="b.JOH.7.49.1">Antsu Moisésa aarmaurin nekachu ainauka Jesúsan nekasampita tinu asar, yumingkramu ainawai, —nangkamiar tiarmiayi.</s>
     </seg>
     <seg type="verse" id="b.JOH.7.50">
      <s id="b.JOH.7.50.1">Tinamtai Nicodemo nuwik Jesúsan kashi jearmia nuka fariseotiat chichaak:</s>
     </seg>
     <seg type="verse" id="b.JOH.7.51">
      <s id="b.JOH.7.51.1">—Ii umirkatin chicham tu aarmau asamtai, aintsu chichaamuri anturtsuk, tura ni turamurisha tenap nekartsuk pujakrikia, wait wajaktintri tu atinuitai pengké tichamnawaitji.</s>
      <s id="b.JOH.7.51.2">¿Nekaschaukai? —timiayi.</s>
     </seg>
     <seg type="verse" id="b.JOH.7.52">
      <s id="b.JOH.7.52.1">Tamaitiat Nicodemon jiyainak: —¿Amesha Galileanmaya aintskitam?</s>
      <s id="b.JOH.7.52.2">Galileanmaya aints Yuse chichamen etsernuka pengké atsutnuitai.</s>
      <s id="b.JOH.7.52.3">Amesha Yuse chichame tenap aujsam nekaata, —tiarmiayi.</s>
     </seg>
     <seg type="verse" id="b.JOH.7.53">
      <s id="b.JOH.7.53.1">Tu tinu asar, kichik kichik ni jeen waketkiarmiayi.</s>
     </seg>
    </div>
    <div type="chapter" id="b.JOH.8">
     <seg type="verse" id="b.JOH.8.1">
      <s id="b.JOH.8.1.1">Fariseo ainau ni jeen waketkiaramtai, Jesúska Olivo muranam wakamiayi.</s>
     </seg>
     <seg type="verse" id="b.JOH.8.2">
      <s id="b.JOH.8.2.1">Tura kashin tsawaar ataksha Yus seatai juun jeanam jeamtai, aints ainau untsuri niin kautkarmiayi.</s>
      <s id="b.JOH.8.2.2">Tura kautkaram, Jesús keemas nu aints ainaun nuiniarmiayi.</s>
     </seg>
     <seg type="verse" id="b.JOH.8.3">
      <s id="b.JOH.8.3.1">Tura nuikiartak pujai, Moisésa chichame nuikiartin ainau, fariseo ainausha nuwan chikich aintsjai tepaun wainkar jukiar, Jesús pujamunam itaarmiayi.</s>
      <s id="b.JOH.8.3.2">Tura aints iruntramunam japen awajsar,</s>
     </seg>
     <seg type="verse" id="b.JOH.8.4">
      <s id="b.JOH.8.4.1">Jesúsan chicharinak: —Nuikiartinu, ju nuwaka chikich aintsjai tepau wainkaji.</s>
     </seg>
     <seg type="verse" id="b.JOH.8.5">
      <s id="b.JOH.8.5.1">Moisés iin chichaman akupturmak: Nuwa tumauka kayajai tukur maatnuitai, tu aatramramiaji.</s>
      <s id="b.JOH.8.5.2">¿Tura amesha warinme? —tu iniasarmiayi.</s>
     </seg>
     <seg type="verse" id="b.JOH.8.6">
      <s id="b.JOH.8.6.1">Nunaka: ¿Ni warinting? nunia chicham najanami tusar nekarawartas tiarmiayi.</s>
      <s id="b.JOH.8.6.2">Tinamaitiat Jesús aimtsuk tsuntsumaj ni uwejejai nungkan aak pujumiayi.</s>
     </seg>
     <seg type="verse" id="b.JOH.8.7">
      <s id="b.JOH.8.7.1">Jesús aak pujamtai, tuke itattsuk iniinam, wajaki chicharak: —Ayu, watska, aints tunaun pengké turichu akungka, kayan achik ju nuwanka eemak tukuti, —timiayi.</s>
     </seg>
     <seg type="verse" id="b.JOH.8.8">
      <s id="b.JOH.8.8.1">Nunia ataksha tsuntsuma nungkan aak pujumiayi.</s>
     </seg>
     <seg type="verse" id="b.JOH.8.9">
      <s id="b.JOH.8.9.1">Tu pujau asamtai, ni chichamen antukaru ainau ni tunaarin nintimrar, juun ainau nuwá eemkar jiinkiar, nunia chikich ainausha mash kichik kichik jiinkiar wearmiayi.</s>
      <s id="b.JOH.8.9.2">Mash jiinkiaramtai, Jesús ningki nu nuwajai juwakmiayi.</s>
     </seg>
     <seg type="verse" id="b.JOH.8.10">
      <s id="b.JOH.8.10.1">Nuniangka Jesúscha wajaki nuwanak wainak: —Nuwachi ¿aints amin jakati turamina nusha warukawarma?</s>
      <s id="b.JOH.8.10.2">¿Kichkisha juwakcharik? —timiayi.</s>
     </seg>
     <seg type="verse" id="b.JOH.8.11">
      <s id="b.JOH.8.11.1">Tu iniam nu nuwaka aimiak: —Ja ai Apuru, kichkisha juwakchari, —timiayi.</s>
      <s id="b.JOH.8.11.2">Tamati Jesús chicharak: —Ayu, wisha mantamawarti tichatatjame.</s>
      <s id="b.JOH.8.11.3">Yamaikia jeemin waketkim nuniangka tunau turuwaip, —timiayi.</s>
     </seg>
     <seg type="verse" id="b.JOH.8.12">
      <s id="b.JOH.8.12.1">Aints ainau ataksha iruntraramtai, Jesús chicharak: —Wikia paaniua nunisnak mash nungkanmaya aints ainaun paan nintimtikratnuitjai.</s>
      <s id="b.JOH.8.12.2">Tura asamtai wína nemartinauka teenmaka pujuschartinuitai, antsu pujut nangkankashtinun jukiartin asar, tuke paaniunam pujusartinuitai, —timiayi.</s>
     </seg>
     <seg type="verse" id="b.JOH.8.13">
      <s id="b.JOH.8.13.1">Tamati fariseo ainau chicharinak: —Ameka amek nintimtumasam chichaame.</s>
      <s id="b.JOH.8.13.2">Tura ame tame nuka nekaschawaitai, —tiarmiayi.</s>
     </seg>
     <seg type="verse" id="b.JOH.8.14">
      <s id="b.JOH.8.14.1">Tu tinam Jesús aimiak: —Wikia tuniaya winaja, tura tuwa weaja tusancha nekajai.</s>
      <s id="b.JOH.8.14.2">Tura asan wiki nintimtumasan chichayatnak, wi taja nuka nekasaintai.</s>
      <s id="b.JOH.8.14.3">Antsu atumka tuniaya winaja, tura tuwa weaja nuka pengké nekartsurme.</s>
     </seg>
     <seg type="verse" id="b.JOH.8.15">
      <s id="b.JOH.8.15.1">Atumka ju nungkanmaya ainau nintimina nunisrumek aujmatru wearme.</s>
      <s id="b.JOH.8.15.2">Tura wainiatun wikia aintsun kichkisha pachisnaka aujmatu weatsjai.</s>
     </seg>
     <seg type="verse" id="b.JOH.8.16">
      <s id="b.JOH.8.16.1">Tura chikich ainaun pachisan: Nuka pengkeraitai, antsu kichka paseetai tayatun, wiki nintimsanak nunaka tatsujai.</s>
      <s id="b.JOH.8.16.2">Antsu wína akuptukmia nusha nunisang nunaka tawai.</s>
      <s id="b.JOH.8.16.3">Tura asamtai wi taja nuka nekasaintai.</s>
     </seg>
     <seg type="verse" id="b.JOH.8.17">
      <s id="b.JOH.8.17.1">Atum umiktin chichamnasha Moisés tu aarmiayi: Jimia aints mai metek ni wainkamurin pachisar tu amiayi tusar etserinamtaikia, nu chichamka nekasaintai titinuitrume.</s>
     </seg>
     <seg type="verse" id="b.JOH.8.18">
      <s id="b.JOH.8.18.1">Tura asamtai wi taja nuka nekasaintai.</s>
      <s id="b.JOH.8.18.2">Tura wína Apaachirsha, wína akuptuku asa, wína pachitas ta nusha nekasaintai, —Jesús timiayi.</s>
     </seg>
     <seg type="verse" id="b.JOH.8.19">
      <s id="b.JOH.8.19.1">Tamati chicharinak: —¿Apaachirmesha tuwaita? —tiarmiayi.</s>
      <s id="b.JOH.8.19.2">Tu iniinam Jesús aimiak: —Atumka winasha tura wína Apaachirsha nekatsrume.</s>
      <s id="b.JOH.8.19.3">Wína nekarkurmeka, wína Apaachirsha nekaatnuitrume, —timiayi.</s>
     </seg>
     <seg type="verse" id="b.JOH.8.20">
      <s id="b.JOH.8.20.1">Jesús Yus seatai juun jeanam kuik engketi kajurin puusamunam nunaka etserkamiayi.</s>
      <s id="b.JOH.8.20.2">Tura ni kintari jeachu asamtai, aints kichkisha Jesúsan achikcharmiayi.</s>
     </seg>
     <seg type="verse" id="b.JOH.8.21">
      <s id="b.JOH.8.21.1">Ataksha Jesús chichaak: —Wikia wetatjai.</s>
      <s id="b.JOH.8.21.2">Tura wi weamtai atum wína eatkatin ainiarme.</s>
      <s id="b.JOH.8.21.3">Antsu wi weamunmaka winichminuitrume.</s>
      <s id="b.JOH.8.21.4">Tura atumka tuke tunaarintin asaram jakatnuitrume, —timiayi.</s>
     </seg>
     <seg type="verse" id="b.JOH.8.22">
      <s id="b.JOH.8.22.1">Tama judío juuntri chicharinak: —Juka wi weamunam winichminuitrume ta nunasha ¿warina takua tawa?</s>
      <s id="b.JOH.8.22.2">¿Ningki maamatin asa tumamtsuash? —tiarmiayi.</s>
     </seg>
     <seg type="verse" id="b.JOH.8.23">
      <s id="b.JOH.8.23.1">Tu tinam Jesús aimiak: —Atumka junia nungkanmayaintrume.</s>
      <s id="b.JOH.8.23.2">Antsu wikia nayaimpinmayaintjai.</s>
      <s id="b.JOH.8.23.3">Atumka nekasrum ju nungkanmayaintrume.</s>
      <s id="b.JOH.8.23.4">Antsu wikia junianchuitjai.</s>
     </seg>
     <seg type="verse" id="b.JOH.8.24">
      <s id="b.JOH.8.24.1">Tura asan tajarme: Atumi tunaarijai jakatnuitrume.</s>
      <s id="b.JOH.8.24.2">Atumka wína nekasampi Yus akupkamuitme turutchau akurmeka, atumi tunaarijai jakatnuitrume, —timiayi.</s>
     </seg>
     <seg type="verse" id="b.JOH.8.25">
      <s id="b.JOH.8.25.1">Tamati iniinak: —¿Tura amesha nekascha warí aintsuitme? —tiarmiayi.</s>
      <s id="b.JOH.8.25.2">Tu tinam Jesús aimiak: —¿Warukanak nekasnasha atumjaisha chichastaja?</s>
     </seg>
     <seg type="verse" id="b.JOH.8.26">
      <s id="b.JOH.8.26.1">Atumi tunaarin pachisan nukap chichasminuitjai.</s>
      <s id="b.JOH.8.26.2">Turayatun nunaka turashtatjai.</s>
      <s id="b.JOH.8.26.3">Antsu wína akuptukmia nuka nekas chicham aa nunak tau asamtai, wikia ni tamaun antuku asan, mash nungkanmaya ainau nekaawarti tusan nunaka etserjai, —timiayi.</s>
     </seg>
     <seg type="verse" id="b.JOH.8.27">
      <s id="b.JOH.8.27.1">Nuna tau waininayat, ni Apaachiri Yusen pachis nunaapi tawa tusarka pengké nekaacharmiayi.</s>
     </seg>
     <seg type="verse" id="b.JOH.8.28">
      <s id="b.JOH.8.28.1">Tura asamtai Jesús chicharak: —Wiki nintimsanak kichkisha turatsjai, antsu wína Apaachir nuiturmia nunak tajai.</s>
      <s id="b.JOH.8.28.2">Wikia aints ayatun Yus akuptuku asamtai, wína yakí numinam takuriaramtai, nuniangka atumka nekasrum: Juka Yus akupkamuapita tusaram nekaratnuitrume.</s>
     </seg>
     <seg type="verse" id="b.JOH.8.29">
      <s id="b.JOH.8.29.1">Wína akuptukmia nuka tuke wijai pujawai.</s>
      <s id="b.JOH.8.29.2">Wikia ni wakeramurin tuke umiku asamtai, winaka ajapruangka ukurtsui, timiayi.</s>
     </seg>
     <seg type="verse" id="b.JOH.8.30">
      <s id="b.JOH.8.30.1">Nuna tamati, aints untsuri niin nekasampita tiarmiayi.</s>
     </seg>
     <seg type="verse" id="b.JOH.8.31">
      <s id="b.JOH.8.31.1">Nunia judío Jesúsan nekasampita tiaru ainaun Jesús chicharak: —Wi taja nu miatrusrumek umirkurmeka, nekasrum wína nuiniatir atinuitrume.</s>
     </seg>
     <seg type="verse" id="b.JOH.8.32">
      <s id="b.JOH.8.32.1">Tura nekas chicham aa nuka nekaatnuitrume.</s>
      <s id="b.JOH.8.32.2">Tura nu chicham umirkurmeka, angkan pujustinuitrume, —timiayi.</s>
     </seg>
     <seg type="verse" id="b.JOH.8.33">
      <s id="b.JOH.8.33.1">Tamati Jesúsan nekasampita ticharu ainau chicharinak: —Iikia Abraham weawitji.</s>
      <s id="b.JOH.8.33.2">Tura asar chikich ainau inatiri pengké wajaschamiaji.</s>
      <s id="b.JOH.8.33.3">¿Amesha waruka angkan pujustinuitrume tukartame? —tiarmiayi.</s>
     </seg>
     <seg type="verse" id="b.JOH.8.34">
      <s id="b.JOH.8.34.1">Tu tinam Jesús aimiak: —Nekasan tajarme, aints tuke tunau takainauka mash tunau inatiri ainawai.</s>
     </seg>
     <seg type="verse" id="b.JOH.8.35">
      <s id="b.JOH.8.35.1">Antsu aintsu inatiri ni uchirinchu asa, nu aintsu jeenka tukeka pujuschamnawaitai.</s>
      <s id="b.JOH.8.35.2">Antsu aintsu uchiri ni apaachiri jeen tuke pujusminuitai.</s>
     </seg>
     <seg type="verse" id="b.JOH.8.36">
      <s id="b.JOH.8.36.1">Tura asamtai Yuse Uchiri atumin angkan awajtamatikia, nekasrum tuke angkan pujustinuitrume.</s>
     </seg>
     <seg type="verse" id="b.JOH.8.37">
      <s id="b.JOH.8.37.1">Atumka Abraham weawitji tarume nunaka nekajai.</s>
      <s id="b.JOH.8.37.2">Tura wainiatrum atumka wi taja nuka antutcha nakitau asaram, wína mantutcha wakerutarme.</s>
     </seg>
     <seg type="verse" id="b.JOH.8.38">
      <s id="b.JOH.8.38.1">Wikia Apaachirjai pujakun, wi wainkamiaja nunaka etserjai.</s>
      <s id="b.JOH.8.38.2">Tura atumsha atumi apaachiri timiauringkia miatrusrumek umirume, —Jesús timiayi.</s>
     </seg>
     <seg type="verse" id="b.JOH.8.39">
      <s id="b.JOH.8.39.1">Tama aiminak: —Ii yaanchuik juuntringkia Abrahamaitai, —tiarmiayi.</s>
      <s id="b.JOH.8.39.2">Tinamaitiat Jesús chicharak: —Atumka nekasrum Abrahama wearinkurmeka, ni turamia nunisrumek turamnawaitrume.</s>
     </seg>
     <seg type="verse" id="b.JOH.8.40">
      <s id="b.JOH.8.40.1">Wikia chicham nekas aa nuna Yusnumia nuimiaru asan, atumin ujayajrume.</s>
      <s id="b.JOH.8.40.2">Tura nu chichamka antuku ayatrumek, wína mantuatasrum wakerutarme.</s>
      <s id="b.JOH.8.40.3">Abrahamka tuuka nintimchauyayi.</s>
     </seg>
     <seg type="verse" id="b.JOH.8.41">
      <s id="b.JOH.8.41.1">Antsu atumka atumi apaachirijai metek turarme, —timiayi.</s>
      <s id="b.JOH.8.41.2">Jesús tamati jiyainak: —Iikia tsanirnumiangka akiinachuitji.</s>
      <s id="b.JOH.8.41.3">Ii aparingkia kichkitai.</s>
      <s id="b.JOH.8.41.4">Nuka Yusketai, —tiarmiayi.</s>
     </seg>
     <seg type="verse" id="b.JOH.8.42">
      <s id="b.JOH.8.42.1">Tu tinam Jesús chicharak: —Yus nekas atumi Apaachirinmataikia, wikia Yusnumia tau asamtai, winasha anentinuitrume.</s>
      <s id="b.JOH.8.42.2">Wikia wiki nintimsanka juningkia tachamiajai, antsu Yus akuptuku asamtai, juningkia taawitjai.</s>
     </seg>
     <seg type="verse" id="b.JOH.8.43">
      <s id="b.JOH.8.43.1">¿Waruka wi taja nuka timiá nintimtsurme?</s>
      <s id="b.JOH.8.43.2">Wi taja nu nakitau asaram, wína chichamruka antatsrume.</s>
     </seg>
     <seg type="verse" id="b.JOH.8.44">
      <s id="b.JOH.8.44.1">Atumi aparingkia Satanásaitai.</s>
      <s id="b.JOH.8.44.2">Tura atumka ni uchiri asaram, ni wakera nu turarme.</s>
      <s id="b.JOH.8.44.3">Nu nangkamtaik tuke mangkartin ayayi.</s>
      <s id="b.JOH.8.44.4">Tura nekas aa nunaka nakitau asa, nekas aa nunaka chichaa weatsui.</s>
      <s id="b.JOH.8.44.5">Antsu tuke wait chichaman etserin asa, wait chichaman aparintai.</s>
      <s id="b.JOH.8.44.6">Ni wait chichaman chichau asa, tuke ninu aa nunak chichaawai.</s>
     </seg>
     <seg type="verse" id="b.JOH.8.45">
      <s id="b.JOH.8.45.1">Antsu wikia nekas chichaman etserai waitiatrum, winaka nekasainme turutsurme.</s>
     </seg>
     <seg type="verse" id="b.JOH.8.46">
      <s id="b.JOH.8.46.1">Wína tunaaruka pengké atsau asamtai ¿yáki wi tunau takaamurnasha kichkisha nekamtikruati?</s>
      <s id="b.JOH.8.46.2">Wikia nekas chichaman chichai waitiatrum ¿waruka wínaka nekasainme turutsurme?</s>
     </seg>
     <seg type="verse" id="b.JOH.8.47">
      <s id="b.JOH.8.47.1">Yusnau ainauka Yuse chichamen antinawai.</s>
      <s id="b.JOH.8.47.2">Antsu atumka Yusnauchu asaram, wi taja nuka antut nakitarme, —Jesús timiayi.</s>
     </seg>
     <seg type="verse" id="b.JOH.8.48">
      <s id="b.JOH.8.48.1">Tamati judío juuntri ainau Jesúsan jiyainak: —Maj, ameka Samarianmaya aints asam, iwianchrinuitme, ii taji nuka nekasar taji, —tiarmiayi.</s>
     </seg>
     <seg type="verse" id="b.JOH.8.49">
      <s id="b.JOH.8.49.1">Tu tinam Jesús aimiak: —Wína iwianchruka atsawai.</s>
      <s id="b.JOH.8.49.2">Antsu wína Apaachirun pengker awajkun pujajai.</s>
      <s id="b.JOH.8.49.3">Antsu atumka wínaka pengkerka awajtatsrume.</s>
     </seg>
     <seg type="verse" id="b.JOH.8.50">
      <s id="b.JOH.8.50.1">Wikia wiki nintimsanak: Wína pengker awajtusarat tusanka wakeratsjai.</s>
      <s id="b.JOH.8.50.2">Antsu kichka: Aints ainau mash wína pengker awajtusarat tusa wakerawai.</s>
      <s id="b.JOH.8.50.3">Tura nuka mash aintsu turamurin nekau asa, pengkeraitai tura paseetai tusa ningki mash nekawai.</s>
     </seg>
     <seg type="verse" id="b.JOH.8.51">
      <s id="b.JOH.8.51.1">Nekasan tajarme: Wína chichamrun umirtin ainauka tuke jakashtin ainawai, —timiayi.</s>
     </seg>
     <seg type="verse" id="b.JOH.8.52">
      <s id="b.JOH.8.52.1">Tamati judío juuntri ainau Jesúsan jiyainak: —Pai, yamaikia ameka iwianchrinuitme tusar paan nekaaji.</s>
      <s id="b.JOH.8.52.2">Abrahamsha tura chikich aints Yuse chichamen etserin ainausha jakaru wainiatmek, wína chichamrun umirtin ainauka tuke jakashtin ainawai tukartame.</s>
     </seg>
     <seg type="verse" id="b.JOH.8.53">
      <s id="b.JOH.8.53.1">¿Ii yaanchuik juuntri Abraham nangkamasmek juunkitam?</s>
      <s id="b.JOH.8.53.2">Abrahamsha, tura chikich Yuse chichamen etserin ainausha mash jakarmiayi.</s>
      <s id="b.JOH.8.53.3">Tura asaramtai ¿waruku asamea nusha tame? —tiarmiayi.</s>
     </seg>
     <seg type="verse" id="b.JOH.8.54">
      <s id="b.JOH.8.54.1">Tu tinam Jesús aimiak: —Wikia wiki nintimsanak: Miajuitjai takunka, nunaka nangkamin tiinjai.</s>
      <s id="b.JOH.8.54.2">Antsu wína pachitas: Miajuitai ta nuka wína Apaachiruitai.</s>
      <s id="b.JOH.8.54.3">Atumka nangkamrum ii Yusrintai tarume nuka nuwaitai.</s>
     </seg>
     <seg type="verse" id="b.JOH.8.55">
      <s id="b.JOH.8.55.1">Atum ii Yusrintai tayatrum atumka wainchawaitrume.</s>
      <s id="b.JOH.8.55.2">Tura wikia wainjai.</s>
      <s id="b.JOH.8.55.3">Antsu wainchawaitjai takunka, atumea nunisnak wait chichaman etserin aintjai.</s>
      <s id="b.JOH.8.55.4">Turayatnak niin wainkau asan, ni chichamen miatrusnak umirnuitjai.</s>
     </seg>
     <seg type="verse" id="b.JOH.8.56">
      <s id="b.JOH.8.56.1">Atumi juuntri Abraham yaanchuik jakayat, wi ju nungkanam tatinun wararturas nakarsamiayi.</s>
      <s id="b.JOH.8.56.2">Tura wína waitak nukap warasmiayi, —timiayi.</s>
     </seg>
     <seg type="verse" id="b.JOH.8.57">
      <s id="b.JOH.8.57.1">Tamati judío juuntri ainau Jesúsan iniinak: —Ame cincuenta (50) musach pujachiatmesha ¿waruka Abrahaman wainkamiajai tame? —tiarmiayi.</s>
     </seg>
     <seg type="verse" id="b.JOH.8.58">
      <s id="b.JOH.8.58.1">Tu tinam Jesús aimiak: —Nekasan tajarme: Abrahamsha akiintsaing, wikia tuke pujuyajai, —timiayi.</s>
     </seg>
     <seg type="verse" id="b.JOH.8.59">
      <s id="b.JOH.8.59.1">Jesús tamati kayan jurukiar: Tukur maatai tinam, Jesús uumak Yus seatai juun jeanmaya jiinki wemiayi.</s>
     </seg>
    </div>
    <div type="chapter" id="b.JOH.9">
     <seg type="verse" id="b.JOH.9.1">
      <s id="b.JOH.9.1.1">Nunia ni nuiniatiri ainauti Jesúsjai wekaakur aints akiinamunmaya wainmichu wainkamiaji.</s>
     </seg>
     <seg type="verse" id="b.JOH.9.2">
      <s id="b.JOH.9.2.1">Tura nangkamakur ni nuiniatiri ainauti iniakur: —Nuikiartinu ¿warukaya juka wainmichusha akiinaya?</s>
      <s id="b.JOH.9.2.2">¿Ni apari tunaarintin asamtaiyash ai akiinaya?</s>
      <s id="b.JOH.9.2.3">¿Turachkusha ningki tunau asayash ai akiinaya? —tu iniimiaji.</s>
     </seg>
     <seg type="verse" id="b.JOH.9.3">
      <s id="b.JOH.9.3.1">Tu iniam Jesús iin chichartamak: —Atsa, juka tunaarintin asaya ai akiinachuitai.</s>
      <s id="b.JOH.9.3.2">Tura aparisha, nunia nukurisha tunaarintin ainamtaiya, ai akiinachuitai.</s>
      <s id="b.JOH.9.3.3">Antsu Yus ni kakarmarin inakmastas wakerau asamtai, ai akiinawaitai.</s>
     </seg>
     <seg type="verse" id="b.JOH.9.4">
      <s id="b.JOH.9.4.1">Tsawaikia wína akuptuku takatrin takakmastinuitjai.</s>
      <s id="b.JOH.9.4.2">Antsu tee wajasamtai, aints kichkisha takakmaschartinuitai.</s>
     </seg>
     <seg type="verse" id="b.JOH.9.5">
      <s id="b.JOH.9.5.1">Ju nungkanam iwiaaku pujaknaka, mash nungkanmaya ainau paaniurinjai, —Jesús turammiaji.</s>
     </seg>
     <seg type="verse" id="b.JOH.9.6">
      <s id="b.JOH.9.6.1">Nuna tusa, Jesús nungkanam usukmimiayi.</s>
      <s id="b.JOH.9.6.2">Nunia usukijai nungkan kuta najana, nuna juki wainmichu jiin nujtukmiayi.</s>
     </seg>
     <seg type="verse" id="b.JOH.9.7">
      <s id="b.JOH.9.7.1">Tura chicharak: —Yamaikia entsa maati Siloé tutainum weme jiimi nijarta, —timiayi.</s>
      <s id="b.JOH.9.7.2">Siloésha iiti chichamejaingkia “Akupkamu” taku tawai.</s>
      <s id="b.JOH.9.7.3">Jesús tamati wainmichu nuni we, ni jiin nijarmiayi.</s>
      <s id="b.JOH.9.7.4">Tura ni jiin nijar umis, ni jeen waketki paan wainmakmiayi.</s>
     </seg>
     <seg type="verse" id="b.JOH.9.8">
      <s id="b.JOH.9.8.1">Tura paan wainmakamtai, ni irutkamu ainauka, tura niin tuke wainmichu pujaun wainin ainau chicharinak: —¿Jinta pujus kuik surustaram tusa seamnia nuchaukai? —tunaiyarmiayi.</s>
     </seg>
     <seg type="verse" id="b.JOH.9.9">
      <s id="b.JOH.9.9.1">Tu tinam chikich aints ainau chichainak: —Ja ai, nuwaitai, —tiarmiayi.</s>
      <s id="b.JOH.9.9.2">Antsu chikich aints ainau chichainak: —Atsa, nuchawaitai, antsu nu aintsua tumawaitai, —tiarmiayi.</s>
      <s id="b.JOH.9.9.3">Tu tunainamtai nu aintska ningki etsertumak: —Ja ai, nuwaitjai, —timiayi.</s>
     </seg>
     <seg type="verse" id="b.JOH.9.10">
      <s id="b.JOH.9.10.1">Tamati iniinak: —¿Tura yamaisha itiur jiimme? —tiarmiayi.</s>
     </seg>
     <seg type="verse" id="b.JOH.9.11">
      <s id="b.JOH.9.11.1">Tu tinam nuka aimiak: —Nu aints Jesús tu wena nuka ni usukijai nungkan kuta najana nujai jiirun yakatrur: ‘Entsa maati Siloé tutainum weme jiimi nijarta,’ turutmatai wi wena jiirun nijaran paan jiimramjai, —timiayi.</s>
     </seg>
     <seg type="verse" id="b.JOH.9.12">
      <s id="b.JOH.9.12.1">Tamati iniinak: —¿Nu aintcha tuning puja? —tiarmiayi.</s>
      <s id="b.JOH.9.12.2">Tu tinam: —Chaj, nekatsjai, —timiayi.</s>
     </seg>
     <seg type="verse" id="b.JOH.9.13">
      <s id="b.JOH.9.13.1">Nunia aints wainmichu tsuwarmaun fariseo pujuinamunam itaarmiayi.</s>
     </seg>
     <seg type="verse" id="b.JOH.9.14">
      <s id="b.JOH.9.14.1">Jesús ayamtai kintati nungkan kuta najana nujai wainmichu aintsun tsuwaru asamtai,</s>
     </seg>
     <seg type="verse" id="b.JOH.9.15">
      <s id="b.JOH.9.15.1">fariseo ainausha nu aintsun ataksha iniinak: —¿Yamaisha itiur jiimme? —tiarmiayi.</s>
      <s id="b.JOH.9.15.2">Tu tinam niisha aimiak: —Nungka kuta najanamujai jiirun yakatruramtai, nunia nijaran paan jiimjai, —timiayi.</s>
     </seg>
     <seg type="verse" id="b.JOH.9.16">
      <s id="b.JOH.9.16.1">Tamati chikich fariseo ainau chichainak: —Ju aintsun tsuwaruka Yuska akupkachmawaitai.</s>
      <s id="b.JOH.9.16.2">Yus akupkamuitkungka, ayamtai kintatikia nunaka turachminuitai, —tiarmiayi.</s>
      <s id="b.JOH.9.16.3">Tinamtai chikich ainau chichainak: —Atsa ¿tunau aintsuitkungka itiurak nu wainchatai takatnasha turatnuita? —tunaiyarmiayi.</s>
      <s id="b.JOH.9.16.4">Tura asar metekchau nintimrarmiayi.</s>
     </seg>
     <seg type="verse" id="b.JOH.9.17">
      <s id="b.JOH.9.17.1">Tura yaanchuik wainmichu amia nuna ataksha iniinak: —¿Ami jiimin tsuwarmaru nu pachismesha warinme? —tiarmiayi.</s>
      <s id="b.JOH.9.17.2">Tu tinam nu aintska aimiak: —Wikia Yuse chichamen etsernuitai tajai, —timiayi.</s>
     </seg>
     <seg type="verse" id="b.JOH.9.18">
      <s id="b.JOH.9.18.1">Tamaitiat judío juuntri ainau nu aintsun pachisar: Nekasampi yaanchuik wainmichutiat yamaikia paan jiimua ticharmiayi.</s>
      <s id="b.JOH.9.18.2">Tura asar aparincha tura nukurincha untsukar,</s>
     </seg>
     <seg type="verse" id="b.JOH.9.19">
      <s id="b.JOH.9.19.1">iniinak: —¿Atumi uchiri wainmichu akiinamiayi timiarme nuka nekas jukai?</s>
      <s id="b.JOH.9.19.2">¿Tura tuke wainmichu akiinausha itiur yamaisha wainmawa? —tiarmiayi.</s>
     </seg>
     <seg type="verse" id="b.JOH.9.20">
      <s id="b.JOH.9.20.1">Tu tinam ni apari aimiak: —Juka nekas ii uchirintai.</s>
      <s id="b.JOH.9.20.2">Tuke wainmichu akiinamia nuwaitai.</s>
     </seg>
     <seg type="verse" id="b.JOH.9.21">
      <s id="b.JOH.9.21.1">Antsu itiurak wainmakma tusarkia iikia nekatsji.</s>
      <s id="b.JOH.9.21.2">Tura yáki wainmamtikiama tusarsha nekatsji.</s>
      <s id="b.JOH.9.21.3">Antsu atum nekaatasrum wakerakrumka, ningki iniastaram.</s>
      <s id="b.JOH.9.21.4">Niisha nampuaru asa, ningki ujatmaktatrume, —timiayi.</s>
     </seg>
     <seg type="verse" id="b.JOH.9.22">
      <s id="b.JOH.9.22.1">Judío juuntri irunun shaminau asar tu aimkarmiayi.</s>
      <s id="b.JOH.9.22.2">Judío juuntri ainau mash iruntrar chicharnainak: —Aints kichkisha Jesús Mesíasaitai tinauka ii iruntai jeanmaya jiikir akupkatai, tinu asaramtai shamiarmiayi.</s>
     </seg>
     <seg type="verse" id="b.JOH.9.23">
      <s id="b.JOH.9.23.1">Tura asar: Ii uchiri nampuaru asamtai, atumka iniasrum nekaataram, —tiarmiayi.</s>
     </seg>
     <seg type="verse" id="b.JOH.9.24">
      <s id="b.JOH.9.24.1">Tu tinamtai wainmichu tsuwarmaun ataksha untsukar: —Wína tsuwaarauka nekas Yusetai tita.</s>
      <s id="b.JOH.9.24.2">Antsu Jesúska tunaarinuitai tusar nekaji, —tiarmiayi.</s>
     </seg>
     <seg type="verse" id="b.JOH.9.25">
      <s id="b.JOH.9.25.1">Tu tinam niisha aimiak: —Tunaarinuashi tusanka nekatsjai.</s>
      <s id="b.JOH.9.25.2">Antsu junak nekajai: Wikia yaanchuik wainmichu ayatun yamaikia paan jiimjai, —timiayi.</s>
     </seg>
     <seg type="verse" id="b.JOH.9.26">
      <s id="b.JOH.9.26.1">Tamati ataksha iniinak: —¿Itiurtamkama?</s>
      <s id="b.JOH.9.26.2">¿Itiur jiimtikramsama? —tiarmiayi.</s>
     </seg>
     <seg type="verse" id="b.JOH.9.27">
      <s id="b.JOH.9.27.1">Tuutas awajinam nisha ayaak: —¿Wi yanchuk timiajrume nuka antatsrumek?</s>
      <s id="b.JOH.9.27.2">¿Warukaya ataksha etserkata tusarmesha wakerutarme?</s>
      <s id="b.JOH.9.27.3">¿Atumsha nekasrumek ni umirkatasrum tarum? —timiayi.</s>
     </seg>
     <seg type="verse" id="b.JOH.9.28">
      <s id="b.JOH.9.28.1">Tamati kajerinak: —Ameka nekas nu aints nemarnuitme.</s>
      <s id="b.JOH.9.28.2">Antsu iikia Moisés nemarnuitji.</s>
     </seg>
     <seg type="verse" id="b.JOH.9.29">
      <s id="b.JOH.9.29.1">Iikia Yus Moisésan akupkamuka nekaji.</s>
      <s id="b.JOH.9.29.2">¿Antsu nu aintska tuniantskai? —tiarmiayi.</s>
     </seg>
     <seg type="verse" id="b.JOH.9.30">
      <s id="b.JOH.9.30.1">Tu tinam niisha ayaak: —Maj ¿itiurkamnawaita?</s>
      <s id="b.JOH.9.30.2">Wína wainmamtikruku wainiatrumek ¿nuka tuniangki tusarmeka nekatsrume?</s>
     </seg>
     <seg type="verse" id="b.JOH.9.31">
      <s id="b.JOH.9.31.1">Iikia nuka paan nekaji: Yuska tunaarintin ainaunka anturtsui.</s>
      <s id="b.JOH.9.31.2">Antsu Yusen pengker awajsaruka tura ni wakeramurin najanin ainau seamurinka anturui.</s>
     </seg>
     <seg type="verse" id="b.JOH.9.32">
      <s id="b.JOH.9.32.1">Yaanchuikia aints wainmichu akiinaun tsuwaruka kichkisha nekachuyaji.</s>
     </seg>
     <seg type="verse" id="b.JOH.9.33">
      <s id="b.JOH.9.33.1">Tura asamtai ju aintska Yus akupkachmawaitkungka, wainchati takatnasha kichkisha pengké turachminuitai, —timiayi.</s>
     </seg>
     <seg type="verse" id="b.JOH.9.34">
      <s id="b.JOH.9.34.1">Tamati jiyainak: —Ameka nekas tunaarintin akiinayatmesha ¿warukaya iin nuikiartin ataj tame? —tusar judío juuntri irunu nu aintsun iruntai jeanmaya jiikiar akupkarmiayi.</s>
     </seg>
     <seg type="verse" id="b.JOH.9.35">
      <s id="b.JOH.9.35.1">Iruntai jeanmaya jiikir akupkamu asamtai, Jesús nuna nekaa, nu aintsun wainak: —¿Amesha Yuse Uchiri nekasampita tamek? —timiayi.</s>
     </seg>
     <seg type="verse" id="b.JOH.9.36">
      <s id="b.JOH.9.36.1">Tamati niisha ayaak: —Juunta, ¿yaachita nusha?</s>
      <s id="b.JOH.9.36.2">Wisha nuna wainkan: Nekasampita titasan wakerajai, —timiayi.</s>
     </seg>
     <seg type="verse" id="b.JOH.9.37">
      <s id="b.JOH.9.37.1">Tamati Jesús chicharak: —Ameka nuka wainme.</s>
      <s id="b.JOH.9.37.2">Amijai chichaaja nuwaitjai, —timiayi.</s>
     </seg>
     <seg type="verse" id="b.JOH.9.38">
      <s id="b.JOH.9.38.1">Tamati nu aintska tikishmatar chicharak: —Apuru, nekasampitme tajame, —timiayi.</s>
     </seg>
     <seg type="verse" id="b.JOH.9.39">
      <s id="b.JOH.9.39.1">Tamati Jesús chicharak: —Aintsu nintin mash nekau asan, wína nekasampita turutinaunka, tura wína nekasampita turutinachunka akankartasan ju nungkanam taawitjai.</s>
      <s id="b.JOH.9.39.2">Tura aints paanchaun nintimunka paan nintimtikratasan taawitjai.</s>
      <s id="b.JOH.9.39.3">Tura chikich ainausha anangmamsar: Wikia paan nintimu weajai tu nintimturinaunka paanchau nintimtikratasan taawitjai, —timiayi.</s>
     </seg>
     <seg type="verse" id="b.JOH.9.40">
      <s id="b.JOH.9.40.1">Tamati fariseo nuni pujuinauka nuna antukar inintrinak: —¿Iisha paanchau nintimnukitaij? —tiarmiayi.</s>
     </seg>
     <seg type="verse" id="b.JOH.9.41">
      <s id="b.JOH.9.41.1">Tu tinam Jesús aimiak: —Atumka wainmichu akurmeka, atumi tunaari nekachu asaram tunaarinchau aminuitrume.</s>
      <s id="b.JOH.9.41.2">Antsu anangmamkuram: Ii tunaaringkia atsawai tinu asaram, atumi tunaari sakarchau ainiarme, —Jesús timiayi.</s>
     </seg>
    </div>
    <div type="chapter" id="b.JOH.10">
     <seg type="verse" id="b.JOH.10.1">
      <s id="b.JOH.10.1.1">Nunia Jesús ataksha aints ainaun nuiniak: —Wi taja nuka nekasaintai.</s>
      <s id="b.JOH.10.1.2">Aints uwijartin ni uwijarin wenurmaunum kashi ukuawai.</s>
      <s id="b.JOH.10.1.3">Tura kasa ainau uwijan kasamkartas waitinmaka waaitsuk, atu yantamen wenurmaunum wakaar wayaatin ainawai.</s>
     </seg>
     <seg type="verse" id="b.JOH.10.2">
      <s id="b.JOH.10.2.1">Antsu uwija wainuka waiti amanum nuke waiini.</s>
     </seg>
     <seg type="verse" id="b.JOH.10.3">
      <s id="b.JOH.10.3.1">Uwija wainin taamtai, waiiti wainin waiitin uraktinuitai.</s>
      <s id="b.JOH.10.3.2">Tura uwija ni waintairi chichamenka pengker antin asamtai, nisha uwija naarin kichik kichik inaituk untsuuyi.</s>
      <s id="b.JOH.10.3.3">Tura ni uwijarin mash chirichrin yuwaarat tusa jiiyi.</s>
     </seg>
     <seg type="verse" id="b.JOH.10.4">
      <s id="b.JOH.10.4.1">Tura wenurmaunumia mash jiiki ayas wekaini.</s>
      <s id="b.JOH.10.4.2">Turamtai uwija ainau waintairi chichamenka anturin asar, ni untsuam nemarin armayi.</s>
     </seg>
     <seg type="verse" id="b.JOH.10.5">
      <s id="b.JOH.10.5.1">Antsu wainchatiri chichamen nekarchau asar, ni untsuamsha nemarinatsui, antsu tupikinawai, —timiayi.</s>
     </seg>
     <seg type="verse" id="b.JOH.10.6">
      <s id="b.JOH.10.6.1">Jesús nu nuikiartamun aints ainaun ujakmiayi.</s>
      <s id="b.JOH.10.6.2">Tura waininayat nuna takuampi tawa tusarka nekaacharmiayi.</s>
     </seg>
     <seg type="verse" id="b.JOH.10.7">
      <s id="b.JOH.10.7.1">Tuminamtai Jesús ataksha chichaak: —Nekasan tajarme: Wikia uwija wenukri waiitiriya tumawaitjai.</s>
     </seg>
     <seg type="verse" id="b.JOH.10.8">
      <s id="b.JOH.10.8.1">Wi taatsaing, anangkartin ainau winiarmia nuka uwijan kasaminawa nunisarang armiayi.</s>
      <s id="b.JOH.10.8.2">Antsu wína nemartin ainauka uwijaya nunisarang asar, Yus akupkachmau ainaunka anturkacharmiayi.</s>
     </seg>
     <seg type="verse" id="b.JOH.10.9">
      <s id="b.JOH.10.9.1">Wikia uwija wenukri waiitiriya tumawaitjai.</s>
      <s id="b.JOH.10.9.2">Uwija waiitinam wainawa nunisarang wína umirtukaru ainauka tuke uwemrartin ainawai.</s>
      <s id="b.JOH.10.9.3">Uwija wenuknum wayaawar, nunia jiinkiar chirichrin yuwina nunisarang wína umirtukaru ainau wini wininau asaramtai, wikia niin tuke wainkartinuitjai.</s>
     </seg>
     <seg type="verse" id="b.JOH.10.10">
      <s id="b.JOH.10.10.1">“Kasaka aya kasamkatas, tura aintsun maatas, tura jean mesratas winiyi.</s>
      <s id="b.JOH.10.10.2">Antsu wikia aints ainaun tuke pujut nangkankashtinun susataj tusan, tura tuke wijai warasarat tusan tawitjai.</s>
     </seg>
     <seg type="verse" id="b.JOH.10.11">
      <s id="b.JOH.10.11.1">Wikia aints ni uwijarin pengker wainua tumawaitjai.</s>
      <s id="b.JOH.10.11.2">Uwija wainin nekas pengker aa nuka ni uwijari ainaun uwemtikratas jakatnuitai.</s>
     </seg>
     <seg type="verse" id="b.JOH.10.12">
      <s id="b.JOH.10.12.1">“Antsu aints kuikiajai akikiam uwijan wainuka uwija niinuchu asaramtai, yukartin winamtai, nuna wainak uwijanka ajapa ukuuyi.</s>
      <s id="b.JOH.10.12.2">Tura yukartin uwijan achiamtai, uwija irunu mash pisaayi.</s>
     </seg>
     <seg type="verse" id="b.JOH.10.13">
      <s id="b.JOH.10.13.1">Nu aintska aya akikiam takakmin asa, uwija ainau warukati tusangka nintimtsuk tupikini.</s>
     </seg>
     <seg type="verse" id="b.JOH.10.14">
      <s id="b.JOH.10.14.1">“Antsu wikia uwija wainin nekas pengker aa tumawaitjai.</s>
      <s id="b.JOH.10.14.2">Tura asan uwija wainin uwijan uwemtikratas jakatnua nunisnak wisha jakatnuitjai.</s>
      <s id="b.JOH.10.14.3">Wína Apaachirka winaka nekaru asamtai, wisha wína Apaachirnasha nekajai.</s>
      <s id="b.JOH.10.14.4">Tura wína aintsur ainauka uwijaya nunisarang ainau asaramtai nekajai.</s>
      <s id="b.JOH.10.14.5">Tura niisha winasha nekarinawai.</s>
     </seg>
     <seg type="verse" id="b.JOH.10.16">
      <s id="b.JOH.10.16.1">Tura chikich aints ainausha uwijaya nunisarang ainayat, wína chichamrun antichu ainawai.</s>
      <s id="b.JOH.10.16.2">Nu aints ainauncha wini winiarat tusan untsuktinuitjai.</s>
      <s id="b.JOH.10.16.3">Wi turamtai chikich umirtin ainaujai mash iruntraramtai, wisha uwija wainua nunisnak nu aints ainaun wiki mash wainkatnuitjai.</s>
     </seg>
     <seg type="verse" id="b.JOH.10.17">
      <s id="b.JOH.10.17.1">“Wikia jakayatun jakamunmaya ataksha nantaktin asan, wína aintsur ainaun uwemtikratasan jakatnuitjai.</s>
      <s id="b.JOH.10.17.2">Wi turatin asamtai, wína Apaachirka wína anentui.</s>
     </seg>
     <seg type="verse" id="b.JOH.10.18">
      <s id="b.JOH.10.18.1">Wiki wakerakun jakatnuitjai.</s>
      <s id="b.JOH.10.18.2">Wi wakerachmataikia, kichkisha wínaka mantuwarchamnawaitai.</s>
      <s id="b.JOH.10.18.3">Antsu wína Apaachirka: Nunaka turata tusa akuptuku asamtai, nunaka turatnuitjai,” Jesús timiayi.</s>
     </seg>
     <seg type="verse" id="b.JOH.10.19">
      <s id="b.JOH.10.19.1">Tamati judío juuntri ainau nu chichamnasha antukar ataksha metekchau nintimsar,</s>
     </seg>
     <seg type="verse" id="b.JOH.10.20">
      <s id="b.JOH.10.20.1">untsuri chichainak: —Aunka iwianch engkemtawai.</s>
      <s id="b.JOH.10.20.2">¿Waurak tausha waruka anturu wearme? —tiarmiayi.</s>
     </seg>
     <seg type="verse" id="b.JOH.10.21">
      <s id="b.JOH.10.21.1">Tinamtai chikich ainau aiminak: —Atsa, waurkungka chichaa weatsui.</s>
      <s id="b.JOH.10.21.2">¿Iwianch engkemtuamuka wainmichun tsuwarminkai? —tiarmiayi.</s>
     </seg>
     <seg type="verse" id="b.JOH.10.22">
      <s id="b.JOH.10.22.1">Yumanch nantutin Jerusalénnum tuke fiestan najanin armiayi.</s>
      <s id="b.JOH.10.22.2">Yaanchuik ii juuntri ainau Yus seatai jean ataksha iwiararun pachisar nintimtin armiayi.</s>
     </seg>
     <seg type="verse" id="b.JOH.10.23">
      <s id="b.JOH.10.23.1">Tura asaramtai Jesús Yus seatai juun jeanam jea tesaamurin Salomón jeamkamia nuni wayaamiayi.</s>
     </seg>
     <seg type="verse" id="b.JOH.10.24">
      <s id="b.JOH.10.24.1">Turamtai judío juuntri ainau niin tentakar: —¿Mesías ayatmesha waruka nuwaitjai tusam, paan etseru weatsme?</s>
      <s id="b.JOH.10.24.2">Ameka nekasam Mesías akumka, nuwaitjai tusam yamaikia paan etserkata, —tiarmiayi.</s>
     </seg>
     <seg type="verse" id="b.JOH.10.25">
      <s id="b.JOH.10.25.1">Tinamtai Jesús aimiak: —Yanchuk etserkamja nuka antukiatrumsha, nekasampita turutsurme.</s>
      <s id="b.JOH.10.25.2">Wína Apaachirka turata tusa akuptuku asamtai, wi turaja nusha wainkaram: Nuwaapita tusaram paan nekaatnuitrume.</s>
     </seg>
     <seg type="verse" id="b.JOH.10.26">
      <s id="b.JOH.10.26.1">Turayatrum wína aintsruchu asaram, nekasampita turutsurme.</s>
     </seg>
     <seg type="verse" id="b.JOH.10.27">
      <s id="b.JOH.10.27.1">Wína aintsur ainaun uwijaya nunisnak untsuam, anturtukar nemartinawai.</s>
      <s id="b.JOH.10.27.2">Tura winar asaramtai, nuwaapita tusan nekajai.</s>
     </seg>
     <seg type="verse" id="b.JOH.10.28">
      <s id="b.JOH.10.28.1">Wikia pujut nangkankashtinun suwitjai.</s>
      <s id="b.JOH.10.28.2">Tura asamtai tuke wait wajaktinnumka pengké wechartin ainawai.</s>
      <s id="b.JOH.10.28.3">Tura wi wainu asamtai ¿yáki jurutkit?</s>
     </seg>
     <seg type="verse" id="b.JOH.10.29">
      <s id="b.JOH.10.29.1">Wína Apaachirka mash ainia nunaka nangkamasang timiá kakaram asamtai, wína aintsur ainaun wína Apaachir surusmia nuna kichkisha atantrukchartinuitai.</s>
     </seg>
     <seg type="verse" id="b.JOH.10.30">
      <s id="b.JOH.10.30.1">Wisha wína Apaachirjai kichkia nunisrikitji, —timiayi.</s>
     </seg>
     <seg type="verse" id="b.JOH.10.31">
      <s id="b.JOH.10.31.1">Jesús tamati judío juuntri ainau: Kaya jurukir tukur maatai tiarmiayi.</s>
     </seg>
     <seg type="verse" id="b.JOH.10.32">
      <s id="b.JOH.10.32.1">Turinam Jesús chicharak: —Wína Apaachiru kakarmarijai wainchati takatan nekas pengker aa nuna nukap takakmasu asamtai ¿tu takat pachisrumea wína kayajai tukur maatai turutrume? —timiayi.</s>
     </seg>
     <seg type="verse" id="b.JOH.10.33">
      <s id="b.JOH.10.33.1">Jesús tu iniam judío juuntri ainau aiminak: —Nekas pengker takat takaakminia: Kayajai tukur maatai tatsuji.</s>
      <s id="b.JOH.10.33.2">Antsu ameka aintsutiatum, wikia Yusetjai tumamu asakmin, kayajai tukur maatai taji, —tiarmiayi.</s>
     </seg>
     <seg type="verse" id="b.JOH.10.34">
      <s id="b.JOH.10.34.1">Tu tinam Jesús chicharak: —Atum umirkatin chichamka tu aarmawaitai: Yus chichaak: ‘Atumka yusetrume’ timiayi.</s>
     </seg>
     <seg type="verse" id="b.JOH.10.35">
      <s id="b.JOH.10.35.1">Yuse chichamengka nekas asamtai, nu aarmauka pachisrum: Nuka waitaitai tichamnawaitrume.</s>
      <s id="b.JOH.10.35.2">Ni chichamen antukaru ainaun pachis: ‘yusetrume’ tinu asamtai, nu chichamka nekasaintai.</s>
     </seg>
     <seg type="verse" id="b.JOH.10.36">
      <s id="b.JOH.10.36.1">Wína Apaachirka ju nungkanam akuptuku asamtai, wikia nekasan Yuse Uchirinjai tau aisha ¿waruka winasha: Yusetjai tau asam pasé chichaame turutrume?</s>
     </seg>
     <seg type="verse" id="b.JOH.10.37">
      <s id="b.JOH.10.37.1">Wína Apaachiru takatrin wi turai wainiatrumek, nekasan turachmataikia, nekasampita turutirap.</s>
     </seg>
     <seg type="verse" id="b.JOH.10.38">
      <s id="b.JOH.10.38.1">Antsu wikia nekasan Yuse takatrin takakmamtaikia, winaka nekasampita turutiaram.</s>
      <s id="b.JOH.10.38.2">Tura wina nakitrakrumsha, wi turaja nu pachisrum: Nekasampi nuka Yuse takatrin takaawai titaram.</s>
      <s id="b.JOH.10.38.3">Nu takurmeka, wína Apaachirka wijai metekaitai, tura wisha wína Apaachirjai metekaitjai tusaram, paan nekaataram tusan tajarme, —Jesús timiayi.</s>
     </seg>
     <seg type="verse" id="b.JOH.10.39">
      <s id="b.JOH.10.39.1">Tamati ataksha: Jesús achiktai tinamaitiat jiinki wemiayi.</s>
     </seg>
     <seg type="verse" id="b.JOH.10.40">
      <s id="b.JOH.10.40.1">Nunia Jordán entsa tumajin we, yaanchuik Juan imiakratmia nuni pujumiayi.</s>
     </seg>
     <seg type="verse" id="b.JOH.10.41">
      <s id="b.JOH.10.41.1">Turamtai aints untsuri Jesúsan jiisartas weriar, tura wainaikiar chicharnainak: —Nekas Juanka wainchatai takatnaka aitkachmiayi.</s>
      <s id="b.JOH.10.41.2">Turayat Jesúsan pachis mash tímia nuka nekasaintai, —tunaiyarmiayi.</s>
     </seg>
     <seg type="verse" id="b.JOH.10.42">
      <s id="b.JOH.10.42.1">Tura nu nungkanmaya untsuri Jesúsan nekasampita tiarmiayi.</s>
     </seg>
    </div>
    <div type="chapter" id="b.JOH.11">
     <seg type="verse" id="b.JOH.11.1">
      <s id="b.JOH.11.1.1">Betania yaktanam aints Lázaro naartin jaak tepemiayi.</s>
      <s id="b.JOH.11.1.2">Nuka nu yaktanam ni umaji Maríjai, tura chikich umaji Martajai iruntrar puju armiayi.</s>
     </seg>
     <seg type="verse" id="b.JOH.11.2">
      <s id="b.JOH.11.2.1">Nu jau umaji Marí naartin ukunam kungkutin sumak, apu Jesúsa nawen ukatar ni intashijai mujturmia nuwaitai.</s>
     </seg>
     <seg type="verse" id="b.JOH.11.3">
      <s id="b.JOH.11.3.1">Tura Lázaro jaak tepamtai, ni umaji mai Jesúsan chichaman akuptinak: —Apuru antukta, ami amikrum jaawai tita, —tiarmiayi.</s>
     </seg>
     <seg type="verse" id="b.JOH.11.4">
      <s id="b.JOH.11.4.1">Chicham akuptukmau asa, Jesús nuna antuk chicharak: —Nu jaak tepauka tukeka jakashtinuitai.</s>
      <s id="b.JOH.11.4.2">Antsu aints ainau Yuse kakarmarincha wainkarat, tura Yuse Uchiri kakarmarin wainkarat tusa jaawai, —timiayi.</s>
     </seg>
     <seg type="verse" id="b.JOH.11.5">
      <s id="b.JOH.11.5.1">Jesús Martancha, tura nuna kaincha, tura umajin Lázaroncha nekas aneemiayi.</s>
     </seg>
     <seg type="verse" id="b.JOH.11.6">
      <s id="b.JOH.11.6.1">Tura Lázaro jaawai tamaun antukiat, wári wetsuk ni pujamunam jimiaran kanurmiayi.</s>
     </seg>
     <seg type="verse" id="b.JOH.11.7">
      <s id="b.JOH.11.7.1">Nunia ni nuiniatiri ainautin chichartamak: —Judea nungkanam ataksha waketkimi, —Jesús iin turammiaji.</s>
     </seg>
     <seg type="verse" id="b.JOH.11.8">
      <s id="b.JOH.11.8.1">Turammatai ayaakur: —Nuikiartinu ¿aunia aints amin kayajai tukurmiar mantamawartas wakerutminau wainiatmesha nuni ataksha waketkimi tame? —timiaji.</s>
     </seg>
     <seg type="verse" id="b.JOH.11.9">
      <s id="b.JOH.11.9.1">Tu chichaakrin Jesús nuikiartamun etserak: —¿Tsawaarka doce (12) horas paanchaukai?</s>
      <s id="b.JOH.11.9.2">Ju nungkanam pujuinautisha tsawai wekaakur, paan wainmau asar tukumkashtinuitji.</s>
     </seg>
     <seg type="verse" id="b.JOH.11.10">
      <s id="b.JOH.11.10.1">Tura kashi wekaakurkia tee asamtai tukumkatnuitji, —turammiaji.</s>
      <s id="b.JOH.11.10.2">Nuna tusa wina umirtakrum pujakrumka, nekasrum paan nintimsaram pujustinuitrume.</s>
      <s id="b.JOH.11.10.3">Antsu wína umirtutsuk pujuinauka, teenam wekainawa nunisarang wait wajakartin ainawai, taku timiayi.</s>
     </seg>
     <seg type="verse" id="b.JOH.11.11">
      <s id="b.JOH.11.11.1">Nunia ataksha iin chichartamak: —Ii amikri Lázaro kanak tepawai.</s>
      <s id="b.JOH.11.11.2">Tura wi werin shintartatjai, —turammiaji.</s>
     </seg>
     <seg type="verse" id="b.JOH.11.12">
      <s id="b.JOH.11.12.1">Turammatai iikia ayaakur: —Apuru, nekas kanak tepakka, nuniangka pengker wajastatui, —timiaji.</s>
     </seg>
     <seg type="verse" id="b.JOH.11.13">
      <s id="b.JOH.11.13.1">Jesúska Lázaro jakamurin nekayat: Kanak tepawai turammiaji.</s>
      <s id="b.JOH.11.13.2">Antsu iikia: Nekas kanuru asamtaiyash taj, tu nintimramiaji.</s>
     </seg>
     <seg type="verse" id="b.JOH.11.14">
      <s id="b.JOH.11.14.1">Tu nintimkurin Jesús paan chichartamak: —Lázaroka yanchuk jakayi.</s>
     </seg>
     <seg type="verse" id="b.JOH.11.15">
      <s id="b.JOH.11.15.1">Tura nuni wi pujachu asamtai jakayi.</s>
      <s id="b.JOH.11.15.2">Antsu atum wína nekasampita turutin asakrumin, wisha atumin nintimsan waraajai.</s>
      <s id="b.JOH.11.15.3">Tura yamaikia nuni werir jiismi, —turammiaji.</s>
     </seg>
     <seg type="verse" id="b.JOH.11.16">
      <s id="b.JOH.11.16.1">Turammatai Jesúsa nuiniatiri kichik Tomás, Jimiamramu naartin, iin chichartamak: —Iijai metek mantamawarti tusar iisha wearmi, —turammiaji.</s>
     </seg>
     <seg type="verse" id="b.JOH.11.17">
      <s id="b.JOH.11.17.1">Tura Betania yaktanam jeatak wajasarin, Lázaroka yanchuk cuatro (4) kinta jakau asamtai, iwiarsari tinau antukmiaji.</s>
     </seg>
     <seg type="verse" id="b.JOH.11.18">
      <s id="b.JOH.11.18.1">Betania yaktaka Jerusalénnumia kampatmachik kilómetro arakchichu ayayi.</s>
     </seg>
     <seg type="verse" id="b.JOH.11.19">
      <s id="b.JOH.11.19.1">Tura ni umaji jakau asamtai, Marta tura Marísha wake mesekar juutinamtai, judío ainau untsuri pengker nintimtikratai tusar weriarmiayi.</s>
     </seg>
     <seg type="verse" id="b.JOH.11.20">
      <s id="b.JOH.11.20.1">Turinamtai Jesús tatanak wajasi tinamun antuk, Marta Jesúsjai ingkiuniktas jiinki wemiayi.</s>
      <s id="b.JOH.11.20.2">Antsu Maríkia jeanam juwakmiayi.</s>
     </seg>
     <seg type="verse" id="b.JOH.11.21">
      <s id="b.JOH.11.21.1">Turamtai Jesúsan ingkiung Marta chicharak: —Apuru, ame juni pujakminka, umaar jakachmin ayat jakayi.</s>
     </seg>
     <seg type="verse" id="b.JOH.11.22">
      <s id="b.JOH.11.22.1">Tura wainiatun ame Yus seamka, waring achat mash tuke tsangkatramkatatui tusan nekajme, —Marta Jesúsan timiayi.</s>
     </seg>
     <seg type="verse" id="b.JOH.11.23">
      <s id="b.JOH.11.23.1">Tamati Jesús chicharak: —Umaimikia ataksha nantaki iwiaaku pujustatui, —timiayi.</s>
     </seg>
     <seg type="verse" id="b.JOH.11.24">
      <s id="b.JOH.11.24.1">Tamati Marta aimiak: —Nekasam tame.</s>
      <s id="b.JOH.11.24.2">Nungka amuamunam mash jakaru ainau nantakiartin kinta jeamtai, nisha nantaktatui, —timiayi.</s>
     </seg>
     <seg type="verse" id="b.JOH.11.25">
      <s id="b.JOH.11.25.1">Tamati Jesús chicharak: —Wiitjai jakaru ainaun inannunka.</s>
      <s id="b.JOH.11.25.2">Tura Wiitjai pujut nangkankashtinun sukartinnaka.</s>
      <s id="b.JOH.11.25.3">Aints wína nekasampita turutinauka jakariat tuke iwiaaku pujusartinuitai.</s>
     </seg>
     <seg type="verse" id="b.JOH.11.26">
      <s id="b.JOH.11.26.1">Tura yamai pujuinausha wína nekasampita turutinauka tuke jakarchatin ainawai.</s>
      <s id="b.JOH.11.26.2">¿Amesha nusha nekasaintai tamek? —timiayi.</s>
     </seg>
     <seg type="verse" id="b.JOH.11.27">
      <s id="b.JOH.11.27.1">Tu iniam Marta aimiak: —Ja ai Apuru, wikia ame tame nunaka nekasampita tajame.</s>
      <s id="b.JOH.11.27.2">Ameka nekasam Mesíasaitme.</s>
      <s id="b.JOH.11.27.3">Nekas Yus akupkamu asam Yuse Uchirinme.</s>
      <s id="b.JOH.11.27.4">Yuse chichamen etserin yaanchuik amin pachitmasar: Ju nungkanam tatinuitai turamiarmia nuka ametme, —timiayi.</s>
     </seg>
     <seg type="verse" id="b.JOH.11.28">
      <s id="b.JOH.11.28.1">Marta nuna tusa Jesúsan ukuki, kain Marín untsuktas waketkimiayi.</s>
      <s id="b.JOH.11.28.2">Tura jeanam jea kain akanak ujaak: —Nuikiartin ani wajas untsurmawai, —timiayi.</s>
     </seg>
     <seg type="verse" id="b.JOH.11.29">
      <s id="b.JOH.11.29.1">Tamati Marísha nuna antuk, wári wajaki Jesúsan jiistas wemiayi.</s>
     </seg>
     <seg type="verse" id="b.JOH.11.30">
      <s id="b.JOH.11.30.1">Antsu Jesús yaktanmaka tuke wayaachu asa, Martajai ingkiunikmia nuning pujumiayi.</s>
     </seg>
     <seg type="verse" id="b.JOH.11.31">
      <s id="b.JOH.11.31.1">Tura asamtai Marí wári wajaki jeanmaya jiinki weamtai, jeanam Marín pengker nintimtikrartas pujuinausha nuna wainkar: Iwiarsamunam juutias weatsuash tusar nemariarmiayi.</s>
     </seg>
     <seg type="verse" id="b.JOH.11.32">
      <s id="b.JOH.11.32.1">Tura Marí jeanmaya jiinki, Jesús pujamunam naka tikishmatar chicharak: —Apuru, ame juni pujakminka, umaar jakachmin ayat jakayi, —timiayi.</s>
     </seg>
     <seg type="verse" id="b.JOH.11.33">
      <s id="b.JOH.11.33.1">Tamati Jesús Marínasha tura nijai tsaniasar taarusha juutinaun wainak, napchau nintimias wake mesekmiayi.</s>
     </seg>
     <seg type="verse" id="b.JOH.11.34">
      <s id="b.JOH.11.34.1">Tura iniak: —¿Tunia iwiarsamarme? —timiayi.</s>
      <s id="b.JOH.11.34.2">Tu iniam aiminak: —Apuru winim jiita, —tiarmiayi.</s>
     </seg>
     <seg type="verse" id="b.JOH.11.35">
      <s id="b.JOH.11.35.1">Tinamtai Jesús juutmiayi.</s>
     </seg>
     <seg type="verse" id="b.JOH.11.36">
      <s id="b.JOH.11.36.1">Turamtai judío irunu nuna wainkar chicharnainak: —Jiisia, Lázaron nukap aneawai, —tunaiyarmiayi.</s>
     </seg>
     <seg type="verse" id="b.JOH.11.37">
      <s id="b.JOH.11.37.1">Tura chikich irunu chicharnainak: —Wainmichun paan wainmamtikin asa, juni pujakka ¿Lázaron jakashti tusa surimkachampash? —tunaiyarmiayi.</s>
     </seg>
     <seg type="verse" id="b.JOH.11.38">
      <s id="b.JOH.11.38.1">Tura Jesúscha ataksha napchau nintimias jakau iwiarsamunam jeamiayi.</s>
      <s id="b.JOH.11.38.2">Pampanam iwiartai waa juun amanum kaya juun ututkamuyayi.</s>
     </seg>
     <seg type="verse" id="b.JOH.11.39">
      <s id="b.JOH.11.39.1">Tura asamtai Jesús: —Kaya epenmiau uratkataram, —timiayi.</s>
      <s id="b.JOH.11.39.2">Tamati jakau umaji Marta chicharak: —Maj, cuatro (4) kinta jakau asa kawaarak mejeawai, —timiayi.</s>
     </seg>
     <seg type="verse" id="b.JOH.11.40">
      <s id="b.JOH.11.40.1">Tamaitiat Jesús Martan chicharak: —Ame nekasampitme turutkumka, Yuse kakarmari wainkatatme ¿wi tichamkajam? —timiayi.</s>
     </seg>
     <seg type="verse" id="b.JOH.11.41">
      <s id="b.JOH.11.41.1">Tamati iwiarsamunam kaya ututun jurukiaramtai, Jesús nayaimpinmanini pangkai jiimias Yusen seak: —Apaachiru, ame tuke anturtau asakmin, maaketai tajame.</s>
     </seg>
     <seg type="verse" id="b.JOH.11.42">
      <s id="b.JOH.11.42.1">Wi seamka tuke anturtu weame tusan nekajai.</s>
      <s id="b.JOH.11.42.2">Turayatnak aints juni iruntrar wajainausha wína pachitsar: Nekasampi Yus akupkamuita turutiarat tusan tajame, —Jesús timiayi.</s>
     </seg>
     <seg type="verse" id="b.JOH.11.43">
      <s id="b.JOH.11.43.1">Nunia kakar untsuak: —Lázaroa, nantakim jiinkita, —timiayi.</s>
     </seg>
     <seg type="verse" id="b.JOH.11.44">
      <s id="b.JOH.11.44.1">Tu untsuam Lázaroka iwiarsamunmaya jiinak, uwejencha tarachjai jingkiamu, tura nawencha tura yapiincha tarachjai kangkarmau jiinkimiayi.</s>
      <s id="b.JOH.11.44.2">Turamtai Jesús aints ainaun chicharak: —Wekaasat tusaram atiataram, —timiayi.</s>
     </seg>
     <seg type="verse" id="b.JOH.11.45">
      <s id="b.JOH.11.45.1">Judío Marín nemariarmia nuka Jesús jakaun inankinun wainkar, untsuri nekasampita tiarmiayi.</s>
     </seg>
     <seg type="verse" id="b.JOH.11.46">
      <s id="b.JOH.11.46.1">Antsu chikich ainau fariseo pujuinamunam wear, Jesús turamun etserkarmiayi.</s>
     </seg>
     <seg type="verse" id="b.JOH.11.47">
      <s id="b.JOH.11.47.1">Tura ujakaram nuna antukar fariseo ainau sacerdote juuntri ainaujai iruntrar chichainak: —¿Nu aintska wainchati takatan untsuri aints wainminamunam turu wea nusha itiurkainjik?</s>
     </seg>
     <seg type="verse" id="b.JOH.11.48">
      <s id="b.JOH.11.48.1">Ii pachischakrinkia, aints ainau mash nuna anturkar nemarkartatui.</s>
      <s id="b.JOH.11.48.2">Turinamtai romano ainau kautramkar mesetan najaninak, ii Yus seatai jean yumpuntraminak iincha amutmakartatji, —tunaiyarmiayi.</s>
     </seg>
     <seg type="verse" id="b.JOH.11.49">
      <s id="b.JOH.11.49.1">Tu chicharnainak pujuinamtai, kichik sacerdote Caifás naartin, nu musach sacerdote juuntri naamkau asa chicharak: —Atumka pengké nintimtsurme.</s>
     </seg>
     <seg type="verse" id="b.JOH.11.50">
      <s id="b.JOH.11.50.1">Israel ainautikia mash jakarai tusar ¿kichik aintsuk maatin pengkerchaukai tusaram nintimtsurmek? —timiayi.</s>
     </seg>
     <seg type="verse" id="b.JOH.11.51">
      <s id="b.JOH.11.51.1">Antsu Caifáska ningki nintimsangka nunaka tichamiayi.</s>
      <s id="b.JOH.11.51.2">Antsu nu musachti sacerdote apuri asamtai, Yus nuna titi tusa nintimtikramiayi.</s>
      <s id="b.JOH.11.51.3">Jesús Israel ainaun uwemtikratas jakatnuitai, taku nunaka timiayi.</s>
     </seg>
     <seg type="verse" id="b.JOH.11.52">
      <s id="b.JOH.11.52.1">Antsu Israel ainaunak uwemtikrataska jakashtinuyayi, antsu Yuse uchiri ainaun mash nungkanmaya irurtas jakatnuyayi.</s>
     </seg>
     <seg type="verse" id="b.JOH.11.53">
      <s id="b.JOH.11.53.1">Caifás nuna tamati, nu kintati judío juuntri ainau iruntrar: Jesús maatai tusar, chichaman najatawarmiayi.</s>
     </seg>
     <seg type="verse" id="b.JOH.11.54">
      <s id="b.JOH.11.54.1">Turinau asaramtai, Jesús paan wantinkangka judío nungkanmaka wekaasachmiayi.</s>
      <s id="b.JOH.11.54.2">Antsu ni nuiniatiri ainautijai nuniangka jiinkir, entsa atsamunam yakat Efraín tutainum jear nuni pujusmiaji.</s>
     </seg>
     <seg type="verse" id="b.JOH.11.55">
      <s id="b.JOH.11.55.1">Israel ainauti fiestari, Pascua tutai jeatak wajasamtai, chikich yaktanmaya ainau untsuri Jerusalénnum wearmiayi.</s>
      <s id="b.JOH.11.55.2">Tura Pascua fiestaka jeatsaing, Moisés turataram timiau asar, ni namangken nijarartas, tura ni nintin iwiarartas kaunkarmiayi.</s>
     </seg>
     <seg type="verse" id="b.JOH.11.56">
      <s id="b.JOH.11.56.1">Tura Jesúsnasha wainkartas wakerinak aints ainau Yus seatai juun jeanam wayaawar chicharnainak: —¿Atumsha itiur nintimrume?</s>
      <s id="b.JOH.11.56.2">¿Jesúscha ju fiestanmasha tatimpiash? —tu ininisarmiayi.</s>
     </seg>
     <seg type="verse" id="b.JOH.11.57">
      <s id="b.JOH.11.57.1">Fariseo ainausha tura sacerdote juuntri ainausha chichaman akupinak: —Atumsha ni pujamuri nekaarmeka etserkataram, —tiarmiayi.</s>
      <s id="b.JOH.11.57.2">Tura nekaawar, nuniangka Jesúsan achikiartas wakeriarmiayi.</s>
     </seg>
    </div>
    <div type="chapter" id="b.JOH.12">
     <seg type="verse" id="b.JOH.12.1">
      <s id="b.JOH.12.1.1">Pascua fiesta seis (6) kinta jeatak wajasamtai, Jesús Betania yaktanam wemiayi.</s>
      <s id="b.JOH.12.1.2">Lázarosha Jesús inankimia nusha nu yaktanmasha pujumiayi.</s>
     </seg>
     <seg type="verse" id="b.JOH.12.2">
      <s id="b.JOH.12.2.1">Jesús Betanianam jeamtai, yurumkan yuwartas inarkarmiayi.</s>
      <s id="b.JOH.12.2.2">Tura Marta yurumkan ukaimiayi.</s>
      <s id="b.JOH.12.2.3">Tura Lázarosha, tura chikich ainausha Jesúsjai misanam iruntrar yuwarmiayi.</s>
     </seg>
     <seg type="verse" id="b.JOH.12.3">
      <s id="b.JOH.12.3.1">Tura yuwinai Maríkia kungkuti nardo tutain, nekas akik aa nuna litro japchirin ita, Jesúsa nawen mash ukatramiayi.</s>
      <s id="b.JOH.12.3.2">Nuniasha nawen ni intashijai japir mujturmiayi.</s>
      <s id="b.JOH.12.3.3">Turamtai jeasha mash kungkuimiayi.</s>
     </seg>
     <seg type="verse" id="b.JOH.12.4">
      <s id="b.JOH.12.4.1">Tura kungkutin ukaramtai, Judas Iscariote, Simónka uchiri nuni pujau, Jesúsa nuiniatirintiat, ukunam niin suruktin amia nuka chichaak:</s>
     </seg>
     <seg type="verse" id="b.JOH.12.5">
      <s id="b.JOH.12.5.1">—Kichik musach takakmasar nu kuik jukir, nu kungkutikia sumakmin amiayi.</s>
      <s id="b.JOH.12.5.2">Tura asamtai ¿waruka au suruk kuikian juki, kuikiartichu ainaun sutsuksha? —timiayi.</s>
     </seg>
     <seg type="verse" id="b.JOH.12.6">
      <s id="b.JOH.12.6.1">Antsu Judaska kuikiartichu ainaun yaingtaska nunaka tichamiayi.</s>
      <s id="b.JOH.12.6.2">Nuka Jesúsa nuiniatiri kuikiarin wainin asa, kuik engketinam chumpiar susam, nuna kasamnuyayi.</s>
     </seg>
     <seg type="verse" id="b.JOH.12.7">
      <s id="b.JOH.12.7.1">Judas tamati, Jesús chicharak: —Inaisata.</s>
      <s id="b.JOH.12.7.2">Jumchik kinta arus wína iwiartusartin asaramtai, ju kungkutijaingkia ukatruri.</s>
     </seg>
     <seg type="verse" id="b.JOH.12.8">
      <s id="b.JOH.12.8.1">Kuikiartichu atumjai tuke irunui.</s>
      <s id="b.JOH.12.8.2">Antsu wikia atumjaingkia tukeka pujuschatatjai, —timiayi.</s>
     </seg>
     <seg type="verse" id="b.JOH.12.9">
      <s id="b.JOH.12.9.1">Judío untsuri Jesús Betanianam pujawai tamaun antukar, wainkartas wearmiayi.</s>
      <s id="b.JOH.12.9.2">Tura Lázaro jakaun Jesús inankimia nunasha wainkartas weriarmiayi.</s>
     </seg>
     <seg type="verse" id="b.JOH.12.10">
      <s id="b.JOH.12.10.1">Tura judío ainau untsuri Lázaro jakamunmaya nantakmiaun nekaawar, sacerdote ainaunka nemartan inaisar ukukiar, Jesúsan nekasampita tusar nemariarmiayi.</s>
      <s id="b.JOH.12.10.2">Tura asaramtai sacerdote juuntri ainau mash iruntrar: Lázarosha maatai tusar chichaman najatawarmiayi.</s>
     </seg>
     <seg type="verse" id="b.JOH.12.12">
      <s id="b.JOH.12.12.1">Pascua fiesta jeatak wajasamtai, aints untsuri Jerusalénnum kaunkarmiayi.</s>
      <s id="b.JOH.12.12.2">Tura kashin tsawaarar, Jesús tatatui tinamun antukarmiayi.</s>
     </seg>
     <seg type="verse" id="b.JOH.12.13">
      <s id="b.JOH.12.13.1">Nuna antukar numi nuken charukar jukiar, Jesúsjai ingkuniktai tusar, yaktanmaya jiinkiar untsuminak: —Yus juuntaitai.</s>
      <s id="b.JOH.12.13.2">Yus akupkamu winá nuka nekas pengkeraitai.</s>
      <s id="b.JOH.12.13.3">Nuka Israela apuri asa nekas pengkeraitai, —tiarmiayi.</s>
     </seg>
     <seg type="verse" id="b.JOH.12.14">
      <s id="b.JOH.12.14.1">Jesús wekama burro uchirin wainak, Yuse chichame aarmawa nunisang keemsamiayi.</s>
      <s id="b.JOH.12.14.2">Nu aarmauka nuwaitai:</s>
     </seg>
     <seg type="verse" id="b.JOH.12.15">
      <s id="b.JOH.12.15.1">“Jerusalén yaktanmaya ainautirmeka shamkairap.</s>
      <s id="b.JOH.12.15.2">Jiistaram.</s>
      <s id="b.JOH.12.15.3">Atumi apuri burro uchirin keemas winitramui.”</s>
     </seg>
     <seg type="verse" id="b.JOH.12.16">
      <s id="b.JOH.12.16.1">Jesús Jerusalénnum weamtai, ni nuiniatiri ainauti Yuse chichame yaanchuik aarmawa nunisang umirui, tuuka nintimrachmiaji.</s>
      <s id="b.JOH.12.16.2">Tura ukunam nayaimpinam waketkiamtai, Jesús turatnun pachisar yaanchuik aarmawa nunaka nekas miatrusang umiawapi tusar nintimramiaji.</s>
     </seg>
     <seg type="verse" id="b.JOH.12.17">
      <s id="b.JOH.12.17.1">Aints ainau Jesúsan nemarsar wekainauka, Jesús Lázaron iwiarsamunmaya inankinun wainkau asar, ni wainkamurin chikich ainaun ujakarmiayi.</s>
     </seg>
     <seg type="verse" id="b.JOH.12.18">
      <s id="b.JOH.12.18.1">Tura ujakaram, chikich aints ainau Jesúsa turamurin nekaawar, Jesúsjai ingkiunikiartas Jerusalénnumia jiinkiarmiayi.</s>
     </seg>
     <seg type="verse" id="b.JOH.12.19">
      <s id="b.JOH.12.19.1">Tuminamtai fariseo ainau mai nuwamtak chicharnainak: —Pai, aints ainau nu aintsun nemarsacharti tusaram, surimkatatkamaram pengké tujinkarume.</s>
      <s id="b.JOH.12.19.2">Jiistaram.</s>
      <s id="b.JOH.12.19.3">Mash niin nemarinawai, —tunaiyarmiayi.</s>
     </seg>
     <seg type="verse" id="b.JOH.12.20">
      <s id="b.JOH.12.20.1">Pascua fiesta jeamtai, chikich nungkanmaya ainau Yus juuntaitai tiartas Jerusalénnum untsuri kaunkarmiayi.</s>
      <s id="b.JOH.12.20.2">Griego ainausha jumchik iruntrarmiayi.</s>
     </seg>
     <seg type="verse" id="b.JOH.12.21">
      <s id="b.JOH.12.21.1">Tura nu aints ainauka Felipen jiisar, nijai chichasartas taarmiayi.</s>
      <s id="b.JOH.12.21.2">Felipeka Betsaida yaktanmaya aintsuyayi.</s>
      <s id="b.JOH.12.21.3">Betsaidaka Galilea nungkanmaya yaktaitai.</s>
      <s id="b.JOH.12.21.4">Tura griego chichau ainau Felipen chicharinak: —Sairua, iisha Jesús wainkatasar wakeraji, —tiarmiayi.</s>
     </seg>
     <seg type="verse" id="b.JOH.12.22">
      <s id="b.JOH.12.22.1">Tu tinam Felipe Andrésun weri, nijai metek tsaniasar wear Jesúsan ujakarmiayi.</s>
     </seg>
     <seg type="verse" id="b.JOH.12.23">
      <s id="b.JOH.12.23.1">Tu ujainam Jesús chichaak: —Wikia aints ayatun Yus akupkamu asan, yakí wetin kintarka jeatak wajasi.</s>
     </seg>
     <seg type="verse" id="b.JOH.12.24">
      <s id="b.JOH.12.24.1">Nekasan tajarme: Wikia trigo jingkiajiya nunisketjai.</s>
      <s id="b.JOH.12.24.2">Jingkiaji araachmauka tsapachu asa yujachayi.</s>
      <s id="b.JOH.12.24.3">Antsu jingkiaji araamka, kauriat tsapain asa nukap yujaayi.</s>
      <s id="b.JOH.12.24.4">Wisha nunisnak jakan nunia nantakin, untsuri nungkanmaya ainaun uwemtikratnuitjai.</s>
     </seg>
     <seg type="verse" id="b.JOH.12.25">
      <s id="b.JOH.12.25.1">Aints ni wakeramurinak nintimias jatan shamak pujakka, árak tsapaichua nunisang mengkakatnuitai.</s>
      <s id="b.JOH.12.25.2">Antsu aints Yuse wakeramurinak nintimias jatan shamtsuk pujakka, árak tsapai nukap nerekua nunisang pujut nangkankashtinun jukitnuitai.</s>
     </seg>
     <seg type="verse" id="b.JOH.12.26">
      <s id="b.JOH.12.26.1">Aints wína umirtutan wakerakka, nekas wi turaja nunasha turati.</s>
      <s id="b.JOH.12.26.2">Tura nuna turakka, wi nayaimpinam pujustatja nunisha pujustinuitai.</s>
      <s id="b.JOH.12.26.3">Turamtai wína umirtukunka wína Apaachirka nekas pengker awajsatnuitai, —Jesús timiayi.</s>
     </seg>
     <seg type="verse" id="b.JOH.12.27">
      <s id="b.JOH.12.27.1">Nunia Jesús ataksha chichaak: —Yamaikia nukap napchau nintimsan pujajai.</s>
      <s id="b.JOH.12.27.2">¿Wisha warintajak?</s>
      <s id="b.JOH.12.27.3">Apaachi, ¿wína mantuwartas wakerutina nunaka inaitusarti titajash?</s>
      <s id="b.JOH.12.27.4">Atsa, nunaka pengké tichatatjai.</s>
      <s id="b.JOH.12.27.5">Antsu turutawarti tusan taawitjai.</s>
     </seg>
     <seg type="verse" id="b.JOH.12.28">
      <s id="b.JOH.12.28.1">Apaachi, amin naarmin pachisar: Ameketme juuntam turamiarti tusan wakerajai, —timiayi.</s>
      <s id="b.JOH.12.28.2">Jesús tamati iikia nayaimpinmaya chicham antukmiaji.</s>
      <s id="b.JOH.12.28.3">Nu chichamka nuwaitai: —Wína naarun pachitsar: Ameketme juuntam turutiarti tusan, yanchuk aints ainaun nintimtikramiajai.</s>
      <s id="b.JOH.12.28.4">Tura ataksha nintimtikratatjai.</s>
     </seg>
     <seg type="verse" id="b.JOH.12.29">
      <s id="b.JOH.12.29.1">Aints ainau nu chichaman antukar: Ipiamtarui tiarmiayi.</s>
      <s id="b.JOH.12.29.2">Tura chikich ainausha chichainak: —Yuse awemamuri nijai chichasi, —tiarmiayi.</s>
     </seg>
     <seg type="verse" id="b.JOH.12.30">
      <s id="b.JOH.12.30.1">Tu tinam Jesús chicharak: —Wína antumtikruktaska nu chichamnaka akupturkachi, antsu atumin antumtikramkatas nu chichamnaka akupkayi.</s>
     </seg>
     <seg type="verse" id="b.JOH.12.31">
      <s id="b.JOH.12.31.1">Yamaikia ju nungkanam tunau ainia nunaka mash nekamtikiatatjai.</s>
      <s id="b.JOH.12.31.2">Tura ju nungkanmaya apuri Satanásan nepetkatatjai.</s>
     </seg>
     <seg type="verse" id="b.JOH.12.32">
      <s id="b.JOH.12.32.1">Wína mantuwartas yakí takuriaramtai, mash nungkanmaya ainau wini winiarat tusan nintimtikrartinuitjai, —Jesús timiayi.</s>
     </seg>
     <seg type="verse" id="b.JOH.12.33">
      <s id="b.JOH.12.33.1">Nuna taku ni jakatniurin aints ainaun nekamtikiamiayi.</s>
     </seg>
     <seg type="verse" id="b.JOH.12.34">
      <s id="b.JOH.12.34.1">Jesús tamati aints ainau chicharinak: —Iikia Yus umirkatin chicham aujkur: Mesíaska jatsuk tuke pujustinuitai tusar nekaji.</s>
      <s id="b.JOH.12.34.2">Tu aarmau wainiatum ¿waruka ame ‘Yus akupkamuka aints wajas yakí takuntinuitai,’ tame?</s>
      <s id="b.JOH.12.34.3">¿Nu Yus akupkamuka Mesíaschaukai?</s>
      <s id="b.JOH.12.34.4">Antsu nuchawaitkungka ¿yaachita nusha? —tiarmiayi.</s>
     </seg>
     <seg type="verse" id="b.JOH.12.35">
      <s id="b.JOH.12.35.1">Tu tinam Jesús aimiak: —Atumka teenam pujusairam tusan, wikia Yus akupkamu asan, paaniua nunisnak yamaikia jumchik kinta atumjaingkia pujustatjai.</s>
      <s id="b.JOH.12.35.2">Tura asamtai atumsha Yuse uchiri wajasrum, paaniunam wekainawa nunisrumek paan nintimtursataram.</s>
      <s id="b.JOH.12.35.3">Teenam wekainauka tuning wekaij tusarsha nekainatsui.</s>
     </seg>
     <seg type="verse" id="b.JOH.12.36">
      <s id="b.JOH.12.36.1">Wikia paaniunam tuke pujau asamtai, wína aintsur atasrum nekasampita turutiaram, —Jesús timiayi.</s>
      <s id="b.JOH.12.36.2">Nuna tina we uumak pujusmiayi.</s>
     </seg>
     <seg type="verse" id="b.JOH.12.37">
      <s id="b.JOH.12.37.1">Jesús wainchati takatan timiá untsuri turau waininayat, judío ainau niin nekasampita ticharmiayi.</s>
     </seg>
     <seg type="verse" id="b.JOH.12.38">
      <s id="b.JOH.12.38.1">Tura Jesúsan nekasampita ticharu ainau yaanchuik Yuse chichame etserin Isaías naartin aarmia nunaka miatrusarang umirkarmiayi.</s>
      <s id="b.JOH.12.38.2">Nu aarmauka nuwaitai: “Apuru ¿yaachia ii chichamencha nekasampita turammiaji?</s>
      <s id="b.JOH.12.38.3">¿Tura ii Apurisha ni kakarmarincha yaná inaktusmiayi?”</s>
     </seg>
     <seg type="verse" id="b.JOH.12.39">
      <s id="b.JOH.12.39.1">Tura kichnasha Isaías aarmia nuka nuwaitai: “Yus nu aints ainaun wainmichua nunisarang nintimrarat tusangka, paanka nintimtikrachmiayi.</s>
      <s id="b.JOH.12.39.2">Tura asamtai ni jiijai jiiminayat, wainmichua nunisarang wainmaktatkamawar tujintinawai.</s>
      <s id="b.JOH.12.39.3">Tu ainiachkungka paan nekaawarminuitai.</s>
      <s id="b.JOH.12.39.4">Tura nintijai paan nintimsar ni tunaarin inaisaramtaikia, wikia nu aints ainaun uwemtikratnuitjai,” Yus Isaíasan timiayi.</s>
     </seg>
     <seg type="verse" id="b.JOH.12.41">
      <s id="b.JOH.12.41.1">Isaías Jesúsa paaniurin wainkau asa, nuna timiayi.</s>
     </seg>
     <seg type="verse" id="b.JOH.12.42">
      <s id="b.JOH.12.42.1">Tu aarmau waininayat, judío ainau untsuri Jesúsan nekasampita tiarmiayi.</s>
      <s id="b.JOH.12.42.2">Antsu judío juuntri ainausha jumchik Jesúsan nekasampita tinayat, Yus wína pengker nintimtursat tuuka nintimtsuk, antsu aints ainauka nekasar pengker nintimtursarat tusar, fariseo ainaun shaminak, iruntai jeanmaya jiirkiarai tusar, paanka wikia Jesúsan umirnuitjai ticharmiayi.</s>
     </seg>
     <seg type="verse" id="b.JOH.12.44">
      <s id="b.JOH.12.44.1">Nunia Jesús kakar chichaak: —Aints wína nekasampita turutinauka winaka turutinatsui, antsu wína Apaachir wina akuptukmia nunasha tinawai.</s>
     </seg>
     <seg type="verse" id="b.JOH.12.45">
      <s id="b.JOH.12.45.1">Tura wína waitinauka wína akuptukun waininawa nunisarang winasha waitinawai.</s>
     </seg>
     <seg type="verse" id="b.JOH.12.46">
      <s id="b.JOH.12.46.1">Wikia paaniunam pujau asan, wína nintimturina nusha ju nungkanam teenam pujusarai tusan tamiajai.</s>
     </seg>
     <seg type="verse" id="b.JOH.12.47">
      <s id="b.JOH.12.47.1">Wikia aints ainaun wait wajaktinnum akupkatasnaka tachamiajai.</s>
      <s id="b.JOH.12.47.2">Antsu aints ainaun uwemtikratasan tamiajai.</s>
      <s id="b.JOH.12.47.3">Tura asamtai aints wína chichamrun antukiat umirtachmataisha, wikia nu aintsnaka wiasmamtikiashtinuitjai.</s>
     </seg>
     <seg type="verse" id="b.JOH.12.48">
      <s id="b.JOH.12.48.1">Antsu aints wína nakitrinak wína chichamrun pachischaruka ningki wakerinak wait wajaktinaka juwinawai.</s>
      <s id="b.JOH.12.48.2">Tura nungka amumatai, wína chichamrun pachischaru asar, wait wajaktiniun jukiartinuitai.</s>
     </seg>
     <seg type="verse" id="b.JOH.12.49">
      <s id="b.JOH.12.49.1">Wikia wína nintirjaingkia chichachuyajai.</s>
      <s id="b.JOH.12.49.2">Antsu wína Apaachirka ningki wína akuptuku asa: Tu chichasta tusa, akatur akuptukmiayi.</s>
     </seg>
     <seg type="verse" id="b.JOH.12.50">
      <s id="b.JOH.12.50.1">Tura wína Apaachir akatur akuptukmia nunaka aints ainau pujut nangkankashtinun jukiarat tusa akuptukmiayi.</s>
      <s id="b.JOH.12.50.2">Wikia nuna nekau asan, wína Apaachirka akatur akuptak: Tu tita turutmia nunisnak chichaajai, —Jesús timiayi.</s>
     </seg>
    </div>
    <div type="chapter" id="b.JOH.13">
     <seg type="verse" id="b.JOH.13.1">
      <s id="b.JOH.13.1.1">Pascua fiesta tsawaatsaing, Jesús ni Apaachirin waketkitas, ju nungkan ukuktin kinta jeatak wajasun nuna nekaamiayi.</s>
      <s id="b.JOH.13.1.2">Tura ni aintsri ainautin ju nungkanam tuke ukurmaktin asa, iin nuwik aneenmimiaji nuna nangkamasang inangnamunam ni anengkratairin paan inakturmasmiaji.</s>
     </seg>
     <seg type="verse" id="b.JOH.13.2">
      <s id="b.JOH.13.2.1">Turamtai Satanás Judas Iscarioten, Simónka uchirin: Jesús surukta tusa nintimtikramiayi.</s>
      <s id="b.JOH.13.2.2">Tura Jesús Yusnumia tau asa, yamaikia waketkitatjai tusa, tura ni Apaachirisha Jesúsan: Mash ainia nu inau atatme timiau asa, nunasha mash nekaamiayi.</s>
      <s id="b.JOH.13.2.3">Tura tsaa jeamtai, iruntrar uwijan yuwaartas pujuinai,</s>
     </seg>
     <seg type="verse" id="b.JOH.13.4">
      <s id="b.JOH.13.4.1">Jesús wajaki wejmakrin aik wangkeas tarachin juki kachumamiayi.</s>
     </seg>
     <seg type="verse" id="b.JOH.13.5">
      <s id="b.JOH.13.5.1">Tura kiimiatinam yumin yarak, ni nuiniatiri ainautin nawen nijatramar, nunia tarach peaakmaurijai ii nawen mujturmarmiaji.</s>
     </seg>
     <seg type="verse" id="b.JOH.13.6">
      <s id="b.JOH.13.6.1">Nunia Simón Pedro nawen Jesús nijatratas wakeramaitiat nuka chicharak: —Apuru ¿ameash wina nawer nijatrurtam? —timiayi.</s>
     </seg>
     <seg type="verse" id="b.JOH.13.7">
      <s id="b.JOH.13.7.1">Tamati Jesús ayaak: —Ja ai, wi turaja nuka yamaikikia paanka nekarashtatme, antsu ukunam paan nekaratnuitme, —timiayi.</s>
     </seg>
     <seg type="verse" id="b.JOH.13.8">
      <s id="b.JOH.13.8.1">Tamaitiat Pedro ayaak: —Apuru, ameka wina nawerka pengké nijatrurchatatme, —timiayi.</s>
      <s id="b.JOH.13.8.2">Tamati Jesús chicharak: —Wikia nawemin nijarchamtaikia, wijaingkia tsaniasmeka pujuschamnawaitme, —timiayi.</s>
     </seg>
     <seg type="verse" id="b.JOH.13.9">
      <s id="b.JOH.13.9.1">Tamati ataksha Pedro ayaak: —Apuru, takumka nawersha nijatruram uwejrusha kiiturta, tura muukrusha majetrurta, —timiayi.</s>
     </seg>
     <seg type="verse" id="b.JOH.13.10">
      <s id="b.JOH.13.10.1">Tamaitiat Jesús chicharak: —Atsa, aints yamai maaingkia, namangkengka pakuichau atinuitai.</s>
      <s id="b.JOH.13.10.2">Tura asamtai wárikia namangkenka nijamatsuk, aya nawenak nijartinuitai.</s>
      <s id="b.JOH.13.10.3">Atumka yamaikia pakuichawa nunisrumek pujarme.</s>
      <s id="b.JOH.13.10.4">Antsu mashkia pakuichawa nunisrumka pujatsrume, —timiayi.</s>
     </seg>
     <seg type="verse" id="b.JOH.13.11">
      <s id="b.JOH.13.11.1">Mashkia pakuichawa nunisrumka pujatsrume, tímia nunaka niin suruktinun nekau asa timiayi.</s>
     </seg>
     <seg type="verse" id="b.JOH.13.12">
      <s id="b.JOH.13.12.1">Tura ni nuiniatiri ainautin nawen nijatramar umis, Jesús ni wejmakrin entsar misanam keemas iin chichartamak: —¿Wi aitkaja juka waruka aitkawa tusaram nekarmek?</s>
     </seg>
     <seg type="verse" id="b.JOH.13.13">
      <s id="b.JOH.13.13.1">Wi nekasan atumi Apuri asamtai, atumka winaka nekasrum: Nuikiartinu tura Apuru turutrume.</s>
     </seg>
     <seg type="verse" id="b.JOH.13.14">
      <s id="b.JOH.13.14.1">Tura wikia atumi nuinin ayatnak, tura atumi apuri ayatnak: Mianchawaitjai tusan, atumi nawen nijatkamu asaram, atumsha nunisrumek: Mianchawaitjai tusaram, mai nuwamtak atumi nawe nijatnairataram.</s>
     </seg>
     <seg type="verse" id="b.JOH.13.15">
      <s id="b.JOH.13.15.1">Wikia mianchawaitjai titaram tusan, atumin nekaprakun aitkajrume.</s>
     </seg>
     <seg type="verse" id="b.JOH.13.16">
      <s id="b.JOH.13.16.1">Nekasan tajarme: Aintsu inatiri ni inamurinka nangkakashtinuitai.</s>
      <s id="b.JOH.13.16.2">Tura aints akupamu ni akupamurinka nangkakashtinuitai.</s>
     </seg>
     <seg type="verse" id="b.JOH.13.17">
      <s id="b.JOH.13.17.1">Ju chichaman wi tajarme nu nekakrumka, tura umirkaram pujakrumka nekasrum warastinuitrume.</s>
     </seg>
     <seg type="verse" id="b.JOH.13.18">
      <s id="b.JOH.13.18.1">Wi atumin mash eaku asan, mash paan nekajrume.</s>
      <s id="b.JOH.13.18.2">Tura asan atum ainautirmin wínaka mashkia umirtukuitrume tusanka tatsujrume.</s>
      <s id="b.JOH.13.18.3">Antsu kichkin pachisan: Wina umirtukchawaitai tajarme.</s>
      <s id="b.JOH.13.18.4">Tura asamtai Yuse chichame aarmawa nunisang nekas umiktinuitai.</s>
      <s id="b.JOH.13.18.5">Nu chichamka nuwaitai: “Wijai yuya nuka wína nemasur wajasi,” tu aarmawaitai.</s>
     </seg>
     <seg type="verse" id="b.JOH.13.19">
      <s id="b.JOH.13.19.1">Nuka turuntsaing yamaik ujaajrume.</s>
      <s id="b.JOH.13.19.2">Tura wi nuna turuna umisamtai, winaka nekasampita turutinuitrume.</s>
     </seg>
     <seg type="verse" id="b.JOH.13.20">
      <s id="b.JOH.13.20.1">Nekasan tajarme: Aintsun wi akupaja nunasha nakitsuk anturinauka, winasha nunisarang nakitrutsuk anturtinawai.</s>
      <s id="b.JOH.13.20.2">Tura wína anturtinauka wína akuptukuncha nunisarang anturinawai, —Jesús timiayi.</s>
     </seg>
     <seg type="verse" id="b.JOH.13.21">
      <s id="b.JOH.13.21.1">Nuna tusa Jesús napchau nintimramiayi.</s>
      <s id="b.JOH.13.21.2">Tura paan chichartamak: —Nekasan tajarme: Atumniang kichik wína anangkrua surutkatatui, —turammiaji.</s>
     </seg>
     <seg type="verse" id="b.JOH.13.22">
      <s id="b.JOH.13.22.1">Turammatai Jesúsa nuiniatiri ainauti jiinisar: —¿Yanak takung taj? tu nintimramiaji.</s>
     </seg>
     <seg type="verse" id="b.JOH.13.23">
      <s id="b.JOH.13.23.1">Tura wikia nekasan ni aneetiri asan, niin ayaamsan yuwakun pujumiajai.</s>
     </seg>
     <seg type="verse" id="b.JOH.13.24">
      <s id="b.JOH.13.24.1">Tura asamtai Simón Pedro ni uwejejai inakmas: Iniasta.</s>
      <s id="b.JOH.13.24.2">¿Yana takung taj? turutmiayi.</s>
     </seg>
     <seg type="verse" id="b.JOH.13.25">
      <s id="b.JOH.13.25.1">Turutmatai wikia Jesúsan iniakun: —Apuru ¿yaachita? —timiajai.</s>
     </seg>
     <seg type="verse" id="b.JOH.13.26">
      <s id="b.JOH.13.26.1">Tu iniam Jesús chichartak: —Jiij pujurtia.</s>
      <s id="b.JOH.13.26.2">Pangkan achikian chupran susatatja nuwaitai, —turutmiayi.</s>
      <s id="b.JOH.13.26.3">Nuna tusa pangkan chupir, Simónka uchirin Judas Iscarioten susamiayi.</s>
     </seg>
     <seg type="verse" id="b.JOH.13.27">
      <s id="b.JOH.13.27.1">Tura pangkan susamtai, Satanás Judasa nintin engkemtuamiayi.</s>
      <s id="b.JOH.13.27.2">Turamtai Jesús Judasan chicharak: —Ame turataj tame nuka yamaik turata, —timiayi.</s>
     </seg>
     <seg type="verse" id="b.JOH.13.28">
      <s id="b.JOH.13.28.1">Turamtai chikich ainauka nuni iruntrar yuwinak pujuarmia nuka ¿warinak taj? tusarsha nekaacharmiayi.</s>
     </seg>
     <seg type="verse" id="b.JOH.13.29">
      <s id="b.JOH.13.29.1">Antsu Judas kuikian wainin asa, kuik chumpitin takaku asamtai, chikich nuiniatiri ainau nintiminak: ¿Fiesta kintatin yuta yuumaktatji nuna sumakta tusash taj? tu nintimrarmiayi.</s>
      <s id="b.JOH.13.29.2">Antsu chikich irunu: Nuna turachkusha ¿kuikiartichu irunun kuik susata tusash taj? tu nintimrarmiayi.</s>
     </seg>
     <seg type="verse" id="b.JOH.13.30">
      <s id="b.JOH.13.30.1">Tuminamtai Judascha pangkan yuwa umis, tee amanum jiinki wemiayi.</s>
     </seg>
     <seg type="verse" id="b.JOH.13.31">
      <s id="b.JOH.13.31.1">Judas jiinkiamtai, Jesús iin chichartamak: —Wi aints ayatun Yus akuptuku asamtai, yamaikia Yus winaka pengker awajtustinuitai.</s>
      <s id="b.JOH.13.31.2">Tura wi turatatja nunaka mash nekaawar, mash nungkanmaya ainau Yusen: Ameketme juuntam tiartinuitai.</s>
     </seg>
     <seg type="verse" id="b.JOH.13.32">
      <s id="b.JOH.13.32.1">Wikia aints ayatun, Yus akupkamu asan, Yusen pengker awajmataikia, Yuscha winasha nunisang pengker awajtustatui.</s>
      <s id="b.JOH.13.32.2">Tura nunaka wári umiktatui.</s>
     </seg>
     <seg type="verse" id="b.JOH.13.33">
      <s id="b.JOH.13.33.1">Uchichir irunutiram, yamaikia nukapka atumjaingkia pujuschatatjai.</s>
      <s id="b.JOH.13.33.2">Atumka wína eatkatatrume.</s>
      <s id="b.JOH.13.33.3">Antsu ii juuntrin timiaja nunisnak yamaikia atumnasha tajarme: Wi wetatja nuningkia winichminuitrume.</s>
     </seg>
     <seg type="verse" id="b.JOH.13.34">
      <s id="b.JOH.13.34.1">Yamaikia yamaram chicham umiktaram tusan tajarme: Tuke mash aneenitaram.</s>
      <s id="b.JOH.13.34.2">Wi atumin aneemiajrume nunisrumek aneenitaram.</s>
     </seg>
     <seg type="verse" id="b.JOH.13.35">
      <s id="b.JOH.13.35.1">Atumka aneenisrum pujakrumningkia, mash aints ainau: Nekasampi Jesúsa nuiniatiri ainawa tusar nekarmawartinuitai, —Jesús timiayi.</s>
     </seg>
     <seg type="verse" id="b.JOH.13.36">
      <s id="b.JOH.13.36.1">Tamati Simón Pedro Jesúsan iniak: —Apuru ¿tua wetatme? —timiayi.</s>
      <s id="b.JOH.13.36.2">Tu iniam Jesús aimiak: —Wi wetatja nuningkia yamaikikia winichminuitme.</s>
      <s id="b.JOH.13.36.3">Antsu nukap arusam winingkia winitnuitme, —timiayi.</s>
     </seg>
     <seg type="verse" id="b.JOH.13.37">
      <s id="b.JOH.13.37.1">Tamati Pedro ataksha iniak: —Apuru ¿waruka yamaikikia winichminuitme turutme?</s>
      <s id="b.JOH.13.37.2">Wisha amin ayamruktasan jatan wakerajai, —timiayi.</s>
     </seg>
     <seg type="verse" id="b.JOH.13.38">
      <s id="b.JOH.13.38.1">Tamati Jesús ayaak: —¿Nekasmek wína mantuwarat tusamek tam?</s>
      <s id="b.JOH.13.38.2">Nekasan tajame: Atash shinatsaing, ameka wína pachitsam: Nu aintsnaka wainchawaitjai tusam, kampatam waitrakum uurtuktatme, —timiayi.</s>
     </seg>
    </div>
    <div type="chapter" id="b.JOH.14">
     <seg type="verse" id="b.JOH.14.1">
      <s id="b.JOH.14.1.1">Nunia Jesús ataksha ni nuiniatiri ainautin chichartamak: —Napchau nintimtsuk asataram.</s>
      <s id="b.JOH.14.1.2">Yus nekasampita takurmeka, winasha nekasampita turutiaram.</s>
     </seg>
     <seg type="verse" id="b.JOH.14.2">
      <s id="b.JOH.14.2.1">Wína Apaachir pujamunam atum pujustin nukap angkan awai.</s>
      <s id="b.JOH.14.2.2">Nu nekaschawaitmatikia atumnasha ujakchainjarme.</s>
      <s id="b.JOH.14.2.3">Tura asan atum pujustintrumin umistasan weajai.</s>
     </seg>
     <seg type="verse" id="b.JOH.14.3">
      <s id="b.JOH.14.3.1">Tura wi wena atum pujustinun umisan, atumin yaruaktasan ataksha taratnuitjai.</s>
      <s id="b.JOH.14.3.2">Tura wi pujamunam atumsha nuni pujusmintrum tusan tajarme.</s>
     </seg>
     <seg type="verse" id="b.JOH.14.4">
      <s id="b.JOH.14.4.1">Tura wi weamurka nekarme.</s>
      <s id="b.JOH.14.4.2">Tura jintasha itiur awa tusaram nekarme, —Jesús turammiaji.</s>
     </seg>
     <seg type="verse" id="b.JOH.14.5">
      <s id="b.JOH.14.5.1">Turammatai Tomás iniak: —Apuru, ame weamuram nekachutisha ¿itiurak jintasha nekaataij? —timiayi.</s>
     </seg>
     <seg type="verse" id="b.JOH.14.6">
      <s id="b.JOH.14.6.1">Tamati Jesús aimiak: —Wiitjai jintaitjai, tura asan wiitjai nekasainjai.</s>
      <s id="b.JOH.14.6.2">Tura tuke iwiaaku pujau asan, pujutan sukartinnaka wiitjai.</s>
      <s id="b.JOH.14.6.3">Tura asamtai aints ningkikia Apaachirun pengké jeachartinuitai, antsu wijaingkia jeartinuitai.</s>
     </seg>
     <seg type="verse" id="b.JOH.14.7">
      <s id="b.JOH.14.7.1">Atumka wína: Tuniayainme tusaram nekarkurmeka, wína Apaachirsha nekaamnawaitrume.</s>
      <s id="b.JOH.14.7.2">Tura ni wainkau asaram, yamaikia yaachita nusha tusaram nekarme, —timiayi.</s>
     </seg>
     <seg type="verse" id="b.JOH.14.8">
      <s id="b.JOH.14.8.1">Tamati Felipe Jesúsan chicharak: —Apuru, Apaachiram inakmasta.</s>
      <s id="b.JOH.14.8.2">Turakmin ii wainkarkia maaketai titatji, —timiayi.</s>
     </seg>
     <seg type="verse" id="b.JOH.14.9">
      <s id="b.JOH.14.9.1">Tamati Jesús ayaak: —Felipea, ¿tuke atumjai pujai waitiatmesha, warí aintsuitme tusamka nekartsumek?</s>
      <s id="b.JOH.14.9.2">Wína waituka wína Apaachirnasha wainui.</s>
      <s id="b.JOH.14.9.3">Tura asamtai ¿waruka amesha Apaachiram inakmasta turutme?</s>
     </seg>
     <seg type="verse" id="b.JOH.14.10">
      <s id="b.JOH.14.10.1">Wína Apaachirjai tuke tsaniasan pujajai.</s>
      <s id="b.JOH.14.10.2">Tura niijai tsaniasar pujau asar, iikia kichkia nunisketji.</s>
      <s id="b.JOH.14.10.3">¿Nuka nekasampita tusamka nintimtsumek?</s>
      <s id="b.JOH.14.10.4">Wi taja nunaka wiki nintimsanka tatsujrume.</s>
      <s id="b.JOH.14.10.5">Wína Apaachirka wini pujau asa, ni wakermurin takamtikrawai.</s>
     </seg>
     <seg type="verse" id="b.JOH.14.11">
      <s id="b.JOH.14.11.1">Wisha wína Apaachirjai tuke tsaniasan pujau asamtai, nunia wína Apaachirsha tuke wijai tsanias pujau asamtai, atumsha nekasampita turuttiaram.</s>
      <s id="b.JOH.14.11.2">Antsu wína nekasampitme turuchamin nekapeakrumka, wi takaamursha wainkau asaram, nekasampita tusaram nintimtursataram.</s>
     </seg>
     <seg type="verse" id="b.JOH.14.12">
      <s id="b.JOH.14.12.1">Nekasan tajarme: Wina nekasampi pengké tujinkachuitme tu nintimtursar pujuinauka wi turaja nunasha nunisarang turuwartin ainawai.</s>
      <s id="b.JOH.14.12.2">Tura wikia Apaachirun wetin asamtai, wi turaja nuna nangkamasarang takasartin ainawai.</s>
     </seg>
     <seg type="verse" id="b.JOH.14.13">
      <s id="b.JOH.14.13.1">Atumka wína nintimtursaram wína naar pachitsaram nekasampita tusaram seatkurminka, aints ainau mash wína Apaachirun: Ameketme juuntam tiarat tusan, nunaka turatatjai.</s>
     </seg>
     <seg type="verse" id="b.JOH.14.14">
      <s id="b.JOH.14.14.1">Atumka wína naar pachisrum: Nekasampita tusaram, waring achat mash wína seatkurminka, wisha nunaka turatatjai, —Jesús timiayi.</s>
     </seg>
     <seg type="verse" id="b.JOH.14.15">
      <s id="b.JOH.14.15.1">Nunia Jesús ataksha chichaak: —Atum wína anenkurmeka wína chichamur umirtuktaram tajarme nuka miatrusrumek umiktaram.</s>
     </seg>
     <seg type="verse" id="b.JOH.14.16">
      <s id="b.JOH.14.16.1">Tura wi weakun wína Apaachirun chicharkun: Chikich atumin yainmaktinun wiya tumaun akupturmakat tusan seatatjai.</s>
      <s id="b.JOH.14.16.2">Tura wi seam, chikich atumin yainmaktinun atumjai tuke pujusat tusa akupturmaktatrume.</s>
     </seg>
     <seg type="verse" id="b.JOH.14.17">
      <s id="b.JOH.14.17.1">Nuka Yuse Wakanintai.</s>
      <s id="b.JOH.14.17.2">Nekas aa nuna nekamtikiartin aa nuwaitai.</s>
      <s id="b.JOH.14.17.3">Wína umirtukcharu ainauka nunaka wainchau asar, tura tuniayainta tusar nekachu asar jukichmin ainawai.</s>
      <s id="b.JOH.14.17.4">Antsu atumjai pujau asamtai, tuniayainta tusaram nekarme.</s>
      <s id="b.JOH.14.17.5">Tura niisha atumi nintin engkemau asa, tuke atumjai pujustinuitai.</s>
     </seg>
     <seg type="verse" id="b.JOH.14.18">
      <s id="b.JOH.14.18.1">“Atum mitaikia nunisrumek pujustaram tusanka, atumin japanka ukukchatatjarme.</s>
      <s id="b.JOH.14.18.2">Antsu waketrusnak ataksha taritnuitjarme.</s>
     </seg>
     <seg type="verse" id="b.JOH.14.19">
      <s id="b.JOH.14.19.1">Jumchik arusar wína umirtukcharu ainauka winaka waitkachartinuitai.</s>
      <s id="b.JOH.14.19.2">Antsu atumka winaka waitkatnuitrume.</s>
      <s id="b.JOH.14.19.3">Wi tuke pujau asamtai, atumsha nunisrumek tuke pujustinuitrume.</s>
     </seg>
     <seg type="verse" id="b.JOH.14.20">
      <s id="b.JOH.14.20.1">Yuse Wakani atumin tarutramiamtai, wisha wina Apaachirjai tsaniasan pujusan, atumsha wijai tsaniasrum pujau asaram, wi atumjai pujamuka paan nekaatnuitrume.</s>
     </seg>
     <seg type="verse" id="b.JOH.14.21">
      <s id="b.JOH.14.21.1">Aints wína anentuka wína umirtuktin chichamrun nekau asa miatrusang umiawai.</s>
      <s id="b.JOH.14.21.2">Tura asamtai wína Apaachirsha wína anentak pujuinaunka aneawai.</s>
      <s id="b.JOH.14.21.3">Wisha nunisnak wína anentunka aneajai.</s>
      <s id="b.JOH.14.21.4">Tura asan paan nekarawarat tusan wantinkatnuitjai,” Jesús timiayi.</s>
     </seg>
     <seg type="verse" id="b.JOH.14.22">
      <s id="b.JOH.14.22.1">Tamati chikich Judas, Iscariotechu amia nu iniak: —Apuru ¿warukaya amin umirtamtsuk pujuinausha wantintutskesha, iinkesha wantinkatmek? —timiayi.</s>
     </seg>
     <seg type="verse" id="b.JOH.14.23">
      <s id="b.JOH.14.23.1">Tu iniam Jesús chicharak: —Wína anentuka wi taja nuna umirtuktinuitai.</s>
      <s id="b.JOH.14.23.2">Turamtai wína Apaachirsha nu aintsnaka aneetnuitai.</s>
      <s id="b.JOH.14.23.3">Tura iijai tuke tsanias pujau asamtai, iisha nu aintsu nintin engkemtuar, nijai tsaniasar pujustinuitji.</s>
     </seg>
     <seg type="verse" id="b.JOH.14.24">
      <s id="b.JOH.14.24.1">Antsu wína anenchauka wi taja nunaka umiatsui.</s>
      <s id="b.JOH.14.24.2">Atum chicham antu wearme nuka winaruchuitai, antsu wína Apaachir wína akuptukmia nuna chichamentai.</s>
     </seg>
     <seg type="verse" id="b.JOH.14.25">
      <s id="b.JOH.14.25.1">“Wi atumjai tuke pujau asan, nunaka ujaajrume.</s>
     </seg>
     <seg type="verse" id="b.JOH.14.26">
      <s id="b.JOH.14.26.1">Antsu wi weamtai, wína Apaachirka atumin yainmaktas ni Wakanin akupturmaktin asamtai, nu nekas Pengker Wakankia wi taja nuna warina takua tawa tusa mash nekamtikramatnuitrume, tura wi etserkamiaja nunasha mash atumin nintimtikramratnuitrume.</s>
     </seg>
     <seg type="verse" id="b.JOH.14.27">
      <s id="b.JOH.14.27.1">“Yamaikia pengker nintimsaram angkan pujustaram.</s>
      <s id="b.JOH.14.27.2">Wi pengker nintimsan angkan pujaja nunisrumek pujustaram tusan akatran ukuajrume.</s>
      <s id="b.JOH.14.27.3">Ju nungkanmaya ainau nangkamiar: Angkan pujaji tinawa nunisrumek pujustaram tusanka tatsujrume.</s>
      <s id="b.JOH.14.27.4">Antsu napchau nintimsaram pujusairap.</s>
      <s id="b.JOH.14.27.5">Tura shamtsuk asataram tusan tajarme.</s>
     </seg>
     <seg type="verse" id="b.JOH.14.28">
      <s id="b.JOH.14.28.1">Wikia atumin chicharkun: Wikia Apaachirun wena, ataksha waketsanak atumjai tuke pujustasan taratnuitjai timiaja nuka antukmarume.</s>
      <s id="b.JOH.14.28.2">Wína Apaachirka wína nekas nangkatuku asamtai, nekasrum wína anenkurmeka, wina Apaachirun weajai tamau antuku asaram nekasrum warastinuitrume.</s>
     </seg>
     <seg type="verse" id="b.JOH.14.29">
      <s id="b.JOH.14.29.1">Wikia wetsuk nuná eemkan yamaik ujaajrume.</s>
      <s id="b.JOH.14.29.2">Tura wi weamtai, nekasampita turutmintrum tusan nunaka tajarme.</s>
     </seg>
     <seg type="verse" id="b.JOH.14.30">
      <s id="b.JOH.14.30.1">“Ju nungkanmaya inakratin wináu asamtai, atumjaingkia nukapka chichasnaka pujuschatatjai.</s>
      <s id="b.JOH.14.30.2">Antsu nuka wína inatratatkama pengké tujintrawai.</s>
     </seg>
     <seg type="verse" id="b.JOH.14.31">
      <s id="b.JOH.14.31.1">Antsu wína Apaachirun aneajai, tura wína akuptukmia nunaka miatrusnak umirmaurun ju nungkanmaya ainau mash nekaawarti tusan, wína Apaachir turutmia nunaka mash umiajai.</s>
      <s id="b.JOH.14.31.2">Yamaikia wajaktiaram.</s>
      <s id="b.JOH.14.31.3">Juniangka jiinkir wearmi,” Jesús iin turammiaji.</s>
     </seg>
    </div>
    <div type="chapter" id="b.JOH.15">
     <seg type="verse" id="b.JOH.15.1">
      <s id="b.JOH.15.1.1">Nunia ataksha nuikiartamujai Jesús iin chichartamak: —Wikia nekasan numi araamua tumawaitjai.</s>
      <s id="b.JOH.15.1.2">Tura wína Apaachirka nu numi araamun wainua tumawaitai.</s>
     </seg>
     <seg type="verse" id="b.JOH.15.2">
      <s id="b.JOH.15.2.1">Antsu wína aintsur ainautiram numi kanawea tumawaitrume.</s>
      <s id="b.JOH.15.2.2">Tura aints wína Apaachiru wakeramurin umirkachu ainauka numi kanawe nerechua tumau ainawai.</s>
      <s id="b.JOH.15.2.3">Numi araamu nereachmataikia, numi kanawen met charukar japin armayi.</s>
      <s id="b.JOH.15.2.4">Tura chikich kanawe nereunaka nuna nangkamasang nukap nerekat tusar nasuin armayi.</s>
      <s id="b.JOH.15.2.5">Numi kanawe pengker nereu ainauka wina chichamrun umirtukarua nunisarang ainawai.</s>
     </seg>
     <seg type="verse" id="b.JOH.15.3">
      <s id="b.JOH.15.3.1">Atumka wina chichamur umirtuku asaram, pakuichawa nunisrumek ainiarme.</s>
     </seg>
     <seg type="verse" id="b.JOH.15.4">
      <s id="b.JOH.15.4.1">Numi kanawe sankauka niisha tepeska nerekchamnawaitai.</s>
      <s id="b.JOH.15.4.2">Atumsha nunisrumek wína nintimturtsuk pujakrumka, nekasrum pengker aa nuka turachminuitrume.</s>
      <s id="b.JOH.15.4.3">Tura asaram wi atumjai tsaniasan pujau asamtai, atumsha nunisrumek tuke wijai tsaniasrum pujustaram.</s>
     </seg>
     <seg type="verse" id="b.JOH.15.5">
      <s id="b.JOH.15.5.1">“Wikia nekasan numi araamua tumawaitjai.</s>
      <s id="b.JOH.15.5.2">Tura atumka numi kanawea tumawaitrume.</s>
      <s id="b.JOH.15.5.3">Numi kanawe ni numirin achitkawa nunisrumek wini achitkau ataram.</s>
      <s id="b.JOH.15.5.4">Turakrumka numi kanawe nukap nerekua nunisrumek atinuitrume.</s>
      <s id="b.JOH.15.5.5">Antsu wijainchuka pengker aa nuka turatatkamaram pengké tujintarme.</s>
     </seg>
     <seg type="verse" id="b.JOH.15.6">
      <s id="b.JOH.15.6.1">Aints wína japruwar ukurkiaramtaikia, numi kanawen japinawa nunisnak japatnuitjai.</s>
      <s id="b.JOH.15.6.2">Numi kanawe japam kukartinuitai.</s>
      <s id="b.JOH.15.6.3">Tura kukaramtai aints ainau nuna mash irumrar jijai keemin armayi.</s>
     </seg>
     <seg type="verse" id="b.JOH.15.7">
      <s id="b.JOH.15.7.1">“Atumka wini tuke pujakrumka, tura wína chichamur tuke kajinmatsuk nintimtakrumka, waring achat seatkurminka, Yus nunaka suramsatnuitrume.</s>
     </seg>
     <seg type="verse" id="b.JOH.15.8">
      <s id="b.JOH.15.8.1">Atumka Yus wakera nunisrumek pujakrumka, wína Apaachirsha nekasrum pengker awajsatnuitrume.</s>
      <s id="b.JOH.15.8.2">Tura asakrumin chikich ainau atumin waitmakar: Nekasar Jesúsa nuiniatirintai tusar nekarmawartinuitai.</s>
     </seg>
     <seg type="verse" id="b.JOH.15.9">
      <s id="b.JOH.15.9.1">Wína Apaachir wína anentua nunisnak wisha atumnasha aneajrume.</s>
      <s id="b.JOH.15.9.2">Tuke wína aneetir ataram.</s>
     </seg>
     <seg type="verse" id="b.JOH.15.10">
      <s id="b.JOH.15.10.1">Wína Apaachiru chichamen tuke umiru asan, tuke ni aneetirinjai.</s>
      <s id="b.JOH.15.10.2">Atumsha nunisrumek wína umirtuktin chicham tuke umirtakrumka, wína aneetiruitrume.</s>
     </seg>
     <seg type="verse" id="b.JOH.15.11">
      <s id="b.JOH.15.11.1">“Wi waraaja nunisrumek atumsha warastaram tusan, atumin tuke waramtiksatasan wakerajrume.</s>
      <s id="b.JOH.15.11.2">Tura asan ju chichaman ujaajrume.</s>
     </seg>
     <seg type="verse" id="b.JOH.15.12">
      <s id="b.JOH.15.12.1">Wína chichamur umirtuktaram tajarme nuka nuwaitai: Wi atumin aneajrume nunisrumek aneenitaram.</s>
     </seg>
     <seg type="verse" id="b.JOH.15.13">
      <s id="b.JOH.15.13.1">“Aints ni amikrin nekas aneak, ayamruktaj tusa jakatas wakerawai.</s>
      <s id="b.JOH.15.13.2">Nuna nangkamasang aneenitka pengké atsawai.</s>
     </seg>
     <seg type="verse" id="b.JOH.15.14">
      <s id="b.JOH.15.14.1">Atumka wína chichamur miatrusrumek umirtakrumka, nekasrum wína amikruitrume.</s>
     </seg>
     <seg type="verse" id="b.JOH.15.15">
      <s id="b.JOH.15.15.1">Aints ni inamuri turamunka nekatsui.</s>
      <s id="b.JOH.15.15.2">Tura asamtai wína inatiruitrume tatsujrume.</s>
      <s id="b.JOH.15.15.3">Antsu wína Apaachir turutmiaun mash atumin ujaku asan, wína amikruitrume tajarme.</s>
     </seg>
     <seg type="verse" id="b.JOH.15.16">
      <s id="b.JOH.15.16.1">Atumek nintimsarmeka wína aintsruka wajaschamiarume.</s>
      <s id="b.JOH.15.16.2">Antsu atumin: Wína aintsur ataram tusan eakmiajrume.</s>
      <s id="b.JOH.15.16.3">Tura atum numi nerekua nunisrumek wína takatur takastaram tusan akupkamiajrume.</s>
      <s id="b.JOH.15.16.4">Tura asan atumi turamuringkia tuke nangkankashti tusan akupkamiajrume.</s>
      <s id="b.JOH.15.16.5">Tura atumka wína aintsur asaram, wína naar pachittsaram wína Apaachir seamka mash suramsatnuitrume.</s>
     </seg>
     <seg type="verse" id="b.JOH.15.17">
      <s id="b.JOH.15.17.1">“Wína chichamur umirtuktaram tajarme nuka nuwaitai: Tuke aneenisrum pujustaram,” Jesús turammiaji.</s>
     </seg>
     <seg type="verse" id="b.JOH.15.18">
      <s id="b.JOH.15.18.1">Nunia Jesús ataksha iin chichartamak: —Ju nungkanmaya ainau atumin nakitraminamtaikia, wína pachittsaram: Nunasha nakitraru asar, iincha nakitraminaji tusaram nintimrataram.</s>
     </seg>
     <seg type="verse" id="b.JOH.15.19">
      <s id="b.JOH.15.19.1">Atumsha ju nungkanmaya ainawa nunisrumek nintimsaram pujakrumningkia, junia aints atumin anenmiaraintai.</s>
      <s id="b.JOH.15.19.2">Antsu ju nungkanmaya arumning, wína aintsur ataram tusan, wi atumin eakmau asaram, yamaikia ju nungkanmayanchuitrume.</s>
      <s id="b.JOH.15.19.3">Tura asakrumin junia aints ainau atumin nakitraminawai.</s>
     </seg>
     <seg type="verse" id="b.JOH.15.20">
      <s id="b.JOH.15.20.1">“Aintsu inatiri ni inamurinka nangkakashtinuitai timiaja nuka aneaku ataram.</s>
      <s id="b.JOH.15.20.2">Aints ainau wína nakitrinak pasé awajtusaru asar, atumnasha nunisarang pasé awajtamsartinuitai.</s>
      <s id="b.JOH.15.20.3">Tura chikich aints wína chichamrun umirtukaru asar, atumi chichamencha nunisarang umirtamkartinuitai.</s>
     </seg>
     <seg type="verse" id="b.JOH.15.21">
      <s id="b.JOH.15.21.1">“Wína akuptuku yaachita tusar nekainachu asar, atumin wína aintsur asakrumin pasé awajtamsartinuitai.</s>
     </seg>
     <seg type="verse" id="b.JOH.15.22">
      <s id="b.JOH.15.22.1">Wi ju nungkanam tau asan, junia aints ainaun wína chichamrun ujakchamuitkungka, ni tunaarinka nekarachminuyayi.</s>
      <s id="b.JOH.15.22.2">Antsu ujakmau asar: Nekachkun tunau turinuyajai, pengké tichartin ainawai.</s>
     </seg>
     <seg type="verse" id="b.JOH.15.23">
      <s id="b.JOH.15.23.1">Wína nakitrinauka wína Apaachirnasha nakitinawai.</s>
     </seg>
     <seg type="verse" id="b.JOH.15.24">
      <s id="b.JOH.15.24.1">Aints ainau wainminamunam wainchati takatan wi chikich aints ainau tujintinaun wainiatun untsuri turinuyajai.</s>
      <s id="b.JOH.15.24.2">Nuna turachmataikia, niin wiasmamtikiashtinuitjai.</s>
      <s id="b.JOH.15.24.3">Antsu wi wainchati takatan turamun wainkariat wína nakitrin asar, wína Apaachirnasha nunisarang nakitin ainawai.</s>
     </seg>
     <seg type="verse" id="b.JOH.15.25">
      <s id="b.JOH.15.25.1">Nu turunatnunka pachis Yuse chichame tu aarmawaitai: ‘Nangkamiar wína kajertukarmiayi.’</s>
      <s id="b.JOH.15.25.2">Nu aarmauka ii umirkatin chichamaitai tiarmia nunaka miatrusarang umikiarmiayi.</s>
     </seg>
     <seg type="verse" id="b.JOH.15.26">
      <s id="b.JOH.15.26.1">“Tura wi wena atumin yainmaktinun wína Apaachirun puja nuna akuptuktatjarme.</s>
      <s id="b.JOH.15.26.2">Nuka Yuse Wakanintai.</s>
      <s id="b.JOH.15.26.3">Nekas aa nuna nekamtikiartinka nuwaitai.</s>
      <s id="b.JOH.15.26.4">Nuka Yusnumia taa, wína pachitas aints ainaun nintimtikratnuitai.</s>
     </seg>
     <seg type="verse" id="b.JOH.15.27">
      <s id="b.JOH.15.27.1">Atumsha nu nangkamtaik wijai pujau asaram, wína naar pachisrum aints ainau nekamtikiatnuitrume.</s>
     </seg>
    </div>
    <div type="chapter" id="b.JOH.16">
     <seg type="verse" id="b.JOH.16.1">
      <s id="b.JOH.16.1.1">“Atumka wína chichamur umirat inaisairap tusan, ju chichaman ujaajrume.</s>
     </seg>
     <seg type="verse" id="b.JOH.16.2">
      <s id="b.JOH.16.2.1">Ukunam iruntai jeanam wayaakrumin, winar asakrumin jiirmakiartinuitai.</s>
      <s id="b.JOH.16.2.2">Tura aints ainau atumin mantaminak Yusen pengker awajsatasan aitkajai turamiartinuitai.</s>
     </seg>
     <seg type="verse" id="b.JOH.16.3">
      <s id="b.JOH.16.3.1">Nu aints ainau winasha tura wína Apaachirnasha nekainachu asar turutmawartinuitai.</s>
     </seg>
     <seg type="verse" id="b.JOH.16.4">
      <s id="b.JOH.16.4.1">Nu turunatin kinta jeamtai, wi taja nu nintimrataram tusan, ju chichaman ujaajrume,” Jesús turammiaji.</s>
      <s id="b.JOH.16.4.2">Nunia Jesús ataksha chichartamak: “Yaanchuikia atumjai tuke pujau asan, nunaka ujakchamiajrume.</s>
     </seg>
     <seg type="verse" id="b.JOH.16.5">
      <s id="b.JOH.16.5.1">Antsu yamaikia wena, wína akuptukmia nujai pujustasan waketjai.</s>
      <s id="b.JOH.16.5.2">Turai waitiatrumek kichkitirmesha ¿tuwa weame? tusarmeka inintsurme.</s>
     </seg>
     <seg type="verse" id="b.JOH.16.6">
      <s id="b.JOH.16.6.1">Tura wi nuna tinu asamtai, atumka wake mesekurme.</s>
     </seg>
     <seg type="verse" id="b.JOH.16.7">
      <s id="b.JOH.16.7.1">Antsu wikia nekasan tajarme: Wi waketkiamtai, atumka nekasrum timiá pengker pujustinuitrume.</s>
      <s id="b.JOH.16.7.2">Wi waketchamtaikia, atumin yainmakartinka tarutmichaintrume.</s>
     </seg>
     <seg type="verse" id="b.JOH.16.8">
      <s id="b.JOH.16.8.1">Wi Yuse Wakanin akupkamtai, ni taa ju nungkanmaya ainau tunaarin pachis nekamtikiatnuitai.</s>
      <s id="b.JOH.16.8.2">Tura Yuse wakeramurincha nekamtikiatnuitai.</s>
      <s id="b.JOH.16.8.3">Tura Yus tunaarintin ainaun wait wajaktiniun susatnuncha nekamtikiatnuitai.</s>
     </seg>
     <seg type="verse" id="b.JOH.16.9">
      <s id="b.JOH.16.9.1">Tunaarintin ainau wína nekasampita turutinachu asar tunau ainawai.</s>
     </seg>
     <seg type="verse" id="b.JOH.16.10">
      <s id="b.JOH.16.10.1">Tura wína Apaachirun waketkin asamtai, atumka winaka waitkashtinuitrume.</s>
      <s id="b.JOH.16.10.2">Tura asakrumin itiur Yuse wakeramurin najanatnuitrume tusa, Yuse Wakani atumin nekamtikramatnuitrume.</s>
     </seg>
     <seg type="verse" id="b.JOH.16.11">
      <s id="b.JOH.16.11.1">Tura ju nungkanmaya ainaun inau tuke wait wajaktinnum wetin asamtai, tunau ainau Yus wait wajaktiniun susatniun pachisar nekaawartinuitai.</s>
     </seg>
     <seg type="verse" id="b.JOH.16.12">
      <s id="b.JOH.16.12.1">“Atumin nukap ujakmin ayatun, atumka yamaikikia warina takua tawa tusaram nekaachminuitrume.</s>
     </seg>
     <seg type="verse" id="b.JOH.16.13">
      <s id="b.JOH.16.13.1">Tura Yuse Wakani nekas chicham aa nuna nekamtikiartin taa, nekas aa nunaka mash atumin nuitamratnuitrume.</s>
      <s id="b.JOH.16.13.2">Antsu ningki nintimsangka nunaka turashtinuitai.</s>
      <s id="b.JOH.16.13.3">Antsu wína Apaachiru chichamen antukmaun nunak titinuitai.</s>
      <s id="b.JOH.16.13.4">Tura ukunam atiniun pachis atumin ujatmaktinuitrume.</s>
     </seg>
     <seg type="verse" id="b.JOH.16.14">
      <s id="b.JOH.16.14.1">Nuka wína pachitas atumin ujatmaktin asa, wína nekas pengker awajtustinuitai.</s>
     </seg>
     <seg type="verse" id="b.JOH.16.15">
      <s id="b.JOH.16.15.1">Wína Apaachirnau aa nuka mash winaruitai.</s>
      <s id="b.JOH.16.15.2">Tura asamtai Yuse Wakani wína pachitas atumnaka ujatmaktinuitrume tusan tajarme.</s>
     </seg>
     <seg type="verse" id="b.JOH.16.16">
      <s id="b.JOH.16.16.1">“Wikia wina Apaachirun wetin asamtai, jumchik arusrumka winaka waitkashtatrume.</s>
      <s id="b.JOH.16.16.2">Nuniangka ukunam jumchik arusrum winaka ataksha waitkatatrume,” Jesús iin turammiaji.</s>
     </seg>
     <seg type="verse" id="b.JOH.16.17">
      <s id="b.JOH.16.17.1">Jesús turammatai ni nuiniatiri ainauti mai nuwamtak chicharnaiyakur: —¿Ju chichamsha warimpita?</s>
      <s id="b.JOH.16.17.2">Wína Apaachirun wetin asamtai, jumchik arusrumka winaka waitkashtatrume.</s>
      <s id="b.JOH.16.17.3">Nunia ukunam jumchik arusrum ataksha waitkatatrume ta nusha ¿warukang tawa?</s>
     </seg>
     <seg type="verse" id="b.JOH.16.18">
      <s id="b.JOH.16.18.1">Jumchik arusrum ta nunasha warina takua tawa tusarkia antatsji, —tunaimiaji.</s>
     </seg>
     <seg type="verse" id="b.JOH.16.19">
      <s id="b.JOH.16.19.1">Jesús iniasmi tunaiyakrin, nuna nekaa iin chichartamak: —Wi atumin chicharkun: ¿Jumchik arusrumka winaka waitkashtatrume, nunia ataksha jumchik arusrum winaka waitkatatrume tajarme nu pachisrumek inintsatasrum wakeraram?</s>
     </seg>
     <seg type="verse" id="b.JOH.16.20">
      <s id="b.JOH.16.20.1">Nekasan tajarme: Ju nungkanmaya ainau warasartatui.</s>
      <s id="b.JOH.16.20.2">Antsu atumka wake mesekrum pujusrum juutiatrume.</s>
      <s id="b.JOH.16.20.3">Atumka wake mesekrum pujayatrumek, ukunmaka warastinuitrume.</s>
     </seg>
     <seg type="verse" id="b.JOH.16.21">
      <s id="b.JOH.16.21.1">Nintimrataram: Nuwa jurertin kintari jeamtai, jatema wait waja pujuuyi.</s>
      <s id="b.JOH.16.21.2">Tura uchin wainak waraak, wait wajakmaurinka kajinmini.</s>
     </seg>
     <seg type="verse" id="b.JOH.16.22">
      <s id="b.JOH.16.22.1">Atumsha nunisrumek yamaikikia wake mesekrum pujarme.</s>
      <s id="b.JOH.16.22.2">Turayatrum ataksha wi wantinkamtai, wína waitkaram, atumi nintijai nukap warastinuitrume.</s>
      <s id="b.JOH.16.22.3">Nu waraamuka tuke nangkankashtinuitai.</s>
     </seg>
     <seg type="verse" id="b.JOH.16.23">
      <s id="b.JOH.16.23.1">“Nu kintatikia winaka pengké kichkisha inintsashtinuitrume.</s>
      <s id="b.JOH.16.23.2">Antsu nekasan tajarme: Wína naar pachisrum wína Apaachir seakrumningkia mash suramsatnuitrume.</s>
     </seg>
     <seg type="verse" id="b.JOH.16.24">
      <s id="b.JOH.16.24.1">Yamaisha wína naar pachisrumka wína Apaachirsha pengké seaatsrume.</s>
      <s id="b.JOH.16.24.2">Antsu yamai nangkamsaram seataram.</s>
      <s id="b.JOH.16.24.3">Atum seakrumningkia, niisha nukap warastaram tusa atumin waramtikramsatnuitrume,” Jesús turammiaji.</s>
     </seg>
     <seg type="verse" id="b.JOH.16.25">
      <s id="b.JOH.16.25.1">Nunia ataksha Jesús iin chichartamak: —Wikia atumin chichaman ujaaknaka, tuke nuikiartutai chichamjai ujayajrume.</s>
      <s id="b.JOH.16.25.2">Antsu kinta jeamtai, nuikiartutai chichamjaingkia ukunmaka ujakchatnuitjarme.</s>
      <s id="b.JOH.16.25.3">Antsu wína Apaachirun pachisan paan ujaktinuitjarme.</s>
     </seg>
     <seg type="verse" id="b.JOH.16.26">
      <s id="b.JOH.16.26.1">Nu kinta jeamtai, atumka wína anentu asaram, wína pachitsaram: Nekasampi iin anenmau asa, ni Apaachirinia jiinki iin tarutramji, tu nintimsaram pujau asakrumin, wína Apaachirka atumin anenmawai.</s>
      <s id="b.JOH.16.26.2">Tura atumin anenmau asamtai, wikia atumin pachisan wína Apaachirun seatinuitjarme tatsujrume, antsu atumka wína naar pachisrum wína Apaachir seatnuitrume.</s>
     </seg>
     <seg type="verse" id="b.JOH.16.28">
      <s id="b.JOH.16.28.1">Wikia wína Apaachirnia jiinkin, ju nungkanam taawitjai.</s>
      <s id="b.JOH.16.28.2">Tura yamaikia ju nungkan ukukin, ataksha Apaachir pujamunam waketjai, —turammiaji.</s>
     </seg>
     <seg type="verse" id="b.JOH.16.29">
      <s id="b.JOH.16.29.1">Turammatai ni nuiniatiri ainauti Jesús chicharkur: —Yamaikia nuikiartutai chichamka ujakratsuk, nekasam paan etseru weame.</s>
     </seg>
     <seg type="verse" id="b.JOH.16.30">
      <s id="b.JOH.16.30.1">Ameka mash nekawaitme.</s>
      <s id="b.JOH.16.30.2">Tura aints amin ininmatsaing, pengker aimiat nekawaitme.</s>
      <s id="b.JOH.16.30.3">Tura asakmin nekasampi Yus akupkamuitme taji, —timiaji.</s>
     </seg>
     <seg type="verse" id="b.JOH.16.31">
      <s id="b.JOH.16.31.1">Tu tinu asakrin Jesús iin chichartamak: —¿Nekasrum yamaikia Yus akupkamuitme turutrumek?</s>
     </seg>
     <seg type="verse" id="b.JOH.16.32">
      <s id="b.JOH.16.32.1">Antsu wikia tajarme: Nu kinta jeatatui timiaja nuka yamaikia tsawaatnak wajasi.</s>
      <s id="b.JOH.16.32.2">Tura asamtai atumka mash wína ukurkiram kanartatrume.</s>
      <s id="b.JOH.16.32.3">Antsu wína Apaachirka wijai pujau asamtai, wikikia juwakchatatjai.</s>
     </seg>
     <seg type="verse" id="b.JOH.16.33">
      <s id="b.JOH.16.33.1">Tura asamtai wina nintimtursaram angkan pengker pujusmintrum tusan, nunasha tajarme.</s>
      <s id="b.JOH.16.33.2">Ju nungkanam pujakrumka wait wajaktinuitrume.</s>
      <s id="b.JOH.16.33.3">Antsu wi ju nungkanam aa nuna mash nepetkau asamtai, atumsha napchauka nintimtsuk pujustaram, —Jesús turammiaji.</s>
     </seg>
    </div>
    <div type="chapter" id="b.JOH.17">
     <seg type="verse" id="b.JOH.17.1">
      <s id="b.JOH.17.1.1">Nunia Jesús chichas umis, nayaimpinmanini pangkai jiimias Yusen seak: “Apaachiru, yamaikia wína kintarka jeayi.</s>
      <s id="b.JOH.17.1.2">Tura asamtai ami uchiram asan, ami kakarmarmin inakmastasan wakerau asamtai, amesha kakarmaram inakmasta.</s>
     </seg>
     <seg type="verse" id="b.JOH.17.2">
      <s id="b.JOH.17.2.1">“Tura wína aintsur ame surusume nuka pujut nangkankashtinun jukiarat tusam, ameka mash aints inarta tusam, kakarmaram surusuitme.</s>
     </seg>
     <seg type="verse" id="b.JOH.17.3">
      <s id="b.JOH.17.3.1">“Apaachiru, ameketme Yusem.</s>
      <s id="b.JOH.17.3.2">Chikich Yuska pengké atsawai.</s>
      <s id="b.JOH.17.3.3">Tura asamtai aints ainau aminak: Ameketme Yusem tusar, tura winasha: Jesucristoka Yus akupkamuitai turutinau asar, pujut nangkankashtinun jukiartin ainawai.</s>
     </seg>
     <seg type="verse" id="b.JOH.17.4">
      <s id="b.JOH.17.4.1">“Wikia ju nungkanam pujusan, ame turata turutmiame nunaka mash umikuitjai.</s>
      <s id="b.JOH.17.4.2">Tura asan amin pengker awajnuyajme.</s>
     </seg>
     <seg type="verse" id="b.JOH.17.5">
      <s id="b.JOH.17.5.1">“Tura asamtai Apaachiru, yaanchuik nungka najanchamning wi amijai pujamtai, pengker awajtinuyame nunismek yamaisha pengker awajtusta.</s>
     </seg>
     <seg type="verse" id="b.JOH.17.6">
      <s id="b.JOH.17.6.1">“Ame ju nungkanmaya ainau wina surusmiame nunaka ami naarmin pachisan tenapkesan nekamtikiamu asar aminu ainawai.</s>
      <s id="b.JOH.17.6.2">Tura aminu asaramtai aminu aarti tusam surusuitme.</s>
      <s id="b.JOH.17.6.3">Turamu asar ami chichamin umirtamin ainawai.</s>
     </seg>
     <seg type="verse" id="b.JOH.17.7">
      <s id="b.JOH.17.7.1">“Ame wína chichamur etserkata tusam akuptukmiame nunaka miatrusnak umikuitjai.</s>
      <s id="b.JOH.17.7.2">Tura asamtai jusha wína chichamrun antukar jukiarmiayi.</s>
      <s id="b.JOH.17.7.3">Tura asar nekasampi Yus akupkamuitme tinawai.</s>
      <s id="b.JOH.17.7.4">Tura wína chichamrun nekas aminuitai tusar nekainawai.</s>
      <s id="b.JOH.17.7.5">Tuminau asar, ame surusmau ainauka mash ninu ainiaji tusar nekainawai.</s>
     </seg>
     <seg type="verse" id="b.JOH.17.9">
      <s id="b.JOH.17.9.1">“Aminu asaramtai, juna pachisan seatjame.</s>
      <s id="b.JOH.17.9.2">Ju nungkanmaya ainau aminuchu asaramtai, nuna pachisnaka seatsjame.</s>
      <s id="b.JOH.17.9.3">Antsu wína surusmiame juka aminu asaramtai, juna pachisan seatjame.</s>
     </seg>
     <seg type="verse" id="b.JOH.17.10">
      <s id="b.JOH.17.10.1">“Mash aminu aa nuka winaruitai.</s>
      <s id="b.JOH.17.10.2">Tura asamtai wína aintsur ainauka aminu ainawai.</s>
      <s id="b.JOH.17.10.3">Tura asar winaka: Ameketme juuntam tusar pengker awajtinawai.</s>
     </seg>
     <seg type="verse" id="b.JOH.17.11">
      <s id="b.JOH.17.11.1">“Wikia yamaikia amin winitin asan, ju nungkanmaka pujuschatatjai.</s>
      <s id="b.JOH.17.11.2">Antsu ju ainauka juni tuke juwakartatui.</s>
      <s id="b.JOH.17.11.3">Tura asamtai Apaachiru, nekas pengker asam, wisha amijai kichik ajina nunisrik, jusha mash iruntrar kichkia nunisarang arti tusan, ami kakarmarmijai ame surusmau ainauka wainkata.</s>
     </seg>
     <seg type="verse" id="b.JOH.17.12">
      <s id="b.JOH.17.12.1">“Wikia ju nungkanam pujusan, wína aintsur ainaunka ame surusmiame junaka ami kakarmarmijai mash pengker wainuyajai.</s>
      <s id="b.JOH.17.12.2">Tura asan, kichkisha mengkakchajai.</s>
      <s id="b.JOH.17.12.3">Antsu ami chichamim yaanchuik aarmau aa nuna umiktas, kichik aints tuke mengkakatin asa, ningki wakerak mengkakawaitai.</s>
     </seg>
     <seg type="verse" id="b.JOH.17.13">
      <s id="b.JOH.17.13.1">“Yamaikia ame pujamunam winitatjai.</s>
      <s id="b.JOH.17.13.2">Tura juni pujusan wi waraaja nunisarang wína aintsur ainausha warasarti tusan seajme.</s>
     </seg>
     <seg type="verse" id="b.JOH.17.14">
      <s id="b.JOH.17.14.1">“Wína aintsur ainaun ami chichamin ujayajai.</s>
      <s id="b.JOH.17.14.2">Wikia ju nungkanmayanchuitjai.</s>
      <s id="b.JOH.17.14.3">Tura jusha nunisarang ju nungkanmayanchu asaramtai, ju nungkanmaya pasé aints ainau junaka nakitin ainawai.</s>
     </seg>
     <seg type="verse" id="b.JOH.17.15">
      <s id="b.JOH.17.15.1">“Tura wainiatnak yamaikia ju nungkanmaya jiikiarta tusanka seatsjame.</s>
      <s id="b.JOH.17.15.2">Antsu Satanás ju aints ainau nepetkai tusam, ayamrukta tusan seajme.</s>
     </seg>
     <seg type="verse" id="b.JOH.17.16">
      <s id="b.JOH.17.16.1">“Wisha ju nungkanam tuke pujuschatin asamtai, jusha nunisarang ju nungkanmaka tuke pujuschartin ainawai.</s>
     </seg>
     <seg type="verse" id="b.JOH.17.17">
      <s id="b.JOH.17.17.1">“Ami chichamim nekas aa nujai ami aintsrum pengker awajsata.</s>
      <s id="b.JOH.17.17.2">Ame chichameka nekasaintai.</s>
     </seg>
     <seg type="verse" id="b.JOH.17.18">
      <s id="b.JOH.17.18.1">“Ame junia aints ainamunam wína akuptukmiame nunisnak wisha junia aints ainamunam niincha akupinajai.</s>
     </seg>
     <seg type="verse" id="b.JOH.17.19">
      <s id="b.JOH.17.19.1">“Aminu aintsrum asar, tuke inaitsuk ami wakeramurmin najanawarti tusan, nu aints ainauncha pengker awajsatasan ami wakeramurmin tuke najanin ajai.</s>
     </seg>
     <seg type="verse" id="b.JOH.17.20">
      <s id="b.JOH.17.20.1">“Juni wijai iruntrar pujuina nunak pachisnaka seatsjame.</s>
      <s id="b.JOH.17.20.2">Antsu ukunam ju aints ainau chichamen antukar: Wína nekasampita turutiartin ainaun nunasha pachisan amin seajme.</s>
     </seg>
     <seg type="verse" id="b.JOH.17.21">
      <s id="b.JOH.17.21.1">“Ameka Apaachiru wína pujurtame.</s>
      <s id="b.JOH.17.21.2">Tura wisha amin pujaja nunisarang niisha iijai pujusarti tusan seajme.</s>
      <s id="b.JOH.17.21.3">Tura mash iruntrar kichkia nunisarang nintimsar pujuinamtai, ju nungkanmaya ainau nuna wainkar, nekasar wína pachitsar: Nekasampi Yus akupkamuita turutiarat tusan seajme.</s>
     </seg>
     <seg type="verse" id="b.JOH.17.22">
      <s id="b.JOH.17.22.1">“Ame wijai kichkia nunisrik pujaji nunisarang niisha pujusarti tusam, wína pengker awajtusume.</s>
      <s id="b.JOH.17.22.2">Tura asakmin wisha nunisnak niincha pengker awajinajai.</s>
     </seg>
     <seg type="verse" id="b.JOH.17.23">
      <s id="b.JOH.17.23.1">“Amesha wini pujurtakmin, wisha ni nintin engkemau asamtai, pengké kichkia nunisarang pujusarti tusan seajme.</s>
      <s id="b.JOH.17.23.2">Tura tu pujuinamtai, ju nungkanmaya ainau nuna wainkar wína pachitsar: Nekasampi Yus akupkamuita tusar nekaawarti.</s>
      <s id="b.JOH.17.23.3">Tura amin pachitmasar: Ni Uchirin aneawa nunisang ni aintsri ainauncha aneawai tusar nekarawarti tusan seajme.</s>
     </seg>
     <seg type="verse" id="b.JOH.17.24">
      <s id="b.JOH.17.24.1">“Apaachiru, ameka nungkaka najantsuk winaka tuke anentin asam, aints wína surusmiame nuka mash wainkata turutin asakmin, wína kakarmarsha ame surusmiame nunaka niisha wainkarti tusan wakerajai.</s>
     </seg>
     <seg type="verse" id="b.JOH.17.25">
      <s id="b.JOH.17.25.1">“Apaachiru, nekasam pengkeraitme.</s>
      <s id="b.JOH.17.25.2">Ju nungkanmaya ainauka amin nekarminachu wainiatnak wikia wainjame.</s>
      <s id="b.JOH.17.25.3">Tura ame wína surusmiame nusha mash wína pachitsar: Ameka Yus akupkamuitme tusar nekarinawai.</s>
     </seg>
     <seg type="verse" id="b.JOH.17.26">
      <s id="b.JOH.17.26.1">“Wikia ni nintin pujamtai, ameka tuke wína anenme nunisarang niisha aneniarti tusan, wína aintsur ainaun ami naarmin pachisan nekamtiknuyaja nunaka tuke nekamtikiatatjai,” Jesús Yusen seak timiayi.</s>
     </seg>
    </div>
    <div type="chapter" id="b.JOH.18">
     <seg type="verse" id="b.JOH.18.1">
      <s id="b.JOH.18.1.1">Nunia Yusen sea umis, Jesús ni nuiniatiri ainautijai entsawach Cedrón tutai katingkiar, numi arakmaunum wemiaji.</s>
     </seg>
     <seg type="verse" id="b.JOH.18.2">
      <s id="b.JOH.18.2.1">Jesús iijai tuke nuni iruntrau asamtai, Judascha niin suruktas wakerau asa, nu numi arakmaunaka nuwaapita tusa nekauyayi.</s>
     </seg>
     <seg type="verse" id="b.JOH.18.3">
      <s id="b.JOH.18.3.1">Tura asamtai Judas sacerdote juuntri ainaun, tura fariseo ainauncha ujaak: Suntarum tsangkatruktaram tamati, niisha suntar ainaun, tura Yus seatai juun jea wainin ainauncha Judasjai wearti tusar akupkarmiayi.</s>
      <s id="b.JOH.18.3.2">Turinamtai nangkijai, tura saapijai, tura namparingjai, tura kantiinasha takusar, Jesúsan achikiartas tariarmiayi.</s>
     </seg>
     <seg type="verse" id="b.JOH.18.4">
      <s id="b.JOH.18.4.1">Turinamtai Jesúska ukunam atiniun mash nekayat, numi arakmaunumia jiintuki: —¿Yaachia earme? —timiayi.</s>
     </seg>
     <seg type="verse" id="b.JOH.18.5">
      <s id="b.JOH.18.5.1">Tu iniam aiminak: —Nazaretnumia aints Jesús eaji, —tiarmiayi.</s>
      <s id="b.JOH.18.5.2">Tinamtai Jesús: —Wiitjai, —timiayi.</s>
      <s id="b.JOH.18.5.3">Judascha Jesúsan suruktin asa, suntarnum pachinak wajamiayi.</s>
     </seg>
     <seg type="verse" id="b.JOH.18.6">
      <s id="b.JOH.18.6.1">Jesús: Wiitjai tamati, shaminak waketkamawar nungkanam ayaararmiayi.</s>
     </seg>
     <seg type="verse" id="b.JOH.18.7">
      <s id="b.JOH.18.7.1">Tuminamtai Jesús ataksha iniak: —¿Yaachia earme? —timiayi.</s>
      <s id="b.JOH.18.7.2">Tu iniam ataksha aiminak: —Nazaretnumia Jesús eaji, —tiarmiayi.</s>
     </seg>
     <seg type="verse" id="b.JOH.18.8">
      <s id="b.JOH.18.8.1">Tu tinam Jesús chichaak: —Yanchuk wiitjai tajarme.</s>
      <s id="b.JOH.18.8.2">Wína achirkatasrum eatkurmeka, ju aints wijai wajainauka wearat tusaram akupkataram, —timiayi.</s>
     </seg>
     <seg type="verse" id="b.JOH.18.9">
      <s id="b.JOH.18.9.1">Jesús nuna tusa, ni Apaachirin nuwik seak: “Aints wína surusmiame nunaka kichkisha mengkakchajai,” tímia nuna umiktas timiayi.</s>
     </seg>
     <seg type="verse" id="b.JOH.18.10">
      <s id="b.JOH.18.10.1">Tamati nunia Simón Pedro saapin takaku asa, saapin engketirinia kuinak sacerdote juuntri inatiri kuwishin untsurinini met charutkamiayi.</s>
      <s id="b.JOH.18.10.2">Nu aintsu naaringkia Malcoyayi.</s>
     </seg>
     <seg type="verse" id="b.JOH.18.11">
      <s id="b.JOH.18.11.1">Turamtai Jesús Pedron chicharak: —Saapiram engketirin engkeata.</s>
      <s id="b.JOH.18.11.2">¿Wína Apaachirka wait wajaktatme turutmia nunisnak wait wajakchatnukitaj? —timiayi.</s>
     </seg>
     <seg type="verse" id="b.JOH.18.12">
      <s id="b.JOH.18.12.1">Tamati suntar ainau ni apurijai, tura Yus seatai wainin ainaujai irunturar Jesúsan achikiar jingkiawarmiayi.</s>
     </seg>
     <seg type="verse" id="b.JOH.18.13">
      <s id="b.JOH.18.13.1">Nunia Anása jeen jukiarmiayi.</s>
      <s id="b.JOH.18.13.2">Anáska Caifása juuntri ayayi.</s>
      <s id="b.JOH.18.13.3">Tura Caifás nu musachtin sacerdote apuri ayayi.</s>
     </seg>
     <seg type="verse" id="b.JOH.18.14">
      <s id="b.JOH.18.14.1">Nu Caifáska yaanchuik judío ainaun chicharak: “Aints mash jakarai tusar ¿kichik aintsuk maatin pengkerchaukai?” tímia nuka nuwaitai.</s>
     </seg>
     <seg type="verse" id="b.JOH.18.15">
      <s id="b.JOH.18.15.1">Jesúsan jukiaramtai, Simón Pedro chikich nuiniatirijai: Jiitai tusar weriarmiayi.</s>
      <s id="b.JOH.18.15.2">Tura apu jeen jear, chikich nuiniatiri sacerdote apuri waintai asa, Jesúsjai apu jeen wayaamiayi.</s>
     </seg>
     <seg type="verse" id="b.JOH.18.16">
      <s id="b.JOH.18.16.1">Tura wayaamtai Pedro aanum juwakmiayi.</s>
      <s id="b.JOH.18.16.2">Turamtai nu Jesúsa nuiniatiri nuwa waiitin wainin wajamia nuna Pedron pachis aujak: —Jusha wayaati, —tamati nuwa: Ayu tusa Pedron wejaamiayi.</s>
     </seg>
     <seg type="verse" id="b.JOH.18.17">
      <s id="b.JOH.18.17.1">Pedro wayaamtai, nu nuwachikia waiitin wainin asa, Pedron chicharak: —¿Amesha Jesúsa nuiniatirinchukitam? —tu iniam Pedro aimiak: —Atsa, wichawaitjai, —waitrak timiayi.</s>
     </seg>
     <seg type="verse" id="b.JOH.18.18">
      <s id="b.JOH.18.18.1">Nuna tusa ukuki, micha asamtai, sacerdote apuri inatiri irunu, tura Yus seatai jean wainin irunusha jin keemakar jinam ayaamsar wajasarmiayi.</s>
      <s id="b.JOH.18.18.2">Tuminamtai Pedrosha nuni pachinak anumak wajasmiayi.</s>
     </seg>
     <seg type="verse" id="b.JOH.18.19">
      <s id="b.JOH.18.19.1">Nuna turinai sacerdote apuri Jesúsan iniak: —¿Ami nuiniatirmesha ya ainia?</s>
      <s id="b.JOH.18.19.2">¿Tura warimpia ami nuiniatirmesha nuininuyame? —timiayi.</s>
     </seg>
     <seg type="verse" id="b.JOH.18.20">
      <s id="b.JOH.18.20.1">Tu iniam Jesús aimiak: —Wikia mash aints antinamunam chichauyajai.</s>
      <s id="b.JOH.18.20.2">Iruntai jeanmasha tura Yus seatai juun jeanmasha, tura judío mash iruntramunmasha aints ainaun tuke nuininuyajai.</s>
      <s id="b.JOH.18.20.3">Antsu uuknaka chichachuyajai.</s>
     </seg>
     <seg type="verse" id="b.JOH.18.21">
      <s id="b.JOH.18.21.1">¿Waruka winasha inintrume?</s>
      <s id="b.JOH.18.21.2">Winaka inintsuk wína chichamrun antukaru ainau iniasta.</s>
      <s id="b.JOH.18.21.3">Nuka wi chichakmaunka nekawaru asar ujatmakartatui, —timiayi.</s>
     </seg>
     <seg type="verse" id="b.JOH.18.22">
      <s id="b.JOH.18.22.1">Tamati Yus seatai wainin kichik nuni wajau Jesúsa yapiin paat awati: —¿Warukaya sacerdote apurisha tuusha chicharme? —timiayi.</s>
     </seg>
     <seg type="verse" id="b.JOH.18.23">
      <s id="b.JOH.18.23.1">Tamati Jesús ayaak: —¿Tuna wi napchaunasha chichaaja?</s>
      <s id="b.JOH.18.23.2">Tura wi taja nuka pengker wainiatmesha ¿waruka awattame? —timiayi.</s>
     </seg>
     <seg type="verse" id="b.JOH.18.24">
      <s id="b.JOH.18.24.1">Tamati nunia Anás: “Ju aints jingkiataram,” tusa Jesúsan sacerdote apuri Caifás naartinnum akupkamiayi.</s>
     </seg>
     <seg type="verse" id="b.JOH.18.25">
      <s id="b.JOH.18.25.1">Anása jeen Jesúsan iniinak pujuinai, Pedro aanum jin ayamak wajamiayi.</s>
      <s id="b.JOH.18.25.2">Nuni wajamtai, aints ainau iniinak: —¿Amesha Jesúsa nuiniatirinchukitam? —tiarmiayi.</s>
      <s id="b.JOH.18.25.3">Tu tinamaitiat Pedro ayaak: —Atsa, wichawaitjai, —timiayi.</s>
     </seg>
     <seg type="verse" id="b.JOH.18.26">
      <s id="b.JOH.18.26.1">Tamati sacerdote apuri chikich inatiri Malco naartinun Pedro kuwishin charutkamia nuna weari Pedron chicharak: —¿Numi arakmanum aujai wajamin wi wainkachmakjam? —timiayi.</s>
     </seg>
     <seg type="verse" id="b.JOH.18.27">
      <s id="b.JOH.18.27.1">Tu iniamaitiat Pedro ataksha waitrak: —Atsa, —tamati atash shinimiayi.</s>
     </seg>
     <seg type="verse" id="b.JOH.18.28">
      <s id="b.JOH.18.28.1">Nunia Caifása jeenia Jesúsan jukiar romano apuri chicham nekatai jeanam jeeniarmiayi.</s>
      <s id="b.JOH.18.28.2">Yamai tsawaarai jeeniarai: Iikia judío asar, judíochu jeen wayaarkia, Pascua fiestati yuwinamunmak iikia yuwachminuitji, tu nintimrar, romano apuri jeen wayaacharmiayi.</s>
     </seg>
     <seg type="verse" id="b.JOH.18.29">
      <s id="b.JOH.18.29.1">Tuminau asaramtai, Pilato nu aints ainaujai chichastas jiinki iniak: —¿Ju aincha warí tunaana turini?</s>
      <s id="b.JOH.18.29.2">¿Atumsha warintrume? —timiayi.</s>
     </seg>
     <seg type="verse" id="b.JOH.18.30">
      <s id="b.JOH.18.30.1">Tu iniam aiminak: —Ju aintska tunau turichuitmataikia, iikia aminka itachminuitji, —tiarmiayi.</s>
     </seg>
     <seg type="verse" id="b.JOH.18.31">
      <s id="b.JOH.18.31.1">Tinamtai Pilato chicharak: —Atumek ju aintska jukiram, atumi juuntri chichamen umirkuram, ni tunaari nekarataram, —tamati judío juuntri aiminak: —Antsu judío ainautikia aints kichkisha maachminuitji.</s>
      <s id="b.JOH.18.31.2">Romano ainautiram ii apuri asaram, nuka pe surimu wearme, —tiarmiayi.</s>
     </seg>
     <seg type="verse" id="b.JOH.18.32">
      <s id="b.JOH.18.32.1">Jesús yaanchuik chichaak: Tu mantuatin ainawai tinu asamtai, ni timiaurin miatrusarang umikiarmiayi.</s>
     </seg>
     <seg type="verse" id="b.JOH.18.33">
      <s id="b.JOH.18.33.1">Judío juuntri tinamtai, Pilatoka ataksha chicham nekatai jeanam waya, Jesúscha wayaati tusa untsukmiayi.</s>
      <s id="b.JOH.18.33.2">Tura Jesús wayaamtai iniak: —¿Nekasmek judío ainau apurintam? —timiayi.</s>
     </seg>
     <seg type="verse" id="b.JOH.18.34">
      <s id="b.JOH.18.34.1">Tu iniam Jesús ayaak: —¿Amek nintimsamek inintam?</s>
      <s id="b.JOH.18.34.2">¿Turachkumka chikich aints wína pachitsar ujatmakaramtaik winaka turutam? —timiayi.</s>
     </seg>
     <seg type="verse" id="b.JOH.18.35">
      <s id="b.JOH.18.35.1">Tamati Pilato ayaak: ¿Wikia judíokitaj?</s>
      <s id="b.JOH.18.35.2">Ami aintsrum ainau sacerdote juuntri ainaujai aminka juningkia itarmiari.</s>
      <s id="b.JOH.18.35.3">¿Warí tunaawa turamame? —timiayi.</s>
     </seg>
     <seg type="verse" id="b.JOH.18.36">
      <s id="b.JOH.18.36.1">Tu iniam Jesús aimiak: —Wikia ju nungkanmaya ainau ni inatirin inawa nunisnaka inatsjai.</s>
      <s id="b.JOH.18.36.2">Wikia ju nungkanmaya ainawa nunisnak wína nuiniatirun ínamtaikia, nuka maanikiartinuitai.</s>
      <s id="b.JOH.18.36.3">Turamtaikia judío juuntri ainauka winaka achirkacharaintai.</s>
      <s id="b.JOH.18.36.4">Antsu wi inamuka junianchuitai, —timiayi.</s>
     </seg>
     <seg type="verse" id="b.JOH.18.37">
      <s id="b.JOH.18.37.1">Tamati Pilato iniak: —Takumka ¿nekasmek apuitam? —timiayi.</s>
      <s id="b.JOH.18.37.2">Tu iniam Jesús aimiak: —Ja ai, ame tame nuka nekasam tame.</s>
      <s id="b.JOH.18.37.3">Wiitjai apu.</s>
      <s id="b.JOH.18.37.4">Ju nungkanam akiinau asan, chicham nekas aa nuna etserkatasan juningkia taawitjai.</s>
      <s id="b.JOH.18.37.5">Tura asamtai chicham nekas aa nuna umirinauka wi taja nuna mash antinawai, —timiayi.</s>
     </seg>
     <seg type="verse" id="b.JOH.18.38">
      <s id="b.JOH.18.38.1">Tamati Pilato chicharak: —¿Nekas chichamsha warimpita? —timiayi.</s>
      <s id="b.JOH.18.38.2">Nuna tusa ukuak, Pilato ataksha judío ainaujai chichastas jeanmaya jiinki chicharak: —Ju aintsu tunaarinka kichkisha nekarachjai.</s>
     </seg>
     <seg type="verse" id="b.JOH.18.39">
      <s id="b.JOH.18.39.1">Antsu Pascua fiesta jeamtai, atum wína seatkurmin kichik achikmaun jiikin akupnuyajai.</s>
      <s id="b.JOH.18.39.2">¿Yamaikia itiurkatjak?</s>
      <s id="b.JOH.18.39.3">¿Ju judío ainautirmin apurinash jiikin akupkataj? —timiayi.</s>
     </seg>
     <seg type="verse" id="b.JOH.18.40">
      <s id="b.JOH.18.40.1">Tu iniamaitiat aints ainau untsuminak: —Atsa.</s>
      <s id="b.JOH.18.40.2">Juka akupkaip.</s>
      <s id="b.JOH.18.40.3">Antsu Barrabás jiikim akupkata, —tiarmiayi.</s>
      <s id="b.JOH.18.40.4">Nu Barrabáska kasa aintsuyayi.</s>
     </seg>
    </div>
    <div type="chapter" id="b.JOH.19">
     <seg type="verse" id="b.JOH.19.1">
      <s id="b.JOH.19.1.1">Tu tinam Pilato suntar ainaun Jesúsan katsumkarat tusa jeanmayan jiiki akupkamiayi.</s>
     </seg>
     <seg type="verse" id="b.JOH.19.2">
      <s id="b.JOH.19.2.1">Turamtai suntar ainau tsengkrutin jangkin najatawar tsengkrumtikiarmiayi.</s>
      <s id="b.JOH.19.2.2">Nunia apu wejmakrin kapantakun antsrarmiayi.</s>
     </seg>
     <seg type="verse" id="b.JOH.19.3">
      <s id="b.JOH.19.3.1">Nunia kichik kichik Jesús wajamunam weriar chicharinak: —Judío Apuria, pengker pujusta, —tusar yapiin awatiarmiayi.</s>
     </seg>
     <seg type="verse" id="b.JOH.19.4">
      <s id="b.JOH.19.4.1">Turinamtai Pilato ataksha jiinki aints ainaun chicharak: —Jiistaram.</s>
      <s id="b.JOH.19.4.2">Wikia au aintsu tunaarinka kichkisha nekarachjai.</s>
      <s id="b.JOH.19.4.3">Nu nekaataram tusan, ataksha jiiktajai, —timiayi.</s>
     </seg>
     <seg type="verse" id="b.JOH.19.5">
      <s id="b.JOH.19.5.1">Tamati Jesús jangkin tsengkruk, tura wejmak kapantakun entsar jiinkimiayi.</s>
      <s id="b.JOH.19.5.2">Tura jiinkiamtai Pilato aints ainaun chicharak: —Ju aintska jiistaram, —timiayi.</s>
     </seg>
     <seg type="verse" id="b.JOH.19.6">
      <s id="b.JOH.19.6.1">Jesús jiinkiamtai, sacerdote juuntri ainau, tura Yus seatai jean wainin ainausha Jesúsan jiisar kakarar chicharinak: —Numi ajintruam maata, —tiarmiayi.</s>
      <s id="b.JOH.19.6.2">Tu tinamtai Pilato chicharak: —Atumek jukiram numinam ajinkaram maataram.</s>
      <s id="b.JOH.19.6.3">Wikia ju aintsu tunaarinka pengké nekarachjai, —timiayi.</s>
     </seg>
     <seg type="verse" id="b.JOH.19.7">
      <s id="b.JOH.19.7.1">Tamati judío juuntri ainau aiminak: —Juka Yuse Uchirinjai tinuyayi.</s>
      <s id="b.JOH.19.7.2">Ii umiktin chicham tu aarmawaitai: Aints tu chichauka maatnuitai, —tiarmiayi.</s>
     </seg>
     <seg type="verse" id="b.JOH.19.8">
      <s id="b.JOH.19.8.1">Tu tinamtai Pilato nuna antuk nuna nangkamasang shamkamiayi.</s>
     </seg>
     <seg type="verse" id="b.JOH.19.9">
      <s id="b.JOH.19.9.1">Tura ataksha chicham nekatai jeanam waya, Jesúsan iniak: —¿Amesha tuniayainme? —tamaitiat Jesúska aikchamiayi.</s>
     </seg>
     <seg type="verse" id="b.JOH.19.10">
      <s id="b.JOH.19.10.1">Tura aimtsuk wajamtai, Pilato chicharak: —¿Warukaya winasha airtsume?</s>
      <s id="b.JOH.19.10.2">Wi wakeraknaka numinam ajinkaram maataram tiinjame.</s>
      <s id="b.JOH.19.10.3">Turachkunka jiikin akupkainjame.</s>
      <s id="b.JOH.19.10.4">¿Ameka nuka nekatsmek? —timiayi.</s>
     </seg>
     <seg type="verse" id="b.JOH.19.11">
      <s id="b.JOH.19.11.1">Tamati Jesús ayaak: —Yus surimramtaikia, winaka mantuachminuitme.</s>
      <s id="b.JOH.19.11.2">Tura asakmin wína amin surutkauka amin nangkamasang nukap tunaawitai, —Jesús timiayi.</s>
     </seg>
     <seg type="verse" id="b.JOH.19.12">
      <s id="b.JOH.19.12.1">Nuna tinu asamtai Pilatoka: ¿Itiurak Jesúsan jiikin akupkaintaj? tu nintimmiayi.</s>
      <s id="b.JOH.19.12.2">Antsu judío juuntri ainau chicharinak: —Ju aints akupkamka, juun apu Césari amikringkia achatatme.</s>
      <s id="b.JOH.19.12.3">Aints ningki: Apuitjai tumamuka juun apu Césari nemasentai, —tiarmiayi.</s>
     </seg>
     <seg type="verse" id="b.JOH.19.13">
      <s id="b.JOH.19.13.1">Nu tinamun antuk Pilato: “Jesús aanum jiiktaram,” tusa akupak, chicham nekatai keemtainum keemsamiayi.</s>
      <s id="b.JOH.19.13.2">Nu keemtaikia kaya metek paparmau ayayi.</s>
      <s id="b.JOH.19.13.3">Nu wekaataingkia judío chichamejai Gabata inaikiamuyayi.</s>
      <s id="b.JOH.19.13.4">Nuka iiti chichamejaingkia Pata Kaya taku tawai.</s>
     </seg>
     <seg type="verse" id="b.JOH.19.14">
      <s id="b.JOH.19.14.1">Pascua fiesta tsawaatsaing, tsaa yakí waakai, Pilato judío ainaun chicharak: —Pai, atumi apuri jiistaram, —timiayi.</s>
     </seg>
     <seg type="verse" id="b.JOH.19.15">
      <s id="b.JOH.19.15.1">Tamaitiat untsuminak: —Jakati, jakati, numinam ajintruam maata, —tiarmiayi.</s>
      <s id="b.JOH.19.15.2">Tu chicharinam Pilato chicharak: —Atumi apuri wainiatnakeash ¿numinam ajinkan maataj? —timiayi.</s>
      <s id="b.JOH.19.15.3">Tu iniam sacerdote apuri ainau aiminak: —Ii apuringkia kichkitai, nuka Césarkitai, —tiarmiayi.</s>
     </seg>
     <seg type="verse" id="b.JOH.19.16">
      <s id="b.JOH.19.16.1">Tu tinamtai Pilato Jesúsan numinam ajinkar maawarat tusa akupkamiayi.</s>
      <s id="b.JOH.19.16.2">Tura akupkamtai suntar ainau Jesúsan jukiarmiayi.</s>
     </seg>
     <seg type="verse" id="b.JOH.19.17">
      <s id="b.JOH.19.17.1">Juwinam Jesús numi winangmaun ningki nanaki suntar ainaujai mura muuk ukunch tutainum wearmiayi.</s>
      <s id="b.JOH.19.17.2">Nuka judío chichamejaingkia Gólgota taku tawai.</s>
     </seg>
     <seg type="verse" id="b.JOH.19.18">
      <s id="b.JOH.19.18.1">Nuni jeamtai, suntar ainau jimia aintsun numi winangmanum ajinkarmiayi.</s>
      <s id="b.JOH.19.18.2">Nunia Jesúsan japen ajinkarmiayi.</s>
     </seg>
     <seg type="verse" id="b.JOH.19.19">
      <s id="b.JOH.19.19.1">Nuna eemkar: Pilato turataram tusa akupkamu asar, Jesúsa muuken yakinini tatang aarmaun numi winangmanum nujtukarmiayi.</s>
      <s id="b.JOH.19.19.2">Tura nu tatangnum aarmauka nuwaitai: “Juka Nazaretnumia Jesúsaitai, judío apurintai.”</s>
     </seg>
     <seg type="verse" id="b.JOH.19.20">
      <s id="b.JOH.19.20.1">Nu aarmauka judío chichamejai, tura griego chichamejai, tura romano chichamejaisha aarmauyayi.</s>
      <s id="b.JOH.19.20.2">Tura yakta aarin Jesús numinam nenaamu asamtai, judío untsuri nuni wekajinak nu aarmaunaka aujiarmiayi.</s>
     </seg>
     <seg type="verse" id="b.JOH.19.21">
      <s id="b.JOH.19.21.1">Turinau asaramtai, sacerdote juuntri ainau nuna wainkar, Pilaton jeariar chicharinak: —Ameka judío apurintai tuuka aatsuk ningki: ‘Judío apurinjai tumammiayi,’ tu aarta, —tiarmiayi.</s>
     </seg>
     <seg type="verse" id="b.JOH.19.22">
      <s id="b.JOH.19.22.1">Tinamaitiat Pilato ayaak: —Wi aarja nuke ati, —timiayi.</s>
     </seg>
     <seg type="verse" id="b.JOH.19.23">
      <s id="b.JOH.19.23.1">Suntar ainau Jesúsan numi winangmanum ajintawar umisar, cuatro (4) aints asar, Jesúsa entsatirin ii jukimi tusar, jurukiar akankarmiayi.</s>
      <s id="b.JOH.19.23.2">Tura Jesúsa wejmakri aparchamu aya najanamu asamtai,</s>
     </seg>
     <seg type="verse" id="b.JOH.19.24">
      <s id="b.JOH.19.24.1">suntar ainau chichainak: —Juka jaakchami.</s>
      <s id="b.JOH.19.24.2">Antsu suerte nakurusar ¿yáki juna jukit? tusar nekaami, —tunaiyarmiayi.</s>
      <s id="b.JOH.19.24.3">Turinau asar yaanchuik Yuse chichame aarmawa nunisarang umikiarmiayi.</s>
      <s id="b.JOH.19.24.4">Nu aarmauka nuwaitai: “Suerte nakurusmi tusar, wína entsatirun jurutkiarmiayi.”</s>
      <s id="b.JOH.19.24.5">Tu aarmau asamtai, suntar ainau nunisarang turuwarmiayi.</s>
     </seg>
     <seg type="verse" id="b.JOH.19.25">
      <s id="b.JOH.19.25.1">Turinamtai Jesúsa nukuri, ni kai Cleofasa nuwari Maríjai, nunia Magdalanmaya Maríjai Jesús nenaamunam arakchichu wajaarmiayi.</s>
     </seg>
     <seg type="verse" id="b.JOH.19.26">
      <s id="b.JOH.19.26.1">Nuni wajainamtai Jesús nukurin wainak, tura winasha, ni aneetairi nuiniatiri asamtai, nukurijai tsaniasan wajai waitak, ni nukurin chicharak: —Nukuachi, juka ami uchiram ati, —timiayi.</s>
     </seg>
     <seg type="verse" id="b.JOH.19.27">
      <s id="b.JOH.19.27.1">Nunia winasha chichartak: —Juka ami nukuram ati, —turutmiayi.</s>
      <s id="b.JOH.19.27.2">Turutin asamtai wisha Jesúsa nukurin ukunam wína jearun jukimiajai.</s>
     </seg>
     <seg type="verse" id="b.JOH.19.28">
      <s id="b.JOH.19.28.1">Nunia Jesús mash umiku asa, nuna nekaa, Yuse chichame yaanchuik aarmaun umiktas: —Kitamajai, —timiayi.</s>
     </seg>
     <seg type="verse" id="b.JOH.19.29">
      <s id="b.JOH.19.29.1">Tamati aints muits tuupchinam vino churin atun wainak, uruchjai chupir, sapapjai mukunat tusa aapamiayi.</s>
     </seg>
     <seg type="verse" id="b.JOH.19.30">
      <s id="b.JOH.19.30.1">Turamtai Jesús vino churiniun mukuna nunia chichaak: —Mash umikjai, —tusa tsuntsuma jakamiayi.</s>
     </seg>
     <seg type="verse" id="b.JOH.19.31">
      <s id="b.JOH.19.31.1">Nu kinta Pascua fiesta tsawaatsaing turuawaru asamtai, kashin tsawaar nekas ayamtai kinta atin asamtai, judío juuntri ainau chicharinak: —Nu kintaka aints numi winangmanum ajintamu ainau nunisarka nemascharti, —tusar, Pilaton weriar chicharinak: —Numi winangmanum ajintamu ainau wári jakarat tusar, suntar ainau weriar kangkajin kupikiarti.</s>
      <s id="b.JOH.19.31.2">Nunia jakaramtai, numinmaya jukiarat tusam, chicham akupkata, —tiarmiayi.</s>
     </seg>
     <seg type="verse" id="b.JOH.19.32">
      <s id="b.JOH.19.32.1">Tu tinamtai Pilato: Ayu tusa chichaman akuptukmau asar, suntar ainau Jesúsnum ayamas netimia nuna kangkajin kupikiarmiayi.</s>
      <s id="b.JOH.19.32.2">Nunia kichnasha nunisarang kupikiarmiayi.</s>
     </seg>
     <seg type="verse" id="b.JOH.19.33">
      <s id="b.JOH.19.33.1">Turuwar Jesúsa kangkajisha kupirkatai tusar weriar, jiamaitiat yanchuk jakaun wainkarmiayi.</s>
      <s id="b.JOH.19.33.2">Tura wainkar kangkajin kupirtsuk inaisarmiayi.</s>
     </seg>
     <seg type="verse" id="b.JOH.19.34">
      <s id="b.JOH.19.34.1">Tura wainiat kichik suntar ¿nekasash jaka? tusa nangkijai Jesúsa mijiarin ijiumiayi.</s>
      <s id="b.JOH.19.34.2">Tura ijium numpasha, nunia yumisha kitamiayi.</s>
     </seg>
     <seg type="verse" id="b.JOH.19.35">
      <s id="b.JOH.19.35.1">Nunaka wikia nekasan wainkau asan etserjai.</s>
      <s id="b.JOH.19.35.2">Atumsha nekaaram nekasampita titaram tusan ujaajrume.</s>
      <s id="b.JOH.19.35.3">Wi nekasan nuna wainkau asan, wi taja nuka nekasaintai.</s>
     </seg>
     <seg type="verse" id="b.JOH.19.36">
      <s id="b.JOH.19.36.1">Jesúsa kunchin kupikcharu asar, Yuse chichame yaanchuik aarmawa nunisarang umikiarmiayi.</s>
      <s id="b.JOH.19.36.2">Nu aarmauka nuwaitai: “Ni kunchin kichkisha kupirkachartinuitai.”</s>
     </seg>
     <seg type="verse" id="b.JOH.19.37">
      <s id="b.JOH.19.37.1">Nangkijai ijiumia nusha chikich aints Yuse chichame yaanchuik aarmia nunisang umikmiayi.</s>
      <s id="b.JOH.19.37.2">Nu aarmauka nuwaitai: “Nangkijai ijuarmia nuka niincha wainkartinuitai.”</s>
      <s id="b.JOH.19.37.3">Tu aarmauyayi.</s>
     </seg>
     <seg type="verse" id="b.JOH.19.38">
      <s id="b.JOH.19.38.1">Suntar nuna mash umisaramtai, Arimateanmaya aints José naartin Pilatonam we: Jesúsa namangken jukin iwiarsatjai tusa seamiayi.</s>
      <s id="b.JOH.19.38.2">Tu seam Pilato ayu tamati, José Jesúsa namangken jukimiayi.</s>
      <s id="b.JOH.19.38.3">Nu Joséka Jesúsa nemarnutiat, judío ainaun shamak nekarawarai tusa, uumak Jesúsan nemarnuyayi.</s>
     </seg>
     <seg type="verse" id="b.JOH.19.39">
      <s id="b.JOH.19.39.1">Turamtai Nicodemosha yaanchuik Jesúsan chichastas kashi tarimia nu kungkutin mirra tutain chikich kungkutijai pachimramun treinta (30) kilon sumak tarimiayi.</s>
     </seg>
     <seg type="verse" id="b.JOH.19.40">
      <s id="b.JOH.19.40.1">Tura taa, José Nicodemojai Jesúsa namangken jukiar, tarach sarmanam nu kungkutijai ukatrar, Jesúsa namangken kangkararmiayi.</s>
      <s id="b.JOH.19.40.2">Judío ainautikia jakaru ainau tu iwiarniaji.</s>
     </seg>
     <seg type="verse" id="b.JOH.19.41">
      <s id="b.JOH.19.41.1">Jesús numi winangmanum jakamia nuna ayaamas numi arakmau ainau wajaarmiayi.</s>
      <s id="b.JOH.19.41.2">Nuni jakau iwiartai pampa najanamu yamaram amiayi.</s>
      <s id="b.JOH.19.41.3">Tura yamaram asamtai, aints kichkisha nuni iwiarsachmauyayi.</s>
     </seg>
     <seg type="verse" id="b.JOH.19.42">
      <s id="b.JOH.19.42.1">Nu kinta judío ayamtai kinta asamtai, tura nu jakau iwiartaingkia arakchichu asamtai, Jesúsa namangken nuni iwiarsarmiayi.</s>
     </seg>
    </div>
    <div type="chapter" id="b.JOH.20">
     <seg type="verse" id="b.JOH.20.1">
      <s id="b.JOH.20.1.1">Tuming kinta kashik paantratsaing, Magdalanmaya Marí Jesúsa iwiarsamurin jiistas wemiayi.</s>
      <s id="b.JOH.20.1.2">Tura nuni jea, kaya juuntan waanam ututkarmia nuna urankaun wainkamiayi.</s>
     </seg>
     <seg type="verse" id="b.JOH.20.2">
      <s id="b.JOH.20.2.1">Nuna wainak, Simón Pedro pujamunam ampuki waketkimiayi.</s>
      <s id="b.JOH.20.2.2">Wisha Jesúsa aneetiri nuiniatiri asan, Pedrojai tsaniasan nuni pujumiajai.</s>
      <s id="b.JOH.20.2.3">Tura Marí taa iin chichartamak: —Ii Apuri namangke iwiarsamunmayan jukiari.</s>
      <s id="b.JOH.20.2.4">Tura tunintsuk ukusarma nuka nekatsji, —turammiaji.</s>
     </seg>
     <seg type="verse" id="b.JOH.20.3">
      <s id="b.JOH.20.3.1">Turammatai iisha Pedrojai jiinkir iwiarsamu jiistasar werimiaji.</s>
     </seg>
     <seg type="verse" id="b.JOH.20.4">
      <s id="b.JOH.20.4.1">Iikia mai tsaniasar ampukir weayatrik, wiyá Pedron nangkaikin, Jesús iwiarsamunam jeamiajai.</s>
     </seg>
     <seg type="verse" id="b.JOH.20.5">
      <s id="b.JOH.20.5.1">Tura ututsuk tekenan jiikman, Jesúsa namangkenka waintsuk antsu ni kangkarmaurinak wainkamiajai.</s>
     </seg>
     <seg type="verse" id="b.JOH.20.6">
      <s id="b.JOH.20.6.1">Wi turamtai, Simón Pedro ukunam taa, wajatsuk iwiarsamunam utukmiayi.</s>
      <s id="b.JOH.20.6.2">Tura utuk Jesús kangkarmau tarachik tarachik nuni tepaun wainkamiayi.</s>
     </seg>
     <seg type="verse" id="b.JOH.20.7">
      <s id="b.JOH.20.7.1">Tura muuken nukukmausha niish nanenar tepaun wainkamiayi.</s>
     </seg>
     <seg type="verse" id="b.JOH.20.8">
      <s id="b.JOH.20.8.1">Turamtai wisha eemkan jeayatun, iwiarsamunam wayaachu asan, wisha uku wayaan, tarach mash amia nuna wainkan: Nekasampi nantaki, tu nintimramiajai.</s>
     </seg>
     <seg type="verse" id="b.JOH.20.9">
      <s id="b.JOH.20.9.1">Yuse chichame yaanchuik Jesúsan pachis: Jakamunmaya nantaktinuitai, tu aarmau wainiatrik, nu tarach wainchakrikia: Nekasampi nantaki tuuka nintimtsuk pujumiaji.</s>
     </seg>
     <seg type="verse" id="b.JOH.20.10">
      <s id="b.JOH.20.10.1">Tura nunia jiinkir ii pujutirin waketkimiaji.</s>
     </seg>
     <seg type="verse" id="b.JOH.20.11">
      <s id="b.JOH.20.11.1">Ii waketkiarin, Marí taa, Jesús iwiarsamunam ayaamas juutu wajamiayi.</s>
      <s id="b.JOH.20.11.2">Tura juutak tekenas iwiarsamun jiistaj tusa,</s>
     </seg>
     <seg type="verse" id="b.JOH.20.12">
      <s id="b.JOH.20.12.1">Jesúsa namangke atsayat, Yuse awemamuri jimiar wejmakan pujun entsarinaun, kichka nuwik Jesúsa namangke tepamunam muukenini pujaun, tura kitcha nawenini pujaun wainkamiayi.</s>
     </seg>
     <seg type="verse" id="b.JOH.20.13">
      <s id="b.JOH.20.13.1">Turamtai Yuse awemamuri Marín iniinak: —¿Waruka juutme? —tiarmiayi.</s>
      <s id="b.JOH.20.13.2">Tu tinam nuka aimiak: —Wína Apuru namangken jurutkiaru asaramtai, tunintsuk ukusarma tusan, nekachu asan juutjai, —timiayi.</s>
     </seg>
     <seg type="verse" id="b.JOH.20.14">
      <s id="b.JOH.20.14.1">Nuna tusa tuntupenini pajas jiimkama, Jesús wajaun wainkayat Jesúsapita tusangka nekaachmiayi.</s>
     </seg>
     <seg type="verse" id="b.JOH.20.15">
      <s id="b.JOH.20.15.1">Turamtai Jesús Marín iniak: —¿Warukaya juutme?</s>
      <s id="b.JOH.20.15.2">¿Yaachia eame? —timiayi.</s>
      <s id="b.JOH.20.15.3">Tu iniam Marí: Ju aintska numi arakmaun wainutskita, tu nintimias: —Ame ni namangke jukinuitkumka, juni ukusmajai tusam ujatkata.</s>
      <s id="b.JOH.20.15.4">Turakmin wi jurumkitjai, —timiayi.</s>
     </seg>
     <seg type="verse" id="b.JOH.20.16">
      <s id="b.JOH.20.16.1">Tamati Jesús chicharak: —María, —timiayi.</s>
      <s id="b.JOH.20.16.2">Tamati nuna pajas jiis, judío chichamejai chicharak: —Rabuni, —timiayi.</s>
      <s id="b.JOH.20.16.3">Nuka iiti chichamejaingkia nuikiartinu taku tawai.</s>
     </seg>
     <seg type="verse" id="b.JOH.20.17">
      <s id="b.JOH.20.17.1">Tamati Jesús chicharak: —Wína Apaachir pujamunam wakachu asamtai achirkaip.</s>
      <s id="b.JOH.20.17.2">Antsu wína aintsur pujuinamunam weta.</s>
      <s id="b.JOH.20.17.3">Tura ujaakum: Wína Apaachir pujamunam weajai.</s>
      <s id="b.JOH.20.17.4">Nusha atumi Apaachirintai.</s>
      <s id="b.JOH.20.17.5">Tura wína Yusur pujamunam weajai.</s>
      <s id="b.JOH.20.17.6">Nusha atumi Yusrintai tusan tajarme, tawai tita, —timiayi.</s>
     </seg>
     <seg type="verse" id="b.JOH.20.18">
      <s id="b.JOH.20.18.1">Nuna timiau asa, Magdalanmaya Marí waketki, Jesúsa nuiniatiri ainautin chichartamak: —Wi nekasan ii Apurin wainkajai.</s>
      <s id="b.JOH.20.18.2">Tura tita tusa akaturmayi, —turammiaji.</s>
     </seg>
     <seg type="verse" id="b.JOH.20.19">
      <s id="b.JOH.20.19.1">Nu tuming kinta kintamaunum Jesúsa nuiniatiri ainauti judío juuntri shamakur, epeemir iruntrar pujarin, Jesús waitin uratsuk aneachmau jeanam waya japen wajas iin chichartamak: —Pengker nintimsaram pujustaram, —turammiaji.</s>
     </seg>
     <seg type="verse" id="b.JOH.20.20">
      <s id="b.JOH.20.20.1">Nunia ni uwejencha, tura ni mijiarincha inakturmasmiaji.</s>
      <s id="b.JOH.20.20.2">Turamtai ii Apuri wainkar warasmiaji.</s>
     </seg>
     <seg type="verse" id="b.JOH.20.21">
      <s id="b.JOH.20.21.1">Tumakrin Jesús ataksha chichartamak: —Pengker nintimsaram pujustaram.</s>
      <s id="b.JOH.20.21.2">Wína Apaachir wína akuptukmia nunisnak wisha atumnasha akupkatatjarme, —turammiaji.</s>
     </seg>
     <seg type="verse" id="b.JOH.20.22">
      <s id="b.JOH.20.22.1">Nunia suut umpunmi iin chichartamak: —Yuse Wakani atumi nintin engkemati.</s>
     </seg>
     <seg type="verse" id="b.JOH.20.23">
      <s id="b.JOH.20.23.1">Atumka aintsu tunaari Yus sakarti takurminka, ni tunaarinka sakartatui.</s>
      <s id="b.JOH.20.23.2">Tura aintsu tunaari Yus sakarchati takurminkia, ni tunaarinka sakarchatatui, —Jesús turammiaji.</s>
     </seg>
     <seg type="verse" id="b.JOH.20.24">
      <s id="b.JOH.20.24.1">Jesús nu jeanam wayaamunmaka Tomás Jimiamramu naartin Jesúsa nuiniatirintiat iijaingkia iruntrachmiayi.</s>
     </seg>
     <seg type="verse" id="b.JOH.20.25">
      <s id="b.JOH.20.25.1">Tura asamtai ukunam chikich nuiniatiri irunuti Tomás ujaakur: —Ii Apuri wainkaji, —timiaji.</s>
      <s id="b.JOH.20.25.2">Tu ujaamaitiat Tomás iin chichartamak: —Atsa, ni uwejen jirujai jinkamurin takaschanka, tura nangkijai ijumurin uwejrujai inurkachnaka, nekasampita tichatatjai, —turammiaji.</s>
     </seg>
     <seg type="verse" id="b.JOH.20.26">
      <s id="b.JOH.20.26.1">Nunia chikich tumingtin ataksha Jesúsa nuiniatiri ainautikia mash iruntramiaji.</s>
      <s id="b.JOH.20.26.2">Tura Tomáscha iin pachinkamiayi.</s>
      <s id="b.JOH.20.26.3">Turamtai waiti epenmiau wainiat, Jesús aneachmau waya, japen wajas iin chichartamak: —Pengker nintimsaram pujustaram, —turammiaji.</s>
     </seg>
     <seg type="verse" id="b.JOH.20.27">
      <s id="b.JOH.20.27.1">Nunia Tomásan chicharak: —Tomása, ami tsaranchikmijai wína uwejur ijumur inukam takasta.</s>
      <s id="b.JOH.20.27.2">Tura uwejmijai mijiarur inukam jiitrusta.</s>
      <s id="b.JOH.20.27.3">Tura nekaschawaitai turutsuk, antsu nekasampita turuttia, —timiayi.</s>
     </seg>
     <seg type="verse" id="b.JOH.20.28">
      <s id="b.JOH.20.28.1">Tamati Tomás aimiak: —Nekasampi wína Apuruitme.</s>
      <s id="b.JOH.20.28.2">Tura nekasampi wína Yusruitme, —timiayi.</s>
     </seg>
     <seg type="verse" id="b.JOH.20.29">
      <s id="b.JOH.20.29.1">Tamati Jesús chicharak: —Tomása ¿wína waitkam nekasampita turutmek?</s>
      <s id="b.JOH.20.29.2">Antsu aints wína waittsuk pujuinayat nekasampita turutinauka winaka nekasar timiá pengker nintimturinawai, —timiayi.</s>
     </seg>
     <seg type="verse" id="b.JOH.20.30">
      <s id="b.JOH.20.30.1">Jesús chikich wainchati takatnasha untsuri turamia nusha ni nuiniatiri ainauti wainkamiaji.</s>
      <s id="b.JOH.20.30.2">Antsu ju papinumka mashkia aarchamuitai.</s>
     </seg>
     <seg type="verse" id="b.JOH.20.31">
      <s id="b.JOH.20.31.1">Tura Jesús nekasampi Yus akupkamuita, tura nekasampi Yuse Uchirinta titaram tusan, tura tu nintimtakrum pujut nangkankashtin jukimnuram tusan, ju papinaka aatjarme.</s>
     </seg>
    </div>
    <div type="chapter" id="b.JOH.21">
     <seg type="verse" id="b.JOH.21.1">
      <s id="b.JOH.21.1.1">Jesús jakamunmaya nantaki, ataksha Tiberias kucha kaanmatkarin wekaas, ni nuiniatiri ainautin wantinturmakmiaji.</s>
     </seg>
     <seg type="verse" id="b.JOH.21.2">
      <s id="b.JOH.21.2.1">Nuni Simón Pedro, nunia Tomás Jimiamramu naartin, nunia Natanael, Caná yaktanmaya Galileanmaya aintcha nusha, nunia wi, nunia wína yatsursha, chikich jimiar Jesúsa nuiniatirijai iruntrar pujumiaji.</s>
     </seg>
     <seg type="verse" id="b.JOH.21.3">
      <s id="b.JOH.21.3.1">Iikia iruntrar pujarin, Simón Pedro iin chichartamak: —Namakan achiktasan weajai, —turammatai iisha: —Iijai wemi, —tusar jeanmaya jiinkir kanu juunum engkemrar, kashi red ujua ujuaka namak kichkisha achikchamiaji.</s>
     </seg>
     <seg type="verse" id="b.JOH.21.4">
      <s id="b.JOH.21.4.1">Tura tsawaarin Jesús juun kucha kaanmatkarin wantinkamiayi.</s>
      <s id="b.JOH.21.4.2">Tura ni nuiniatiri ayatrik, Jesúsapita tusarkia nekaachmiaji.</s>
     </seg>
     <seg type="verse" id="b.JOH.21.5">
      <s id="b.JOH.21.5.1">Turakrin Jesús untsurmak: —Natsachi ¿namak achikurmek? —turammiaji.</s>
      <s id="b.JOH.21.5.2">Turammatai iikia: —Atsawai, —timiaji.</s>
     </seg>
     <seg type="verse" id="b.JOH.21.6">
      <s id="b.JOH.21.6.1">Tu aimkurin iin ataksha chichartamak: —Yamaikia untsurnumanini red ujungtaram.</s>
      <s id="b.JOH.21.6.2">Nuni achiktatrume, —turammiaji.</s>
      <s id="b.JOH.21.6.3">Turammatai ni tímia nunisrik nangkimiar, namak timiá untsuri shikikiar, redcha jiiktatkamar tujinkamiaji.</s>
     </seg>
     <seg type="verse" id="b.JOH.21.7">
      <s id="b.JOH.21.7.1">Nuniangka wikia Jesúsa aneetiri nuiniatiri asan, Pedron chicharkun: —Auka ii Apurintai, —timiajai.</s>
      <s id="b.JOH.21.7.2">Wi tamati Simón Pedro nuna antuk, misu wajau asa, wejmakrin patasmaun entsar, juun kuchanam ayangmiayi.</s>
     </seg>
     <seg type="verse" id="b.JOH.21.8">
      <s id="b.JOH.21.8.1">Turamtai chikich nuiniatiri ainautikia kanujai rednum namak chumpimiau kichik pachak metro japikir kaanmatkanam jeemiaji.</s>
     </seg>
     <seg type="verse" id="b.JOH.21.9">
      <s id="b.JOH.21.9.1">Tura kaanmatkanam jear, ji kapaamunam namak jiyamu pangjai wainkamiaji.</s>
     </seg>
     <seg type="verse" id="b.JOH.21.10">
      <s id="b.JOH.21.10.1">Turakrin iin Jesús chichartamak: —Namak achikurme nu jumchik itataram, —turammiaji.</s>
     </seg>
     <seg type="verse" id="b.JOH.21.11">
      <s id="b.JOH.21.11.1">Turammatai Simón Pedro reden kaanmatkanam japiki patai, namakan ciento cincuenta y tres (153) nekapmarmiayi.</s>
      <s id="b.JOH.21.11.2">Antsu timiá untsurintiat redenka jaakchamiayi.</s>
     </seg>
     <seg type="verse" id="b.JOH.21.12">
      <s id="b.JOH.21.12.1">Nunia Jesús: —Yuwitaram, —turammiaji.</s>
      <s id="b.JOH.21.12.2">Turammatai ni nuiniatiri ainautikia: Juka nekas iinu apurintai tu nintimu asar, kichkisha inintrutsuk: ¿Yaachitme? tichamiaji.</s>
     </seg>
     <seg type="verse" id="b.JOH.21.13">
      <s id="b.JOH.21.13.1">Nunia mash kaunkaru asakrin, Jesús wajaki, pangkan achik suramsamiaji.</s>
      <s id="b.JOH.21.13.2">Tura namaknasha nunisang suramsamiaji.</s>
     </seg>
     <seg type="verse" id="b.JOH.21.14">
      <s id="b.JOH.21.14.1">Jesús jakamunmaya nantaki iwiaaku pujus ni nuiniatiri ainautin nujaingkia kampatam wantinturmakmiaji.</s>
     </seg>
     <seg type="verse" id="b.JOH.21.15">
      <s id="b.JOH.21.15.1">Yutan umis, Jesús Simón Pedron iniak: —Simónka, Jonása uchiriya ¿ju ainau nangkamasmek timiá wína anentam? —timiayi.</s>
      <s id="b.JOH.21.15.2">Tu iniam Pedroka aimiak: —Ja ai, Apuru, wikia aminka pengker nintimtusan pujajme.</s>
      <s id="b.JOH.21.15.3">Amesha nuka nekame, —timiayi.</s>
      <s id="b.JOH.21.15.4">Tamati Jesús chicharak: —Takumka uwija uchiri wainua nunismek wína umirtin ainau waitrukta, —timiayi.</s>
     </seg>
     <seg type="verse" id="b.JOH.21.16">
      <s id="b.JOH.21.16.1">Tamati Jesús ataksha iniak: —Simónka, Jonása uchiriya ¿nekasmek anentam? —tu iniam Pedroka aimiak: —Ja ai, Apuru, amesha nuka nekame.</s>
      <s id="b.JOH.21.16.2">Wikia amin tuke pengker nintimtusan pujajme, —timiayi.</s>
      <s id="b.JOH.21.16.3">Tamati Jesús chicharak: —Takumka wína uwijar ainau waitrukta, —timiayi.</s>
     </seg>
     <seg type="verse" id="b.JOH.21.17">
      <s id="b.JOH.21.17.1">Nunia ataksha iniak: —Simónka, Jonása uchiriya ¿nekasmek wína pengker nintimtursam pujam? —timiayi.</s>
      <s id="b.JOH.21.17.2">Nujaingkia kampatam iniamu asa, Pedroka wake mesekmiayi.</s>
      <s id="b.JOH.21.17.3">Tura ayaak: —Apuru, ameka mash nekame.</s>
      <s id="b.JOH.21.17.4">Wi amin pengker nintimtusan pujajme tajame nuka nekasaintai tusam nekame, —timiayi.</s>
      <s id="b.JOH.21.17.5">Tamati Jesús aimiak: —Takumka wína uwijar ainau waitrukta.</s>
     </seg>
     <seg type="verse" id="b.JOH.21.18">
      <s id="b.JOH.21.18.1">Nekasan tajame: Ame natsa akumka wejmakrum entsaram, ame tuningsha wekaasatasam wakerakmeka pachitsuk wekainuyame.</s>
      <s id="b.JOH.21.18.2">Turayatum juuntach wajasakminkia, ami kunturam kutsmarakmin, chikich aints wejmakrumin antstamrartin ainawai.</s>
      <s id="b.JOH.21.18.3">Tura ame nuni weta nakitamin waitminayat, amin achirmakar juramkiartinuitai, —timiayi.</s>
     </seg>
     <seg type="verse" id="b.JOH.21.19">
      <s id="b.JOH.21.19.1">Nuna tusa Pedron: Tu mantamawartinuitai tusa ujaak timiayi.</s>
      <s id="b.JOH.21.19.2">Tura tu jakam Yus pengker awajsatnuitme taku timiayi.</s>
      <s id="b.JOH.21.19.3">Nunia Pedron ataksha chicharak: —Tuke inaitutsuk nemartusta, —timiayi.</s>
     </seg>
     <seg type="verse" id="b.JOH.21.20">
      <s id="b.JOH.21.20.1">Jesús tamati Pedro pajas jiiras winasha Jesúsan nemarai waitkamiayi.</s>
      <s id="b.JOH.21.20.2">Turamtai wikia nekas Jesúsa aneetiri nuiniatiri asan, iisha Jesús jaatsaing, nijai iruntrar yuwakur pujarin, Jesúsnum ayaamsan pujusan niin iniakun: “Apuru ¿amin anangkrama surutmaktata nusha yaachita?” timiajai.</s>
     </seg>
     <seg type="verse" id="b.JOH.21.21">
      <s id="b.JOH.21.21.1">Tura nuna nintimias, Pedro pajas jiiras Jesúsan iniak: —Apuru ¿jusha warukatnuki? —turutmiayi.</s>
     </seg>
     <seg type="verse" id="b.JOH.21.22">
      <s id="b.JOH.21.22.1">Tama wína pachitas Jesús Pedron ayaak: —¿Amesha waruka ausha tame?</s>
      <s id="b.JOH.21.22.2">Wi wakeraknaka, juka jatsuk pujaun tarimnawaitjai.</s>
      <s id="b.JOH.21.22.3">Antsu ameka pachitsuk nemartusta, —timiayi.</s>
     </seg>
     <seg type="verse" id="b.JOH.21.23">
      <s id="b.JOH.21.23.1">Jesús tu tinu asamtai, chikich nuiniatiri ainau wína pachitsar: Nekasam jakashtinuitme turutin armiayi.</s>
      <s id="b.JOH.21.23.2">Antsu Jesúska: “Wi wakeraknaka juka jatsuk pujaun tarimnawaitjai,” turutmiayi, antsu jakashtinuitme turutanka turutchamiayi.</s>
      <s id="b.JOH.21.23.3">Tura Pedron: —¿Amesha waruka ausha tame? —nunak timiayi.</s>
     </seg>
     <seg type="verse" id="b.JOH.21.24">
      <s id="b.JOH.21.24.1">Wikia Juankuitjai, Jesúsa nuiniatirinjai.</s>
      <s id="b.JOH.21.24.2">Ju papinasha aaru asan, mash nekasaintai tajai.</s>
      <s id="b.JOH.21.24.3">Jesúsa aintsrisha nunisarang mash nekasaintai tinawai.</s>
     </seg>
     <seg type="verse" id="b.JOH.21.25">
      <s id="b.JOH.21.25.1">Tura Jesúsa turamuringkia untsurintai.</s>
      <s id="b.JOH.21.25.2">Antsu ni turamuri kichik kichik aakrikia papi timiá untsuri aarminuitai.</s>
      <s id="b.JOH.21.25.3">Timiá untsuri aarmaka mash nungkanmasha ukuschamin aminuitai.</s>
      <s id="b.JOH.21.25.4">Maaketai.</s>
     </seg>
    </div>
   </div>
   <div type="book" id="b.ACT">
    <div type="chapter" id="b.ACT.1">
     <seg type="verse" id="b.ACT.1.1">
      <s id="b.ACT.1.1.1">Wiitjai Lucasaitjai.</s>
      <s id="b.ACT.1.1.2">Wína aneetir Teófilo: Wi yaanchuik amin papin akuptukmiajme nuna aaran, Jesús nayaimpinmaka watsuk ju nungkanam pujus ni turamurin pachisan, tura ni nuiniarmaurincha pachisan nu nangkamtaik nangkaman, nunaka mash aatramiajme.</s>
      <s id="b.ACT.1.1.3">Jesús nayaimpinam waketkitas ni nuiniatiri ainaun: Wína chichamur etserkataram tusa, yaanchuik Yuse Wakani turata tinu asamtai, ni turatniurin pachis chichaman akatmamramiayi.</s>
     </seg>
     <seg type="verse" id="b.ACT.1.3">
      <s id="b.ACT.1.3.1">Jesús waitnas jaka, nunia nantaki cuarenta (40) kintati ni nuiniatiri ainaun wantintukmiayi.</s>
      <s id="b.ACT.1.3.2">Tura wantintuk paan: Iwiaakjai tukini wajamiayi.</s>
      <s id="b.ACT.1.3.3">Tura Yus ni aintsri ainaun itiur inawa nuna pachis chichasmiayi.</s>
     </seg>
     <seg type="verse" id="b.ACT.1.4">
      <s id="b.ACT.1.4.1">Tura nuni iruntrar pujusar Jesús ni nuiniatiri ainaun chicharak: —Juni Jerusalén yaktanam nakastaram.</s>
      <s id="b.ACT.1.4.2">Turaram wína Apaachir ni Wakani pachis chichaman akupkamia nuna umiatsaingkia jiinkirap.</s>
      <s id="b.ACT.1.4.3">Yuse Wakani atumi nintin piatramkatatui tusan, wi atumin ujakmiajrume nu nakastaram.</s>
     </seg>
     <seg type="verse" id="b.ACT.1.5">
      <s id="b.ACT.1.5.1">Juan nekas aints ainaun entsanam imaimiayi.</s>
      <s id="b.ACT.1.5.2">Antsu jumchik kinta arus Yus ni Wakanin atumi nintin piatramkatatrume, —timiayi.</s>
     </seg>
     <seg type="verse" id="b.ACT.1.6">
      <s id="b.ACT.1.6.1">Jesúsjai iruntrar pujusar, ni nuiniatiri ainau Jesúsan iniinak: —Apuru ¿Israel ainauti Apuri yamaikiash atam? —tiarmiayi.</s>
     </seg>
     <seg type="verse" id="b.ACT.1.7">
      <s id="b.ACT.1.7.1">Tinamtai Jesús ayaak: —Atsa, warí kintatiya tura warí nantutiya wína Apaachir ni kakarmarijai turatata nuka pengké nekaachminuitrume.</s>
     </seg>
     <seg type="verse" id="b.ACT.1.8">
      <s id="b.ACT.1.8.1">Antsu atumin Yuse Wakani engkemturma, Yus ni kakarmari suramsatatrume, tura asamtai juni Jerusalénnum pujusrum, nunia Judea nungkanam wekaakurmesha, nunia Samaria nungkanam wekaakurmesha, nunia arák wekaakurmesha, mash nungka ainamunam wína pachitsaram etserkatnuitrume, —Jesús timiayi.</s>
     </seg>
     <seg type="verse" id="b.ACT.1.9">
      <s id="b.ACT.1.9.1">Tamati Jesúsa nuiniatiri ainau jiij wajainai, Jesús yakí nayaimpinam yurangmijai wakamtai nuniangka wainkacharmiayi.</s>
     </seg>
     <seg type="verse" id="b.ACT.1.10">
      <s id="b.ACT.1.10.1">Jesús nayaimpinam wakamtai, ni nuiniatiri ainau tuke jiij wajainai, aneachmau Yuse awemamuri jimiar aintsua tumau wejmakan pujun entsarinau nijai tsaniasar wajainaun wainkarmiayi.</s>
     </seg>
     <seg type="verse" id="b.ACT.1.11">
      <s id="b.ACT.1.11.1">Tura wainkaram nuka chicharinak: —Galilea nungkanmaya ainautiram, ¿warukaya nayaimpisha timiá jiisha wajarme?</s>
      <s id="b.ACT.1.11.2">Jesúska atumnia nayaimpinam waka nuka ataksha nunisang taratnuitai.</s>
      <s id="b.ACT.1.11.3">Turamtai atum wainkamarme nunisrumek ataksha wainkatnuitrume, —tiarmiayi.</s>
     </seg>
     <seg type="verse" id="b.ACT.1.12">
      <s id="b.ACT.1.12.1">Nunia olivo muranmaya Jerusalénnum waketkiarmiayi.</s>
      <s id="b.ACT.1.12.2">Ayamtai kintati wekaasatin aya kichik kilómetrok arakchichu ayayi.</s>
     </seg>
     <seg type="verse" id="b.ACT.1.13">
      <s id="b.ACT.1.13.1">Tura Jerusalénnum ni pujutirin jear, pata yakí amaunum wakarmiayi.</s>
      <s id="b.ACT.1.13.2">Aints nuni wakarmia nuna naaringkia nu ainawai: Pedro, nunia Juan, nunia Santiago, nunia Andrés, nunia Felipe, nunia Tomás, nunia Bartolomé, nunia Mateo, nunia Alfeo uchiri Santiago, nunia Simón mesetan najanin aints, nunia Santiago uchiri Judas naartin, nu mash iruntrarmiayi.</s>
     </seg>
     <seg type="verse" id="b.ACT.1.14">
      <s id="b.ACT.1.14.1">Nusha tuke Jesúsa yachi ainaujai, tura Jesúsa nukuri Maríjai, tura chikich nuwa ainaujai nuni Yusen seartas iruntrarmiayi.</s>
     </seg>
     <seg type="verse" id="b.ACT.1.15">
      <s id="b.ACT.1.15.1">Chikich kintati aints ciento veinte (120) nuni iruntrar pujuinai, Pedro wajaki chichaak:</s>
     </seg>
     <seg type="verse" id="b.ACT.1.16">
      <s id="b.ACT.1.16.1">—Yatsur ainautiram, anturtuktaram: Yaanchuik Jesús Judasan iijai metek wína nuiniatir ataram tusa, inaikiamu asa, ni takatrincha takakmasmiayi.</s>
      <s id="b.ACT.1.16.2">Turayat aints ainaun Jesúsan achikiarat tusa, jintan inakmasmiayi.</s>
      <s id="b.ACT.1.16.3">Tura Judas tunau wajas Jesúsan suruku asamtai, kuik waingkimujai ajan sumakarmiayi.</s>
      <s id="b.ACT.1.16.4">Tura nu ajanam Judas kuntujen naekjai jingkiama tsekengki ayaarak, naekri put tsuraku asamtai, chapi ukuma ayaarak ampuje tishini saaki jakamiayi.</s>
      <s id="b.ACT.1.16.5">Tu jakau asamtai, Jerusalénnum pujuinau nuna nekaawar, nu ajanka ninu chichamejai Acéldama inaikiarmiayi.</s>
      <s id="b.ACT.1.16.6">Nuka “numpa aja” taku tawai.</s>
      <s id="b.ACT.1.16.7">Tura Yuse Wakani ii juuntri Davidtan aamtikramu asamtai Judaska akiintsaing, David Judasan pachis aarmiayi.</s>
     </seg>
     <seg type="verse" id="b.ACT.1.20">
      <s id="b.ACT.1.20.1">Apu David yaanchuik papi Salmo tutainum tu aarmiayi: ‘Ni jeenka itarak atinuitai.</s>
      <s id="b.ACT.1.20.2">Tura kichkisha ni jeenka pujuschartinuitai,’ tu aarmiayi.</s>
      <s id="b.ACT.1.20.3">Nunia ataksha: ‘Chikich aints ni takatrin takakmastinuitai,’ Judasan pachis tu aarmiayi.</s>
     </seg>
     <seg type="verse" id="b.ACT.1.21">
      <s id="b.ACT.1.21.1">“Tu aarmau asamtai chikich aints Judasa takatrin takasat tusar inaikiami.</s>
      <s id="b.ACT.1.21.2">Nu aintska nu nangkamtaik Juan Jesúsan imiaamun wainkau asa, nunia ii Apuri Jesúsjai wekajin asa, nunia ni jakamunmaya nantakmiaurincha wainkau asa, tura nayaimpinam wakamurin wainkamia nu aintska Judasa takatrin takakmasat tusar inaikiami,” Pedro timiayi.</s>
     </seg>
     <seg type="verse" id="b.ACT.1.23">
      <s id="b.ACT.1.23.1">Tamati jimia aintsun inaikiarmiayi.</s>
      <s id="b.ACT.1.23.2">Chikich aintsun José Barsabás naartinun chikich naari Justo: Ju ati tusar inaikiarmiayi.</s>
      <s id="b.ACT.1.23.3">Turinamtai chikich ainausha Matíasan inaikiarmiayi.</s>
     </seg>
     <seg type="verse" id="b.ACT.1.24">
      <s id="b.ACT.1.24.1">Nunia Yusen seainak: —Ii Apuri Jesús, ameka aintsu nintingkia mash nekame.</s>
      <s id="b.ACT.1.24.2">Tura asam Judas tunau asa, jaka wait wajaktinnum weu asamtai, yáki ni takatrin takakmasat tusam, paan inakmasta, —tiarmiayi.</s>
     </seg>
     <seg type="verse" id="b.ACT.1.26">
      <s id="b.ACT.1.26.1">Nunia papin jimiaran jukiar, nu aintsu naarin papinum aararmiayi.</s>
      <s id="b.ACT.1.26.2">Tura yana papiriya jiinkiti tusa uwejen engkea, kichik aints peakmiayi.</s>
      <s id="b.ACT.1.26.3">Turamtai Matíasa papiri jiinkimiayi.</s>
      <s id="b.ACT.1.26.4">Tura asamtai Cristo nuiniatiri once (11) ainamunam Matíasnaka pachikiarmiayi.</s>
     </seg>
    </div>
    <div type="chapter" id="b.ACT.2">
     <seg type="verse" id="b.ACT.2.1">
      <s id="b.ACT.2.1.1">Fiesta Pentecostés tutai tsawaaramtai, Cristo umirin ainauka mash Jerusalénnum iruntrarmiayi.</s>
     </seg>
     <seg type="verse" id="b.ACT.2.2">
      <s id="b.ACT.2.2.1">Tura mash iruntrar pujuinai, nasengka atsayat aneachmau nayaimpinmaya nase kakarman uutua tumaun jeanam iruntrar pujuinauka mash antukarmiayi.</s>
     </seg>
     <seg type="verse" id="b.ACT.2.3">
      <s id="b.ACT.2.3.1">Nunia chikich chikich aintsu muuken jiya tumau kapaun wainkarmiayi.</s>
     </seg>
     <seg type="verse" id="b.ACT.2.4">
      <s id="b.ACT.2.4.1">Tura nuni iruntrar pujuinaunaka Yuse Wakani mash piatkarmiayi.</s>
      <s id="b.ACT.2.4.2">Tura nuni iruntrar pujuinaunka mash chikich aintsu chichamen nekachu ainaunak niish niish chichamtikiamiayi.</s>
     </seg>
     <seg type="verse" id="b.ACT.2.5">
      <s id="b.ACT.2.5.1">Tura nu fiestanmaka judío Yuse umirin ainau mash nungkanmaya kaunkar Jerusalénnum pujuarmiayi.</s>
     </seg>
     <seg type="verse" id="b.ACT.2.6">
      <s id="b.ACT.2.6.1">Tura aints ainau niish niish chichainamtai, nuna antukar kautkarmiayi.</s>
      <s id="b.ACT.2.6.2">Tura mash ninu chichamejaingkia chichainau asaramtai ¿warukang tina? tiarmiayi.</s>
     </seg>
     <seg type="verse" id="b.ACT.2.7">
      <s id="b.ACT.2.7.1">Tura nekainachu asar shamkarmiayi, tura chicharnainak: —¿Chikich chikich chichamjai chichaina auka mash Galileanmaya ainchaukai?</s>
     </seg>
     <seg type="verse" id="b.ACT.2.8">
      <s id="b.ACT.2.8.1">¿Ausha warukinakua?</s>
      <s id="b.ACT.2.8.2">Ii chichamencha chichatan nekachu ainayatcha, miatrusarang paan chichainausha antaji.</s>
     </seg>
     <seg type="verse" id="b.ACT.2.9">
      <s id="b.ACT.2.9.1">¿Iikia mash nungkanmaya aints ainatsjik?</s>
      <s id="b.ACT.2.9.2">Partianmaya, nunia Medianmaya, nunia Elamnumia, nunia Mesopotamianmaya, nunia Judea nungkanmaya, nunia Capadocianmaya, nunia Pontonmaya, nunia Asia nungkanmaya,</s>
     </seg>
     <seg type="verse" id="b.ACT.2.10">
      <s id="b.ACT.2.10.1">nunia Frigianmaya, nunia Panfiliannmaya, nunia Egipto nungkanmaya, nunia Libianmaya yakat Cirene tutai nuna nangkaikiar arák matsamin ainau, nunia Romanmaya judío ainausha, tura judíochu ainausha iiya nunisarang Yusen nekasampita tinausha irunji.</s>
      <s id="b.ACT.2.10.2">Nuniasha Cretanmayasha, nunia Arabianmayasha irunji.</s>
      <s id="b.ACT.2.10.3">Turayatrik Yus ni kakarmarijai tura nuka paan ii chichamejai mash chichainau antaji, —tunaiyarmiayi.</s>
     </seg>
     <seg type="verse" id="b.ACT.2.12">
      <s id="b.ACT.2.12.1">Tura mash nintimrar shaminak: —¿Juka warimpita? —tunaiyarmiayi.</s>
     </seg>
     <seg type="verse" id="b.ACT.2.13">
      <s id="b.ACT.2.13.1">Tura chikich ainau wishikinak: —¿Nampekar tinatsuash? —tiarmiayi.</s>
     </seg>
     <seg type="verse" id="b.ACT.2.14">
      <s id="b.ACT.2.14.1">Tu tinamtai Pedro chikich aints Cristo nuiniatiri ainaujai wajaki aints ainaun kakar chicharak: —Judío ainautiram, Jerusalénnum mash matsamnutirmesha, wi taja nuka anturtukrum nintimrataram.</s>
     </seg>
     <seg type="verse" id="b.ACT.2.15">
      <s id="b.ACT.2.15.1">Ju aints ainau nampekar tinawai, tu nintimtarme nuka nangkamrum tarume.</s>
      <s id="b.ACT.2.15.2">¿Tsaa yamai waakaisha itiur nampekarting?</s>
     </seg>
     <seg type="verse" id="b.ACT.2.16">
      <s id="b.ACT.2.16.1">Antsu Yuse chichame etserin Joel naartin nuna pachis yaanchuik etserkamiayi.</s>
      <s id="b.ACT.2.16.2">Ni etserkamuringkia tu aarmawaitai:</s>
     </seg>
     <seg type="verse" id="b.ACT.2.17">
      <s id="b.ACT.2.17.1">Yus chichaak: Nungka amukatin jeatak wajamtai, mash aints ainamunam yumi yaranua nunisnak wína Wakantrunka akupkatnuitjai.</s>
      <s id="b.ACT.2.17.2">Tura asamtai atumi uchirisha, tura atumi nawantrisha wína chichamrun etseriartinuitai.</s>
      <s id="b.ACT.2.17.3">Tura natsa ainausha ni jiijaingkia winaka waitinachu wainiatnak, paan nintimtikrartinuitjai.</s>
      <s id="b.ACT.2.17.4">Nuniasha atumi juuntri wína pachitsar karamrurartinuitai.</s>
     </seg>
     <seg type="verse" id="b.ACT.2.18">
      <s id="b.ACT.2.18.1">Tura wína inatir aishmang ainauncha, tura nuwa ainauncha wína Wakantrunka akuptuktinuitjai.</s>
      <s id="b.ACT.2.18.2">Tura asamtai wína chichamrun etserkartinuitai.</s>
     </seg>
     <seg type="verse" id="b.ACT.2.19">
      <s id="b.ACT.2.19.1">Tura yakí nayaimpinmayan shamrumtinun inakmastinuitjai.</s>
      <s id="b.ACT.2.19.2">Tura nungkanmasha wainchati takatnaka inakmastinuitjai.</s>
      <s id="b.ACT.2.19.3">Aints maaniamunam numpan nukap wainkartinuitai.</s>
      <s id="b.ACT.2.19.4">Tura jisha nukap keenaun wainkartinuitai.</s>
      <s id="b.ACT.2.19.5">Nunia mukunit nungkanam nukap atinuitai.</s>
     </seg>
     <seg type="verse" id="b.ACT.2.20">
      <s id="b.ACT.2.20.1">Tsaasha tsawai wainiat kajintratnuitai.</s>
      <s id="b.ACT.2.20.2">Tura nantuncha numpa tumaun keaun wainkartinuitai.</s>
      <s id="b.ACT.2.20.3">Nunia Yuse paaniurijai tura ni kakarmarijai nu kintaka jeatnuitai.</s>
     </seg>
     <seg type="verse" id="b.ACT.2.21">
      <s id="b.ACT.2.21.1">Antsu wína naarun pachitsar seatin ainauka uwemrartin ainawai.</s>
      <s id="b.ACT.2.21.2">Yuska tawai, Joel tu aarmiayi.</s>
     </seg>
     <seg type="verse" id="b.ACT.2.22">
      <s id="b.ACT.2.22.1">“Israel ainautiram, wi taja nuka anturtuktaram.</s>
      <s id="b.ACT.2.22.2">Nazaretnumia Jesús Yusen pengker awajsamia nuna pachisan yamaikia ujaktatjarme.</s>
      <s id="b.ACT.2.22.3">Nu aintska atumjai pujus, Yuse kakarmarijai wainchati takatnasha, tura itiurkachmin au wainiat atum jiimmaunum turamia nuka mash nekarme.</s>
     </seg>
     <seg type="verse" id="b.ACT.2.23">
      <s id="b.ACT.2.23.1">Turayatrum jakati tusaram, nu aintska achikrum, Yusen umirchau ainamunam numin ajintruwar maawarti tusaram surukmiarume.</s>
      <s id="b.ACT.2.23.2">Jesús aints ainaun uwemtikratin asamtai, Yuska eemak mash nekau asa, nunaka turuwarti tusa tsangkamkamiayi.</s>
     </seg>
     <seg type="verse" id="b.ACT.2.24">
      <s id="b.ACT.2.24.1">Tura jatasha Jesúsan nepetkachmin asamtai, waitnas jakau wainiat, Yus niin jakamunmaya inankimiayi.</s>
      <s id="b.ACT.2.24.2">Tura asamtai Yuse kakarmarijai jatancha nepetak nantakmiayi.</s>
     </seg>
     <seg type="verse" id="b.ACT.2.25">
      <s id="b.ACT.2.25.1">“Ii juuntri Davidcha Jesús akiintsaing, Jesúsan pachis tu armiayi: ‘Wína Apurun tuke wijai pujaun wainuyajai.</s>
      <s id="b.ACT.2.25.2">Niisha wína untsurunini pujurtau asamtai, wikia pengké mengkaakashtatjai.</s>
     </seg>
     <seg type="verse" id="b.ACT.2.26">
      <s id="b.ACT.2.26.1">Tura wína nintirun pujurtau asamtai waraajai.</s>
      <s id="b.ACT.2.26.2">Tura pengker nintimsan chichaaknasha waraawarat chichaajai.</s>
      <s id="b.ACT.2.26.3">Nunia nantaktinuapitja tau asan, jakancha pengker nintimsan ayamsatnuapitja tajai.</s>
     </seg>
     <seg type="verse" id="b.ACT.2.27">
      <s id="b.ACT.2.27.1">Yusru, wína wakantrusha jakatniunmaka ukurtuschatnuitme.</s>
      <s id="b.ACT.2.27.2">Tura ami inatiram nekas pengker asamtai, ni namangkesha kaurti tusamka tsangkamrukchatnuitme.</s>
     </seg>
     <seg type="verse" id="b.ACT.2.28">
      <s id="b.ACT.2.28.1">Tura jinta tuke iwiaaku pujustinnum jeatnuka inaktursatnuitme.</s>
      <s id="b.ACT.2.28.2">Tura tuke wijai pujau asam waramtikrustinuitme.’</s>
      <s id="b.ACT.2.28.3">David yaanchuik tu aarmiayi.</s>
     </seg>
     <seg type="verse" id="b.ACT.2.29">
      <s id="b.ACT.2.29.1">“Yatsur ainautiram: Ii juuntri Davidtan pachisan atumin paan ujaktasan wakerajrume.</s>
      <s id="b.ACT.2.29.2">Nu jakamtai iwiarsarmiayi.</s>
      <s id="b.ACT.2.29.3">Tura iwiarsamuri yamaisha tuke wainkatnuitai.</s>
     </seg>
     <seg type="verse" id="b.ACT.2.30">
      <s id="b.ACT.2.30.1">Nuka ukunam atiniun etsernuyayi.</s>
      <s id="b.ACT.2.30.2">Tura asamtai Yus Davidtan chichaman yapajiachminun chicharak: ‘Nekasan tajame: Ami wearam Apu asa, aints ainaun inartinuitai,’ tu timiau asa nunaka nekaamiayi.</s>
     </seg>
     <seg type="verse" id="b.ACT.2.31">
      <s id="b.ACT.2.31.1">Yaanchuik David nuna nekau asa, Mesíasan wainkawa nunisang ni nantaktintrin pachis: Wakanim jakatniunmaka ukukchatnuitme, tura ni namangkesha kaurti tusamka tsangkamkashtinuitme, tu aarmiayi.</s>
     </seg>
     <seg type="verse" id="b.ACT.2.32">
      <s id="b.ACT.2.32.1">Nu aintsun pachis David yaanchuik aarmia nuka Jesúsayayi.</s>
      <s id="b.ACT.2.32.2">Yus Jesúsnaka nekas jakamunmaya inankimiayi.</s>
      <s id="b.ACT.2.32.3">Turamtai iisha nu mash nekau asar: Nekasaintai taji.</s>
     </seg>
     <seg type="verse" id="b.ACT.2.33">
      <s id="b.ACT.2.33.1">Tura asakrin ii Apaachiri Yus: Wina Wakanur aints ainau akuptukta, Jesúsan tinu asa, Jesúsnaka jakamunmaya inankimiayi.</s>
      <s id="b.ACT.2.33.2">Tura asamtai Jesús nayaimpinam waka, ni Apaachiri untsurinini pujus, ni Wakanin akupturmaji.</s>
      <s id="b.ACT.2.33.3">Atumka yamai waintrume tura antarme nuka nuwaitai.</s>
     </seg>
     <seg type="verse" id="b.ACT.2.34">
      <s id="b.ACT.2.34.1">Tura nayaimpinam wakamia nuka Davidchawaitai.</s>
      <s id="b.ACT.2.34.2">Tura asamtai David tu aarmiayi: ‘Yus wína Apurun chicharak: Apu keemtainum wína untsurunini keemsata.</s>
     </seg>
     <seg type="verse" id="b.ACT.2.35">
      <s id="b.ACT.2.35.1">Wi ami nemasmin nepettsaing juni ayaamsam pujusta.’</s>
      <s id="b.ACT.2.35.2">Tu aarmawaitai.</s>
     </seg>
     <seg type="verse" id="b.ACT.2.36">
      <s id="b.ACT.2.36.1">“Nu Jesúska numi winangmanum maamarme nunaka Yus: Apu ati tusa, tura Mesías ati tusa akupkamiayi.</s>
      <s id="b.ACT.2.36.2">Israel ainautirmeka, nuka nekasampita tusaram, mash pengker nekaataram,” Pedro timiayi.</s>
     </seg>
     <seg type="verse" id="b.ACT.2.37">
      <s id="b.ACT.2.37.1">Tamati nu etsermaun antukar wake mesekar, Pedron nunia Cristo nuiniatiri ainaun iniinak: —Yatsur ainau ¿iisha itiurkamnaukitaij? —tiarmiayi.</s>
     </seg>
     <seg type="verse" id="b.ACT.2.38">
      <s id="b.ACT.2.38.1">Tinamtai Pedro ayaak: —Mash aints ainautiram, atumi yaanchuik nintimtai inaisakrumningkia, Yuska atumi tunaarinka sakturmartatrume.</s>
      <s id="b.ACT.2.38.2">Tura asa ni Wakani nekas pengker aa nuna atumniaka suramsatatrume.</s>
      <s id="b.ACT.2.38.3">Tura asamtai Jesucristo umirkatasrum maaitaram.</s>
     </seg>
     <seg type="verse" id="b.ACT.2.39">
      <s id="b.ACT.2.39.1">Yus yaanchuik ni Wakanin pachis tímia nunaka atumin turamrume, nunia atumi uchirincha, tura mash nungkanam arák pujuinauncha nunaka tawai.</s>
      <s id="b.ACT.2.39.2">Tura ii Apaachiri Yuska: Winar ataram tusa, aints ainaun untsuktas wakerau asa tawai, —Pedro timiayi.</s>
     </seg>
     <seg type="verse" id="b.ACT.2.40">
      <s id="b.ACT.2.40.1">Nu chichamnasha tura chikich chichamnasha untsuri aints ainaun ujakmiayi.</s>
      <s id="b.ACT.2.40.2">Tura chicharak: —Junia aints tunau turina nujaingkia kanakrum pujustaram, —Pedro timiayi.</s>
     </seg>
     <seg type="verse" id="b.ACT.2.41">
      <s id="b.ACT.2.41.1">Tura asamtai nu chichamnasha antukar, nekasampita tinauka mainiarmiayi.</s>
      <s id="b.ACT.2.41.2">Tura asamtai nu kintati kampatam warang (3,000) aints Cristonu wajasarmiayi.</s>
     </seg>
     <seg type="verse" id="b.ACT.2.42">
      <s id="b.ACT.2.42.1">Tura nu aints ainau mash Cristo nuiniatiri ainau nuiniarmia nuna antú pujuarmiayi.</s>
      <s id="b.ACT.2.42.2">Tura mash iruntrar pujusar, Yusen sear Yuse misarin yuwarmiayi.</s>
     </seg>
     <seg type="verse" id="b.ACT.2.43">
      <s id="b.ACT.2.43.1">Cristo nuiniatiri ainau nekashtai takatnasha untsuri turuwarmiayi.</s>
      <s id="b.ACT.2.43.2">Tura Cristo kakarmarijai wainchati takatnasha untsuri turinamtai, aints ainau mash nintimrar shamkarmiayi.</s>
     </seg>
     <seg type="verse" id="b.ACT.2.44">
      <s id="b.ACT.2.44.1">Turinamtai Cristonu ainauka mash iruntrar pujusarmiayi.</s>
      <s id="b.ACT.2.44.2">Tura ninu aa nuna mash sunaisarmiayi.</s>
     </seg>
     <seg type="verse" id="b.ACT.2.45">
      <s id="b.ACT.2.45.1">Tura ninu aa nunasha mash surukar, ni ajarincha surukar, Cristonu ainau yuuminak pujuinaun kuikian susarmiayi.</s>
     </seg>
     <seg type="verse" id="b.ACT.2.46">
      <s id="b.ACT.2.46.1">Tura kintajai metek Yus seatai juun jeanam iruntrarmiayi.</s>
      <s id="b.ACT.2.46.2">Nunia Cristonu ainau jeencha kichik kichik wayaawar, nuni iruntrar pengker nintimtunisar warasar yuwarmiayi.</s>
     </seg>
     <seg type="verse" id="b.ACT.2.47">
      <s id="b.ACT.2.47.1">Tura Yus juuntaitai tiarmiayi.</s>
      <s id="b.ACT.2.47.2">Tinamtai aints ainau mash Cristonu ainaun pengker nintimtiarmiayi.</s>
      <s id="b.ACT.2.47.3">Tuminau asaramtai kintajai metek Yus aints ainaun uwemtikramiayi.</s>
      <s id="b.ACT.2.47.4">Tura asamtai Cristonu ainauka kintajai metek yujararmiayi.</s>
     </seg>
    </div>
    <div type="chapter" id="b.ACT.3">
     <seg type="verse" id="b.ACT.3.1">
      <s id="b.ACT.3.1.1">Chikich kintati tsaa nungkaanmatai, Yus seatai hora jeau asamtai, Pedro Juanjai Yus seatai juun jeanam Yusen seartas wearmiayi.</s>
     </seg>
     <seg type="verse" id="b.ACT.3.2">
      <s id="b.ACT.3.2.1">Tura Waiiti Shiiram tutainum wayaawartas wearmiayi.</s>
      <s id="b.ACT.3.2.2">Tura waiitinam jear, aints wekaichau nuni pujaun wainkarmiayi.</s>
      <s id="b.ACT.3.2.3">Nu aintska akiinamunmaya tuke wekaichau asamtai, ni weari ainau kintajai metek Yus seatai juun jea waiitirin aints nuni waainaun: Wait aneasrum kuik surustaram titi tusar puusar ukukiarmiayi.</s>
     </seg>
     <seg type="verse" id="b.ACT.3.3">
      <s id="b.ACT.3.3.1">Turinamtai aints wekaichau Pedron Juanjai wininaun wainak: —Wait aneasrum, kuik surustaram, —timiayi.</s>
     </seg>
     <seg type="verse" id="b.ACT.3.4">
      <s id="b.ACT.3.4.1">Tamati mai nu wekaichaun wainkar, Pedro chicharak: —Jiirsata, —timiayi.</s>
     </seg>
     <seg type="verse" id="b.ACT.3.5">
      <s id="b.ACT.3.5.1">Tamati nu aintska: ¿Warinak surustas taj? tusa jiij pujurmiayi.</s>
     </seg>
     <seg type="verse" id="b.ACT.3.6">
      <s id="b.ACT.3.6.1">Tu nintimias jiij pujuram, Pedro chicharak: —Kuikiarka atsawai.</s>
      <s id="b.ACT.3.6.2">Tura kurisha atsawai.</s>
      <s id="b.ACT.3.6.3">Antsu nuna nangkamasang timiá pengker aa nuna susatjame.</s>
      <s id="b.ACT.3.6.4">Nazaretnumia Jesucristo kakarmarijai wajakim wekaasata tajame, —timiayi.</s>
     </seg>
     <seg type="verse" id="b.ACT.3.7">
      <s id="b.ACT.3.7.1">Nuna tusa Pedro ni untsur uwejejai tap achik awajkimiayi.</s>
      <s id="b.ACT.3.7.2">Turamtai nawesha, tura wanusesha kakaram wajasmiayi.</s>
     </seg>
     <seg type="verse" id="b.ACT.3.8">
      <s id="b.ACT.3.8.1">Turam ayaatsuk wajaki, wekaatan nangkamamiayi.</s>
      <s id="b.ACT.3.8.2">Nunia Pedrojai, tura Juanjai iruntrar Yus seatai juun jeanam waya ming ming wajak: Yus kakarmaitai timiayi.</s>
     </seg>
     <seg type="verse" id="b.ACT.3.9">
      <s id="b.ACT.3.9.1">Tamati aints mash nuni kaunkaru ainau niin wekaun wainkarmiayi.</s>
      <s id="b.ACT.3.9.2">Tura ni chichaamurin anturkarmiayi.</s>
     </seg>
     <seg type="verse" id="b.ACT.3.10">
      <s id="b.ACT.3.10.1">Tura nintimsar shaminak: —Ju aintska Yus seatai juun jeanam Waiiti Shiiram tutainum tuke aintsu kuikiarin seama pujuya nuwaapita, —tiarmiayi.</s>
     </seg>
     <seg type="verse" id="b.ACT.3.11">
      <s id="b.ACT.3.11.1">Tu tinamtai nu aintska Pedrojai tura Juanjaisha kanatsuk nijai tsanias Yus seatai juun jea tesaamurin Salomón jeamkamia nuni wajainamtai, aints ainau nuna wainkaru asar, nuni ampukiar weriarmiayi.</s>
     </seg>
     <seg type="verse" id="b.ACT.3.12">
      <s id="b.ACT.3.12.1">Tuminamtai Pedro aints kaunkarun chicharak: —Israel ainautiram ¿warukaya miatcha nintimrume?</s>
      <s id="b.ACT.3.12.2">¿Tura warukaya miatcha jiikratrume?</s>
      <s id="b.ACT.3.12.3">Ii kakarmarijaingkia juka tsuwarchaji.</s>
      <s id="b.ACT.3.12.4">¿Ii pengker asarik tsuwaraij?</s>
     </seg>
     <seg type="verse" id="b.ACT.3.13">
      <s id="b.ACT.3.13.1">Antsu ii juuntri Abrahama Yusri, tura Isaaca Yusri, tura Jacobo Yusri ii Yusri asa, ni uchirin Jesúsan: Nekas ameketme juuntam tiarat tusa pengker awajsamiayi.</s>
      <s id="b.ACT.3.13.2">Tura waininayat atumi juuntri ainau: Jesúsnaka maawarat tusar, Pilatonam surukarmiayi.</s>
      <s id="b.ACT.3.13.3">Nuni atum kaunkaram, Pilatoka: Jesúsan jiikin akupkatjash, tau wainiatrum surimkamiarume.</s>
     </seg>
     <seg type="verse" id="b.ACT.3.14">
      <s id="b.ACT.3.14.1">Jesúska tunaarinchau tura timiá pengker pujau wainiatrum, atumka nakitramiarume.</s>
      <s id="b.ACT.3.14.2">Antsu mangkartin aintsun jiiki akupkati tusaram, Pilato seamiarume.</s>
     </seg>
     <seg type="verse" id="b.ACT.3.15">
      <s id="b.ACT.3.15.1">Nu turau asaram, tuke iwiaaku pujustinun sukartin amia nuka maamiarume.</s>
      <s id="b.ACT.3.15.2">Tura wainiat Yus niin jakamunmaya inankimu asa, yamaikia iwiaakuitai.</s>
      <s id="b.ACT.3.15.3">Tura asamtai iikia nu wainkau asar etserji.</s>
     </seg>
     <seg type="verse" id="b.ACT.3.16">
      <s id="b.ACT.3.16.1">“Tura Jesús nekasampita tinu asakrin, ni kakarmarijai Jesús ju wekaichaunka nekas pengker tsuwari.</s>
      <s id="b.ACT.3.16.2">Turamtai atumka ju turamuka mash wainkarume.</s>
     </seg>
     <seg type="verse" id="b.ACT.3.17">
      <s id="b.ACT.3.17.1">“Yatsur ainautiram, antuktaram.</s>
      <s id="b.ACT.3.17.2">Atumka atumi juuntri ainaujai Jesús turamiarme nuka Yuse uchirintai tutsuk turamiarme.</s>
     </seg>
     <seg type="verse" id="b.ACT.3.18">
      <s id="b.ACT.3.18.1">Tura yaanchuik Yuse chichamen etserin ainau: Yus akupkamu Mesías tutai wait wajaktinuitai tusa, ni chichamen etsernun Yus nunaka aamtikramiayi.</s>
      <s id="b.ACT.3.18.2">Tura asamtai atum Jesús mau asaram, nu chichamka umikuitrume.</s>
     </seg>
     <seg type="verse" id="b.ACT.3.19">
      <s id="b.ACT.3.19.1">Tura asaram atumi yaanchuik nintimtairingkia yapajiaram atumi tunaari Yus sakturat tusaram seataram.</s>
      <s id="b.ACT.3.19.2">Nu turakrumningkia atumi tunaarinka sakturmartatrume.</s>
      <s id="b.ACT.3.19.3">Tura atumniaka angkan awajtamsatatrume.</s>
     </seg>
     <seg type="verse" id="b.ACT.3.20">
      <s id="b.ACT.3.20.1">Tura Yus yaanchuik: Atumi Apuri ati tinu asa, ni uchirin Jesúsan ataksha akupturmaktinuitrume.</s>
     </seg>
     <seg type="verse" id="b.ACT.3.21">
      <s id="b.ACT.3.21.1">Turayat Yus mash aa nuna yamarman najantsaing, Jesucristo yamaisha nayaimpinam pujustinuitai.</s>
      <s id="b.ACT.3.21.2">Yuse chichame etserin ainau paan nintimin asar yaanchuik: Yus turunatnuitai tu tinu asaramtai, Yus mash aa nuna ataksha yamarman najanatnuitai.</s>
     </seg>
     <seg type="verse" id="b.ACT.3.22">
      <s id="b.ACT.3.22.1">Tura asamtai Moisés ii juuntri ainaun chicharak: ‘Ii Apuri Yus atumi aintsrin wiya nunisang kichkin akupturmak: Nuka wína chichamrun etserin ati tusa, atumin akupturmaktinuitrume.</s>
      <s id="b.ACT.3.22.2">Nu atumin turamtiata nuka mash umirkataram.</s>
     </seg>
     <seg type="verse" id="b.ACT.3.23">
      <s id="b.ACT.3.23.1">Tura nu Yuse chichamen etsernun umirtsuk pujuinauka Yusnau ainaujaingkia iruntrarchatnuitai, antsu tuke mengkakartinuitai,’ Moisés tu aarmiayi.</s>
     </seg>
     <seg type="verse" id="b.ACT.3.24">
      <s id="b.ACT.3.24.1">“Nunia Yuse chichame etserin Samuelsha nunisang yamai turatnun pachis yaanchuik etserkamiayi.</s>
      <s id="b.ACT.3.24.2">Nunia chikich Yuse chichame etserin ainausha yamai turatnuncha pachisar mash etserkarmiayi.</s>
     </seg>
     <seg type="verse" id="b.ACT.3.25">
      <s id="b.ACT.3.25.1">Iisha yaanchuik Yuse chichame etserin armia nuna wearinji.</s>
      <s id="b.ACT.3.25.2">Tura asakrin Yus atumin pengker awajtamsatas wakerau asa, Abrahaman chicharak: ‘Kichik ami wearam akiinatata nuka mash nungkanam pujuinaun pengker awajsatnuitai,’ timiayi.</s>
      <s id="b.ACT.3.25.3">Tu tinu asamtai atumsha Abrahama weari asakrumin, Yus atumin pengker awajtamsatas wakerutmarme.</s>
     </seg>
     <seg type="verse" id="b.ACT.3.26">
      <s id="b.ACT.3.26.1">Tura ni Uchirin atumin akupturmak: Atumi tunauri mash inaisataram tusa, atumin pengker awajtamsatas ni Uchirin eemak akupturmakmiarume,” Pedro timiayi.</s>
     </seg>
    </div>
    <div type="chapter" id="b.ACT.4">
     <seg type="verse" id="b.ACT.4.1">
      <s id="b.ACT.4.1.1">Pedro Juanjai aints ainaun tuke chicharinak wajainai, aneachmau sacerdote ainau, tura Yus seatai jea wainu juuntrisha, tura saduceo ainausha kaunkarmiayi.</s>
      <s id="b.ACT.4.1.2">Tura kaunkar anumrukar Pedro Juanjai aints ainaun nuininak wajainaun antukarmiayi.</s>
      <s id="b.ACT.4.1.3">Pedro Juanjai aints ainaun nuininak: Jesús jakamunmaya nantakin asamtai, aints ainautisha jakayatrik nantaktinuitji tinau asaramtai kajerkarmiayi.</s>
      <s id="b.ACT.4.1.4">Tura Pedron Juanjai achikiar, tsaa nungka wajasu asamtai: Kashin chichamsha nekarami tusar kársernum engkewarmiayi.</s>
      <s id="b.ACT.4.1.5">Turinamtai aints untsuri Pedro Juanjai Yuse chichame etsermaun antukaru ainau nu kintatik aishmangkuk aishmangkuk cinco warang (5,000) Criston nekasampita tusar nemarkarmiayi.</s>
     </seg>
     <seg type="verse" id="b.ACT.4.5">
      <s id="b.ACT.4.5.1">Kashin tsawaarar Jerusalénnum judío apuri ainau judío juuntri ainaujai, tura Moisésa chichame nuikiartin ainaujai iruntrarmiayi.</s>
     </seg>
     <seg type="verse" id="b.ACT.4.6">
      <s id="b.ACT.4.6.1">Tura sacerdote apuri Anás naartin, nunia Caifás, nunia Juan, nunia Alejandro, nunia sacerdote apuri wearisha mash iruntrar pujuarmiayi.</s>
     </seg>
     <seg type="verse" id="b.ACT.4.7">
      <s id="b.ACT.4.7.1">Tura aintsun akuptukar Pedron Juanjai itaarmiayi.</s>
      <s id="b.ACT.4.7.2">Tura japen awajsar chicharinak: —¿Yana kakarmarijia tura yana chichamejia atumsha aints wekaichausha tsuwarmarume? —tu iniasarmiayi.</s>
     </seg>
     <seg type="verse" id="b.ACT.4.8">
      <s id="b.ACT.4.8.1">Tu iniinam, Pedro Yuse Wakani piatkamu asa ayaak: —Israela apuri ainautiram, juun ainautirmesha antuktaram.</s>
     </seg>
     <seg type="verse" id="b.ACT.4.9">
      <s id="b.ACT.4.9.1">Aints wekaichau pengker awajsamu pachisrum ¿itiur tsaarma? tusaram, iincha iningkratu asakrumin,</s>
     </seg>
     <seg type="verse" id="b.ACT.4.10">
      <s id="b.ACT.4.10.1">atumin paan ujaktatjarme.</s>
      <s id="b.ACT.4.10.2">Israel ainautirmesha nusha mash paan nekaataram tusan tajarme: Ju aintska nuwik wekaichau pujuya juka yamaikia pengker wajasu wainkarume juka Nazaretnumia Jesucristo kakarmarijai tsaari.</s>
      <s id="b.ACT.4.10.3">Atumka Jesucristo numi winangmanum ajinkaram maamiarume, tura wainiat Yus ataksha jakamunmaya inankimia nuna kakarmarijai tsaari.</s>
     </seg>
     <seg type="verse" id="b.ACT.4.11">
      <s id="b.ACT.4.11.1">Atumka jea jeamnua tumawaitrume.</s>
      <s id="b.ACT.4.11.2">Antsu Jesúska kaya juunta tumawaitai.</s>
      <s id="b.ACT.4.11.3">Ju kayaka nekas pengker au wainiatrumek, atumka jea jeamnutiram: Nuka paseetai tusaram japamiarume.</s>
      <s id="b.ACT.4.11.4">Antsu Yuska: Nu kayaka timiá pengkeraitai timiayi.</s>
      <s id="b.ACT.4.11.5">Jesús atumniaka uwemtikramratas wakerau wainiatrumek atumka tsuutramiarume.</s>
     </seg>
     <seg type="verse" id="b.ACT.4.12">
      <s id="b.ACT.4.12.1">Tura chikichnum tunaunumia uwemratnuka pengké atsawai.</s>
      <s id="b.ACT.4.12.2">Mash nungka ainamunam chikicha naari pachisar uwemratnuka atsau asamtai, iin uwemtikramratnuka aya Jesucristoketai, —Pedro timiayi.</s>
     </seg>
     <seg type="verse" id="b.ACT.4.13">
      <s id="b.ACT.4.13.1">Pedro Juanjai shamtsuk tu chichainamtai, apu ainausha nuna antukar: —¿Warukaya nuimiarchau ainayatcha, tura mianchau ainayatcha, timiá shamkartutskesha chichainawa? —tunaiyarmiayi.</s>
      <s id="b.ACT.4.13.2">Tura Jesúsjai iruntrar nukap pujusaru asar, tu chichainawai tusar nekaawarmiayi.</s>
     </seg>
     <seg type="verse" id="b.ACT.4.14">
      <s id="b.ACT.4.14.1">Tura aints tsuwarmau nuni wajaun wainkau asar, chicharkatatkamawar tujinkarmiayi.</s>
     </seg>
     <seg type="verse" id="b.ACT.4.15">
      <s id="b.ACT.4.15.1">Tura jiiktaram tinam, Pedroncha tura Juannasha tura aints tsaarmia nunasha jiikiaramtai, nunia kanakar pujusar chichainak:</s>
     </seg>
     <seg type="verse" id="b.ACT.4.16">
      <s id="b.ACT.4.16.1">—¿Ju aints ainausha itiurkatjik?</s>
      <s id="b.ACT.4.16.2">Jerusalénnum pujuinau mash nu aintsun tsuwarchamniau waininayat tsuwarmaurin nekainawai.</s>
      <s id="b.ACT.4.16.3">Tura asaramtai: Waitaitai tichamnawaitji.</s>
     </seg>
     <seg type="verse" id="b.ACT.4.17">
      <s id="b.ACT.4.17.1">Antsu aints ainau Jesúsan pachisar etserkarai tusar, yamaikia jiyakar: Nu aintsu naari pachisrum aints kichkisha ujakairap, tu chicharkami tiarmiayi.</s>
     </seg>
     <seg type="verse" id="b.ACT.4.18">
      <s id="b.ACT.4.18.1">Nunia wayaawarti tusar, ataksha untsukarmiayi.</s>
      <s id="b.ACT.4.18.2">Tura Pedro Juanjai wayaawaramtai: —Yamaikia Jesús pachisrumka aints kichkisha pengké ujakairap.</s>
      <s id="b.ACT.4.18.3">Tura nu aintsu chichame pengké nuiniarairap, —tu chicharkarmiayi.</s>
     </seg>
     <seg type="verse" id="b.ACT.4.19">
      <s id="b.ACT.4.19.1">Tinamaitiat Pedro Juanjai aiminak: —¿Atum umirkatasar Yus umirtsuk pujusminkai?</s>
      <s id="b.ACT.4.19.2">¿Yus nunasha wakerawak?</s>
      <s id="b.ACT.4.19.3">Atumek nintimrataram.</s>
     </seg>
     <seg type="verse" id="b.ACT.4.20">
      <s id="b.ACT.4.20.1">¿Ii wainkamji nu tura ii antukmaji nu pachisar chichatsuk pujusminkitaij? —tiarmiayi.</s>
     </seg>
     <seg type="verse" id="b.ACT.4.21">
      <s id="b.ACT.4.21.1">Tinamtai nu aintska cuarenta (40) musach wekaichau pujuutiat, aneachmau tsuwarmau asamtai, aints ainau nuna nekaawar Yusnaka maaketai tiarmiayi.</s>
      <s id="b.ACT.4.21.2">Tu tinamtai apu ainau Pedron tura Juannasha awatratai tinayat, aints ainaun shamkaru asar, aya chicharinak: —Yamaikia waketkiram nu aints pachisrum etserkurminkia awatratatjirme, —tusar akupkarmiayi.</s>
     </seg>
     <seg type="verse" id="b.ACT.4.23">
      <s id="b.ACT.4.23.1">Tu akupkamu asar, Pedro Juanjai jiinkiar, Cristonu ainau pujuinamunam waketkiar: Sacerdote apuri ainau tura Israela juuntri ainau tu chichartamkamji tusar ujakarmiayi.</s>
     </seg>
     <seg type="verse" id="b.ACT.4.24">
      <s id="b.ACT.4.24.1">Tu ujainam nuna antukar, mash iruntrar Yusen seainak: —Apuru, ame nayaimpisha, tura nungkasha, tura juun entsasha waring achat mash amek najanawaitme.</s>
     </seg>
     <seg type="verse" id="b.ACT.4.25">
      <s id="b.ACT.4.25.1">Ami Wakanim nekas pengker aa nu ami inatiram David engketam tu aamtikramiame.</s>
      <s id="b.ACT.4.25.2">‘¿Waruka Yusen umirchau ainau Yusen kajerkar shininawa?</s>
      <s id="b.ACT.4.25.3">¿Tura warukaya nangkamiarsha nintiminawa?</s>
     </seg>
     <seg type="verse" id="b.ACT.4.26">
      <s id="b.ACT.4.26.1">Mash nungkanmaya apu ainau aintsun inau ainaujai kaunkar, Yus apu ati tusa akupkamu waininayat niin kajerinawai.’</s>
     </seg>
     <seg type="verse" id="b.ACT.4.27">
      <s id="b.ACT.4.27.1">“Tu aamtikramiame nuka nekasaintai.</s>
      <s id="b.ACT.4.27.2">Ami uchiram Jesús akupkam: Wína Uchir asam aints ainau inarta tusam akupkamiame.</s>
      <s id="b.ACT.4.27.3">Tura asakmin apu Herodes, romano apuri Poncio Pilatojai, tura chikich nungkanmaya aints ainaujai, tura Israel ainautijai ju yaktanmasha iruntrartas kaunkarmiayi.</s>
     </seg>
     <seg type="verse" id="b.ACT.4.28">
      <s id="b.ACT.4.28.1">Tura asaramtai: Nu turunatnuitai, tinu asakmin nu chichamnaka mash umirkarmiayi.</s>
     </seg>
     <seg type="verse" id="b.ACT.4.29">
      <s id="b.ACT.4.29.1">“Apuru, yamaisha iincha kajertaminaji nusha jiisarta.</s>
      <s id="b.ACT.4.29.2">Iikia ami inatiram asar, pengké shamkartutsuk aminu chichamem etserkatasar wakerau asakrin kakarmaram sukartusta.</s>
     </seg>
     <seg type="verse" id="b.ACT.4.30">
      <s id="b.ACT.4.30.1">Ami kakarmarmijai jau ainauncha tsuwararat tusam, tura ami Uchirmi Jesúsa naari pachisar wainchati takatnasha takasarat tusam, tura aintska itiurkachminun turuwarat tusam kakarmaram sukartusta,” tu Yusen searmiayi.</s>
     </seg>
     <seg type="verse" id="b.ACT.4.31">
      <s id="b.ACT.4.31.1">Yusen tu seainamtai, mash iruntrar pujuinamunam uuya tumau jean peakmiayi.</s>
      <s id="b.ACT.4.31.2">Turamtai Yuse Wakani nuni iruntrar pujuinaunaka mash piatkarmiayi.</s>
      <s id="b.ACT.4.31.3">Tura asar shamtsuk Yuse chichamen etserkarmiayi.</s>
     </seg>
     <seg type="verse" id="b.ACT.4.32">
      <s id="b.ACT.4.32.1">Cristo nuiniatiri ainau Yuse kakarmarijai ii Apuri Jesúsa nantakmiaurin pachisar tuke etserkarmiayi.</s>
      <s id="b.ACT.4.32.2">Turinamtai Yus niincha nukap yaingmiayi.</s>
      <s id="b.ACT.4.32.3">Turamtai Cristo umirin ainau mash metek nintimtunisarmiayi.</s>
      <s id="b.ACT.4.32.4">Aints kichkisha: Winar aa nuka winaruketai ticharmiayi, antsu mash iinuitai tiarmiayi.</s>
     </seg>
     <seg type="verse" id="b.ACT.4.34">
      <s id="b.ACT.4.34.1">Tura asamtai kichkisha yumakcharmiayi.</s>
      <s id="b.ACT.4.34.2">Ajartin ainausha ni ajarin surukar, tura jeentin ainausha ni jeen surukar, nujai kuikian jukiar,</s>
     </seg>
     <seg type="verse" id="b.ACT.4.35">
      <s id="b.ACT.4.35.1">Cristo nuiniatiri ainaun susarmiayi.</s>
      <s id="b.ACT.4.35.2">Turinamu asar yutan yuuminak pujuinaun kichik kichik ni yuumamurincha susarmiayi.</s>
     </seg>
     <seg type="verse" id="b.ACT.4.36">
      <s id="b.ACT.4.36.1">Turinamtai Levita aints José naartin, isra Chipre tutainum akiinamia nuka Cristonu asa ni nungkarin suruk, kuikian itaa, Cristo nuiniatiri ainaun susamiayi.</s>
      <s id="b.ACT.4.36.2">Tura asamtai Cristo nuiniatiri ainau nu aintsun Bernabé inaikiarmiayi.</s>
      <s id="b.ACT.4.36.3">Nuka wait anengkratin taku tawai.</s>
     </seg>
    </div>
    <div type="chapter" id="b.ACT.5">
     <seg type="verse" id="b.ACT.5.1">
      <s id="b.ACT.5.1.1">Tura chikich aints, Ananías naartin, ni nuwari Safirajai ni nungkari amia nuna surukarmiayi.</s>
     </seg>
     <seg type="verse" id="b.ACT.5.2">
      <s id="b.ACT.5.2.1">Tura Ananías kuikian imiajapen akanak chikich akankamun juki, Cristo nuiniatiri ainaun weri: Juketai tusa, ni nawenini pujtusmiayi.</s>
      <s id="b.ACT.5.2.2">Tura nuwarisha nunaka mash nekaamiayi.</s>
     </seg>
     <seg type="verse" id="b.ACT.5.3">
      <s id="b.ACT.5.3.1">Turamtai Pedro chicharak: —Ananíasa, Yuse Wakani anangkatasmesha ¿waruka iwianchi apuri Satanás nintirun engkemati tusamsha tsangkamakume?</s>
      <s id="b.ACT.5.3.2">Nungkarmeka surukam kuik imiajapen akankam jukiyatmesha ¿waruka juketai tame?</s>
     </seg>
     <seg type="verse" id="b.ACT.5.4">
      <s id="b.ACT.5.4.1">Nungkaka surachkumka aminu ayayi.</s>
      <s id="b.ACT.5.4.2">Tura nu nungka surukam, kuik jukim nusha nunisang aminu ayayi.</s>
      <s id="b.ACT.5.4.3">¿Warukaya nekas chicham aa nu ujatsuksha, wait chichaman ujaktaj tusamsha nintimrutme?</s>
      <s id="b.ACT.5.4.4">Ameka aints ainaun wait chichaman ujaktaj tayatum, nekas Yus anangkatasam wait chichamka etserme, —Pedro timiayi.</s>
     </seg>
     <seg type="verse" id="b.ACT.5.5">
      <s id="b.ACT.5.5.1">Tamati Ananías nuna antú wajayat jaak ayaarmiayi.</s>
      <s id="b.ACT.5.5.2">Turamtai natsa ainau wayaawar, jaka tepaun kangkararmiayi.</s>
      <s id="b.ACT.5.5.3">Tura iwiarsatai tusar jukiarmiayi.</s>
      <s id="b.ACT.5.5.4">Turinamtai aints ainau nuna nekaawar mash shamkarmiayi.</s>
     </seg>
     <seg type="verse" id="b.ACT.5.7">
      <s id="b.ACT.5.7.1">Kampatam hora nangkamaramtai, Ananíasa nuwari, aishri jakaunaka nekatsuk wayaamiayi.</s>
     </seg>
     <seg type="verse" id="b.ACT.5.8">
      <s id="b.ACT.5.8.1">Wayaamtai Pedro chicharak: —¿Atum nungka surukrumsha, nekasrumek jukek jukimiarum? —tu iniam nuwasha aimiak: —Ja ai, juketai, —timiayi.</s>
     </seg>
     <seg type="verse" id="b.ACT.5.9">
      <s id="b.ACT.5.9.1">Tamati Pedro chicharak: —¿Warukaya aishrumjai Yuse Wakani anangkatasrumsha wakerukmarume?</s>
      <s id="b.ACT.5.9.2">Ami aishrumin iwiarsartas wearma nuka waiitinam wayaawartas wininawai.</s>
      <s id="b.ACT.5.9.3">Au jiista.</s>
      <s id="b.ACT.5.9.4">Au winina au amincha iwiartamsartas winitraminawai, —timiayi.</s>
     </seg>
     <seg type="verse" id="b.ACT.5.10">
      <s id="b.ACT.5.10.1">Tamati arutsuk Ananíasa nuwari Safira naartin Pedro nawen ayamas jaak ayaarmiayi.</s>
      <s id="b.ACT.5.10.2">Turamtai natsa ainau wayaawar, nuwa jaka tepaun wainkar jukiar, aishri iwiarsamunam yamsar iwiarsarmiayi.</s>
     </seg>
     <seg type="verse" id="b.ACT.5.11">
      <s id="b.ACT.5.11.1">Turuwaramtai Cristonu ainausha mash nukap shamkarmiayi.</s>
      <s id="b.ACT.5.11.2">Tura chikich aints ainausha nu turunamun antukar nusha nunisarang nukap shamkarmiayi.</s>
     </seg>
     <seg type="verse" id="b.ACT.5.12">
      <s id="b.ACT.5.12.1">Tura Cristonu ainau Yus seatai juun jeanam wayaawar, metek nintimsar chikich tesaamu Salomón jeamkamunam tuke mash kaunkarmiayi.</s>
      <s id="b.ACT.5.12.2">Turinamtai Cristo nuiniatiri ainau wainchati takatnasha, tura aints ningkikia turachminun untsuri Yuse kakarmarijai turuwarmiayi.</s>
     </seg>
     <seg type="verse" id="b.ACT.5.13">
      <s id="b.ACT.5.13.1">Tura Cristonauchu ainau nunaka pengkeraitai tinayat, Cristonu ainaujai iruntrartatkamawar shamiarmiayi.</s>
     </seg>
     <seg type="verse" id="b.ACT.5.14">
      <s id="b.ACT.5.14.1">Tura aishmang ainausha nunia nuwa ainausha untsuri ii Apuri Cristonka nekasampita tiarmiayi.</s>
      <s id="b.ACT.5.14.2">Tura asar Cristonu ainauka untsuri yujararmiayi.</s>
     </seg>
     <seg type="verse" id="b.ACT.5.15">
      <s id="b.ACT.5.15.1">Tura Cristo nuiniatiri ainau turamurin nekaawar, jau ainaun jeanmaya aanum jiikiar, tepetinmasha tura washimnumsha puusar, Pedro nangkamak ni mikintrijai tsuwarti tusar, jau ainaun jintanam pujtusarmiayi.</s>
     </seg>
     <seg type="verse" id="b.ACT.5.16">
      <s id="b.ACT.5.16.1">Nunia chikich yaktanmaya ainausha arakchichu pujuinau asar, jau ainauncha tura iwianchruku ainauncha Jerusalénnum itaarmiayi.</s>
      <s id="b.ACT.5.16.2">Tura itaaram mash pengker wajasarmiayi.</s>
     </seg>
     <seg type="verse" id="b.ACT.5.17">
      <s id="b.ACT.5.17.1">Tura asamtai sacerdote apuri chikich sacerdote ainau saduceo tutaijai iruntrar Cristo nuiniatiri ainaun suwirpiaku jiinak:</s>
     </seg>
     <seg type="verse" id="b.ACT.5.18">
      <s id="b.ACT.5.18.1">Kársernum engkeataram tusar, ni aintsri ainaun akatrar akupkarmiayi.</s>
      <s id="b.ACT.5.18.2">Akupkamu asar, achikiar tunau aints engketinam engkewarmiayi.</s>
     </seg>
     <seg type="verse" id="b.ACT.5.19">
      <s id="b.ACT.5.19.1">Turuwaramtai Yuse awemamuri kashi tari, kársera waitirin urak, Pedron Juanjai jiiki chicharak:</s>
     </seg>
     <seg type="verse" id="b.ACT.5.20">
      <s id="b.ACT.5.20.1">—Yamaikia jiinkiram, tsawaarum Yus seatai juun jeanam wayaaram, nuni wajasrum aints ainau Yusnum tuke iwiaaku pujustin chicham ujaktaram, —timiayi.</s>
     </seg>
     <seg type="verse" id="b.ACT.5.21">
      <s id="b.ACT.5.21.1">Tamati Pedro Juanjai miatrusarang umirkarmiayi.</s>
      <s id="b.ACT.5.21.2">Tura tsawaaramtai, Yus seatai juun jeanam wayaawar, Yuse chichame nuikiartutan nangkamawarmiayi.</s>
      <s id="b.ACT.5.21.3">Tuminai Cristo nuiniatiri karsernumia jiinkinun nekachu asar, sacerdote apuri ni aintsri ainaujai: Judío apuri ainausha mash kaunkarti tusar untsukarmiayi.</s>
      <s id="b.ACT.5.21.4">Tura mash kaunkaramtai chichainak: —Jesúsa nuiniatiri ainau karsernumia jiikrum itataram, —tusar ni aintsrin akupkarmiayi.</s>
     </seg>
     <seg type="verse" id="b.ACT.5.22">
      <s id="b.ACT.5.22.1">Akupkamu asar, kársernum jear nuni wayaawar Cristo nuiniatirinka waintsuk, judío juuntri iruntramunam waketkiarmiayi.</s>
     </seg>
     <seg type="verse" id="b.ACT.5.23">
      <s id="b.ACT.5.23.1">Tura chichainak: —Iikia kársernum jear, waiti tuke yawikmau jeamji, tura kársera nakausha aanum wajatinau jear, tura urakar wayaar kichkisha engketu wainkachji, —tiarmiayi.</s>
     </seg>
     <seg type="verse" id="b.ACT.5.24">
      <s id="b.ACT.5.24.1">Tinamtai sacerdote apuri, tura Yus seatai juun jea wainu apuri, tura sacerdote juuntri ainausha nuna antukar: —Maj ¿nusha tuning wainkaintaij? —tu nintimrarmiayi.</s>
     </seg>
     <seg type="verse" id="b.ACT.5.25">
      <s id="b.ACT.5.25.1">Tu nintimsar pujuinai, chikich aints taa chichaak: —Aints ainau atum kársernum engkeamarme nuka Yus seatai juun jeanam wajasar aints ainaun nuininawai, —timiayi.</s>
     </seg>
     <seg type="verse" id="b.ACT.5.26">
      <s id="b.ACT.5.26.1">Tamati juun jea wainu apuri ni aintsrijai jiismi tusar juun jeanam wearmiayi.</s>
      <s id="b.ACT.5.26.2">Tura nuni jear, Cristo nuiniatirin wainkar, aints ainau iin kayajai tukurmiarai tusar, pasé awajtsuk itaarmiayi.</s>
     </seg>
     <seg type="verse" id="b.ACT.5.27">
      <s id="b.ACT.5.27.1">Tura judío apuri iruntrar pujuinamunam itaar japen awajsaramtai, sacerdote apuri chicharak:</s>
     </seg>
     <seg type="verse" id="b.ACT.5.28">
      <s id="b.ACT.5.28.1">—Iikia atum chicharkur: Nu aintska pachisrum pengké nuiniatsuk asataram tusar, akupkamjarme nuka antutskesha, nu nuiniamuka pachitsuk Jerusalénnum mash antukarti tusaram tuke nuikiartarme.</s>
      <s id="b.ACT.5.28.2">Tura atumka: Nu aintska maarume tusaram, chikich ainausha pasé nintimtikratasrum wakerarme, —timiayi.</s>
     </seg>
     <seg type="verse" id="b.ACT.5.29">
      <s id="b.ACT.5.29.1">Tamati Pedro Cristo nuiniatiri ainaujai aiminak: —Aints ainauka umirtsuk Yusek umirkamnawaitji.</s>
     </seg>
     <seg type="verse" id="b.ACT.5.30">
      <s id="b.ACT.5.30.1">Atumka Jesúska achikrum numinam ajintaram maamarume.</s>
      <s id="b.ACT.5.30.2">Tura wainiat ii juuntri ainau Yusri Jesúsnaka ataksha inankimiayi.</s>
     </seg>
     <seg type="verse" id="b.ACT.5.31">
      <s id="b.ACT.5.31.1">Tura nayaimpinam yakí iwiak, Israel ainauti nintimaurin yapajiakrin, ii tunaurincha sakturmartas ii aintsritin inatmin tura uwemtikin ati timiau asa, yamaikia Yuse untsurinini pujawai.</s>
     </seg>
     <seg type="verse" id="b.ACT.5.32">
      <s id="b.ACT.5.32.1">Iikia mash nu nekau asar etserji.</s>
      <s id="b.ACT.5.32.2">Tura Yuse Wakanin ni umirkaru ainaun Yus sua nuka: Tu chichastaram tusa iinka chichamtikramji, —tiarmiayi.</s>
     </seg>
     <seg type="verse" id="b.ACT.5.33">
      <s id="b.ACT.5.33.1">Tinamtai judío juuntri ainau nukap kajerkarmiayi, tura Cristo nuiniatiri ainaunka maawartas wakeriarmiayi.</s>
     </seg>
     <seg type="verse" id="b.ACT.5.34">
      <s id="b.ACT.5.34.1">Turinamtai chikich fariseo aints, Gamaliel naartin, nu iruntramunam pujumia nuka Moisésa chichamen nuikiartin asamtai, aints ainau niincha pengker anturin armiayi.</s>
      <s id="b.ACT.5.34.2">Tura asamtai judío juuntri iruntrar pujuinamunam wajaki, Pedroncha tura Juannasha pachis: Nu aints ainau jiiktaram tama aanum jiikiarmiayi.</s>
     </seg>
     <seg type="verse" id="b.ACT.5.35">
      <s id="b.ACT.5.35.1">Nunia Gamaliel judío juuntri ainaun chicharak: —Israel ainautiram, atum ju aints turatai tu nintimrume auka aneartaram.</s>
     </seg>
     <seg type="verse" id="b.ACT.5.36">
      <s id="b.ACT.5.36.1">¿Atumka aints Teudas naartin aneaktsurmek?</s>
      <s id="b.ACT.5.36.2">Nu aintska: Wikia juuntaitjai tamati, cuatro pachak ainau niin nemarkarmiayi.</s>
      <s id="b.ACT.5.36.3">Tura niin mainamtai, ni nemarnuri ainauka mash tupikiakiar ni jeen waketkiar kanakar pujusarmiayi.</s>
     </seg>
     <seg type="verse" id="b.ACT.5.37">
      <s id="b.ACT.5.37.1">Nunia ukunam aints ainau naarin papinum aatramunam chikich Galileanmaya aints, Judas naartin tamia nuna aints untsuri nemariarmiayi.</s>
      <s id="b.ACT.5.37.2">Tura niincha mainamtai, ni nemarnuri ainauka mash tupikiakiarmiayi.</s>
     </seg>
     <seg type="verse" id="b.ACT.5.38">
      <s id="b.ACT.5.38.1">Tura asamtai au aintska inaisataram tajarme.</s>
      <s id="b.ACT.5.38.2">Au aints turina nusha ningki nintimsar turinakka, ningki inaisartatui.</s>
     </seg>
     <seg type="verse" id="b.ACT.5.39">
      <s id="b.ACT.5.39.1">Tura Yus au aints ainaun: Nu turataram tamatikia, atumka au aints ainauka nepetkatatkamaram tujinkatnuitrume.</s>
      <s id="b.ACT.5.39.2">Tura asaram aneartaram.</s>
      <s id="b.ACT.5.39.3">Nu inaiyachkurmeka Yusjai maaniktinuitrume, —Gamaliel timiayi.</s>
      <s id="b.ACT.5.39.4">Tamati miatrusarang umirkarmiayi.</s>
     </seg>
     <seg type="verse" id="b.ACT.5.40">
      <s id="b.ACT.5.40.1">Nunia Cristo nuiniatirin untsukar awatrarmiayi.</s>
      <s id="b.ACT.5.40.2">Nuna turuwar chicharinak: —Jesúsa naari pachisrum chichamka pengké etserkairap, —tusar akupkarmiayi.</s>
     </seg>
     <seg type="verse" id="b.ACT.5.41">
      <s id="b.ACT.5.41.1">Akupkaram Cristo nuiniatiri judío juuntri iruntramunmaya jiinkiar weenak: Jesúsa naari pachisar inatsaartinun Yus iin tsangkatramkamji tusar warasarmiayi.</s>
     </seg>
     <seg type="verse" id="b.ACT.5.42">
      <s id="b.ACT.5.42.1">Tura warasar kintajai metek Yus seatai juun jeanam wayaawar, nunia chikich aintsu jeencha wayaawar, tuke inaitsuk Cristo Jesúsan pachisar nuiniararmiayi, tura Yusnum uwemratin chichamnasha etseriarmiayi.</s>
     </seg>
    </div>
    <div type="chapter" id="b.ACT.6">
     <seg type="verse" id="b.ACT.6.1">
      <s id="b.ACT.6.1.1">Jumchik arus Cristo umirin ainau nukap yujaru asaramtai, griego chichame chichainau chikich hebreo chichame chichainaujai kajernaikiarmiayi.</s>
      <s id="b.ACT.6.1.2">Tura hebreo chichamen chichainaun jiyainak: —Waje ainau yuumamuri kinta metek suayatrumsha ¿waruka waje griegon chichainausha yuumamuri metek sutsuksha pujarme? —tiarmiayi.</s>
     </seg>
     <seg type="verse" id="b.ACT.6.2">
      <s id="b.ACT.6.2.1">Tura asamtai Cristo nuiniatiri doce (12) armia nuka: Cristonu ainau mash kaunkarat tusar untsukarmiayi, nunia mash kaunkaramtai chicharnainak: —Aintsu yuumamuri susatasar, Yuse chichame etsertsuk pujakrikia napchawaitai.</s>
     </seg>
     <seg type="verse" id="b.ACT.6.3">
      <s id="b.ACT.6.3.1">Tura asamtai yatsur ainautiram, atumka pengke aints nintip Yuse Wakani piatkamu ainau siete (7) eaktaram, tura nuka aints ainau yuumamuri susarti tusaram inaikiataram.</s>
     </seg>
     <seg type="verse" id="b.ACT.6.4">
      <s id="b.ACT.6.4.1">Turakrumin iisha tuke inaitsuk Yus seakur, tura Yuse chichame etserkur pujustatji, —tiarmiayi.</s>
     </seg>
     <seg type="verse" id="b.ACT.6.5">
      <s id="b.ACT.6.5.1">Tinamtai Cristonu ainau mash nuna antukar: Pengkeraitai tiarmiayi.</s>
      <s id="b.ACT.6.5.2">Tu tinau asaramtai, Estebankan nu takatan takakmasti tusar inaikiarmiayi.</s>
      <s id="b.ACT.6.5.3">Estebanka Criston miatrusang umirnuyayi.</s>
      <s id="b.ACT.6.5.4">Nusha Yuse Wakani piatkamuyayi.</s>
      <s id="b.ACT.6.5.5">Nunia Felipencha, nunia Prócoroncha, nunia Nicanornasha, nunia Timónasha, nunia Parmenasnasha, nunia Antioquía nungkanmaya aintsun, Nicolás naartinasha nu takatan takakmasarti tusar inaikiarmiayi.</s>
      <s id="b.ACT.6.5.6">Nu aintska judíochutiat judíowa nunisang Yusen nemarkauyayi.</s>
     </seg>
     <seg type="verse" id="b.ACT.6.6">
      <s id="b.ACT.6.6.1">Nuniasha nu aints ainaun Cristo nuiniatiri pujuinamunam itaarmiayi.</s>
      <s id="b.ACT.6.6.2">Itaaramtai Cristo nuiniatiri ainau ni uwejejai nu siete (7) aintsu muuken achirkar: Ni takatrin Yuse kakarmarijai takakmasarti tusar Yusen seatiarmiayi.</s>
     </seg>
     <seg type="verse" id="b.ACT.6.7">
      <s id="b.ACT.6.7.1">Tura Yuse chichamen etserkaru asaramtai, aints ainau untsuri nuna antukaru asar, Cristonu ainau Jerusalénnum nukap yujararmiayi.</s>
      <s id="b.ACT.6.7.2">Tura sacerdote ainausha untsuri Criston nekasampita tiarmiayi.</s>
     </seg>
     <seg type="verse" id="b.ACT.6.8">
      <s id="b.ACT.6.8.1">Tura Yuse Wakani Estebanka nintin piatkamu asa, aints ainaun wait anentak pengker awajsamiayi, tura wainchati takatan ningkikia turachminun Yuse kakarmarijai turamiayi.</s>
     </seg>
     <seg type="verse" id="b.ACT.6.9">
      <s id="b.ACT.6.9.1">Tura chikich aints ainau Estebankan: ¿Warukaya Cristosha umirume? tusar iniasartas weriarmiayi.</s>
      <s id="b.ACT.6.9.2">Nu aints ainau iruntai jeanam, Angkan Ainau Iruntai Jea tutainum tuke iruntrarmiayi.</s>
      <s id="b.ACT.6.9.3">Nu iruntai jeanmasha Cirene nungkanmaya ainau, tura Alejandría nungkanmaya ainausha, tura Cilicia nungkanmaya ainausha, tura Asia nungkanmaya ainausha nuni iruntrarmiayi.</s>
     </seg>
     <seg type="verse" id="b.ACT.6.10">
      <s id="b.ACT.6.10.1">Tura Estebankan Yuse Wakani piatkamu asa, Yus ni nekamtairi susamu asamtai, nunia aints ainau ni chichamejaingkia nepetkatatkamawar nepetkacharmiayi.</s>
     </seg>
     <seg type="verse" id="b.ACT.6.11">
      <s id="b.ACT.6.11.1">Tura asaramtai Estebankan suwirpiaku jiisar, chikich ainaun wainkar, kanakar pujusar kuikian susar: —Atumka tsanumkuram chicharkuram: Au aintska Moisésan pachis pasé chichasmayi, tura Yusen pachis pasé chichasmayi titaram, —tusar akikiarmiayi.</s>
     </seg>
     <seg type="verse" id="b.ACT.6.12">
      <s id="b.ACT.6.12.1">Tu tinam, tsanumin ainau: Ayu tusar, chikich aints ainaun, tura ni juuntri ainauncha, tura Moisésa chichame nuikiartin ainauncha Estebankan pachisar pasé nintimtikrarmiayi.</s>
      <s id="b.ACT.6.12.2">Nunia Estebankan achikiar judío apuri iruntrar pujuinamunam jeeniarmiayi.</s>
     </seg>
     <seg type="verse" id="b.ACT.6.13">
      <s id="b.ACT.6.13.1">Tura jeeniaramtai chikich aints ainaun: Estebankan pachisar wait chichaman etserkarat tusar itaarmiayi.</s>
      <s id="b.ACT.6.13.2">Turinamtai nuka waitrinak: —Auka Yus seatai juun jean nekas pengker aa nuna pachis tuke itiattsuk pasé chichasmayi, tura Moisés umirkatin chichamnasha pachis tuke pasé chichasmayi.</s>
     </seg>
     <seg type="verse" id="b.ACT.6.14">
      <s id="b.ACT.6.14.1">Tura chichaak: Nazaretnumia Jesús Yus seatai juun jean yumpungtatui, tura Yus Moisésnum chichaman iin akupturmakmiaji nuna yapajiatatui timiayi, —Estebankan tsanuminak tiarmiayi.</s>
     </seg>
     <seg type="verse" id="b.ACT.6.15">
      <s id="b.ACT.6.15.1">Tinamtai judío apuri iruntramunam pujuinauka Estebankan jiij pujuriarmiayi, tura Estebanka yapiin Yuse awemamuria tumaun wainkarmiayi.</s>
     </seg>
    </div>
    <div type="chapter" id="b.ACT.7">
     <seg type="verse" id="b.ACT.7.1">
      <s id="b.ACT.7.1.1">Tura Estebankan wainkar sacerdote apuri iniak: —¿Ju amin pachitmasar turamina nuka nekaskai? —timiayi.</s>
     </seg>
     <seg type="verse" id="b.ACT.7.2">
      <s id="b.ACT.7.2.1">Tama nisha ayaak: —Juun ainautiram yatsur ainautirmesha antuktaram.</s>
      <s id="b.ACT.7.2.2">Ii juuntri Abrahama turamuri nintimrataram.</s>
      <s id="b.ACT.7.2.3">Ii juuntri Abraham Harán nungkanam weatsaing, Mesopotamia nungkanam pujamtai, ii Apaachiri Yus nekas pengker aa nu niin wantintukmiayi.</s>
     </seg>
     <seg type="verse" id="b.ACT.7.3">
      <s id="b.ACT.7.3.1">Tura Yus chicharak: ‘Ame nungkarminia jiinkim, ami wearam ainau ukukim, chikich nungkanam wi inaktustatjame nuni weta,’ timiayi.</s>
     </seg>
     <seg type="verse" id="b.ACT.7.4">
      <s id="b.ACT.7.4.1">“Yus tu timiau asa, Abraham Caldea nungkanmaya jiinki, Harán nungkanam pujustas wemiayi.</s>
      <s id="b.ACT.7.4.2">Nunia ni apari jakamtai, Yus Abrahaman: Chikich nungkanam weta timiau asa, atumi nungkari yamai atum pujarme juni tamiayi.</s>
     </seg>
     <seg type="verse" id="b.ACT.7.5">
      <s id="b.ACT.7.5.1">Antsu nungkanka jumchiksha susachmiayi.</s>
      <s id="b.ACT.7.5.2">Tura uchin kichkisha yajutmachu wainiat, Yus chicharak: ‘Ame jakakmin ami wearmin ju nungkan susatnuitjai,’ timiayi.</s>
     </seg>
     <seg type="verse" id="b.ACT.7.6">
      <s id="b.ACT.7.6.1">“Tura Yus chicharak: ‘Ami wearam ainau nukap yujarar, chikich nungkanam pujusartinuitai.</s>
      <s id="b.ACT.7.6.2">Tura nuni pujusar, chikich nungkanmaya ainau inatiri asar, cuatro pachak musach wait wajakartinuitai.</s>
     </seg>
     <seg type="verse" id="b.ACT.7.7">
      <s id="b.ACT.7.7.1">Tura ami wearmin wait wajaktiniun suwinaunka wisha wait wajaktiniun susartinuitjai.</s>
      <s id="b.ACT.7.7.2">Nunia ami wearam nu nungkanmaya jiikiaran, ju nungkanam wína umirtukartinuitai,’ Yus timiayi.</s>
     </seg>
     <seg type="verse" id="b.ACT.7.8">
      <s id="b.ACT.7.8.1">“Nunia Yus Abrahaman chicharak: ‘Wina chichamur umirtukta.</s>
      <s id="b.ACT.7.8.2">Juwaitai wina chichamruka: Aishmang ainau akiina ocho (8) kinta nangkamaramtai, nuwapchiri mash charutkataram.</s>
      <s id="b.ACT.7.8.3">Ami wearam wína aintsur asar, tuke inaitsuk ju akupamurun umirtukarti,’ timiayi.</s>
      <s id="b.ACT.7.8.4">Tu timiau asa, Abrahama uchiri Isaaca akiinamuri ocho (8) kinta nangkamaramtai, Abraham ni uchiri nuwapchirin charutkamiayi.</s>
      <s id="b.ACT.7.8.5">Nunia Isaaca uchiri akiinamtai, nusha nunisang turamiayi.</s>
      <s id="b.ACT.7.8.6">Tura Jacobsha nunisang turamiayi.</s>
      <s id="b.ACT.7.8.7">Jacobo uchiri doce (12) amia nuka yaanchuik ii juuntri armiayi.</s>
     </seg>
     <seg type="verse" id="b.ACT.7.9">
      <s id="b.ACT.7.9.1">“Tura ii juuntri ainau Jacobo uchiri armia nuka ni yachiin Josén suwirpiaku jiinau asar: Egipto inatiri ati tusar surukarmiayi.</s>
      <s id="b.ACT.7.9.2">Tura wainiat Yus Josénka pengker awajsamiayi.</s>
     </seg>
     <seg type="verse" id="b.ACT.7.10">
      <s id="b.ACT.7.10.1">Tura José itiurkachmin pujau wainiat Yus niincha uwemtikramiayi, tura ni nekamtairincha susamiayi.</s>
      <s id="b.ACT.7.10.2">Tura Egipto apuri faraón tutai niin pengker awajsati tusa Yus wakerumtikiamiayi.</s>
      <s id="b.ACT.7.10.3">Tura asamtai faraón Josén Egipto nungkarin tura ni aintsri ainauncha mash wainin ata tusa inaikiamiayi.</s>
     </seg>
     <seg type="verse" id="b.ACT.7.11">
      <s id="b.ACT.7.11.1">“Nunia Egipto nungkanam, tura Canaán nungkanmasha tsuka amatai, Canaán nungkanam pujuinau nukap wait wajakarmiayi.</s>
      <s id="b.ACT.7.11.2">Tura tsuka nukap au asamtai, ii juuntri yutan wainkartatkamawar wainkacharmiayi.</s>
     </seg>
     <seg type="verse" id="b.ACT.7.12">
      <s id="b.ACT.7.12.1">Tura ii juuntri Jacob: Egipto nungkanam trigo awai tamaun antuk, ni uchiri ainaun: Nuni werum trigo sumaataram tusa akupkamiayi.</s>
      <s id="b.ACT.7.12.2">Turamtai wear yutan sumakar waketkiarmiayi.</s>
     </seg>
     <seg type="verse" id="b.ACT.7.13">
      <s id="b.ACT.7.13.1">“Nunia ataksha: Yurumak sumaktai tusar taaramtai, José ni yachí ainaun: Wikia atumi yachiinjai tusa nekamtikiamiayi.</s>
      <s id="b.ACT.7.13.2">Turamtai faraón: Joséka Israela wearintai tusa nekaamiayi.</s>
     </seg>
     <seg type="verse" id="b.ACT.7.14">
      <s id="b.ACT.7.14.1">Turamtai José ni yachí ainaun chicharak: Wína apar ni weari ainaujai setenta y cinco (75) aints mash juni itataram tusa akupkamiayi.</s>
     </seg>
     <seg type="verse" id="b.ACT.7.15">
      <s id="b.ACT.7.15.1">“Turamtai Jacob ni weari ainaujai Egipto nungkanam wearmiayi.</s>
      <s id="b.ACT.7.15.2">Tura Jacobsha, tura ni uchiri ainausha mash juunmarar nuni jakarmiayi.</s>
     </seg>
     <seg type="verse" id="b.ACT.7.16">
      <s id="b.ACT.7.16.1">Nuni jakaramtai nukap arus, ni weari ainau José kunchinka jukiar, Siquem nungkanam iwiarsarmiayi.</s>
      <s id="b.ACT.7.16.2">Abraham: Ii weari nuni iwiarsami tusa, nungka Hamora uchirinu amia nuna ni kuikiarijai sumaku asamtai, nuni iwiarsarmiayi.</s>
     </seg>
     <seg type="verse" id="b.ACT.7.17">
      <s id="b.ACT.7.17.1">“Tura Yus Abrahaman: Wisha ami wearmin nukap yujratnuitjai timia nu kinta jeatak wajasamtai, ni weari ainau Egipto nungkanmaka nukap yujararmiayi.</s>
     </seg>
     <seg type="verse" id="b.ACT.7.18">
      <s id="b.ACT.7.18.1">Nukap yujararai, chikich apu Josén wainchau Egipto apuri amiayi.</s>
     </seg>
     <seg type="verse" id="b.ACT.7.19">
      <s id="b.ACT.7.19.1">Nuka ii juuntri ainaun anangka pasé awajsamiayi.</s>
      <s id="b.ACT.7.19.2">Tura: Israela uchiri jakarti tusa chichaman akupak: ‘Atumi uchiri yamai akiinauka mash entsanam ujungtaram,’ timiayi.</s>
     </seg>
     <seg type="verse" id="b.ACT.7.20">
      <s id="b.ACT.7.20.1">“Nunia Moisés akiinamiayi.</s>
      <s id="b.ACT.7.20.2">Turamtai Yus niin pengker awajsamiayi.</s>
      <s id="b.ACT.7.20.3">Tura asamtai ni nukuri uchirin kampatam nantu ni jeen uukmiayi.</s>
     </seg>
     <seg type="verse" id="b.ACT.7.21">
      <s id="b.ACT.7.21.1">Nunia uuktatkama tujintak entsanam ujungtin kinta jeamtai, uchincha pitaknum engkea entsanam inanmasmiayi.</s>
      <s id="b.ACT.7.21.2">Turamun faraónka nawantri juki, ni uchiria nunisang tsakatmarmiayi.</s>
     </seg>
     <seg type="verse" id="b.ACT.7.22">
      <s id="b.ACT.7.22.1">Tura asamtai Egipto ainau nekarmia nuna mash Moisésan nuiniararmiayi.</s>
      <s id="b.ACT.7.22.2">Tura miatrusarang nuiniarmau asa, kakarman chicharkartin ayayi.</s>
      <s id="b.ACT.7.22.3">Tura turamurincha kakarman turinuyayi.</s>
     </seg>
     <seg type="verse" id="b.ACT.7.23">
      <s id="b.ACT.7.23.1">“Nunia Moisés cuarenta (40) musachrintin pujak, Israel ainaun ni weari asamtai, jiistaj tusa wemiayi.</s>
     </seg>
     <seg type="verse" id="b.ACT.7.24">
      <s id="b.ACT.7.24.1">Tura weai, Egipto aints Israel aintsun awatun wainak, nuna jiij wajatmiayi.</s>
      <s id="b.ACT.7.24.2">Tura nintimias: Wikia Egipto aintsun maamtaikia, wi wear nuna wainkar: Nekas Yus iin akupturmaku asa, iincha ayamrutmaktatji, tu nintimrartatui, Moisés tu nintimias, Egipto aintsun maamiayi.</s>
      <s id="b.ACT.7.24.3">Tura waininayat Israel ainauka tuuka nintimracharmiayi.</s>
     </seg>
     <seg type="verse" id="b.ACT.7.26">
      <s id="b.ACT.7.26.1">Kashin tsawaar Moisés ni weari ainaun ataksha jiistas weai, mai Israeltak maaninaun wainak: Kajernaitsuk asataram titas weri chicharak: ‘¿Warukaya mai Israeltaksha maaniarme?’ timiayi.</s>
     </seg>
     <seg type="verse" id="b.ACT.7.27">
      <s id="b.ACT.7.27.1">Tamaitiat chikich aintsun awatmia nuka Moisésan shitak: ‘¿Ameka ii apurinkitam?</s>
      <s id="b.ACT.7.27.2">¿Yaachia amincha chicharuta tusasha akuptamkama?</s>
     </seg>
     <seg type="verse" id="b.ACT.7.28">
      <s id="b.ACT.7.28.1">¿Yaau Egipto aints maamame nunismek winasha mantuatasam turutsumek?’ timiayi.</s>
     </seg>
     <seg type="verse" id="b.ACT.7.29">
      <s id="b.ACT.7.29.1">Nu tímia Moisés tupikiaki Madián nungkanam we, nuni pujus uchin jimiaran yajutmarmiayi.</s>
     </seg>
     <seg type="verse" id="b.ACT.7.30">
      <s id="b.ACT.7.30.1">“Nunia cuarenta (40) musach nangkamaramtai, Moisés aints atsamunam mura Sinaí tutainum jeatak wajasai, numi jangkirtin keamunam Yuse awemamuri wantintukmiayi.</s>
     </seg>
     <seg type="verse" id="b.ACT.7.31">
      <s id="b.ACT.7.31.1">Tura numi keaun kajinchau asamtai, Moisés nuna wainak: ¿Warukang kajintsu? tusa: Wisha wakemkan jiisnaka wainkainjapi, tu nintimias weri wakemak jiiai, Yus chichaun antukmiayi.</s>
     </seg>
     <seg type="verse" id="b.ACT.7.32">
      <s id="b.ACT.7.32.1">Tura Yus chicharak: ‘Wiitjai ami wearmi Yusrinjai.</s>
      <s id="b.ACT.7.32.2">Tura asan Abrahama Yusrinjai.</s>
      <s id="b.ACT.7.32.3">Tura Isaaca Yusrinjai.</s>
      <s id="b.ACT.7.32.4">Tura Jacobo Yusrinjai,’ timiayi.</s>
      <s id="b.ACT.7.32.5">Yus tama Moisés kuraimiayi, tura jiistatkama shamkamiayi.</s>
     </seg>
     <seg type="verse" id="b.ACT.7.33">
      <s id="b.ACT.7.33.1">Turamtai Yus chicharak: ‘Nungka wajame auka winaruitai.</s>
      <s id="b.ACT.7.33.2">Tura asamtai sapatrum kuinkam ukuktia.</s>
     </seg>
     <seg type="verse" id="b.ACT.7.34">
      <s id="b.ACT.7.34.1">Wína aintsur Egipto nungkanam pujuinau wait wajainaun wainkau asan, tura ni juutinauncha antuku asan, wína aintsur ainaun ayamruktasan winajai.</s>
      <s id="b.ACT.7.34.2">Tura asamtai yamaikia Egipto nungkanam waketkita.</s>
      <s id="b.ACT.7.34.3">Amin nuni akupkatasan wakerajme,’ Yus timiayi.</s>
     </seg>
     <seg type="verse" id="b.ACT.7.35">
      <s id="b.ACT.7.35.1">“Ii juuntri ainau Moisésan chicharinak: ‘¿Ameka ii apurinkitam?</s>
      <s id="b.ACT.7.35.2">¿Yaachia amincha chicharuta tusasha akuptamkama?’ tusar nakitraru wainiat, Yus ni awemamurin numi jangkirtin keamunam Moisésan wantintukti tusa akuptukmiayi.</s>
      <s id="b.ACT.7.35.3">Tura Moiséska Israel ainau apuri ati, tura ayamrukti tusa akupkamiayi.</s>
     </seg>
     <seg type="verse" id="b.ACT.7.36">
      <s id="b.ACT.7.36.1">Turamtai Moiséska Israel ainaun Egipto nungkarinia jiikmiayi.</s>
      <s id="b.ACT.7.36.2">Tura Egipto nungkanam, tura juun entsa Kapantin Entsa tutainum, tura aints atsamunam cuarenta (40) musach wekaas, Yuse kakarmarijai ningkikia turachmin ayat, wainchati takatnaka turamiayi.</s>
     </seg>
     <seg type="verse" id="b.ACT.7.37">
      <s id="b.ACT.7.37.1">“Moiséska ni weari ainaun chicharak: ‘Yus atumi aintsrin kichik: Wína chichamur etserin ata tusa, wiya nunisang atumin akupturmaktinuitrume,’ timiayi.</s>
     </seg>
     <seg type="verse" id="b.ACT.7.38">
      <s id="b.ACT.7.38.1">Tura asamtai Moiséska aints atsamunam Israel ainaujai iruntrar puju armiayi.</s>
      <s id="b.ACT.7.38.2">Tura ii juuntri ainaujai mura Sinaí tutainum iruntrar pujuinai, Yuse awemamuri Moisésjai chichasmiayi.</s>
      <s id="b.ACT.7.38.3">Turamtai Moiséscha Yuse chichamen tuke pujustiniun sukartin aa nuna iin nekamtikramatas antukmiayi.</s>
     </seg>
     <seg type="verse" id="b.ACT.7.39">
      <s id="b.ACT.7.39.1">“Tura waininayat ii juuntri ainau Moisésan: ‘¿Ainusha itiur umirkatjik?’ tusar niin umirtan nakitinau asar, Egiptonam waketkiartas nintimiarmiayi.</s>
     </seg>
     <seg type="verse" id="b.ACT.7.40">
      <s id="b.ACT.7.40.1">Tura asar Aarónkan chicharinak: ‘¿Ainusha Moiséska iin Egiptonmaya jiirmakmiaji nusha tutsuk werumi?</s>
      <s id="b.ACT.7.40.2">Iikia nekatsji.</s>
      <s id="b.ACT.7.40.3">Tura asamtai ii yusri najatruata.</s>
      <s id="b.ACT.7.40.4">Nuka eemak wekaamtai, iisha nemarsatatji,’ tiarmiayi.</s>
     </seg>
     <seg type="verse" id="b.ACT.7.41">
      <s id="b.ACT.7.41.1">Nunia waaka uchiri nakumkar kurin najanawarmiayi, tura ni yusrin ni uwejejai ningki najanawariat, maaketai tiartas tangku ainaun maawar epewarmiayi, nunia nakurusarmiayi.</s>
     </seg>
     <seg type="verse" id="b.ACT.7.42">
      <s id="b.ACT.7.42.1">“Turinau asaramtai Yuska ii juuntri ainaun ukukmiayi.</s>
      <s id="b.ACT.7.42.2">Turamtai ii juuntri ainau yaa ainaun Yus nayaimpinam ekentsau waininayat: Ii yusrintai tiarat tusa, Yuska tsangkatkamiayi.</s>
      <s id="b.ACT.7.42.3">Yuse chichame etsernusha yaanchuik nuna pachis tu aarmiayi.</s>
      <s id="b.ACT.7.42.4">Yus chichaak: ‘Israel ainautiram, cuarenta (40) musach aints atsamunam wekaakuram tangku ainau maaram, wína surustasrumka nekasrum turachmiarume.</s>
     </seg>
     <seg type="verse" id="b.ACT.7.43">
      <s id="b.ACT.7.43.1">Antsu tangku ainau wínaka surutsuk, chikich yus, Moloc tutai yuschau wainiatrum, nuka ii yusrintai tusaram, nunia yaa Refán tutai ii yusrintai tusaram, atumek nakumkaram tikishmatratasrum najanamiarume.</s>
      <s id="b.ACT.7.43.2">Tura asamtai wikia atumin Babilonia nungkan nangkaikin akupkatnuitjarme,’ Yuska timiayi.</s>
      <s id="b.ACT.7.43.3">Tu aarmawaitai.</s>
     </seg>
     <seg type="verse" id="b.ACT.7.44">
      <s id="b.ACT.7.44.1">“Yus Moisésan: ‘Jear tarach najanamu jeartukta tusan, wisha inaktustatjame,’ tinu asamtai, ii juuntri ainau aints atsamunam Yusjai iruntai jean Yus tímia nunisarang jeamkarmiayi.</s>
     </seg>
     <seg type="verse" id="b.ACT.7.45">
      <s id="b.ACT.7.45.1">Ii juuntri ainau nu jean tarachjai jeamkaramtai, ni uchiri ainau wekaasar, ju nungkanmasha Josuéjai taarmiayi.</s>
      <s id="b.ACT.7.45.2">Tura Yus yaingmau asar, ju nungkanam pujuinaunka jiikiarmiayi.</s>
      <s id="b.ACT.7.45.3">David apu naamtsaing, nu tarach jeaka ju nungkanam tuke ayayi.</s>
     </seg>
     <seg type="verse" id="b.ACT.7.46">
      <s id="b.ACT.7.46.1">“Davidcha Yusen pengker awajsamiayi, tura ii juuntri Jacobo Yusri, Davidta Yusri asamtai, David Yuse jeen jeamkatas wakerimiayi.</s>
     </seg>
     <seg type="verse" id="b.ACT.7.47">
      <s id="b.ACT.7.47.1">Tura Yus nuna surimkau asamtai, Salomón Yuse jeen jeamkamiayi.</s>
     </seg>
     <seg type="verse" id="b.ACT.7.48">
      <s id="b.ACT.7.48.1">Turayat Yuska nekas juun asa, aints ainau ni uwejejai jeamkamunmaka pujuschamnawaitai.</s>
      <s id="b.ACT.7.48.2">Yuse chichame etsernusha yaanchuik tu aarmiayi.</s>
     </seg>
     <seg type="verse" id="b.ACT.7.49">
      <s id="b.ACT.7.49.1">Yus chichaak: ‘Wiki mash aa nunaka najanau asan, nayaimpikia wina keemtairuitai.</s>
      <s id="b.ACT.7.49.2">Tura nungkaka wína najamtairuitai.</s>
      <s id="b.ACT.7.49.3">¿Winasha warí jea jeartuktasrumea wakerutarme?</s>
      <s id="b.ACT.7.49.4">¿Wína ayamtairuka tuwaita?’</s>
      <s id="b.ACT.7.49.5">Yus timiayi.”</s>
     </seg>
     <seg type="verse" id="b.ACT.7.51">
      <s id="b.ACT.7.51.1">Nunia Esteban tuke etserak: —Atumka katsuram nintintin asaram, Yus umirchawa nunisrumek nintimrume, tura Yuse chichame antut nakitau asaram, atumi juuntri turuwarmia nunisrumek Yuse Wakaningkia kajerin ainiarme.</s>
     </seg>
     <seg type="verse" id="b.ACT.7.52">
      <s id="b.ACT.7.52.1">Nintimrataram.</s>
      <s id="b.ACT.7.52.2">Atumi juuntri ainau Yuse chichame etserin ainauncha tuke kajerin armiayi.</s>
      <s id="b.ACT.7.52.3">Tura Yuse chichamen etserin ainau: ‘Nekas Tunaarinchau aa nu taratnuitai,’ tu etserinaunka atumi juuntri ainau main armiayi.</s>
      <s id="b.ACT.7.52.4">Tura asaramtai ‘Nekas Tunaarinchau’ aa nu taamtai, atumsha nunisrumek ni anangkaram achikrum maamiarume.</s>
     </seg>
     <seg type="verse" id="b.ACT.7.53">
      <s id="b.ACT.7.53.1">Tura asaram Yuse awemamuri ainau Moisésnum chichaman akupinak: Nu chicham umirkataram tiaru wainiatrumek atumka nu chichamka pengké umikchamiarume, —Esteban timiayi.</s>
     </seg>
     <seg type="verse" id="b.ACT.7.54">
      <s id="b.ACT.7.54.1">Esteban tamati nuna antukar, judío juuntri ainau kakarar kajerinak nainka katetet awajiarmiayi.</s>
     </seg>
     <seg type="verse" id="b.ACT.7.55">
      <s id="b.ACT.7.55.1">Turinamtai Esteban, Yuse Wakani piatkamu asa, nayaimpinmanini pangkai jiimkama Yuse paaniurin wainkamiayi.</s>
      <s id="b.ACT.7.55.2">Tura Yuse untsurinini Jesús wajaun wainkamiayi.</s>
     </seg>
     <seg type="verse" id="b.ACT.7.56">
      <s id="b.ACT.7.56.1">Tura wainak, nu aints ainaun chicharak: —Pangkairam jiistaram.</s>
      <s id="b.ACT.7.56.2">Nayaim uraniun wainjai.</s>
      <s id="b.ACT.7.56.3">Tura Yus akupkamia nuna Yuse untsurinini wajaun wainjai, —timiayi.</s>
     </seg>
     <seg type="verse" id="b.ACT.7.57">
      <s id="b.ACT.7.57.1">Tama aints ainau kajerkar kakarar shinukiar, kuwishin epetkar irunturar Estebankan achikiarmiayi.</s>
     </seg>
     <seg type="verse" id="b.ACT.7.58">
      <s id="b.ACT.7.58.1">Turuwar yaktanmaya jiikiar, kayajai tukuarmiayi.</s>
      <s id="b.ACT.7.58.2">Tura aints ainau kayajai tukuartas ni wejmakrinka aimiakar: Natsa Saulo ii wejmakrin wainkati tusar, ni wajamunam tuktusarmiayi.</s>
     </seg>
     <seg type="verse" id="b.ACT.7.59">
      <s id="b.ACT.7.59.1">Tura kayajai tukuinam Esteban Jesúsan seak: —Apuru Jesúsa, wakanur jurutkita, —timiayi.</s>
     </seg>
     <seg type="verse" id="b.ACT.7.60">
      <s id="b.ACT.7.60.1">Tura tikishma kakar untsumak: —Apuru, ju tunau turina juka tsangkurata, —timiayi.</s>
      <s id="b.ACT.7.60.2">Nuna tina nuniangka jakamiayi.</s>
     </seg>
    </div>
    <div type="chapter" id="b.ACT.8">
     <seg type="verse" id="b.ACT.8.1">
      <s id="b.ACT.8.1.1">Tura Estebankan maawaramtai, Sauloka: Nu aintsu maamuri pengkeraitai timiayi.</s>
      <s id="b.ACT.8.1.2">Turamtai Cristonu ainau Estebanka namangken jukiar iwiarsarmiayi.</s>
      <s id="b.ACT.8.1.3">Tura wake mesekar nukap juutiarmiayi.</s>
      <s id="b.ACT.8.1.4">Nu kintati Cristonu ainau Jerusalénnum pujuinau nukap wait wajakartiniun nangkamawarmiayi.</s>
      <s id="b.ACT.8.1.5">Saulosha nu aints ainaun mash amuktaj tusa, kichik kichik aints pujuinamunam waya, aishmang ainauncha, tura nuwa ainauncha achik japiki kársernum engkewarat tusa akupnuyayi.</s>
      <s id="b.ACT.8.1.6">Cristonu ainau mash Jerusalénnumia jiinkiar, Judea nungkanam, tura Samaria nungkanmasha anumkartas niish niish tupikiakiarmiayi.</s>
      <s id="b.ACT.8.1.7">Tura tupikiakiar, yaja wekainaksha tuke inaitsuk Yusnum uwemratin chichaman etseriarmiayi, antsu Cristo nuiniatiri ainauka Jerusalénnum juwakarmiayi.</s>
     </seg>
     <seg type="verse" id="b.ACT.8.5">
      <s id="b.ACT.8.5.1">Turunawaramtai Felipe Samaria nungkanam chikich yaktanam we, aints ainaun chicharak: —Yus atumin uwemtikramratnun akupkatatjai tímia nuka Jesúsaitai, —timiayi.</s>
     </seg>
     <seg type="verse" id="b.ACT.8.6">
      <s id="b.ACT.8.6.1">Tama aints ainau mash iruntrar titu pujusar Felipe chichamen pengker nintimsar anturkarmiayi.</s>
      <s id="b.ACT.8.6.2">Turuawar wainchati takatan Felipe turaun wainkarmiayi.</s>
     </seg>
     <seg type="verse" id="b.ACT.8.7">
      <s id="b.ACT.8.7.1">Turamtai iwianchrintin ainausha untsuri iwianchri kakarar untsumkar jiinkiaramtai tsaararmiayi.</s>
      <s id="b.ACT.8.7.2">Nunia kijiru ainausha, tura wekaichau ainausha untsuri tsaararmiayi.</s>
     </seg>
     <seg type="verse" id="b.ACT.8.8">
      <s id="b.ACT.8.8.1">Tura asamtai nu yaktanmaya ainau untsuri warasarmiayi.</s>
     </seg>
     <seg type="verse" id="b.ACT.8.9">
      <s id="b.ACT.8.9.1">Tuminamtai nu yaktanmasha wishin Simón naartin pujumiayi.</s>
      <s id="b.ACT.8.9.2">Nuka Samaria nungkanmaya ainaun anangkak: —Wikia nekas juuntaitjai, —tinuyayi.</s>
     </seg>
     <seg type="verse" id="b.ACT.8.10">
      <s id="b.ACT.8.10.1">Tura wishin asa, aints ainaun anangkau asamtai, nu yaktanmaya kuikiartin ainausha, tura kuikiartichu ainausha niin mash pachiarmiayi.</s>
      <s id="b.ACT.8.10.2">Tura páchinak: —Nu aintska Yuse kakarmari jukin asa, timiá kakarmaitai, —tiarmiayi.</s>
     </seg>
     <seg type="verse" id="b.ACT.8.12">
      <s id="b.ACT.8.12.1">Antsu Felipe Yus aints ainaun inartata nuna pachis, tura Jesucristo naarin pachis uwemratin chichaman etseru asamtai, aints ainausha tura nuwa ainausha nuna antukar, Criston nemarkartas mainiarmiayi.</s>
     </seg>
     <seg type="verse" id="b.ACT.8.13">
      <s id="b.ACT.8.13.1">Turinamtai Simónsha Criston nekasampita tusa maaimiayi.</s>
      <s id="b.ACT.8.13.2">Tura Felipe Yuse kakarmarijai wainchati takatnasha turaun wainak: ¿Wisha warukawainjak? tu nintimias Felipejai tsanias wekaasamiayi.</s>
     </seg>
     <seg type="verse" id="b.ACT.8.14">
      <s id="b.ACT.8.14.1">Nunia Cristo nuiniatiri Jerusalénnum pujuinau: Samarianmaya ainau Yuse chichamen umirinawai tinamun antukar, Pedroncha nunia Juannasha Samarianam akupkarmiayi.</s>
      <s id="b.ACT.8.14.2">Tura akupamu asar, Samarianmaya ainaun Yuse Wakani piatkachmau ainayat, ii Apuri Jesúsan nemarkaru ainau imainiaru asaramtai, Pedro Juanjai Yusen seainak: Yuse Wakani Cristonu ainaun piatkati tusar seatiarmiayi.</s>
     </seg>
     <seg type="verse" id="b.ACT.8.17">
      <s id="b.ACT.8.17.1">Nunia muuken achirkaramtai, nu aintsu nintin Yuse Wakani piatkamiayi.</s>
     </seg>
     <seg type="verse" id="b.ACT.8.18">
      <s id="b.ACT.8.18.1">Cristonu ainau muuken achirkar, Yusen seainamtai, Yuse Wakani engketau asaramtai, Simón nuna wainak Pedron, tura Juannasha chicharak: —Winasha atumi kakarmari kuikiajai surustaram.</s>
      <s id="b.ACT.8.18.2">Wisha aints ainaun páchitsuk uwejrujai achikian Yuse Wakanin engketami tusan tajarme, —timiayi.</s>
     </seg>
     <seg type="verse" id="b.ACT.8.20">
      <s id="b.ACT.8.20.1">Tamati Pedro ayaak: —Kuikiarmeka amijai metek mengkakatnuitai.</s>
      <s id="b.ACT.8.20.2">¿Yus ni kakarmarin ningki wakerak sukarta nuka kuikiajai sumakminkai?</s>
     </seg>
     <seg type="verse" id="b.ACT.8.21">
      <s id="b.ACT.8.21.1">Yus nintimtichu asam, Yuse Wakanijai turatin pengké tujintame.</s>
     </seg>
     <seg type="verse" id="b.ACT.8.22">
      <s id="b.ACT.8.22.1">Ameka wiya nunismek Yuse takatri takakmat wakerayatum, nintimin tsaangkua tumau yapau pujurtamu asamtai, ameka tunaarumjai jingkiamua nunismek pujame tu nekajme.</s>
      <s id="b.ACT.8.22.2">Tura asam tunaarum yamaikia inaisam ukukta.</s>
      <s id="b.ACT.8.22.3">Tura Yus seata.</s>
      <s id="b.ACT.8.22.4">¿Nu turakmin Yus ami tunaarumin tsangkutramrashtimpiash? —Pedro timiayi.</s>
     </seg>
     <seg type="verse" id="b.ACT.8.24">
      <s id="b.ACT.8.24.1">Tama Simón ayaak: —Wína turutrumena nu turunawai tusaram, Yus seatritaram, —timiayi.</s>
     </seg>
     <seg type="verse" id="b.ACT.8.25">
      <s id="b.ACT.8.25.1">Tamati Pedro Juanjai nu aints ainaun Jesúsa turamurin ujakar, tura Yuse chichamen etserkar umisar, Samaria nungkanam wekaasar, chikich chikich yaktanam Yusnum uwemratin chichaman etserkiar Jerusalénnum waketkiarmiayi.</s>
     </seg>
     <seg type="verse" id="b.ACT.8.26">
      <s id="b.ACT.8.26.1">Nunia Yuse awemamuri Felipen wantintukmiayi.</s>
      <s id="b.ACT.8.26.2">Tura chicharak: —Felipea, wári umisam ju yakat ukukim, Jerusalén nangkaikim yakat Gaza tutainum jinta amatkamunam nuni aints atsamunam wekaasata, —timiayi.</s>
     </seg>
     <seg type="verse" id="b.ACT.8.27">
      <s id="b.ACT.8.27.1">Tamati Felipe wári umis, nu jintan amak, aints atsamunam weai, Etiopíanmaya aints Jerusalénnum Yusen maaketai titas we, nunia kawai kárrun japiki weamunam engkema, nu jintanam ni nungkarin waketkitas weun wainkamiayi.</s>
      <s id="b.ACT.8.27.2">Nu aintska Etiopíanmaya nuwa inakratniu kuikiarin wainuyayi.</s>
      <s id="b.ACT.8.27.3">Nu aintska kárrunam weak yaanchuik Yuse chichame etserin Isaíasa aarmaurin aujki wemiayi.</s>
     </seg>
     <seg type="verse" id="b.ACT.8.29">
      <s id="b.ACT.8.29.1">Tura nuni papin aujki weamtai, Yuse Wakani Felipen chicharak: —Au kárru wea au mankiata, —timiayi.</s>
     </seg>
     <seg type="verse" id="b.ACT.8.30">
      <s id="b.ACT.8.30.1">Tamati Felipe nuni we, nu aintska Yuse chichamen etserin Isaíasa aarmaurin aujki winaun anturkamiayi.</s>
      <s id="b.ACT.8.30.2">Tura iniak: —¿Ame aujmena nunaapi tawa tusam nekamek? —timiayi.</s>
     </seg>
     <seg type="verse" id="b.ACT.8.31">
      <s id="b.ACT.8.31.1">Tu iniam nuka ayaak: —Atsa, wína nekamtikruatnuka atsau asamtai ¿itiur nekaatjak? —timiayi.</s>
      <s id="b.ACT.8.31.2">Tura: —Juni wakam, wijai keemsam ujatkata, —tamati Felipesha warukmiayi.</s>
     </seg>
     <seg type="verse" id="b.ACT.8.32">
      <s id="b.ACT.8.32.1">Isaíasa aarmaurincha aujki winaun anturkamia nuka nuwaitai: “Uwijan maawartas juwina nunisarang Niincha jukiarmiayi.</s>
      <s id="b.ACT.8.32.2">Tura uwija uchiri ure awaam, juutsuk tepawa nunisang chichakchamiayi.</s>
     </seg>
     <seg type="verse" id="b.ACT.8.33">
      <s id="b.ACT.8.33.1">Niincha inatsaararmiayi, tura tunaarinchau waininayat, wait wajaktiniun susarmiayi.</s>
      <s id="b.ACT.8.33.2">Tura ju nungkanam iwiaaku pujaun maamuncha ¿yaa ni wearing pachischa chichakat?”</s>
      <s id="b.ACT.8.33.3">Tu aarmawaitai.</s>
     </seg>
     <seg type="verse" id="b.ACT.8.34">
      <s id="b.ACT.8.34.1">Nu aarmau aujsar umisar, Etiopíanmaya aints Felipen iniak: —Wait aneasam ujatkata.</s>
      <s id="b.ACT.8.34.2">¿Yuse chichame etserin yána pachisa takua tawa?</s>
      <s id="b.ACT.8.34.3">¿Ningkik tumama?</s>
      <s id="b.ACT.8.34.4">¿Antsu turachkusha kichan pachisash tawa? —timiayi.</s>
     </seg>
     <seg type="verse" id="b.ACT.8.35">
      <s id="b.ACT.8.35.1">Tu iniam: Ju aarmauka Jesúsan pachis taku tawai tusa, Felipe uwemratin chichaman Jesúsan pachis ujaktas nangkamamiayi.</s>
     </seg>
     <seg type="verse" id="b.ACT.8.36">
      <s id="b.ACT.8.36.1">Tura kárrunam jinta weenak entsa aun nangkainak Etiopíanmaya aints chicharak: —Jiisia, juwaitai entsa.</s>
      <s id="b.ACT.8.36.2">¿Jesucristo umirkat tusam juni imiatchamnaukitam? —tu iniasmiayi.</s>
     </seg>
     <seg type="verse" id="b.ACT.8.37">
      <s id="b.ACT.8.37.1">Tu iniam Felipe ayaak: —Jesucristo nekasampita takumningkia imaimnawaitjame, —timiayi.</s>
      <s id="b.ACT.8.37.2">Tamati nu aintska chicharak: —Jesucristo nekasampi Yuse Uchirinta, wikia tajai, —timiayi.</s>
     </seg>
     <seg type="verse" id="b.ACT.8.38">
      <s id="b.ACT.8.38.1">Nunia kawain wajasat tusar awajsarmiayi, tura mai kárrunmaya kuankiar entsanam wear, Felipe nu aintsnaka imaimiayi.</s>
     </seg>
     <seg type="verse" id="b.ACT.8.39">
      <s id="b.ACT.8.39.1">Tura mai entsanmaya jiinkiaramtai, Yuse Wakani Felipen jukimiayi.</s>
      <s id="b.ACT.8.39.2">Turamtai nuwa kuikiarin wainin Felipen waintsuk ningki juwakmiayi.</s>
      <s id="b.ACT.8.39.3">Turayat waras kárrurin engkema ni nungkarin waketkimiayi.</s>
     </seg>
     <seg type="verse" id="b.ACT.8.40">
      <s id="b.ACT.8.40.1">Turamtai Yuse Wakani Felipen jukin asa, Azoto yaktanam jeemiayi.</s>
      <s id="b.ACT.8.40.2">Turamtai nunia jiinki chikich chikich yaktanam Yusnum uwemratin chichaman Jesucriston pachis tuke etserki Cesarea yaktanam jeamiayi.</s>
     </seg>
    </div>
    <div type="chapter" id="b.ACT.9">
     <seg type="verse" id="b.ACT.9.1">
      <s id="b.ACT.9.1.1">Nunia Saulo inaitsuk Cristonu ainaun kajerak maatas wakerimiayi.</s>
      <s id="b.ACT.9.1.2">Tura asa sacerdote apuri jeen jea chicharak:</s>
     </seg>
     <seg type="verse" id="b.ACT.9.2">
      <s id="b.ACT.9.2.1">—Papi aaram surusta.</s>
      <s id="b.ACT.9.2.2">Wikia Damasco yaktanam iruntai jeanam wayaan nuna apurin nu papin inaktusan, yamaram chichaman umirin ainaun aishmangnasha, tura nuwancha wainkanka, achikian jingkian jukin juni Jerusalénnum ikiankatasan wakerajai, —timiayi.</s>
     </seg>
     <seg type="verse" id="b.ACT.9.3">
      <s id="b.ACT.9.3.1">Tura nu papi aarmaun juki, jinta weaun Damasco yaktanam jeatak wajaun aneachmau nayaimpinmaya paantin Saulon tenteamiayi.</s>
     </seg>
     <seg type="verse" id="b.ACT.9.4">
      <s id="b.ACT.9.4.1">Turamtai shamak nungká ayaar kuta antumkamiayi.</s>
      <s id="b.ACT.9.4.2">Tura chichaman antukmiayi.</s>
      <s id="b.ACT.9.4.3">Nu chichamka nuwaitai: —Saulo, Saulo, ¿waruka winasha waitkaratasmesha wekaaturme?</s>
     </seg>
     <seg type="verse" id="b.ACT.9.5">
      <s id="b.ACT.9.5.1">Tamati Saulo ayaak: —Apuru ¿amesha yaachitme? —tu iniam ataksha nayaimpinmaya ayaak: —Wikia Jesúsaitjai.</s>
      <s id="b.ACT.9.5.2">Ame waitkaratasam wekaaturme nuwaitjai.</s>
      <s id="b.ACT.9.5.3">Waaka kajek numin najar nawen meseawa nunismek amek ami nintim meseame, —timiayi.</s>
     </seg>
     <seg type="verse" id="b.ACT.9.6">
      <s id="b.ACT.9.6.1">Tamati Saulo shamak kurangmaikiak: —Apuru ¿warí itiurtukat tusamea wakerutame? —timiayi.</s>
      <s id="b.ACT.9.6.2">Tamati Jesús ayaak: —Wajakim weme nu yaktanam weta.</s>
      <s id="b.ACT.9.6.3">Nuni jeakmin ame turatatme nuna ujatmakartatui, —timiayi.</s>
     </seg>
     <seg type="verse" id="b.ACT.9.7">
      <s id="b.ACT.9.7.1">Tamati aints nijai tsaniasar wekainausha chichaamun antukarmiayi.</s>
      <s id="b.ACT.9.7.2">Antsu aintsnaka pengké wainkacharmiayi.</s>
      <s id="b.ACT.9.7.3">Tura asar shaminak chichatsuk wajasarmiayi.</s>
     </seg>
     <seg type="verse" id="b.ACT.9.8">
      <s id="b.ACT.9.8.1">Tuminamtai Saulo kuta antuma pujayat wajaki wainmaktatkama tujinkamiayi.</s>
      <s id="b.ACT.9.8.2">Tura asamtai uwejen tap achikiar jukiar, Damasco yaktanam jeeniarmiayi.</s>
     </seg>
     <seg type="verse" id="b.ACT.9.9">
      <s id="b.ACT.9.9.1">Tura nuni jea kampatam kinta wainmatsuk yurumkancha yutsuk, tura amutnasha amutsuk pujumiayi.</s>
     </seg>
     <seg type="verse" id="b.ACT.9.10">
      <s id="b.ACT.9.10.1">Saulo tu pujamtai, Damasco yaktanam Cristo nemarin Ananías naartin pujuyayi.</s>
      <s id="b.ACT.9.10.2">Turamtai Apu Jesús niin wantintuk: —Ananíasa, —timiayi.</s>
      <s id="b.ACT.9.10.3">Tamati nuka ayaak: —Apuru, juni pujajai, —timiayi.</s>
     </seg>
     <seg type="verse" id="b.ACT.9.11">
      <s id="b.ACT.9.11.1">Tamati ataksha Apu Jesús chicharak: —Ame wajakim Jinta Tupin tutainum weta.</s>
      <s id="b.ACT.9.11.2">Nuni Judasa jeen jeam, Tarsonmaya aints Saulo naartin nuni pujau iniasta.</s>
      <s id="b.ACT.9.11.3">Tura nuka Yusen seak pujau wainkatatme.</s>
     </seg>
     <seg type="verse" id="b.ACT.9.12">
      <s id="b.ACT.9.12.1">Ame jeemin pujamning, nu aintsnaka karanma nunisnak amin wainmamtikiamjame.</s>
      <s id="b.ACT.9.12.2">Tura jeanam wayaam, uwejmijai ni muuken achikiam: ‘Ataksha wainmakta,’ tusam paan wainmamtikiamjame, —Jesús timiayi.</s>
     </seg>
     <seg type="verse" id="b.ACT.9.13">
      <s id="b.ACT.9.13.1">Tamati nuna antuk Ananías ayaak: —Apuru, nu aintsun pachisar wína untsuri ujatkarmayi, tura Jerusalénnum amin umirtaminak pujuinaun nu aintska pasé awajsamurin untsuri ujatinaun antukmajai.</s>
     </seg>
     <seg type="verse" id="b.ACT.9.14">
      <s id="b.ACT.9.14.1">Tura sacerdote apuri papi aarmau susam, yamai juni taa, amin seatmina nuna mash achiktaj tusa tayi, —timiayi.</s>
     </seg>
     <seg type="verse" id="b.ACT.9.15">
      <s id="b.ACT.9.15.1">Tamati Apu Jesús chicharak: —Tutsuk weta.</s>
      <s id="b.ACT.9.15.2">Nuka antukiatmek nu aintska wína inatir ati tusan, judíochu ainauncha, nunia apu ainauncha, nunia Israela weari ainauncha wína pachitas chicharkat tusan, wikia niin eakmajai.</s>
     </seg>
     <seg type="verse" id="b.ACT.9.16">
      <s id="b.ACT.9.16.1">Tura wína pachitas nukap wait wajaktiniun nekamtikiatatjai, —timiayi.</s>
     </seg>
     <seg type="verse" id="b.ACT.9.17">
      <s id="b.ACT.9.17.1">Tamati Ananías we, Saulo pujamunam jea, nuni waya ni uwejejai muuken achik chicharak: —Yatsuru Sauloa, ame jinta winamin Apu Jesús wantinturmak amijai chichasma nuka amincha wainmamtikiat tusa, tura Yuse Wakani ami nintimin piatramkat tusa wina akuptuki, —timiayi.</s>
     </seg>
     <seg type="verse" id="b.ACT.9.18">
      <s id="b.ACT.9.18.1">Tama wainmachiat namaka saapea tumau ni jiinia ayaarmiayi.</s>
      <s id="b.ACT.9.18.2">Tura asamtai Saulo ataksha paan wainmakmiayi.</s>
      <s id="b.ACT.9.18.3">Tura wajaki Criston nemarkatas maaimiayi.</s>
     </seg>
     <seg type="verse" id="b.ACT.9.19">
      <s id="b.ACT.9.19.1">Nunia yutan yuwa ni namangken kakamtikramiayi.</s>
      <s id="b.ACT.9.19.2">Tura Cristonu ainau Damasconam pujuinaujai tsanias jumchik kinta pujusmiayi.</s>
     </seg>
     <seg type="verse" id="b.ACT.9.20">
      <s id="b.ACT.9.20.1">Nunia iruntai jeanam waya: Jesús Yuse Uchirintai tusa etserkamiayi.</s>
     </seg>
     <seg type="verse" id="b.ACT.9.21">
      <s id="b.ACT.9.21.1">Turamtai nu chichaman antukaru ainauka mash nintimrar: —¿Ju aintska Jerusalénnum Jesúsan seau ainaun achiktas wekainuya nuchaukai?</s>
      <s id="b.ACT.9.21.2">¿Tura junisha taa, nu aints ainaun achik jingkia sacerdote juuntri ainamunam jeetias tamia nuchaukai? —tiarmiayi.</s>
     </seg>
     <seg type="verse" id="b.ACT.9.22">
      <s id="b.ACT.9.22.1">Tinamaitiat Saulo shamkartutsuk: Jesús nekas aints ainautin uwemtikramratnuitji tusa, Yuse kakarmarijai chichau asamtai, judío Damasconam pujuinau: Nekaschawaitai tiartatkamawar tujinkarmiayi.</s>
     </seg>
     <seg type="verse" id="b.ACT.9.23">
      <s id="b.ACT.9.23.1">Nukap kinta arus judío ainau Saulon maatai tusar, chichaman najatawarmiayi.</s>
     </seg>
     <seg type="verse" id="b.ACT.9.24">
      <s id="b.ACT.9.24.1">Tura judío ainau tsawaisha, tura kashisha yakta waiitiri ainamunam wajasar: Saulo jiinmatai achikiar maatai tusar nakakarmiayi.</s>
      <s id="b.ACT.9.24.2">Turinamaitiat Sauloka nunaka nekaamiayi.</s>
     </seg>
     <seg type="verse" id="b.ACT.9.25">
      <s id="b.ACT.9.25.1">Tura asamtai Cristonu ainau kashi Saulon juun changkinnum engkewar, yakta wenukrinia naekjai itarar jiikiar akupkaram tupikiakmiayi.</s>
     </seg>
     <seg type="verse" id="b.ACT.9.26">
      <s id="b.ACT.9.26.1">Saulo Jerusalénnum waketki, Cristonu ainaujai iruntratas wakerimiayi.</s>
      <s id="b.ACT.9.26.2">Turamaitiat Sauloka Cristo umirnuitai, tuuka nintimtsuk mash shamkarmiayi.</s>
     </seg>
     <seg type="verse" id="b.ACT.9.27">
      <s id="b.ACT.9.27.1">Tura wainiat Bernabé Saulon juki, Cristo nuiniatiri pujuinamunam itamiayi.</s>
      <s id="b.ACT.9.27.2">Tura ita chichaak: —Juka jinta weak ii Apuri Jesúsan wainkami.</s>
      <s id="b.ACT.9.27.3">Turamtai ii Apuri niin chichasmau asa, Damasconam jea, shamkartutsuk Jesúsa kakarmarijai chichasmayi, —timiayi.</s>
     </seg>
     <seg type="verse" id="b.ACT.9.28">
      <s id="b.ACT.9.28.1">Tamati Saulo Jerusalénnum juwakmiayi, tura Cristo nuiniatiri ainaujai wekaasamiayi.</s>
      <s id="b.ACT.9.28.2">Tura shamkartutsuk Apu Jesúsa kakarmarijai chichauyayi.</s>
     </seg>
     <seg type="verse" id="b.ACT.9.29">
      <s id="b.ACT.9.29.1">Tura Sauloka Jesúsan pachis chichasmiayi.</s>
      <s id="b.ACT.9.29.2">Turamtai judío griego chichamejai chichau armia nu nuni pujuarmiayi.</s>
      <s id="b.ACT.9.29.3">Tura Saulojai chichainau asar, niincha maatasar wakeriarmiayi.</s>
     </seg>
     <seg type="verse" id="b.ACT.9.30">
      <s id="b.ACT.9.30.1">Turinamtai Cristonu ainau nuna nekaawar, Saulon maawarai tusar, Cesarea yaktanam jeeniar: —Ami yaktarmin Tarsonam weta, —tusar akupkarmiayi.</s>
     </seg>
     <seg type="verse" id="b.ACT.9.31">
      <s id="b.ACT.9.31.1">Tura asamtai Cristonu ainau Judea nungkanam tura Galilea nungkanam tura Samaria nungkanam pujuinausha mash pengker nintimsar angkan pujusarmiayi.</s>
      <s id="b.ACT.9.31.2">Tura Criston miatrusarang umirkar: Tunau wajasai tusar shaminak, Yuse Wakani kakarmarijai nukap yujararmiayi.</s>
     </seg>
     <seg type="verse" id="b.ACT.9.32">
      <s id="b.ACT.9.32.1">Pedro nu nungkanmasha wekaak, Lida yaktanam Cristo umirin pujuinamunam jeamiayi.</s>
     </seg>
     <seg type="verse" id="b.ACT.9.33">
      <s id="b.ACT.9.33.1">Tura nuni jea, aints Eneas naartinun wainkamiayi.</s>
      <s id="b.ACT.9.33.2">Nuka kijiru asa, ocho (8) musach wekaichau ni peakrin tepeyayi.</s>
     </seg>
     <seg type="verse" id="b.ACT.9.34">
      <s id="b.ACT.9.34.1">Tura nu aintsun wainak Pedro chicharak: —Eneasa, Jesucristo amin yamai tsuwarmawai.</s>
      <s id="b.ACT.9.34.2">Tura asamtai nantakim sekmatiram tuksata, —timiayi.</s>
      <s id="b.ACT.9.34.3">Tamati nu tamaujai metek Eneas nantakmiayi.</s>
     </seg>
     <seg type="verse" id="b.ACT.9.35">
      <s id="b.ACT.9.35.1">Turamtai Lidanam tura Sarón yaktanam pujuinau nuna wainkar, ii Apurin umirkarmiayi.</s>
     </seg>
     <seg type="verse" id="b.ACT.9.36">
      <s id="b.ACT.9.36.1">Tura Jope yaktanam nuwa Cristo umirin, Tabita naartin pujuyayi.</s>
      <s id="b.ACT.9.36.2">Nuka griego chichamejai Dorcas taku tawai.</s>
      <s id="b.ACT.9.36.3">Nu nuwaka tuke pengker aa nuna takaak, tuke yuuminauncha yainuyayi.</s>
     </seg>
     <seg type="verse" id="b.ACT.9.37">
      <s id="b.ACT.9.37.1">Dorcas nuni pujus sungkuran achimiak jakamiayi.</s>
      <s id="b.ACT.9.37.2">Turamtai namangken nijarar, pata yakí amanum patasarmiayi.</s>
     </seg>
     <seg type="verse" id="b.ACT.9.38">
      <s id="b.ACT.9.38.1">Patasaramtai Pedro Lida yaktanam arakchichu pujau asamtai, Cristonu ainau nuna antuku asar, jimia aintsun Pedron jiiwearat, tura nuni jear: Wári juni itaarat tusar akuptukarmiayi.</s>
     </seg>
     <seg type="verse" id="b.ACT.9.39">
      <s id="b.ACT.9.39.1">Tura akupkamu asar, nuni jeariar ujakaram, Pedro nijai tsaniasar Jope yaktanam wearmiayi.</s>
      <s id="b.ACT.9.39.2">Tura nuni jearamtai, jakau namangke yakí patasmaunum Pedron iwiakarmiayi.</s>
      <s id="b.ACT.9.39.3">Tura nuni wayaamtai, waje ainau mash juutkiar tenteawarmiayi.</s>
      <s id="b.ACT.9.39.4">Turuawar Dorcas iwiaaku pujak peetai ainaun, tura wejmak ainauncha najanamia nuna inaktusarmiayi.</s>
     </seg>
     <seg type="verse" id="b.ACT.9.40">
      <s id="b.ACT.9.40.1">Turinamtai Pedro aints ainaun, tura waje ainauncha mash jiikmiayi.</s>
      <s id="b.ACT.9.40.2">Tura ningki juwak tikishma Yusen seamiayi.</s>
      <s id="b.ACT.9.40.3">Nunia jakau namangken pangkai jiis: —Tabita, nantakta, —timiayi.</s>
      <s id="b.ACT.9.40.4">Tamati Tabita jiimi Pedron wainak nantaki pujusmiayi.</s>
     </seg>
     <seg type="verse" id="b.ACT.9.41">
      <s id="b.ACT.9.41.1">Turamtai wajakti tusa, Pedro Tabita uwejen achik awajkimiayi.</s>
      <s id="b.ACT.9.41.2">Nunia Cristonu ainauncha, tura waje ainauncha mash untsuam, nusha wayaawar iwiaaku pujaun wainkarmiayi.</s>
     </seg>
     <seg type="verse" id="b.ACT.9.42">
      <s id="b.ACT.9.42.1">Turamtai Jope yaktanam nu turamun aints ainau mash nekaawarmiayi.</s>
      <s id="b.ACT.9.42.2">Tura aints untsuri Criston nekasampita tiarmiayi.</s>
     </seg>
     <seg type="verse" id="b.ACT.9.43">
      <s id="b.ACT.9.43.1">Tinamtai Pedrosha Jope yaktanam untsuri kinta aints Simón naartinu jeen pujusmiayi.</s>
      <s id="b.ACT.9.43.2">Nu aintska nuwapen takauyayi.</s>
     </seg>
    </div>
    <div type="chapter" id="b.ACT.10">
     <seg type="verse" id="b.ACT.10.1">
      <s id="b.ACT.10.1.1">Cesarea yaktanam suntara apuri Cornelio naartin pujuyayi.</s>
      <s id="b.ACT.10.1.2">Ni suntaringkia Italia nungkanmaya aints armiayi.</s>
     </seg>
     <seg type="verse" id="b.ACT.10.2">
      <s id="b.ACT.10.2.1">Nu apuka péngke aints ayayi.</s>
      <s id="b.ACT.10.2.2">Tura ni weari ainaujai tunau wajasai tusar, shaminak Yusen: Ameketme juuntam tinu armiayi.</s>
      <s id="b.ACT.10.2.3">Tura judío kuikiartichu ainaun yaingtas kuikian nukap suyayi.</s>
      <s id="b.ACT.10.2.4">Tura tuke Yusen seayayi.</s>
     </seg>
     <seg type="verse" id="b.ACT.10.3">
      <s id="b.ACT.10.3.1">Tu pujai tsaa nungkaanmatai, Cornelio karanma nunisang Yuse awemamuri ni pujamunam wayaun paan wainkamiayi.</s>
      <s id="b.ACT.10.3.2">Tura wainkam chicharak: —Corneliowa, —timiayi.</s>
     </seg>
     <seg type="verse" id="b.ACT.10.4">
      <s id="b.ACT.10.4.1">Tamati Cornelio Yuse awemamurin wainak shamak jiij wajatmiayi.</s>
      <s id="b.ACT.10.4.2">Tura: —Apuru ¿warí turuttiasme winame? —timiayi.</s>
      <s id="b.ACT.10.4.3">Tu iniam Yuse awemamuri ayaak: —Ame Yus seamame nuna anturtamkayi, tura yuuminak pujuinau yaingtasam turamame nunaka Yuska kajinmatramtsui.</s>
     </seg>
     <seg type="verse" id="b.ACT.10.5">
      <s id="b.ACT.10.5.1">Tura asamtai yamaikia Jope yaktanam aints ainau akupkata.</s>
      <s id="b.ACT.10.5.2">Tura aints Simón naartin, chikich naari Pedro tati tusar untsukarti.</s>
     </seg>
     <seg type="verse" id="b.ACT.10.6">
      <s id="b.ACT.10.6.1">Nuka irastas taa chikich Simónjai nuwape takau tutaijai tsanias pujawai.</s>
      <s id="b.ACT.10.6.2">Ni jeengka juun entsa yantamen pujawai, —timiayi.</s>
     </seg>
     <seg type="verse" id="b.ACT.10.7">
      <s id="b.ACT.10.7.1">Chichas umis Yuse awemamuri waketkiamtai, Cornelio ni inatirin jimiaran untsuk, nunia suntar Yusen umirkau pengke nintinnun untsukmiayi.</s>
      <s id="b.ACT.10.7.2">Nu aintska tuke ni apurin umirnuyayi.</s>
     </seg>
     <seg type="verse" id="b.ACT.10.8">
      <s id="b.ACT.10.8.1">Tura nuni wetaram tusa mash ujak, Jope yaktanam akupkamiayi.</s>
     </seg>
     <seg type="verse" id="b.ACT.10.9">
      <s id="b.ACT.10.9.1">Kashin tsawaar jinta weenai, Jope yaktanam jeainatsaing, tsaa tupin wajamtai, Pedro Yusen seatas jea tuntupe yakí pata amaunum wakamiayi.</s>
     </seg>
     <seg type="verse" id="b.ACT.10.10">
      <s id="b.ACT.10.10.1">Tura nuni pujus nukap yaparmiayi.</s>
      <s id="b.ACT.10.10.2">Tura asa yuwatas wakerimiayi.</s>
      <s id="b.ACT.10.10.3">Tura yurumkan inarawarti tusa nakaj pujai, karanma nunisang</s>
     </seg>
     <seg type="verse" id="b.ACT.10.11">
      <s id="b.ACT.10.11.1">nayaim uranmiaunumia sekmati sarma tumau cuatro juwiakmaurin jingkiar, yakíya akupamun wainkamiayi.</s>
     </seg>
     <seg type="verse" id="b.ACT.10.12">
      <s id="b.ACT.10.12.1">Nu sekmatinam pachim ainau cuatro (4) nawentin, tura napi ainausha, tura nanamtin yuchati ainausha engketinaun wainkamiayi.</s>
     </seg>
     <seg type="verse" id="b.ACT.10.13">
      <s id="b.ACT.10.13.1">Turamtai: —Pedroa, wajakim maam yuwata, —tu chichaun antukmiayi.</s>
     </seg>
     <seg type="verse" id="b.ACT.10.14">
      <s id="b.ACT.10.14.1">Nuna antuk Pedro ayaak: —Atsa Apuru, Moisés iin chichaman akupturmaku asamtai, junaka yuchajai.</s>
      <s id="b.ACT.10.14.2">Wikia yuchatinka tuke tsuutakun yuchawaitjai, —timiayi.</s>
     </seg>
     <seg type="verse" id="b.ACT.10.15">
      <s id="b.ACT.10.15.1">Tamati ataksha chichaun antukmiayi: —Yus pengkeraitai tau wainiatmesha ¿waruka amesha paseetai tame? —timiayi.</s>
     </seg>
     <seg type="verse" id="b.ACT.10.16">
      <s id="b.ACT.10.16.1">Tura sekmatiya tumaun ataksha akupak, nunia ataksha iwiak, nunia ataksha akupak, nunia tuke nayaimpinam iwiakmiayi.</s>
     </seg>
     <seg type="verse" id="b.ACT.10.17">
      <s id="b.ACT.10.17.1">Nuna turau wainak Pedro: ¿Warukanak auncha wainkaj? tu nintimias pujai, Cornelionmaya akupkamu ainau: —¿Simónka jee tuwaita? —tusar inintrukiar inintrukiar taarmiayi.</s>
     </seg>
     <seg type="verse" id="b.ACT.10.18">
      <s id="b.ACT.10.18.1">Tura taar untsuminak: —¿Aints Simón naartin chikich naarisha Pedro ju jeanmasha irastas taa pujawak? —tu inintrusarmiayi.</s>
     </seg>
     <seg type="verse" id="b.ACT.10.19">
      <s id="b.ACT.10.19.1">Tu inintrinamtai, Pedro karanma nunisang wainkamurin tuke nintimias pujamtai, Yuse Wakani chicharak: —Jiisia, kampatam aints amin eatminawai.</s>
     </seg>
     <seg type="verse" id="b.ACT.10.20">
      <s id="b.ACT.10.20.1">Tura wi nu aints ainaunka akupkau asamtai wajakim tarata.</s>
      <s id="b.ACT.10.20.2">¿Nekasnash aujai wetaj? tutsuk aujai weta, —timiayi.</s>
     </seg>
     <seg type="verse" id="b.ACT.10.21">
      <s id="b.ACT.10.21.1">Tamati Pedro tara, Cornelio aintsri akupkamu ainaun wainak: —Atum eatrume nuwaitjai.</s>
      <s id="b.ACT.10.21.2">¿Waruka tarutniurme? —timiayi.</s>
     </seg>
     <seg type="verse" id="b.ACT.10.22">
      <s id="b.ACT.10.22.1">Tu iniam aiminak: —Iikia suntara apuri Cornelio akuptamkau asamtai winiji.</s>
      <s id="b.ACT.10.22.2">Nuka péngke aintsuitai.</s>
      <s id="b.ACT.10.22.3">Yusen umirnuitai.</s>
      <s id="b.ACT.10.22.4">Tura asamtai mash judío aneenak pengker awajin ainawai.</s>
      <s id="b.ACT.10.22.5">Yuse awemamuri wantintuk niin chicharak: ‘Ami aintsrum akupkam, Pedro jeemin tati tusam untsukta.</s>
      <s id="b.ACT.10.22.6">Tura ni taamtai, ni titata nuka antukta,’ timiayi.</s>
      <s id="b.ACT.10.22.7">Nuna tawai titaram turammiaji, —tiarmiayi.</s>
     </seg>
     <seg type="verse" id="b.ACT.10.23">
      <s id="b.ACT.10.23.1">Tu tinamtai Pedro chicharak: —Wayaataram.</s>
      <s id="b.ACT.10.23.2">Turaram juni kanurtaram, —timiayi.</s>
      <s id="b.ACT.10.23.3">Tamati jea wayaawar nuni kanurarmiayi.</s>
      <s id="b.ACT.10.23.4">Tura kashin tsawaarar Pedrojai waketkiarmiayi.</s>
      <s id="b.ACT.10.23.5">Tura Cristonu ainau Jopenam pujuinausha warumchik nemariarmiayi.</s>
     </seg>
     <seg type="verse" id="b.ACT.10.24">
      <s id="b.ACT.10.24.1">Tura jinta kanurar kashin tsawaarar Cesareanam jearmiayi.</s>
      <s id="b.ACT.10.24.2">Turinamtai nuni Cornelioka ni weari ainaun, tura ni amikri ainauncha winiarti tusa untsukmau asar, nusha nijai iruntrar nakasarmiayi.</s>
     </seg>
     <seg type="verse" id="b.ACT.10.25">
      <s id="b.ACT.10.25.1">Tura Pedro jeanam jeamtai, Cornelio niijai ingkiuniktas jiinki: Ameka juuntaitme, titas tikishmatramiayi.</s>
     </seg>
     <seg type="verse" id="b.ACT.10.26">
      <s id="b.ACT.10.26.1">Turamtai Pedro Cornelion achik: —Wajaktia.</s>
      <s id="b.ACT.10.26.2">Wisha aintsuitjai.</s>
      <s id="b.ACT.10.26.3">Amea nunisketjai, —timiayi.</s>
     </seg>
     <seg type="verse" id="b.ACT.10.27">
      <s id="b.ACT.10.27.1">Nunia Corneliojai chichasar jea wayaawar nuni aints untsuri iruntrar pujuinaun wainkamiayi.</s>
     </seg>
     <seg type="verse" id="b.ACT.10.28">
      <s id="b.ACT.10.28.1">Tura Pedro chichaak: —Atumka nekarme: Judío ainautikia Moisésa aarmauri umirkau asar, judíochu ainautirmi jeen pengké iraschamnawaitji.</s>
      <s id="b.ACT.10.28.2">Tura atumjai iruntrachminuitji.</s>
      <s id="b.ACT.10.28.3">Tura wainiat Yuska winaka: ‘Aints kichkisha paseetai tutsuk asata, tura tsuutsuk asata,’ turutmiayi.</s>
     </seg>
     <seg type="verse" id="b.ACT.10.29">
      <s id="b.ACT.10.29.1">Tura amesha chicham akupturkau asakmin, wisha nakimtsuk winijai.</s>
      <s id="b.ACT.10.29.2">Tura asan ¿warukang untsura? tusan nekaatasan wakerajai, —timiayi.</s>
     </seg>
     <seg type="verse" id="b.ACT.10.30">
      <s id="b.ACT.10.30.1">Pedro tamati Cornelio ayaak: —Tsaa nungká wajasai, wína jearun Yusen seakun pujai, aneachmau aints entsatin winchaan entsarun wainkamjai, nu wainkamurka cuatro (4) kinta nangkamari.</s>
     </seg>
     <seg type="verse" id="b.ACT.10.31">
      <s id="b.ACT.10.31.1">Tura wi wainkamu chichartak: ‘Corneliowa, ame Yus seamame nuna anturtamkayi, tura yuuminak pujuinau yaingmame nunasha kajinmatramtsui.</s>
     </seg>
     <seg type="verse" id="b.ACT.10.32">
      <s id="b.ACT.10.32.1">Tura asamtai Jope yaktanam aints ainau akupkata.</s>
      <s id="b.ACT.10.32.2">Nuka aints Simón naartin, chikich naari Pedro, tati tusar untsukarti.</s>
      <s id="b.ACT.10.32.3">Nuka irastas taa chikich Simónjai, nuwape takau tutaijai tsanias pujawai.</s>
      <s id="b.ACT.10.32.4">Ni jeengka juun entsa yantamen pujawai,’ turutmiayi.</s>
     </seg>
     <seg type="verse" id="b.ACT.10.33">
      <s id="b.ACT.10.33.1">Tura asamtai wári ujaataram tusan aintsun akupkamjai.</s>
      <s id="b.ACT.10.33.2">Turam amesha pengker nintimin asam taume.</s>
      <s id="b.ACT.10.33.3">Tura yamaikia Yus wainmamunam juni iruntrar pujaji.</s>
      <s id="b.ACT.10.33.4">Tura Yus akuptamkau asamtai, Yus chichaman amin ujatmakma nu mash antuktasar wakeraji, —timiayi.</s>
     </seg>
     <seg type="verse" id="b.ACT.10.34">
      <s id="b.ACT.10.34.1">Tamati Pedro etserak: —Ayu, yamaikia nekajai: Aints mash metek ainawai, Yuska tu nintimui.</s>
     </seg>
     <seg type="verse" id="b.ACT.10.35">
      <s id="b.ACT.10.35.1">Antsu Yus mash nungkanmaya ainauncha, judío ainautincha tura judíochu ainauncha, Niin umirinak pujuinaunka, tura pengker aa nuna turinaunka pengker nintimtus pujawai.</s>
     </seg>
     <seg type="verse" id="b.ACT.10.36">
      <s id="b.ACT.10.36.1">Yus Israela weari ainautinka Jesucristonam angkan pujustin chichaman akupturmakmiaji.</s>
      <s id="b.ACT.10.36.2">Nuka mash aints ainautin Apurintai.</s>
     </seg>
     <seg type="verse" id="b.ACT.10.37">
      <s id="b.ACT.10.37.1">Juan Yuse chichamen etserak aints ainaun imaimurisha nekarme.</s>
      <s id="b.ACT.10.37.2">Nunia Nazaretnumia Jesús Galileanmaya jiinki, judío nungkarincha mash wekainuyayi.</s>
      <s id="b.ACT.10.37.3">Tura Yus ni Wakanin engketamu asa, Yuse kakarmarijai pengker aa nuna takauyayi.</s>
      <s id="b.ACT.10.37.4">Tura iwianchrintin ainaun iwianchrin jiirki akupnuyayi.</s>
      <s id="b.ACT.10.37.5">Yus nijai pujau asa, nunaka turinuyayi.</s>
      <s id="b.ACT.10.37.6">Atumsha nuka nekarme.</s>
     </seg>
     <seg type="verse" id="b.ACT.10.39">
      <s id="b.ACT.10.39.1">Tura Judea nungkanam Jerusalénnumsha iisha Jesúsa turamuri wainkamiaji.</s>
      <s id="b.ACT.10.39.2">Nunia numinam nenaawar maawarmiayi.</s>
     </seg>
     <seg type="verse" id="b.ACT.10.40">
      <s id="b.ACT.10.40.1">Antsu kampatam kinta jaka tepau wainiat, Yus ataksha Jesúsan jakamunmaya inankimiayi.</s>
     </seg>
     <seg type="verse" id="b.ACT.10.41">
      <s id="b.ACT.10.41.1">Turayat Jesús jaka nantaknunka aints mashkia wainkacharmiayi.</s>
      <s id="b.ACT.10.41.2">Antsu Yus yaanchuik iin: Nu wainkau ataram tusa, eemak eatmaku asamtai, iinak wantinturmakmiaji.</s>
      <s id="b.ACT.10.41.3">Jesús jakamunmaya nantakiamtai, iisha nijai yurumak yuwamiaji, tura amutisha amurmiaji.</s>
     </seg>
     <seg type="verse" id="b.ACT.10.42">
      <s id="b.ACT.10.42.1">Tura Jesúska iwiaaku ainau tunaarincha, tura jakau ainau tunaarincha jiistinuitai, tusaram nu chicham aints ainau ujaktaram tusa, Yus akuptamkamiaji.</s>
     </seg>
     <seg type="verse" id="b.ACT.10.43">
      <s id="b.ACT.10.43.1">Yaanchuik Yuse chichame etserin mash Jesúsan pachisar etserkarmiayi.</s>
      <s id="b.ACT.10.43.2">Tura Jesúsan nekasampita tinaunka ni tunaarin Jesús tsangkuratnuitai tiarmiayi, —Pedro etserak timiayi.</s>
     </seg>
     <seg type="verse" id="b.ACT.10.44">
      <s id="b.ACT.10.44.1">Pedro tuke chichaak pujai, Yuse Wakani aneachmau yakiiya taa, ni chichamen antú pujuinaun engkemtuamiayi.</s>
     </seg>
     <seg type="verse" id="b.ACT.10.45">
      <s id="b.ACT.10.45.1">Tura chikich chichamjai anturnaikiachmin niisha Yusen maaketai tiarmiayi.</s>
      <s id="b.ACT.10.45.2">Tura asaramtai judío Cristonu ainau Pedrojai tsaniasar taarmia nuka nuna antukar nukap nintimrar: —Maj, Yuse Wakani judíochu ainauncha engkemtuwari, —tiarmiayi.</s>
     </seg>
     <seg type="verse" id="b.ACT.10.47">
      <s id="b.ACT.10.47.1">Tinamtai Pedro chicharak: —Iiya nunisarang Yuse Wakani engkemtuwaru asaramtai ¿ju aints ainaun Criston nemarkartas wakerinaun maatsuk asarti tusasha yáki surimkat? —timiayi.</s>
     </seg>
     <seg type="verse" id="b.ACT.10.48">
      <s id="b.ACT.10.48.1">Tura: —Jesucristo nintimsaram maaitaram, —tusa akupkamiayi.</s>
      <s id="b.ACT.10.48.2">Turamtai: —Jumchik kinta iijai pujusmi, —tusar Pedron iniasarmiayi.</s>
      <s id="b.ACT.10.48.3">Tu iniinam: Ayu tusa pujusmiayi.</s>
     </seg>
    </div>
    <div type="chapter" id="b.ACT.11">
     <seg type="verse" id="b.ACT.11.1">
      <s id="b.ACT.11.1.1">Cristo nuiniatiri ainau, tura Judea nungkanmaya Cristonu ainau nu turamuncha nekaawar: Judíochu ainayat nusha iiya nunisarang Yuse chichamen jukiari tamaun antukarmiayi.</s>
     </seg>
     <seg type="verse" id="b.ACT.11.2">
      <s id="b.ACT.11.2.1">Tura Pedro Jerusalénnum jeamtai, judío ainau niin chicharinak: —¿Waruka judíotiatmesha judíochu ainamunmasha irastasmesha wemame?</s>
      <s id="b.ACT.11.2.2">¿Tura waruka nijaisha tsaniasmesha yuwamame? —tiarmiayi.</s>
     </seg>
     <seg type="verse" id="b.ACT.11.4">
      <s id="b.ACT.11.4.1">Tu tinam Pedro nu nangkamtaik Jope yaktanam turamurin mash etserkatas nangkamamiayi.</s>
      <s id="b.ACT.11.4.2">Tura chichaak:</s>
     </seg>
     <seg type="verse" id="b.ACT.11.5">
      <s id="b.ACT.11.5.1">—Wikia Jope yaktanam pujusan, Yusen seakun pujai, karanma nunisnak sekmatin sarma tumaun cuatro (4) juwiakmaurin jingkiatamu nayaimpinmaya wi pujamunam taarun wainkamjai.</s>
     </seg>
     <seg type="verse" id="b.ACT.11.6">
      <s id="b.ACT.11.6.1">Tura ¿waring initak engketa? tusan jiikman, pachim cuatro (4) nawentin, nunia napi ainausha, nunia nanamtin ainausha iikia yuchatai nuni engketinaun wainkamjai.</s>
     </seg>
     <seg type="verse" id="b.ACT.11.7">
      <s id="b.ACT.11.7.1">Nunia chichaman antukmajai.</s>
      <s id="b.ACT.11.7.2">Nu chichamka nuwaitai: ‘Pedroa, wajakim maam yuwata.’</s>
     </seg>
     <seg type="verse" id="b.ACT.11.8">
      <s id="b.ACT.11.8.1">Turutmatai wikia ayaakun: ‘Atsa, Apuru.</s>
      <s id="b.ACT.11.8.2">Yuchatai aa nunaka tuke yuchawaitjai,’ timiajai.</s>
     </seg>
     <seg type="verse" id="b.ACT.11.9">
      <s id="b.ACT.11.9.1">Turamtai ataksha nayaimpinmaya chichartak: ‘Yus pengkeraitai tau wainiatmesha ¿warukaya paseetai tame?’ turutun antukmajai.</s>
     </seg>
     <seg type="verse" id="b.ACT.11.10">
      <s id="b.ACT.11.10.1">Tura sekmatiya tumaun ataksha akupak nunia iwiak, nunia ataksha akupak, nuniangka tuke nayaimpinam iwiakmayi.</s>
     </seg>
     <seg type="verse" id="b.ACT.11.11">
      <s id="b.ACT.11.11.1">Nuna nintimsan pujai, aints Cesareanmaya akupkamu ainau wína eatkiar wi pujamurun tarutiarmayi.</s>
     </seg>
     <seg type="verse" id="b.ACT.11.12">
      <s id="b.ACT.11.12.1">Tarutiaramtai Yuse Wakani wína chichartak: ‘¿Nekasnash aujai wetaj? tutsuk aujai weta,’ turutun antukmajai.</s>
      <s id="b.ACT.11.12.2">Tura Cristonu ainau seis (6) juni wijai jearu ainaujai Cesareanam jear, Cornelio jeen mash iruntrar wayaamji.</s>
     </seg>
     <seg type="verse" id="b.ACT.11.13">
      <s id="b.ACT.11.13.1">Tura ii wayaakrin, Cornelio iin ujatmak: ‘Wína jearun Yuse awemamuri wajaun wainkamjai.</s>
      <s id="b.ACT.11.13.2">Tura nisha chichartak: Aints ainau Jope yaktanam akupkam, aints Simón naartin, chikich naari Pedro tati tusam untsukta.</s>
     </seg>
     <seg type="verse" id="b.ACT.11.14">
      <s id="b.ACT.11.14.1">Nu amin chichartamak: Ami wearmijai itiur uwemratnuitrume tusa amin ujatmaktatui,’ turutun antukmajai tusa ujatmakmaji.</s>
     </seg>
     <seg type="verse" id="b.ACT.11.15">
      <s id="b.ACT.11.15.1">Turutmatai wikia Cornelio ainaun Yuse chichamen ujaakun pujai, Yuse Wakani nu nangkamtaik iin engkemturmamiaji nunisang niincha engkemtuwarmayi.</s>
     </seg>
     <seg type="verse" id="b.ACT.11.16">
      <s id="b.ACT.11.16.1">Turamtai ii Apuri Cristo timiaurin nintimramjai.</s>
      <s id="b.ACT.11.16.2">Nu chichamka nuwaitai: ‘Juan aints ainaun nekas entsanam imaimiayi.</s>
      <s id="b.ACT.11.16.3">Tura Yuse Wakani atumi nintin piatramkatatrume,’ ii Apuri timiayi.</s>
     </seg>
     <seg type="verse" id="b.ACT.11.17">
      <s id="b.ACT.11.17.1">Atumsha nintimrataram.</s>
      <s id="b.ACT.11.17.2">Ii nu nangkamtaik ii Apuri Jesucristo umirkau asakrin, Yus ni Wakanin iin akupturmakmiaji nunisang yamaisha ni Wakanin nu aints ainauncha akuptuku asamtai ¿wisha itiurkanak Yusen: Atsa turuwaip titaj? —Pedro timiayi.</s>
     </seg>
     <seg type="verse" id="b.ACT.11.18">
      <s id="b.ACT.11.18.1">Tamati nuna antukar pengker nintimsar: Yuska juuntapita tiarmiayi.</s>
      <s id="b.ACT.11.18.2">Tura chichainak: —Yuska judíochu ainau ni nintimaurin yapajiawar nekasar pujut nangkankashtinun jukiarti tusa yaingkiari, —tiarmiayi.</s>
     </seg>
     <seg type="verse" id="b.ACT.11.19">
      <s id="b.ACT.11.19.1">Estebankan maawaru ainau chikich Cristonu ainauncha maawartas wakerinam, Jerusalénnumia tupikiakiar Fenicia nungkanam, nunia Chipre isranam, nunia Antioquía yaktanam jearmiayi.</s>
      <s id="b.ACT.11.19.2">Nuni jear, judío ainaunak Yuse chichamen ujaarmiayi.</s>
     </seg>
     <seg type="verse" id="b.ACT.11.20">
      <s id="b.ACT.11.20.1">Tura Chipre isranmaya, nunia Cirene nungkanmayasha Cristonu ainau Antioquía yaktanam jear, judíochu ainaun chichasar, ii Apuri Jesúsan pachisar uwemratin chichaman etserkarmiayi.</s>
     </seg>
     <seg type="verse" id="b.ACT.11.21">
      <s id="b.ACT.11.21.1">Tura Yus ni kakarmarijai nu aints ainaun kakamtikramu asar, judíochu ainau untsuri ni yaanchuik nintimtairinka inaisar, ii Apuri Criston nekasampita tiarmiayi.</s>
     </seg>
     <seg type="verse" id="b.ACT.11.22">
      <s id="b.ACT.11.22.1">Turinamtai Cristonu Jerusalénnum pujuinau nuna antukar, Bernabén Antioquía yaktanam nuna nekaat tusar akupkarmiayi.</s>
     </seg>
     <seg type="verse" id="b.ACT.11.23">
      <s id="b.ACT.11.23.1">Bernabéka pengke aints asa, Yuse Wakani piatkamuyayi.</s>
      <s id="b.ACT.11.23.2">Tura Criston miatrusang umirnuyayi.</s>
      <s id="b.ACT.11.23.3">Tura asa Antioquíanam jea, Yus nu aints ainaun pengker awajsamun wainak nukap warasmiayi.</s>
      <s id="b.ACT.11.23.4">Tura asa nu aints ainaun chicharak: —Pengker nintimsaram tuke inaitsuk ii Apuri Cristo umirkataram, —tusa chicharkamiayi.</s>
      <s id="b.ACT.11.23.5">Tura Bernabé nuni pujai, aints untsuri ii Apurinu wajasarmiayi.</s>
     </seg>
     <seg type="verse" id="b.ACT.11.25">
      <s id="b.ACT.11.25.1">Nuniasha Bernabé Tarso yaktanam Saulon eaktas wemiayi.</s>
     </seg>
     <seg type="verse" id="b.ACT.11.26">
      <s id="b.ACT.11.26.1">Tura wainak, Antioquía yaktanam jukimiayi.</s>
      <s id="b.ACT.11.26.2">Tura nuni jear, Cristonu ainaujai kichik musach pujusar, aintsun untsuri Yuse chichamen nuiniararmiayi.</s>
      <s id="b.ACT.11.26.3">Tura asamtai Antioquía yaktanam nuna eemkar Cristonu ainaun pachisar: “Cristonu ainawai,” tiarmiayi.</s>
     </seg>
     <seg type="verse" id="b.ACT.11.27">
      <s id="b.ACT.11.27.1">Chikich kintati Jerusalénnumia Yuse chichamen etserin ainau Antioquíanam jearmiayi.</s>
     </seg>
     <seg type="verse" id="b.ACT.11.28">
      <s id="b.ACT.11.28.1">Tura jear, chikich aints Agabo naartin Cristonu ainau iruntramunam wajaki, Yuse Wakani niin nekamtikiamu asa: —Nekas mash nungkanam tsuka nukap atatui, —timiayi.</s>
      <s id="b.ACT.11.28.2">Claudio romano juun apuri asamtai, nu timiauka nunisang uminkamiayi.</s>
     </seg>
     <seg type="verse" id="b.ACT.11.29">
      <s id="b.ACT.11.29.1">Tura asamtai Cristonu ainau chicharnainak: Judea nungkanam tsuka amati, iisha Cristonu ainau yaingmi tusar, ii kuik tákakmauka kichik kichik miatrusrik susarmi tusar nintimrarmiayi.</s>
     </seg>
     <seg type="verse" id="b.ACT.11.30">
      <s id="b.ACT.11.30.1">Nuna turuwar Bernabéncha, tura Saulonasha Cristo umirnu juuntrin kuikian suwearat tusar Judea nungkanam akupkarmiayi.</s>
     </seg>
    </div>
    <div type="chapter" id="b.ACT.12">
     <seg type="verse" id="b.ACT.12.1">
      <s id="b.ACT.12.1.1">Nunia apu Herodes Cristonu ainaun wait wajaktiniun susarat tusa ni aintsrin akupkamiayi.</s>
     </seg>
     <seg type="verse" id="b.ACT.12.2">
      <s id="b.ACT.12.2.1">Tura Juanku yachiin, Santiagon saapijai maataram tusa ni aintsrin inarmiayi.</s>
     </seg>
     <seg type="verse" id="b.ACT.12.3">
      <s id="b.ACT.12.3.1">Nuna maawaramtai, judío ainau nuna wainkar: Nuka pengkeraitai tinau asarmatai, Herodes nuna nekaa: Pedrosha achiktaram tusa ni aintsrin akupkamiayi.</s>
      <s id="b.ACT.12.3.2">Turamtai Pascua fiesta, pang pachimrachmau yuwatin kinta tutai amia nuni Pedron achikiarmiayi.</s>
     </seg>
     <seg type="verse" id="b.ACT.12.4">
      <s id="b.ACT.12.4.1">Achikiaramtai Herodes ni suntarin dieciseis (16) akupak: —Atumsha atumsha cuatro (4) iruntraram, Pedro jiinki tusaram kárser nakastaram, —timiayi.</s>
      <s id="b.ACT.12.4.2">Nunia Pascua fiesta nangkamaramtai, aints ainau iruntramunam chicham nekaami, tu nintimramiayi.</s>
     </seg>
     <seg type="verse" id="b.ACT.12.5">
      <s id="b.ACT.12.5.1">Turamtai suntar ainau Herodes tímia nunisarang Pedron nakasarmiayi.</s>
      <s id="b.ACT.12.5.2">Pedron kársernum engkeawaru asaramtai, Cristonu ainau tuke inaitsuk Pedron pachisar Yusen seatiarmiayi.</s>
     </seg>
     <seg type="verse" id="b.ACT.12.6">
      <s id="b.ACT.12.6.1">Herodes: Kashin chicham nekaami timiau kintaka tsawaatsaing, kashi Pedro suntar jimiar ainamunam jape teema kanú tepemiayi, tura jimia jirujai jingkiamuyayi.</s>
      <s id="b.ACT.12.6.2">Antsu chikich suntar ainauka kársera waitirin nakainak wajaarmiayi.</s>
     </seg>
     <seg type="verse" id="b.ACT.12.7">
      <s id="b.ACT.12.7.1">Turinai Yuse awemamuri aneachmau kársernum engkemtua paantin awajsamiayi.</s>
      <s id="b.ACT.12.7.2">Tura Pedro kának tepaun mijiarnum achik shintarmiayi.</s>
      <s id="b.ACT.12.7.3">Tura Pedro shintaramtai: —Wári nantakta, —timiayi.</s>
      <s id="b.ACT.12.7.4">Tamati Pedro ni uwejen jingkiamun atiachmaitiat, ningki sayat atimiamiayi.</s>
     </seg>
     <seg type="verse" id="b.ACT.12.8">
      <s id="b.ACT.12.8.1">Turamtai Yuse awemamuri chicharak: —Kachumtairum kachumata, tura sapatrum weekata, —timiayi.</s>
      <s id="b.ACT.12.8.2">Tu tama Pedro miatrusang umirkamiayi.</s>
      <s id="b.ACT.12.8.3">Turamtai: —Tura wejmakrum entsaram nemartusta, —timiayi.</s>
     </seg>
     <seg type="verse" id="b.ACT.12.9">
      <s id="b.ACT.12.9.1">Tamati Pedro Yuse awemamurin nemarsamiayi.</s>
      <s id="b.ACT.12.9.2">Tura suntar ainaunaka shintaatsuk ukukmiayi.</s>
      <s id="b.ACT.12.9.3">Antsu: ¿Paankeash ainia? tusa nekachu asa: ¿Karanam wekaatsujash? tu nintimias karsernumia jiinki, Yuse awemamurin nemarsamiayi.</s>
     </seg>
     <seg type="verse" id="b.ACT.12.10">
      <s id="b.ACT.12.10.1">Tura suntar eemak wajauncha nangkaikiarmiayi.</s>
      <s id="b.ACT.12.10.2">Tura chikich suntar wajainauncha nunisarang nangkaikiarmiayi.</s>
      <s id="b.ACT.12.10.3">Nunia waiti jiru najanamu epenmiaunum jeainamtai, nu waitikia ningki kuwat uranmiayi.</s>
      <s id="b.ACT.12.10.4">Uraniamtai mai jiinkiar, jintanam jumchik wesarang, Yuse awemamuringkia aneachmau mengkakamiayi.</s>
     </seg>
     <seg type="verse" id="b.ACT.12.11">
      <s id="b.ACT.12.11.1">Yuse awemamuri mengkakamtai, Pedro: —Herodes judío ainaujai mash wína mantuwartas wakerutinau asaramtai, Yus nekasampi wína uwemtikrurtas ni awemamurin akupturkayi, —tu nintimramiayi.</s>
     </seg>
     <seg type="verse" id="b.ACT.12.12">
      <s id="b.ACT.12.12.1">Tura nuna nintimias Marí jeen wemiayi.</s>
      <s id="b.ACT.12.12.2">Nu Maríkia Juan Marcosa nukuri ayayi.</s>
      <s id="b.ACT.12.12.3">Nu jeanam Cristonu ainau untsuri iruntrar Yusen searmiayi.</s>
     </seg>
     <seg type="verse" id="b.ACT.12.13">
      <s id="b.ACT.12.13.1">Tuminai Pedro nuni jea, aanum wajas waiti epenmiau uratrita tusa, uwejejai tuntuyamiayi.</s>
      <s id="b.ACT.12.13.2">Turamtai nawan Rode naartin inati asa, waitinam jiistaj tusa, werimiayi.</s>
     </seg>
     <seg type="verse" id="b.ACT.12.14">
      <s id="b.ACT.12.14.1">Tura Pedro chichamen antuku asa waras, waitin uratsuk waketki: —Pedro aanum wajawai, —timiayi.</s>
     </seg>
     <seg type="verse" id="b.ACT.12.15">
      <s id="b.ACT.12.15.1">Tamati: —Atsa ¿waurkum tatsumek? —tiarmiayi.</s>
      <s id="b.ACT.12.15.2">Tinamaitiat: —Atsa, nekasan tajai, —tamaitiat: —Atsa nuchawaitai.</s>
      <s id="b.ACT.12.15.3">¿Antsu ni wakaninchuashi? —tiarmiayi.</s>
     </seg>
     <seg type="verse" id="b.ACT.12.16">
      <s id="b.ACT.12.16.1">Tinau wainiat Pedro tuke waitin tuntuyak wajamiayi.</s>
      <s id="b.ACT.12.16.2">Turamtai waitin urakar Pedron wainkar: ¿Itiur tayik? tusar shamkarmiayi.</s>
     </seg>
     <seg type="verse" id="b.ACT.12.17">
      <s id="b.ACT.12.17.1">Tuminamtai jea waya: Itiatkataram titas, uwejen takuimiayi.</s>
      <s id="b.ACT.12.17.2">Tura nuni pujuinaun chicharak: —Ii Apuri Cristo wína karsernumia jiirkini, —tusa etserkamiayi.</s>
      <s id="b.ACT.12.17.3">Tura chichas umis: —Santiagosha tura chikich Cristonu ainausha ujaakrum: Yanchuk jiinkini tusaram ujaktaram, —timiayi.</s>
      <s id="b.ACT.12.17.4">Nunia jiinki chikich yaktanam wemiayi.</s>
     </seg>
     <seg type="verse" id="b.ACT.12.18">
      <s id="b.ACT.12.18.1">Kashin tsawaar Pedro mengkakau asamtai, suntar ainau: ¿Itiurak jiinkimia, tura tuki wemaj? tusar napchau nintimrar chichainak nukap taetet wajarmiayi.</s>
     </seg>
     <seg type="verse" id="b.ACT.12.19">
      <s id="b.ACT.12.19.1">Turinamtai Herodes ni aintsri ainaun akupak: —Eaktaram, —timiayi.</s>
      <s id="b.ACT.12.19.2">Tamaitiat ea eaka wainkartatkamawar tujinkarmiayi.</s>
      <s id="b.ACT.12.19.3">Tura asamtai kársera nakasaru ainaun: ¿Itiur jiinkimia? tusa inimiayi.</s>
      <s id="b.ACT.12.19.4">Tu iniamaitiat aiminachmatai, kársera nakasaru ainau maataram tusa, ni suntari ainaun akupkamiayi.</s>
      <s id="b.ACT.12.19.5">Nunia Herodes Judea nungkanmaya jiinki, Cesarea yaktanam jea nuni pujusmiayi.</s>
     </seg>
     <seg type="verse" id="b.ACT.12.20">
      <s id="b.ACT.12.20.1">Tura Herodes Cesarea yaktanam pujus, Tiro nungkanmaya ainaun, tura Sidón nungkanmaya ainauncha kakarman kajerkamiayi.</s>
      <s id="b.ACT.12.20.2">Turamtai nu nungkanmaya aints ainau apu Herodesa nungkarinia ni yutairin sumarmin asar, chichaman iwiarartas wakeriarmiayi.</s>
      <s id="b.ACT.12.20.3">Tura apu jeen wainiun Blasto naartiniun chicharinak: —Wait aneasam, iin pachikratsam apuram chichartakum: Iisha kajernaitsuk angkan pujustasar wakeraji, tinawai tita, —tusar chichasarmiayi.</s>
     </seg>
     <seg type="verse" id="b.ACT.12.21">
      <s id="b.ACT.12.21.1">Tu tinu asaramtai Herodes: —Ataksha nu kintati kaunkataram, —timiayi.</s>
      <s id="b.ACT.12.21.2">Nu kinta tsawaaramtai, Herodes apu entsatin nekas shiirman entsar, paan waitkarat tusa, pata amanum apu keemtainum keemas, aints ainaun chicharkamiayi.</s>
     </seg>
     <seg type="verse" id="b.ACT.12.22">
      <s id="b.ACT.12.22.1">Turamtai aints ainau nuna antukar untsuminak: —Au chichaa auka aintschawaitai, antsu Yusetai, —tiarmiayi.</s>
     </seg>
     <seg type="verse" id="b.ACT.12.23">
      <s id="b.ACT.12.23.1">Tu tinamaitiat Herodes: Wikia Yuschawaitjai tachau asamtai, arutsuk Yuse awemamuri sungkuran akuptukmiayi.</s>
      <s id="b.ACT.12.23.2">Turamtai Herodes iwiaakutiat akarak jakamiayi.</s>
     </seg>
     <seg type="verse" id="b.ACT.12.24">
      <s id="b.ACT.12.24.1">Tura Herodes jakamtai, Cristonu ainau Yuse chichamen angkan etserkarmiayi.</s>
      <s id="b.ACT.12.24.2">Tura asaramtai aints Yuse chichamen untsuri antukarmiayi.</s>
     </seg>
     <seg type="verse" id="b.ACT.12.25">
      <s id="b.ACT.12.25.1">Turinamtai Bernabé Saulojai ni takatrin mash umisar, Jerusalénnumia Antioquíanam waketinak: —Juan Marcos iijai wekaasati, —tusar jukiarmiayi.</s>
     </seg>
    </div>
    <div type="chapter" id="b.ACT.13">
     <seg type="verse" id="b.ACT.13.1">
      <s id="b.ACT.13.1.1">Antioquía yaktanam Cristo umirin iruntrar pujuinamunam Yuse chichamen etserin ainau, tura Yuse chichamen nuikiartin ainausha iruntrarmiayi.</s>
      <s id="b.ACT.13.1.2">Nuna naaringkia nu ainawai: Bernabé, nunia Simón, chikich naari Shuwin inaikiarmiayi, nunia Cirene nungkanmaya aints Lucio naartin, nunia Manaén, nuka Galilea apuri Herodesjai tsakaruyayi, nunia Saulo ainik armiayi.</s>
     </seg>
     <seg type="verse" id="b.ACT.13.2">
      <s id="b.ACT.13.2.1">Tura yurumkan yutsuk ijarmawar, mash iruntrar iinu Apuri Criston maaketai tiartas pujuinamtai, Yuse Wakani nu aints ainaun chicharak: —Yuse chichamen etserkarti tusaram, Bernabésha tura Saulosha akankaram akupkataram, —timiayi.</s>
     </seg>
     <seg type="verse" id="b.ACT.13.3">
      <s id="b.ACT.13.3.1">Yuse Wakani tu timiau asar, ijarmawar Yusen sear umisar uwejejai muukencha achikiar: Yus yainmakti tusar akupkarmiayi.</s>
     </seg>
     <seg type="verse" id="b.ACT.13.4">
      <s id="b.ACT.13.4.1">Nunia Yuse Wakani akupkamu asar, Bernabé Saulojai Seleucia yaktanam weenamtai, Juan Marcos iin yainmakti tusar, jukimu asa nusha wemiayi.</s>
      <s id="b.ACT.13.4.2">Tura Seleucianam jear, kanu juunum engkemawar, isar Chipre tutainum wearmiayi.</s>
      <s id="b.ACT.13.4.3">Nunia yakat Salamina tutainum jear kanunmaya jiinkiar, judío iruntai jeanam wayaawar, Yuse chichamen etsertan nangkamawarmiayi.</s>
     </seg>
     <seg type="verse" id="b.ACT.13.6">
      <s id="b.ACT.13.6.1">Tura nu isranam Yuse chichamen etserkiar weenak atu yantamen yakat Pafos tutainum jear, judío aintsun Barjesús naartinun wainkarmiayi.</s>
      <s id="b.ACT.13.6.2">Nuka wishnutiat: —Wikia Yuse chichamen etsernuitjai, —nangkami anangmak tinuyayi.</s>
     </seg>
     <seg type="verse" id="b.ACT.13.7">
      <s id="b.ACT.13.7.1">Nu wishnuka ni apuri Sergio Paulojai tsanias pujuyayi.</s>
      <s id="b.ACT.13.7.2">Tura nu apuka nintip asa, Yuse chichamen antuktas wakerimiayi.</s>
      <s id="b.ACT.13.7.3">Tura asa: —Bernabésha, tura Saulosha tati, —tusa untsukmiayi.</s>
     </seg>
     <seg type="verse" id="b.ACT.13.8">
      <s id="b.ACT.13.8.1">Turamtai Yuse chichamen etserinamtai, wishin Barjesús naartin, chikich naari griego chichamejai Elimas naartinuyayi, nuka ni apuri Apu Jesúsan umirkai tusa chicharak: —Ju aintsu chichamengka paseetai, —timiayi.</s>
     </seg>
     <seg type="verse" id="b.ACT.13.9">
      <s id="b.ACT.13.9.1">Tamati Saulo, chikich naari Pablo, nuka Yuse Wakani piatkamu asa, wishnun jiij pujurmiayi.</s>
     </seg>
     <seg type="verse" id="b.ACT.13.10">
      <s id="b.ACT.13.10.1">Tura chicharak: —¡Maj!</s>
      <s id="b.ACT.13.10.2">Ameka anangkartinuitme, tura tsanukratin asam Satanása uchirinme.</s>
      <s id="b.ACT.13.10.3">Tura asam pengker aa nuka mash tsuutame.</s>
      <s id="b.ACT.13.10.4">¿Warukaya ii Apuri chichame nekas pengker au wainiatmesha tuke inaitsuk paseetai tame?</s>
     </seg>
     <seg type="verse" id="b.ACT.13.11">
      <s id="b.ACT.13.11.1">Yamaikia ii Apuri amincha wait wajaktinnasha suramsatatui.</s>
      <s id="b.ACT.13.11.2">Tura jiimin kusumtikramratatui.</s>
      <s id="b.ACT.13.11.3">Tura asamtai tsaa tsanmausha wainkashtatme, —timiayi.</s>
      <s id="b.ACT.13.11.4">Nu tamaujai metek wishnu jiingkia kusurmiayi.</s>
      <s id="b.ACT.13.11.5">Tura wainmichu asa, aintsun eak: —Uwejrun achirkam wekaatsata, —timiayi.</s>
     </seg>
     <seg type="verse" id="b.ACT.13.12">
      <s id="b.ACT.13.12.1">Nu turunamtai apuka nuna wainak, ii Apuri chichame etsermaun antuk nintimrau asa, Criston nekasampita timiayi.</s>
     </seg>
     <seg type="verse" id="b.ACT.13.13">
      <s id="b.ACT.13.13.1">Nunia Pablo ni tsaniakmaurijai ataksha kanu juunnum engkemawar, Pafos yaktan ukukiar juun entsanam wekaasar, Perge yaktanam Panfilia nungkanam jearmiayi.</s>
      <s id="b.ACT.13.13.2">Tura nuni pujuinai, Juan Marcos: Waketkitaj tusa Jerusalénnum waketkimiayi.</s>
     </seg>
     <seg type="verse" id="b.ACT.13.14">
      <s id="b.ACT.13.14.1">Turamtai Perge yaktanmaya jiinkiar, Pisidia nungkanam wekaasar, chikich yaktanam Antioquía tutainum jearmiayi.</s>
      <s id="b.ACT.13.14.2">Nu yaktaka Pisidianmaya Antioquía inaikiamuitai.</s>
      <s id="b.ACT.13.14.3">Tura nuni jear, ayamtai kintati judío iruntai jeanam wayaawar keemsarmiayi.</s>
     </seg>
     <seg type="verse" id="b.ACT.13.15">
      <s id="b.ACT.13.15.1">Tuminamtai Moisésa aarmaurin aujsar, tura Yuse chichame etsernu aarmaurincha aujsar umisar, judío iruntai jea juuntri ainau Pabloncha tura ni amikrincha chicharinak: —Yatsur ainautiram, chicham timin amataikia, yamaikia titaram, —tiarmiayi.</s>
     </seg>
     <seg type="verse" id="b.ACT.13.16">
      <s id="b.ACT.13.16.1">Tu tinamtai, Pablo wajaki, anturtukarat tusa, uwejen takui chichaak: —Israel ainautiram, Yus pengker nintimtin ainautirmeka anturtuktaram.</s>
     </seg>
     <seg type="verse" id="b.ACT.13.17">
      <s id="b.ACT.13.17.1">Israel ainauti Yusri ningki wakerutmau asa, yaanchuik ii juuntri ainaun Egipto nungkanam pachiinkar pujuinauncha pengker awajsau asa nukap yujramiayi.</s>
      <s id="b.ACT.13.17.2">Tura yujaramtai ni kakarmarijai ii juuntri ainaun Egiptonmayan jiikmiayi.</s>
     </seg>
     <seg type="verse" id="b.ACT.13.18">
      <s id="b.ACT.13.18.1">Tura aints atsamunam cuarenta (40) musach Yus ni turamurincha tsantramiayi.</s>
     </seg>
     <seg type="verse" id="b.ACT.13.19">
      <s id="b.ACT.13.19.1">Tura Canaán nungkanam pujusarat tusa, siete (7) nungkanmaya aints ainaun niish niish chichau ainaunka mash amukmiayi.</s>
      <s id="b.ACT.13.19.2">Tura ni nungkarin Israel ainautin tuke nuni matsamsataram tusa suramsamiaji.</s>
     </seg>
     <seg type="verse" id="b.ACT.13.20">
      <s id="b.ACT.13.20.1">Turamtai Ejipto nungkanam pujuinai cuatrocientos cincuenta (450) musach nangkamaramtai, Yus ni aintsri ainaun inartas chichaman nekamtikin ainaun akupkamiayi.</s>
      <s id="b.ACT.13.20.2">Nunia Yuse chichame etserin, Samuel naartin akiinamiayi.</s>
     </seg>
     <seg type="verse" id="b.ACT.13.21">
      <s id="b.ACT.13.21.1">Nunia Israel ainau Samuelan chicharinak: Apu inaiturkata tiarmiayi.</s>
      <s id="b.ACT.13.21.2">Tinamtai: Cisa uchiri Saúl naartin, Benjamínka weari amia nuna atumi juuntri apuri ati tusa, Yus tsangkatkamiayi.</s>
      <s id="b.ACT.13.21.3">Turamtai Saúl cuarenta (40) musach Israel ainaun inarmiayi.</s>
     </seg>
     <seg type="verse" id="b.ACT.13.22">
      <s id="b.ACT.13.22.1">Nunia: Saúl yamaikia apu achati, antsu David apu ati, Yus timiayi.</s>
      <s id="b.ACT.13.22.2">Tura Davidtan pachis chichaak: Isaía uchiri Davidka nekas wína wakeramurun tuke umirtuktas wakerau asa, wína nintirun waramtikrusi, Yus timiayi.</s>
     </seg>
     <seg type="verse" id="b.ACT.13.23">
      <s id="b.ACT.13.23.1">Yus nuna turatnuitjai tinu asa, Davidta weari kichik Israel ainautin uwemtikramratas, nukap arus Jesúsan akupturmakmiaji.</s>
     </seg>
     <seg type="verse" id="b.ACT.13.24">
      <s id="b.ACT.13.24.1">Tura Jesúska akiintsaing, Juankua akiinamiayi.</s>
      <s id="b.ACT.13.24.2">Nuka aints ainaun Yuse chichamen ujaak: Atumi nintimauri yapajiaram Yus umirkuram maaitaram tusa chicharkamiayi.</s>
     </seg>
     <seg type="verse" id="b.ACT.13.25">
      <s id="b.ACT.13.25.1">“Tura ni jakatniuri jeatak wajasamtai, aints ainaun chicharak: ‘¿Atumka wína pachitsaram itiur nintimrume?</s>
      <s id="b.ACT.13.25.2">Atumka: Mesíasaitai turutrumena nuchawaitjai.</s>
      <s id="b.ACT.13.25.3">Antsu wína ukurun akiinamia nuka wína nangkatusang kakaram atatui.</s>
      <s id="b.ACT.13.25.4">Tura asamtai wikia mianchau asan, tsuntsumruan nuna sapatri jingkiamurin atitataj tayatun, timiá natsaamakun atitachminuitjai.</s>
      <s id="b.ACT.13.25.5">Nuka Mesíasaitai,’ timiayi.</s>
     </seg>
     <seg type="verse" id="b.ACT.13.26">
      <s id="b.ACT.13.26.1">“Yatsur ainautiram, Abrahama weari ainautirmesha, Yus pengker nintimsaram pujuinautirmesha anturtuktaram: Ju uwemratin chichamnaka atumin akupturmakuitai.</s>
     </seg>
     <seg type="verse" id="b.ACT.13.27">
      <s id="b.ACT.13.27.1">Nintimrataram.</s>
      <s id="b.ACT.13.27.2">Jerusalénnum pujuinausha, tura ii juuntri ainausha ¿Jesús warí aintski? tusar nekaacharmiayi.</s>
      <s id="b.ACT.13.27.3">Tura ayamtai kintajai metek tuke judío iruntai jeanam wayaawar, Yuse chichamen etserin ainau Yuse chichamen aujinamtaisha pachischarmiayi.</s>
      <s id="b.ACT.13.27.4">Antsu Yuska yaanchuik: Nu turunatnuitai tímia nunisarang: Jesús jakati tiarmiayi.</s>
      <s id="b.ACT.13.27.5">Tura asar Yus tímia nunaka miatrusarang umirkarmiayi.</s>
     </seg>
     <seg type="verse" id="b.ACT.13.28">
      <s id="b.ACT.13.28.1">Tura niin nangkamiar maachminun waininayat: Pilato Jesúsan maati tiarmiayi.</s>
     </seg>
     <seg type="verse" id="b.ACT.13.29">
      <s id="b.ACT.13.29.1">“Tura asaramtai yaanchuik Yus turunatnuitai tímia nunaka mash miatrusarang umikiar, numinam maawaru asaramtai, ni namangken numinmayan kuakiar iwiarsarmiayi.</s>
     </seg>
     <seg type="verse" id="b.ACT.13.30">
      <s id="b.ACT.13.30.1">Tura wainiat Yus niin jakamunmaya inankimiayi.</s>
     </seg>
     <seg type="verse" id="b.ACT.13.31">
      <s id="b.ACT.13.31.1">Tura Jesús nantakin asa, wína nemartin ainau waitkarti tusa, untsuri kinta Galilea nungkanmaya ainaun nijai Jerusalénnum tsaniasar jearmia nunasha wantintukmiayi.</s>
      <s id="b.ACT.13.31.2">Tura asamtai nu aints ainau yamaisha chikich ainauncha Jesúsan pachisar ujainawai.</s>
     </seg>
     <seg type="verse" id="b.ACT.13.32">
      <s id="b.ACT.13.32.1">“Tura asamtai ii yaanchuik juuntri ainaun Yus ni uchirin pachis: Jaka nantaktinuitai, tímia nunisang Jesúsnaka inankimiayi.</s>
      <s id="b.ACT.13.32.2">Nu uwemratin chichamsha iisha atumin ujaajrume.</s>
      <s id="b.ACT.13.32.3">David Jesúsan pachis Salmo jimiar tutainum aarmia nuka nuwaitai.</s>
      <s id="b.ACT.13.32.4">Yus ni uchirin chicharak: ‘Ameka wína nekas Uchiruitme.</s>
      <s id="b.ACT.13.32.5">Ju kintati wína kakarmarun suajme,’ timiayi.</s>
      <s id="b.ACT.13.32.6">Tu aarmawaitai.</s>
     </seg>
     <seg type="verse" id="b.ACT.13.34">
      <s id="b.ACT.13.34.1">“Nuniasha Yuse chichame Jesúsan pachis tu aarmawaitai.</s>
      <s id="b.ACT.13.34.2">‘Yus ni uchirin chicharak: Davidtan nekas pengker awajsamiaja nunisnak amincha pengker awajsatatjame timiayi.’</s>
      <s id="b.ACT.13.34.3">Tu tinu asa, Jesúsa namangke kaurchati tusa, jakamunmaya inankimiayi.</s>
     </seg>
     <seg type="verse" id="b.ACT.13.35">
      <s id="b.ACT.13.35.1">Tura asamtai chikich Salmonam Jesúsan pachis tu aarmawaitai: ‘Ami inatiram nekas pengker asamtai, ni namangkengka kaurti tusamka tsangkamrukchatnuitme.’</s>
     </seg>
     <seg type="verse" id="b.ACT.13.36">
      <s id="b.ACT.13.36.1">Antsu nunaka Davidta namangkenka pachiska tichamiayi.</s>
      <s id="b.ACT.13.36.2">Yus Davidtan turata tímia nunaka mash umikmiayi.</s>
      <s id="b.ACT.13.36.3">Nunia ni juuntri jakarmia nunisang Davidcha jakamiayi.</s>
      <s id="b.ACT.13.36.4">Tura asa ni namangkengka kaurmiayi.</s>
     </seg>
     <seg type="verse" id="b.ACT.13.37">
      <s id="b.ACT.13.37.1">Antsu Yus inankimia nuka kaurchamiayi.</s>
     </seg>
     <seg type="verse" id="b.ACT.13.38">
      <s id="b.ACT.13.38.1">“Yatsur ainautiram, nusha nekaataram: Jesús atumi tunaarin sakturmaru asamtai, nu chichaman atumin etserkaruitai.</s>
      <s id="b.ACT.13.38.2">Moisés umirkatin chichamka umirkayatrumek, atumi tunaaringkia sakarchamnawaitrume.</s>
      <s id="b.ACT.13.38.3">Antsu Jesús nekasampita takurminka, atumi tunaarinka mash sakturmartinuitrume.</s>
     </seg>
     <seg type="verse" id="b.ACT.13.40">
      <s id="b.ACT.13.40.1">Yuse chichame tu aarmawaitai: ‘Wishikiartin ainautiram nintimrataram.</s>
      <s id="b.ACT.13.40.2">Atum iwiaaku pujakrumin, wisha wainchati takatan takaamtaisha, chikich ainau nuna pachis atumin ujatminau wainiatrumek, atumka nekasampita pengké tichatnuitrume.</s>
      <s id="b.ACT.13.40.3">Tura asaram atumsha mengkakai tusaram shamkataram,’ Yus tawai.</s>
      <s id="b.ACT.13.40.4">Tu tinu asamtai, Yuse chichame etserin tiarmia nuna turunawai tusaram aneartaram,” Pablo timiayi.</s>
     </seg>
     <seg type="verse" id="b.ACT.13.42">
      <s id="b.ACT.13.42.1">Tura chichas umis, Pablo Bernabéjai judío iruntai jeanmaya jiinkiaramtai, aints ainau niin chicharinak: —Wait aneasrum, yamai etserkarume nuka chikich ayamtai kintatisha nunisrumek etseritaram, —tiarmiayi.</s>
     </seg>
     <seg type="verse" id="b.ACT.13.43">
      <s id="b.ACT.13.43.1">Tura judío iruntai jeanmaya mash jiinkiar, Yuse umirin judío ainau tura judíochu ainausha untsuri Pabloncha, tura Bernabéncha nemarkarmiayi.</s>
      <s id="b.ACT.13.43.2">Nemarkaram nu aints ainaun chicharinak: —Yus atumin wait anentramrau asamtai, pengker nintimsaram tuke inaitsuk Cristo umirkataram, —tu akatrar ukukiarmiayi.</s>
     </seg>
     <seg type="verse" id="b.ACT.13.44">
      <s id="b.ACT.13.44.1">Nunia chikich ayamtai kinta jeamtai, nu yaktanam pujuinau mash Yuse chichamen antukartas iruntrarmiayi.</s>
     </seg>
     <seg type="verse" id="b.ACT.13.45">
      <s id="b.ACT.13.45.1">Tura judíochu ainau timiá untsuri kaunkaramtai, judío ainau nuna wainkar, Pablon suwirpiaku jiisar: —Nangkami tawai, —tiarmiayi.</s>
      <s id="b.ACT.13.45.2">Tura asar Pablon pachisar pasé chichasarmiayi.</s>
     </seg>
     <seg type="verse" id="b.ACT.13.46">
      <s id="b.ACT.13.46.1">Turinamtai Pablo Bernabéjai shamkartutsuk judío ainaun chicharinak: —Yus turataram iin turamin asamtai, atum nuwá eemkaram ni chichame antuktaram tusar, atumin etserkamin amiaji.</s>
      <s id="b.ACT.13.46.2">Tura wainiatrum atumka tuke iwiaaku pujustinka nakitau asakrumin, yamaikia judíochu ainamunam nu chicham etserkatai tusar weaji.</s>
     </seg>
     <seg type="verse" id="b.ACT.13.47">
      <s id="b.ACT.13.47.1">Ii Apuri nu chichamsha etserkataram tusa iin akatamramiaji.</s>
      <s id="b.ACT.13.47.2">Yus chichaak: “Judíochu ainau paan nintimrarti tusaram, wína chichamur mash aints ainamunam etserkataram.</s>
      <s id="b.ACT.13.47.3">Tura asaram mash nungkanmaya ainausha arák pujuinausha uwemrarat tusaram, turataram tajarme.”</s>
      <s id="b.ACT.13.47.4">Tu aarmawaitai, —Pablo timiayi.</s>
     </seg>
     <seg type="verse" id="b.ACT.13.48">
      <s id="b.ACT.13.48.1">Tamati judíochu ainau nuna antuku asar warasar: Yuse chichame timiá pengkeraitai tiarmiayi.</s>
      <s id="b.ACT.13.48.2">Tura pujut nangkankashtinun jukiartin ainauka Jesúsan nekasampita tiarmiayi.</s>
     </seg>
     <seg type="verse" id="b.ACT.13.49">
      <s id="b.ACT.13.49.1">Tura Yuse chichamen etserinamtai, nu nungkanmaya ainau mash antukarmiayi.</s>
     </seg>
     <seg type="verse" id="b.ACT.13.50">
      <s id="b.ACT.13.50.1">Antsu judío ainau kajerinak nu yaktanmaya juuntri ainausha, tura nuna nuwari ainausha, judío iruntai jeanam tuke winiarmia nuna: —Atumsha Pablo Bernabéjai ii nungkarinia jiinkiarti tusaram pasé awajsataram, —tusar chichaman najatiarmiayi.</s>
     </seg>
     <seg type="verse" id="b.ACT.13.51">
      <s id="b.ACT.13.51.1">Nu judío ainau Yuse chichamen antutan nakitinau asaramtai, Pablo tura Bernabésha ni sapatrin kuinkar, nungka tsetserin japawar ukukiarmiayi.</s>
      <s id="b.ACT.13.51.2">Yus atumin wait wajaktiniun suramsarti tusar nunaka turuwarmiayi.</s>
      <s id="b.ACT.13.51.3">Tura nu yaktan ukukiaramtai, Cristonu ainau juwakarun Yuse Wakani piatkamu asar tuke warasarmiayi.</s>
      <s id="b.ACT.13.51.4">Turinamtai Pablo Bernabéjai chikich yaktanam Iconio tutainum wearmiayi.</s>
     </seg>
    </div>
    <div type="chapter" id="b.ACT.14">
     <seg type="verse" id="b.ACT.14.1">
      <s id="b.ACT.14.1.1">Pablo Bernabéjai Iconio yaktanam jear, judío iruntai jeanam wayaawar, Yuse chichamen etserkarmiayi.</s>
      <s id="b.ACT.14.1.2">Tura nuni etserinamtai, judío ainau, tura judíochu ainausha untsuri Criston nekasampita tiarmiayi.</s>
     </seg>
     <seg type="verse" id="b.ACT.14.2">
      <s id="b.ACT.14.2.1">Turinamtai judío Cristo umirchau ainau judíochu ainaun chicharinak: Cristonu ainau kajerkataram tusar, pasé nintimtikrarmiayi.</s>
     </seg>
     <seg type="verse" id="b.ACT.14.3">
      <s id="b.ACT.14.3.1">Tura waininayat Pablo Bernabéjai untsuri kinta nuni pujusarmiayi.</s>
      <s id="b.ACT.14.3.2">Tura ii Apurin nintimsar shamkartutsuk: Yus aints ainaun pengker awajsatas wakerawai tusar ujakarmiayi.</s>
      <s id="b.ACT.14.3.3">Tu ujakaramtai Yus: Nuna wína kakarmarjai etserinawai tusa, wainchati takatnasha aintska itiurkachminun najanmamtikiamiayi.</s>
     </seg>
     <seg type="verse" id="b.ACT.14.4">
      <s id="b.ACT.14.4.1">Turinamtai nu yaktanam pujuinau metekchau nintimsar, chikich ainau judío Cristo umirchau ainau chichamen umiriarmiayi.</s>
      <s id="b.ACT.14.4.2">Antsu chikich ainausha Cristo akupkamu ainau chichamen umiriarmiayi.</s>
     </seg>
     <seg type="verse" id="b.ACT.14.5">
      <s id="b.ACT.14.5.1">Turinamtai judíochu ainau, tura judío ainausha ni juuntri ainaujai iruntrar chichainak: —Nu aints ainau pasé awajsarmi, tura kayajai tukurarmi, —tinamtai,</s>
     </seg>
     <seg type="verse" id="b.ACT.14.6">
      <s id="b.ACT.14.6.1">Pablo Bernabéjai nu tinamun anturmamkar, nu yaktanmaya jiinkiar, Licaonia nungkanam Listra yaktanam jear, nunia Derbe yaktanam wearmiayi.</s>
     </seg>
     <seg type="verse" id="b.ACT.14.7">
      <s id="b.ACT.14.7.1">Tura nuni jear Yusnum uwemratin chichaman etseriarmiayi.</s>
     </seg>
     <seg type="verse" id="b.ACT.14.8">
      <s id="b.ACT.14.8.1">Listra yaktanam aints wekaichau pujumiayi.</s>
      <s id="b.ACT.14.8.2">Nuka akiinamunmaya tuke wekaichau ayayi.</s>
     </seg>
     <seg type="verse" id="b.ACT.14.9">
      <s id="b.ACT.14.9.1">Nu aintska Pablo chichaamun antuk: Nekasnapi tsaartatja, tu nintimias pujamtai, Pablo nuna wainak,</s>
     </seg>
     <seg type="verse" id="b.ACT.14.10">
      <s id="b.ACT.14.10.1">kakar chicharak: —Wajakim tupin wajasta, —timiayi.</s>
      <s id="b.ACT.14.10.2">Tamati tsekengki wajaki, wekaichautiat wekaatan nangkamamiayi.</s>
     </seg>
     <seg type="verse" id="b.ACT.14.11">
      <s id="b.ACT.14.11.1">Turamtai nunia aints ainau Pablo turamurin wainkar, Licaonia nungkanmaya chichamejai untsumkar: —Ii yusri aintsua tumau iin tarutmiji, —tiarmiayi.</s>
     </seg>
     <seg type="verse" id="b.ACT.14.12">
      <s id="b.ACT.14.12.1">Tinau asar Bernabén pachisar chichainak: —Juka ii yusri Júpiteraitai, —tiarmiayi.</s>
      <s id="b.ACT.14.12.2">Tura Pablo chicharkartau asamtai, niin pachisar: —Juka ii yusri Mercuriowaitai, —tiarmiayi.</s>
     </seg>
     <seg type="verse" id="b.ACT.14.13">
      <s id="b.ACT.14.13.1">Tinamtai yakat wayaamunam nu yaktanmaya ainau yusri Júpiter naartinu jee amiayi.</s>
      <s id="b.ACT.14.13.2">Tura ni yusri jee wainin sacerdote tutai, waaka ainauncha, tura yangkur ainauncha itaar, mash aints ainaujai iruntrar Pabloncha, tura Bernabéncha: Atumka ii yusrintrume tiartas, waakan maawartas wakeriarmiayi.</s>
     </seg>
     <seg type="verse" id="b.ACT.14.14">
      <s id="b.ACT.14.14.1">Turinamtai Bernabé Pablojai nuna nekaawar, Yuschau arining turaminaji tusar, nuka pengké paseetai tusar, wejmakrin jaakarmiayi.</s>
      <s id="b.ACT.14.14.2">Tura nu aints ainaun chicharkartas ampukiar wear untsumkar:</s>
     </seg>
     <seg type="verse" id="b.ACT.14.15">
      <s id="b.ACT.14.15.1">—Juun ainautiram ¿waruka aitkarme?</s>
      <s id="b.ACT.14.15.2">Iisha atumea nunisrik aintsuitji.</s>
      <s id="b.ACT.14.15.3">Tura asar atum nangkamrum aitkarme nu inaisaram ukukrum Yus nekas iwiaaku aa nu umirkataram titasar winaji.</s>
      <s id="b.ACT.14.15.4">Nekas Yuska nayaimpincha, tura nungkancha, tura juun entsancha, tura mash nungkanam aa nuna najanamiayi.</s>
     </seg>
     <seg type="verse" id="b.ACT.14.16">
      <s id="b.ACT.14.16.1">Yaanchuikia aints ainau ni wakeramurin najanawaru wainiat, Yuska nunaka pachischamiayi.</s>
     </seg>
     <seg type="verse" id="b.ACT.14.17">
      <s id="b.ACT.14.17.1">Turayat wi nekasan Yusetjai tusa, aints ainautin mash nekaamtikramatas yumin jitumtikui.</s>
      <s id="b.ACT.14.17.2">Tura árak araamusha pengker nerekti tusa, aints ainautin ii yutairinka nukap suramji.</s>
      <s id="b.ACT.14.17.3">Tura warasarti tusa, iincha pengker awajtamji, —tiarmiayi.</s>
     </seg>
     <seg type="verse" id="b.ACT.14.18">
      <s id="b.ACT.14.18.1">Tu tinau waininayat aints ainau tuke Pabloncha, tura Bernabéncha: Atumka ii yusrintrume tiartas, waakan maawartas wakeriarmiayi.</s>
      <s id="b.ACT.14.18.2">Antsu nuka inaisataram timiau asar inaisarmiayi.</s>
     </seg>
     <seg type="verse" id="b.ACT.14.19">
      <s id="b.ACT.14.19.1">Turinamtai Antioquíanmaya judío ainau, tura Iconionmaya judío ainausha Listranam jear, Listranmaya ainau: Pablo pasé awajsataram tusar nintimtikrarmiayi.</s>
      <s id="b.ACT.14.19.2">Turamu asar Pablon kayajai tukua tukuaka kajinmakamtai: Yanchuk jakayi tusar, namangken japikiar yakta aarin japawar ukukiarmiayi.</s>
     </seg>
     <seg type="verse" id="b.ACT.14.20">
      <s id="b.ACT.14.20.1">Turuwaramtai Cristonu ainau Pablon tariar tentakarmiayi.</s>
      <s id="b.ACT.14.20.2">Turinam nantaki ataksha nu yaktanmak wayaamiayi.</s>
      <s id="b.ACT.14.20.3">Tura kashin tsawaar, Bernabéjai nu yaktanmaya jiinkiar, chikich yaktanam Derbe tutainum wearmiayi.</s>
     </seg>
     <seg type="verse" id="b.ACT.14.21">
      <s id="b.ACT.14.21.1">Tura nu yaktanmasha jear, Yusnum uwemratin chichaman etserkarmiayi.</s>
      <s id="b.ACT.14.21.2">Turinamtai aints untsuri Criston nemarkaramtai, nu yaktancha ukukiar, Listranam ataksha waketkiar, nunia Iconionam jear, Pablo Bernabéjai Antioquíanam waketkiarmiayi.</s>
     </seg>
     <seg type="verse" id="b.ACT.14.22">
      <s id="b.ACT.14.22.1">Tura chikich chikich yaktanam Cristonu ainau pengker nintimtikrartas chicharinak: —Kakaram wajasrum, Cristo tuke inaitsuk nekasampita titaram.</s>
      <s id="b.ACT.14.22.2">Iikia Yuse pujutirin nukap wait wajakur jeamnawaitji, —tiarmiayi.</s>
     </seg>
     <seg type="verse" id="b.ACT.14.23">
      <s id="b.ACT.14.23.1">Tura chikich chikich yaktanam Cristonu ainau juuntrin inaikiar, nunia ijarmawar Yusen sear, Cristonu ainaun chichasar umisar: Ii Apuri atumin yainmakarti tusar ukukiarmiayi.</s>
     </seg>
     <seg type="verse" id="b.ACT.14.24">
      <s id="b.ACT.14.24.1">Nunia jiinkiar Pisidia nungkanam nangkamakiar, Panfilia nungkanam jearmiayi.</s>
     </seg>
     <seg type="verse" id="b.ACT.14.25">
      <s id="b.ACT.14.25.1">Tura nuni jear, Perge yaktanam pujuinaun Cristo chichamen ujakarmiayi.</s>
      <s id="b.ACT.14.25.2">Nunia jiinkiar, Atalia yaktanam jearmiayi.</s>
     </seg>
     <seg type="verse" id="b.ACT.14.26">
      <s id="b.ACT.14.26.1">Tura nuni juun kanunam engkemawar, yaanchuik jiinkiarmia nu Antioquía yaktanam waketkiarmiayi.</s>
      <s id="b.ACT.14.26.2">Pablo Bernabéjai nu yaktanmaya jininatsaing, Cristonu ainau niin akupinak: Yus atumin: Cristo chichame etserkataram tusa, pengker awajtamsarti tusar, yaanchuik akupkamu asar, nu yaktanam ataksha jearmiayi.</s>
     </seg>
     <seg type="verse" id="b.ACT.14.27">
      <s id="b.ACT.14.27.1">Tura Antioquíanam jear, Cristonu ainau iruntrarti tusar untsukarmiayi.</s>
      <s id="b.ACT.14.27.2">Tura mash iruntraramtai, Yus niin kakamtikramu asar, chikich yaktanam turuwarmia nuna mash etserkarmiayi.</s>
      <s id="b.ACT.14.27.3">Tura etserinak: Yus judíochu ainaun Jesúsan nekasampita tiarat tusa, nintimtikramu asar, nuna pachisar ujakarmiayi.</s>
     </seg>
     <seg type="verse" id="b.ACT.14.28">
      <s id="b.ACT.14.28.1">Tura Pablo Bernabéjai Cristonu ainaujai nukap kinta iruntrar pujusarmiayi.</s>
     </seg>
    </div>
    <div type="chapter" id="b.ACT.15">
     <seg type="verse" id="b.ACT.15.1">
      <s id="b.ACT.15.1.1">Pablo Bernabéjai Antioquíanam pujuinai, Judea nungkanmaya ainau irasartas taarmia nuka Cristonu ainaun nuininak: —Moisés tímia nunisrumek nuwapchiram charutsuk pujakrumka uwemrashtinuitrume, —tiarmiayi.</s>
     </seg>
     <seg type="verse" id="b.ACT.15.2">
      <s id="b.ACT.15.2.1">Nuna tinamtai Pablo Bernabéjai nu aints ainaun kakarar chicharinak: —Tuuka atsui, —tiarmiayi.</s>
      <s id="b.ACT.15.2.2">Tu tinau asar, metekka nintimracharmiayi.</s>
      <s id="b.ACT.15.2.3">Tuminamtai Cristonu ainau Pabloncha, tura Bernabéncha: —Atumsha chikich aints ainaujai Jerusalénnum werum, Cristo nuiniatiri ainausha, tura Cristonu ainau juuntrisha nu chicham pachisrum: ¿Itiurkamnauki? tusaram nekaataram, —tiarmiayi.</s>
     </seg>
     <seg type="verse" id="b.ACT.15.3">
      <s id="b.ACT.15.3.1">Tusar akupkarmau asar, Fenicia nungkanam nangkamakiar, tura Samaria nungkanmasha nangkamakiar, Cristonu ainamunam jear: —Judíochu ainau nekasar yaanchuik ni turutirincha inaisar Criston nemarinawai tinamtai, nuna antukar nukap warasarmiayi.</s>
     </seg>
     <seg type="verse" id="b.ACT.15.4">
      <s id="b.ACT.15.4.1">Nunia Jerusalénnum jearamtai, Cristonu ainau, tura Cristo nuiniatiri ainausha, tura Cristonu ainau juuntri ainausha pengker nintimtusar: Winitaram tiarmiayi.</s>
      <s id="b.ACT.15.4.2">Tinamtai Pablo Bernabéjai Yuse turamurin mash etserkarmiayi.</s>
     </seg>
     <seg type="verse" id="b.ACT.15.5">
      <s id="b.ACT.15.5.1">Turinamtai fariseo Cristonu ainau wajakiar chichainak: —Moisés iin chichaman akupturmaku asamtai, Cristonu judíochu ainausha nekasar nuwapchirin charutkarti, tura Moisésa chichamen miatrusarang umikiarti tusar nuiniarartinuitai, —tiarmiayi.</s>
     </seg>
     <seg type="verse" id="b.ACT.15.6">
      <s id="b.ACT.15.6.1">Tu tinu asaramtai Cristo nuiniatiri ainau, tura Cristo nemarnu juuntri ainausha nu chicham nekaatai tusar iruntrarmiayi.</s>
     </seg>
     <seg type="verse" id="b.ACT.15.7">
      <s id="b.ACT.15.7.1">Tura chichainak pujuinai, Pedro wajaki chichaak: —Yatsur ainautiram, yaanchuik Yus wína chichartak: Judíochu ainau Criston nekasampita tiarti tusam, Yusnum uwemratin chicham ujakta tusa akuptukmiayi.</s>
      <s id="b.ACT.15.7.2">Atumsha nuka nekarme.</s>
     </seg>
     <seg type="verse" id="b.ACT.15.8">
      <s id="b.ACT.15.8.1">Tura Yus aintsu nintin mash nekau asa: Wikia judíochu ainauncha uwemtikratasan wakerajai tusa, Yuse Wakani nekas pengker aa nu ii nintin piatramkamiaji nunisang judíochu ainauncha piatkamiayi.</s>
     </seg>
     <seg type="verse" id="b.ACT.15.9">
      <s id="b.ACT.15.9.1">Tura judíochu ainaun: Judíowa nunisrumek uwemrau ataram timiau asar, Criston nekasampita tinau asaramtai, ni nintincha japiramiayi.</s>
     </seg>
     <seg type="verse" id="b.ACT.15.10">
      <s id="b.ACT.15.10.1">Turamu asamtai ii juuntrisha Moisésa chichamen umirkartatkama pengké tujinkarmiayi.</s>
      <s id="b.ACT.15.10.2">Iisha nunisrik tujinuyaji.</s>
      <s id="b.ACT.15.10.3">Tura itiurkachmin ayatrumsha, ¿warukaya judíochu ainau Moisésa chichamen mash umirkarti tuusha nintimrume?</s>
      <s id="b.ACT.15.10.4">¿Yus iin kajertamkat tusaram, nuka tatsurmeash?</s>
     </seg>
     <seg type="verse" id="b.ACT.15.11">
      <s id="b.ACT.15.11.1">Antsu tuuka nintimtsuji.</s>
      <s id="b.ACT.15.11.2">Ii Apuri Jesús iin wait anentramak jarutramkau asamtai, iikia nekasampita tinu asar uwemrawaitji.</s>
      <s id="b.ACT.15.11.3">Tura asamtai judíochu ainausha iiya nunisarang uwemrartin ainawai, tu nintimji, —Pedro timiayi.</s>
     </seg>
     <seg type="verse" id="b.ACT.15.12">
      <s id="b.ACT.15.12.1">Tama mash aiitsuk pachitske pujuarmiayi.</s>
      <s id="b.ACT.15.12.2">Tuminamtai Bernabé Pablojai aints ainaun ujainak: Aints wainchati takatnasha, tura tujintamu turatnuncha judíochu ainau mash wainkarti tusa, Yus turumtikiamu asar mash etserkarmiayi.</s>
     </seg>
     <seg type="verse" id="b.ACT.15.13">
      <s id="b.ACT.15.13.1">Tura chichasar umisaramtai, Santiago chichaak: —Yatsur ainautiram, anturtuktaram.</s>
     </seg>
     <seg type="verse" id="b.ACT.15.14">
      <s id="b.ACT.15.14.1">Simón Pedro iin chichartamak: Yus nu nangkamtaik: Wína aintsur ataram tusa, judíochu ainauncha eakmiayi.</s>
      <s id="b.ACT.15.14.2">Nuna iincha ujatmaji.</s>
     </seg>
     <seg type="verse" id="b.ACT.15.15">
      <s id="b.ACT.15.15.1">Nu turunatniun pachisar Yuse chichame etserin ainau yaanchuik aararmiayi.</s>
      <s id="b.ACT.15.15.2">Nu aarmauka nuwaitai: Yus chichaak:</s>
     </seg>
     <seg type="verse" id="b.ACT.15.16">
      <s id="b.ACT.15.16.1">Nukap arusan Davidta weari arák wearuncha nuna ataksha irurtinuitjai.</s>
      <s id="b.ACT.15.16.2">Davidta weari ampintrau ainau jea yumpunkawa nunisang pujuinau wainiatnak, aints jean iwiarua nunisnak ataksha angkan pujusarti tusan pengker awajsatnuitjai.</s>
     </seg>
     <seg type="verse" id="b.ACT.15.17">
      <s id="b.ACT.15.17.1">Chikich nungkanmaya ainau mash wína eatkarat tusan, tura mash wína aintsur arat tusan turatnuitjai, Yus timiayi.</s>
     </seg>
     <seg type="verse" id="b.ACT.15.18">
      <s id="b.ACT.15.18.1">Yus yaanchuik nu mash nekaataram tusa, ni chichamen iin akupturmakmiaji, tu aarmawaitai.</s>
     </seg>
     <seg type="verse" id="b.ACT.15.19">
      <s id="b.ACT.15.19.1">Tura asamtai judíochu ainau ni yaanchuik nintimtai inaisar, Yusen nemarkartas wakerinau wainiatrumek: Nuwapchiram charuktaram tichamnawaitai tajarme.</s>
     </seg>
     <seg type="verse" id="b.ACT.15.20">
      <s id="b.ACT.15.20.1">Tura Moisésa chichame etserin ainau yaanchuik kichik kichik yaktanam iruntai jeanam Moisésa aarmauri tuke aujsar yamaisha nunisrumek umirkataram tusar, ayamtai kintajai metek nu chichamnasha etserinau asaramtai, iikia papi aarar akupakur: Aints ni najanamurin: Wína yusruitai tina nunaka inaisarti.</s>
      <s id="b.ACT.15.20.2">Nuniasha tsanirmatnasha inaisarti.</s>
      <s id="b.ACT.15.20.3">Nunia niapir maamunka numpentin asamtai yuwacharti, nunia numpancha umutsuk asarti tusar, papi aarar akupkarmi, —Santiago timiayi.</s>
     </seg>
     <seg type="verse" id="b.ACT.15.22">
      <s id="b.ACT.15.22.1">Tamati Cristo nuiniatiri ainau, Cristonu ainau juuntri ainaujai, Cristonu ainaujai mash metek nintimrar, Cristonu ainau juuntrin jimiaran Pablojai, tura Bernabéjaisha Antioquíanam akupkatai tusar eakarmiayi.</s>
      <s id="b.ACT.15.22.2">Tura aintsun eakarmia nuka nuwaitai: Kichik Judas Barsabás, tura kitcha Silas naartinuyayi.</s>
     </seg>
     <seg type="verse" id="b.ACT.15.23">
      <s id="b.ACT.15.23.1">Tura nu aints ainaujai papin akupkarmiayi.</s>
      <s id="b.ACT.15.23.2">Nu papikia tu aarmauyayi: “Cristo nuiniatiri ainautikia, tura Cristo nemarnu juuntri ainautikia, atum judíochu ayatrum Cristonu asakrumin, Antioquíanam pujautirmin, nunia Siria nungkanam pujautirmin, nunia Cilicia nungkanam pujautirmincha chichaman akuptajrume.</s>
     </seg>
     <seg type="verse" id="b.ACT.15.24">
      <s id="b.ACT.15.24.1">Junia aints ainau ningki nintimsar, ii akupkachmau ainayat, atumin jear: ‘Nuwapchiram charuktaram, tura Moisés umirkatin chicham mash umiktaram,’ tusar atumin itit awajtaminau asaramtai, atum napchau nintimsar pujamusha antukmaji.</s>
     </seg>
     <seg type="verse" id="b.ACT.15.25">
      <s id="b.ACT.15.25.1">Tura asar iikia mash iruntrar atumin metek nintimtusar jimia aints akupkatasar inaikiamji.</s>
      <s id="b.ACT.15.25.2">Nu aintska jimiar ii aneetiri yachi ainau Bernabé tura Pablojai tsaniasar wekaasarti tusar akupaji.</s>
     </seg>
     <seg type="verse" id="b.ACT.15.26">
      <s id="b.ACT.15.26.1">Nuka ii Apuri Jesucriston miatrusarang umirin asaramtai, maawartas wakeriarmiayi.</s>
     </seg>
     <seg type="verse" id="b.ACT.15.27">
      <s id="b.ACT.15.27.1">Tura asamtai Judas Silasjai apatkar akupaji.</s>
      <s id="b.ACT.15.27.2">Nuka ii timiaji nuna mash atumin ujatmaktatrume.</s>
     </seg>
     <seg type="verse" id="b.ACT.15.28">
      <s id="b.ACT.15.28.1">Yuse Wakani iin nintimtikramrau asamtai, iisha nunisrik nintimsar: Atum nuke umirkataram tusar tajirme.</s>
     </seg>
     <seg type="verse" id="b.ACT.15.29">
      <s id="b.ACT.15.29.1">Aints ni najanamurin: Wína yusruitme tina nu susamuka yuwairap.</s>
      <s id="b.ACT.15.29.2">Tura numpasha umutsuk asataram.</s>
      <s id="b.ACT.15.29.3">Tura niapir maamuka numpentin asamtai yuwairap.</s>
      <s id="b.ACT.15.29.4">Tura tsanirmat inaisataram.</s>
      <s id="b.ACT.15.29.5">Tu pujakrumka nekasrum pengker pujustatrume.</s>
      <s id="b.ACT.15.29.6">Yus atumin yainmakarti.”</s>
      <s id="b.ACT.15.29.7">Tu aarmauyayi.</s>
     </seg>
     <seg type="verse" id="b.ACT.15.30">
      <s id="b.ACT.15.30.1">Tura papin aarar mash umisar: Antioquíanam wetaram tusar, akupkarmau asar, Antioquía yaktanam wearmiayi.</s>
      <s id="b.ACT.15.30.2">Tura nuni jear, Cristonu ainau mash iruntrarat tusar untsukarmiayi.</s>
      <s id="b.ACT.15.30.3">Tura mash kaunkaramtai papin susarmiayi.</s>
     </seg>
     <seg type="verse" id="b.ACT.15.31">
      <s id="b.ACT.15.31.1">Tura susaram, papin aujsar umisar pengker nintimsar warasarmiayi.</s>
     </seg>
     <seg type="verse" id="b.ACT.15.32">
      <s id="b.ACT.15.32.1">Turinamtai Judascha, tura Silascha Yuse chichamen etserin asar, Cristonu ainaun chichaman untsuri ujakar pengker nintimtikrarmiayi.</s>
      <s id="b.ACT.15.32.2">Tura Cristo miatrusrumek umirkataram tusar kakamtikrarmiayi.</s>
     </seg>
     <seg type="verse" id="b.ACT.15.33">
      <s id="b.ACT.15.33.1">Turamu asar nukap arusar nu yaktanmaya Cristonu ainau: Pengker nintimsaram angkan waketkitaram tusar, Jerusalénnumia taarun akupkarmiayi.</s>
     </seg>
     <seg type="verse" id="b.ACT.15.34">
      <s id="b.ACT.15.34.1">Akupinamaitiat Silaska nuni pujustas wakerimiayi.</s>
     </seg>
     <seg type="verse" id="b.ACT.15.35">
      <s id="b.ACT.15.35.1">Tura Pablo Bernabéjai Antioquía yaktanam juwakarmiayi.</s>
      <s id="b.ACT.15.35.2">Tura chikich aints ainaujai ii Apuri chichamen nuiniararmiayi.</s>
      <s id="b.ACT.15.35.3">Tura aints ainaun Yusnum uwemratin chichaman tuke ujakarmiayi.</s>
     </seg>
     <seg type="verse" id="b.ACT.15.36">
      <s id="b.ACT.15.36.1">Jumchik arus Pablo Bernabén chicharak: —¿Cristonu ainau itiur pujuinawak? tusar ataksha jiiwearmi.</s>
      <s id="b.ACT.15.36.2">Tura chikich chikich yaktanam ii Apuri Cristo chichame etserkamiaji nuni ataksha iraumi, —timiayi.</s>
     </seg>
     <seg type="verse" id="b.ACT.15.37">
      <s id="b.ACT.15.37.1">Tamati Bernabé: Ayu tusa, Juan Marcos iijai ataksha wekaasati tusa ayatas wakerimiayi.</s>
     </seg>
     <seg type="verse" id="b.ACT.15.38">
      <s id="b.ACT.15.38.1">Antsu Marcoska Yuse takatrin takakmatan nakitak Panfilia yaktanmaya waketkin asamtai, Pablo ayatan nakitmiayi.</s>
     </seg>
     <seg type="verse" id="b.ACT.15.39">
      <s id="b.ACT.15.39.1">Tamati metekchau nintimtunisar: —Kanakar wekaasami, —tusar kanakarmiayi.</s>
      <s id="b.ACT.15.39.2">Tura asa Bernabé Marcosan ayas isra Chiprenam wearmiayi.</s>
     </seg>
     <seg type="verse" id="b.ACT.15.40">
      <s id="b.ACT.15.40.1">Tuminamtai Pabloka Silasan ayamiayi.</s>
      <s id="b.ACT.15.40.2">Tura weenamtai Cristonu ainau: —Ii Apuri atumin yainmakarti, —tusar akupkarmiayi.</s>
     </seg>
     <seg type="verse" id="b.ACT.15.41">
      <s id="b.ACT.15.41.1">Tura akupinam jiinkiar Siria nungkanam wekaasar, tura Cilicia nungkanmasha wekaasar, Cristonu ainaun kakamtikrarmiayi.</s>
     </seg>
    </div>
    <div type="chapter" id="b.ACT.16">
     <seg type="verse" id="b.ACT.16.1">
      <s id="b.ACT.16.1.1">Pablo Silasjai Derbe yaktanam jear, nunia jiinkiar, Listra yaktanam jear, nuni Cristo nemarin Timoteo naartinun wainkarmiayi.</s>
      <s id="b.ACT.16.1.2">Timoteo nukuringkia judío nuwa ayayi.</s>
      <s id="b.ACT.16.1.3">Nusha Cristo nemarnuyayi.</s>
      <s id="b.ACT.16.1.4">Antsu aparingkia griego aintsuyayi.</s>
     </seg>
     <seg type="verse" id="b.ACT.16.2">
      <s id="b.ACT.16.2.1">Turamtai Cristonu ainau Listranam pujuinau, tura Iconionmasha pujuinau Timoteon pachisar pengker chichasarmiayi.</s>
     </seg>
     <seg type="verse" id="b.ACT.16.3">
      <s id="b.ACT.16.3.1">Tura asamtai Pablo chichaak: —Timoteo iijai wekaasati, —tusa wakerimiayi.</s>
      <s id="b.ACT.16.3.2">Turayat nuna aparingkia griego aints asa, uchiri nuwapchirin charutkachmiayi.</s>
      <s id="b.ACT.16.3.3">Tura asamtai judío nuni pujuinau nunaka mash nekaawaru asar, Timoteon pasé nintimturarai tusa Pablo: —Nuwapchirin charutkarti, —timiayi.</s>
     </seg>
     <seg type="verse" id="b.ACT.16.4">
      <s id="b.ACT.16.4.1">Turamtai nuna umis, nunia tsaniasar wekaasar, chikich chikich yaktanam jear, nuni Cristo nuiniatiri tura Cristo nemarnu juuntri Jerusalénnum pujuinau papin aarar akupkarmia nuna ujarkuta wearmiayi.</s>
     </seg>
     <seg type="verse" id="b.ACT.16.5">
      <s id="b.ACT.16.5.1">Tu ujainau asar, Cristonu ainaun: Miatrusarang Criston umirkarat tusar kakamtikinak kintajai metek yujrarmiayi.</s>
     </seg>
     <seg type="verse" id="b.ACT.16.6">
      <s id="b.ACT.16.6.1">Yuse Wakani: Asia nungkanam Yuse chichame etserkairap, tusa surimkamiayi.</s>
      <s id="b.ACT.16.6.2">Tura asamtai, Pablo Silasjai Frigia nungkanam nangkamakiar, nunia Galacia nungkanam nangkamakiar,</s>
     </seg>
     <seg type="verse" id="b.ACT.16.7">
      <s id="b.ACT.16.7.1">Misia nungkanam jear, Bitinia nungkanam weartas wakeriarmiayi.</s>
      <s id="b.ACT.16.7.2">Tu nintiminaun wainiat: Nuningkia weerap, tusa Jesúsa Wakani surimkamiayi.</s>
     </seg>
     <seg type="verse" id="b.ACT.16.8">
      <s id="b.ACT.16.8.1">Tura asamtai Misia nungkanam wekaasar, juun entsa yantamen Troas yaktanam jearmiayi.</s>
     </seg>
     <seg type="verse" id="b.ACT.16.9">
      <s id="b.ACT.16.9.1">Tura nuni jear kashi Pablo karanma nunisang Macedonia nungkanmaya aints wajaun wainkamiayi.</s>
      <s id="b.ACT.16.9.2">Tura ni chichamen antukmiayi.</s>
      <s id="b.ACT.16.9.3">Nu chichamka nuwaitai: “Katingkiam iin yaingkratkatasam winita.”</s>
     </seg>
     <seg type="verse" id="b.ACT.16.10">
      <s id="b.ACT.16.10.1">Tura Pablo karanma nunisang nu aintsun wainkau asamtai, iikia nintimsar: Nekas Yus nu nungkanmaya ainaun Yusnum uwemratin chicham etserkataram, tusa untsurmaji tu nintimsar, Pablo iijai Macedonia nungkanam katingmi tusar umismiaji.</s>
     </seg>
     <seg type="verse" id="b.ACT.16.11">
      <s id="b.ACT.16.11.1">Nunia Troasnum juun kanunam engkemar, juun entsanam tupnik wekaasar, isar Samotracia tutainum wemiaji.</s>
      <s id="b.ACT.16.11.2">Tura nuni jear, kashin tsawaarar nunia jiinkir, Neápolis yaktanam jeamiaji.</s>
     </seg>
     <seg type="verse" id="b.ACT.16.12">
      <s id="b.ACT.16.12.1">Nunia juun kanunmaya jiinkir, Filipos yaktanam wemiaji.</s>
      <s id="b.ACT.16.12.2">Nu yaktaka Macedonia nungka juun yaktayayi.</s>
      <s id="b.ACT.16.12.3">Nuka romano yaktarisha ayayi.</s>
      <s id="b.ACT.16.12.4">Iikia nu yaktanam jear, nuni jumchik kinta pujusmiaji.</s>
     </seg>
     <seg type="verse" id="b.ACT.16.13">
      <s id="b.ACT.16.13.1">Tura nuni pujarin, ayamtai kinta tsawaaramtai: ¿Yakta aarin judío ainau Yusen seainatsuash? tusar yaktanmaya jiinkir, entsa yantamen aanum Yus seatinam jear, nuni keemsar, nuwa ainau Yuse chichame ujakmiaji.</s>
     </seg>
     <seg type="verse" id="b.ACT.16.14">
      <s id="b.ACT.16.14.1">Tura nuwa antinak pujuinamunam Tiatira yaktanmaya nuwa, Lidia naartin pachinkamiayi.</s>
      <s id="b.ACT.16.14.2">Nuka tarach shiirman kapantakun surinuyayi.</s>
      <s id="b.ACT.16.14.3">Tura Yusen seauyayi.</s>
      <s id="b.ACT.16.14.4">Nuka Pablo chichaamun antuk, ni etsermaurin nintimramiayi.</s>
      <s id="b.ACT.16.14.5">Tumamtai Yus ni nintin uratmiayi.</s>
     </seg>
     <seg type="verse" id="b.ACT.16.15">
      <s id="b.ACT.16.15.1">Turamtai Lidia ni weari ainaujai Criston nemarkartas entsanam mainiarmiayi.</s>
      <s id="b.ACT.16.15.2">Tura nu umisakrin Lidia iin chichartamak: —Nekasrum Apu Criston nemarnuitai turutkurmeka, wait aneasrum wína jearun wayaaram, nuni pujustaram, —timiayi.</s>
      <s id="b.ACT.16.15.3">Tamati iikia ni jeen wayaar nuni pujusmiaji.</s>
     </seg>
     <seg type="verse" id="b.ACT.16.16">
      <s id="b.ACT.16.16.1">Tura nuni pujusar, chikich kintati Yus seatinam wearin, nuwawach wakantrintin iin ingkunmakmiaji.</s>
      <s id="b.ACT.16.16.2">Aints ainau nu nuwachin: ¿Ukunam itiur pujustatja? tu iniinam, iwianch niin nekamtikmau asa, ni pujustintrincha paan etsernuyayi.</s>
      <s id="b.ACT.16.16.3">Tura nu nuwawach aints ainau inatiri asamtai, nu nuwachin inauya nunaka nukap akiu armiayi.</s>
     </seg>
     <seg type="verse" id="b.ACT.16.17">
      <s id="b.ACT.16.17.1">Nu nuwachikia iin nemartamas untsumak: —Ju aints ainauka nekasar Yus nayaimpinam puja nuna inatiri ainawai.</s>
      <s id="b.ACT.16.17.2">Tura atumin: Uwemratin chichaman ujatminawai, —timiayi.</s>
     </seg>
     <seg type="verse" id="b.ACT.16.18">
      <s id="b.ACT.16.18.1">Tura turaka untsuri kinta untsumkinij wajamiayi.</s>
      <s id="b.ACT.16.18.2">Tuke inaitsuk turamtai, Pablo yawetar ayanmatar iwianchin chicharak: —Jesucristo naarijai tajame: Ju nuwachikia ukukim, jiinkim weta, —akupak timiayi.</s>
      <s id="b.ACT.16.18.3">Tamati nu tamaujai metek iwianchkia jiinki ukukmiayi.</s>
     </seg>
     <seg type="verse" id="b.ACT.16.19">
      <s id="b.ACT.16.19.1">Nu nuwachinmaya iwianch jiinkin asamtai, ni inau ainau nuna nekaawar: Yamaikia kuik jukishtatji tusar, napchau nintimrar Pabloncha, tura Silasnasha kajerkar achikiar, yakta japen apu pujuinamunam jukiarmiayi.</s>
     </seg>
     <seg type="verse" id="b.ACT.16.20">
      <s id="b.ACT.16.20.1">Tura yakta apurin jeeniar tsanuminak: —Ju aintska judío asar, ii yaktarin taar, iin napchau nintimtikraminaji.</s>
     </seg>
     <seg type="verse" id="b.ACT.16.21">
      <s id="b.ACT.16.21.1">Tura ni turamurinka nuitaminaji.</s>
      <s id="b.ACT.16.21.2">Antsu iikia romano asar, nu chichamka antukchatnuitji.</s>
      <s id="b.ACT.16.21.3">Tura ni turamuringkia turashtinuitji, —tiarmiayi.</s>
     </seg>
     <seg type="verse" id="b.ACT.16.22">
      <s id="b.ACT.16.22.1">Tu tinamtai aints untsuri kakarman kajerkarmiayi.</s>
      <s id="b.ACT.16.22.2">Turinamtai apu ainau ni aintsrin akupkar: —Ju aintsu wejmakri aitkaram numijai awatrataram, —tiarmiayi.</s>
     </seg>
     <seg type="verse" id="b.ACT.16.23">
      <s id="b.ACT.16.23.1">Nunia nukap awatrar umisar kársernum engkewar, kársera wainiun: —Ju aints jiinkiarai tusam, tenap wainkata, —tusar awajtusarmiayi.</s>
     </seg>
     <seg type="verse" id="b.ACT.16.24">
      <s id="b.ACT.16.24.1">Tu timiau asa, kársera wainin Pabloncha tura Silasnasha kársera nitkarin tee amanum engkewarmiayi.</s>
      <s id="b.ACT.16.24.2">Tura wajascharti tusa, tau jimiar amanum kangkajin kuinkachminun chanuntawarmiayi.</s>
     </seg>
     <seg type="verse" id="b.ACT.16.25">
      <s id="b.ACT.16.25.1">Turamtai kashi japeng Pablo Silasjai Yusen sear, kantancha kantamawarmiayi.</s>
      <s id="b.ACT.16.25.2">Tura kantaminamtai, chikich kársernum engkeamu ainau ni kantarin pengker nintimsar antú pujuarmiayi.</s>
     </seg>
     <seg type="verse" id="b.ACT.16.26">
      <s id="b.ACT.16.26.1">Kantaminai aneachmau kakaram uurkamiayi.</s>
      <s id="b.ACT.16.26.2">Tura uurak kársera wenukrincha kaya najanamun nukap peakmiayi.</s>
      <s id="b.ACT.16.26.3">Turamtai kársera waitiri ningki mash uranmiayi.</s>
      <s id="b.ACT.16.26.4">Tura aints achikmau ainau jirujai jingkiamuri ningki mash tsurararmiayi.</s>
     </seg>
     <seg type="verse" id="b.ACT.16.27">
      <s id="b.ACT.16.27.1">Turamtai kársera wainin kuraat shintar, kársera waitirin urankaun wainak: Achikmau ainau mash tupikiakcharmasha, tu nintimias ningki maamatas saapirin achikmiayi.</s>
     </seg>
     <seg type="verse" id="b.ACT.16.28">
      <s id="b.ACT.16.28.1">Turamtai Pablo nuna wainak kakar chicharak: —Maamawaip.</s>
      <s id="b.ACT.16.28.2">Iikia mash pujaji, —timiayi.</s>
     </seg>
     <seg type="verse" id="b.ACT.16.29">
      <s id="b.ACT.16.29.1">Tamati kársera wainin ni inatirin akupak: —Kantii akaam nimta, —timiayi.</s>
      <s id="b.ACT.16.29.2">Tamati kantiin keemak itaamtai, kársernum ampuki waya shamak kuraimiayi.</s>
      <s id="b.ACT.16.29.3">Tura Pablo Silasjai wajamurin naka tikishmatramiayi.</s>
     </seg>
     <seg type="verse" id="b.ACT.16.30">
      <s id="b.ACT.16.30.1">Tura kársera wainin Pablon tura Silasnasha karsernumia jiiki chicharak: —¿Uwemratasnasha warinak itiurkataj? —tu iniasmiayi.</s>
     </seg>
     <seg type="verse" id="b.ACT.16.31">
      <s id="b.ACT.16.31.1">Tu iniam nuka aiminak: —Apu Jesús nekasampita tusam, amesha ami wearmijai mash uwemratatrume, —tiarmiayi.</s>
     </seg>
     <seg type="verse" id="b.ACT.16.32">
      <s id="b.ACT.16.32.1">Tura Yuse chichamen ni jeen iruntrar pujuinau mash antukarti tusar ujakarmiayi.</s>
     </seg>
     <seg type="verse" id="b.ACT.16.33">
      <s id="b.ACT.16.33.1">Nuna umisaramtai, kashi wainiat kársera wainin ni numparmaurincha nijatramiayi.</s>
      <s id="b.ACT.16.33.2">Tura nuniangka kársera wainin ni weari ainaujai mash Criston umirkartas mainiarmiayi.</s>
     </seg>
     <seg type="verse" id="b.ACT.16.34">
      <s id="b.ACT.16.34.1">Nuna umisar Pabloncha tura Silasnasha ni jeen iwiak yutan yuramiayi.</s>
      <s id="b.ACT.16.34.2">Nuniasha ni weari ainaujai mash Yusen nekasampita tinu asar nukap warasarmiayi.</s>
     </seg>
     <seg type="verse" id="b.ACT.16.35">
      <s id="b.ACT.16.35.1">Kashin tsawaar, nu yakta apuri ainau kársera wainunam: Nu aintsun jimiaran akupkati tusar ni aintsrin akupkarmiayi.</s>
     </seg>
     <seg type="verse" id="b.ACT.16.36">
      <s id="b.ACT.16.36.1">Tinamtai kársera wainin Pablon nu chichamnasha ujaak: —Yakta apuri ainau atumin jiirmakiartas chichaman akupturminawai.</s>
      <s id="b.ACT.16.36.2">Tura asaramtai yamaikia jiinkiram angkan pengker nintimsaram wetaram, —timiayi.</s>
     </seg>
     <seg type="verse" id="b.ACT.16.37">
      <s id="b.ACT.16.37.1">Tamaitiat Pablo apu inatirin ayaak: —Atsa, ¿iikia romano arincha waruka chichamnaka nekartamtsuksha aints jiiminamunmasha awatamrarmaji?</s>
      <s id="b.ACT.16.37.2">¿Tura waruka karsernumsha engketmamji?</s>
      <s id="b.ACT.16.37.3">¿Waruka yamaikia uukar akuptamkartascha wakerutminaji?</s>
      <s id="b.ACT.16.37.4">Tuuka wechatatji.</s>
      <s id="b.ACT.16.37.5">Antsu ningki taar, iincha jiirmakiar akuptamkarti, —timiayi.</s>
     </seg>
     <seg type="verse" id="b.ACT.16.38">
      <s id="b.ACT.16.38.1">Tama apu inatiri waketkiar, ni apurin nu chichamnasha ujakarmiayi.</s>
      <s id="b.ACT.16.38.2">Tura romano ainawai tinamtai, yakta apuri shamkarmiayi.</s>
     </seg>
     <seg type="verse" id="b.ACT.16.39">
      <s id="b.ACT.16.39.1">Tura ningki kársernum weriar, nuni wayaawar Pabloncha Silasnasha: —Tsangkutrurtaram, —tiarmiayi.</s>
      <s id="b.ACT.16.39.2">Tura karsernumia jiikiar: —Wait aneasrum, ju yaktanmayangka jiinkiram wetaram, —tiarmiayi.</s>
     </seg>
     <seg type="verse" id="b.ACT.16.40">
      <s id="b.ACT.16.40.1">Tinamtai Pablo Silasjai karsernumia jiinkiar, Lidia jeen wearmiayi.</s>
      <s id="b.ACT.16.40.2">Tura nuni jear, Cristonu ainaun chicharinak: —Pengker nintimsaram Cristo umirkataram, —tusar yaktanmaya jiinkiarmiayi.</s>
     </seg>
    </div>
    <div type="chapter" id="b.ACT.17">
     <seg type="verse" id="b.ACT.17.1">
      <s id="b.ACT.17.1.1">Nunia Pablo Silasjai wekaasar Anfípolis yaktan nangkaikiar, nunia Apolonia yaktan nangkaikiar, Tesalónica yaktanam jearmiayi.</s>
      <s id="b.ACT.17.1.2">Nuni judío iruntai jea amiayi.</s>
     </seg>
     <seg type="verse" id="b.ACT.17.2">
      <s id="b.ACT.17.2.1">Tura Pablo tuke turin asa, nu yaktanam jea, kampatam seman pujus, ayamtai kinta jeamtai, judío iruntai jeanam waya, Yuse chichamen pachis judío ainaujai chichasmiayi.</s>
     </seg>
     <seg type="verse" id="b.ACT.17.3">
      <s id="b.ACT.17.3.1">Tura yaanchuik Yuse chichame etsernu aarmauri Jesúsan pachis ujaak: —Yus akupkamuka tu wait wajaktinuitai, nunia jakatnuitai, nunia jakamunmaya nantaktinuitai, tu aarmawaitai, —timiayi.</s>
      <s id="b.ACT.17.3.2">Nunia Pablo ataksha chichaak: —Jesúsan pachisan atumin ujaajrume nuka nekas Mesíasaitai, —timiayi.</s>
     </seg>
     <seg type="verse" id="b.ACT.17.4">
      <s id="b.ACT.17.4.1">Tamati judío ainau jumchik Jesús nekasampi Yus akupkamuita, tiarmiayi.</s>
      <s id="b.ACT.17.4.2">Tura Pablojai, tura Silasjaisha iruntrarmiayi.</s>
      <s id="b.ACT.17.4.3">Tura griego ainau untsuri Yusen searmia nusha Jesúsan nekasampita tiarmiayi.</s>
      <s id="b.ACT.17.4.4">Tura nu yakta juuntri nuwari ainausha untsuri Jesúsan nekasampita tiarmiayi.</s>
     </seg>
     <seg type="verse" id="b.ACT.17.5">
      <s id="b.ACT.17.5.1">Tinamtai judío Jesúsan umirchau ainau Pabloncha, tura Silasnasha kajerinak suwirpiaku jiisar, yaktanam pasé nintintin nangkami pujuinauncha wainkar, nuna jukiar, nu yaktanmaya ainaun mash pasé nintimtikrarmiayi.</s>
      <s id="b.ACT.17.5.2">Turuwar aints Jasón naartinu jeen jear Pabloncha, tura Silasnasha aanum jiikiartas, tura pasé nintintin ainamunam surukartas wakeriarmiayi.</s>
     </seg>
     <seg type="verse" id="b.ACT.17.6">
      <s id="b.ACT.17.6.1">Tura asar judío Jesúsan umirchau ainau Pabloncha tura Silasnasha wainkachu asar, Jasónkan tura chikich Cristonu ainauncha japikiar, yakta apuri pujamunam jeeniar, Pabloncha, tura Silasnasha pachisar untsuminak: —Mash nungkanam itit awajkartin ainau yamaisha iin tarutramiarji.</s>
     </seg>
     <seg type="verse" id="b.ACT.17.7">
      <s id="b.ACT.17.7.1">Jasón nu aints ainaun: Wína jearun pujusarti tusa untsuki.</s>
      <s id="b.ACT.17.7.2">Tura nu aints ainau juun apu Césara chichamenka umirinatsui, antsu chikich apu Jesús naartin awai turaminaji, —tiarmiayi.</s>
     </seg>
     <seg type="verse" id="b.ACT.17.8">
      <s id="b.ACT.17.8.1">—Tu timiau asar, nuna antukar nu yaktanmaya ainausha mash, tura yakta apuri ainausha mash pasé nintimrarmiayi.</s>
     </seg>
     <seg type="verse" id="b.ACT.17.9">
      <s id="b.ACT.17.9.1">Antsu Jasón chikich Cristonu ainaujai apu ainaun chicharinak: —Iikia nu aints ainaun ii yaktarinia jiinkiarti tusar awematji.</s>
      <s id="b.ACT.17.9.2">Pai, kuik ukuaji, nunia iinu yaktarina jiinkiaramtaikia, ataksha wainkimnuram.</s>
      <s id="b.ACT.17.9.3">Antsu jiininachmataikia kuik tuke jukitaram, —tiarmiayi.</s>
      <s id="b.ACT.17.9.4">Tinamtai yakta apuri Jasónkan nunia chikich Cristonu ainauncha akupkarmiayi.</s>
     </seg>
     <seg type="verse" id="b.ACT.17.10">
      <s id="b.ACT.17.10.1">Tura asaramtai arumak kashi Cristonu ainau Pabloncha Silasnasha Bereanam akupkarmiayi.</s>
      <s id="b.ACT.17.10.2">Tura akupkamu asar, Berea yaktanam jear, judío iruntai jeanam wearmiayi.</s>
     </seg>
     <seg type="verse" id="b.ACT.17.11">
      <s id="b.ACT.17.11.1">Tura nu yaktanmaya ainau pengke nintintin asar, Tesalónicanmaya ainau nangkamasarang Yuse chichamen pengker nintimsar antukarmiayi.</s>
      <s id="b.ACT.17.11.2">Tura Yuse chichamen antukar: ¿Yaanchuik Yuse chichamen etserin aarmaujai metekash etserina? tusar kintajai metek Yuse chichamen aujsarmiayi.</s>
     </seg>
     <seg type="verse" id="b.ACT.17.12">
      <s id="b.ACT.17.12.1">Turinau asar, judío untsuri Jesúsan nekasampita tiarmiayi.</s>
      <s id="b.ACT.17.12.2">Tura griego juuntri nuwari ainausha, tura juun ainausha nunisarang Jesúsan nekasampita tiarmiayi.</s>
     </seg>
     <seg type="verse" id="b.ACT.17.13">
      <s id="b.ACT.17.13.1">Tura asaramtai Tesalónicanmaya judío ainau: Pablo Bereanam Yuse chichamen etserui, tamaun antukar nuni jeariar, aints ainau Pablon kajerkarat tusar, itit awajiarmiayi.</s>
     </seg>
     <seg type="verse" id="b.ACT.17.14">
      <s id="b.ACT.17.14.1">Tura asaramtai Cristonu ainau nuna antukar Pablon: Wári juun entsanam weta tusar akupkarmiayi.</s>
      <s id="b.ACT.17.14.2">Antsu Silaska Timoteojai nuni juwakarmiayi.</s>
     </seg>
     <seg type="verse" id="b.ACT.17.15">
      <s id="b.ACT.17.15.1">Tuminamtai Bereanmaya ainau Pablojai tsaniasar Atenas yaktanam jearmiayi.</s>
      <s id="b.ACT.17.15.2">Tura jear waketinamtai, Pablo Silasan tura Timoteoncha: Wári winiarti, tusa chichaman akuptukmiayi.</s>
     </seg>
     <seg type="verse" id="b.ACT.17.16">
      <s id="b.ACT.17.16.1">Pablo Atenasnum pujus, Silas Timoteojai winiarti tinu asa, nuni nakasmiayi.</s>
      <s id="b.ACT.17.16.2">Nunia aints ainau ni yusrin Yuschau waininayat, untsuri ningki najanawar: Ameka ii yusrinme tinamtai, Pablo nuna wainak napchau nintimramiayi.</s>
     </seg>
     <seg type="verse" id="b.ACT.17.17">
      <s id="b.ACT.17.17.1">Tura judío iruntai jeanam waya, nuni judío ainaujai, tura judíochu Yusnau ainaujai chichasmiayi.</s>
      <s id="b.ACT.17.17.2">Nuniasha kintajai metek yakta japen aints ainaujai ingkiunik chichasmiayi.</s>
     </seg>
     <seg type="verse" id="b.ACT.17.18">
      <s id="b.ACT.17.18.1">Nunia griego nuikiartin, Epicuro naartinu chichamen nuikiartin ainaujai chichasmiayi.</s>
      <s id="b.ACT.17.18.2">Tura chikich nuikiartin ainaujai, Estoicos tutaijai chichasmiayi.</s>
      <s id="b.ACT.17.18.3">Turamtai chikich ainau Pablon pachisar chichainak: —¿Ju aints nangkami chichaa wea juka warintramtajik? —tunaiyarmiayi.</s>
      <s id="b.ACT.17.18.4">Tura Pablo Jesúsan pachis, tura jakar nantaktinun pachis Yusnum uwemratin chichaman etseru asamtai, chikich ainau chichainak: —¿Juka ni yusri ainaun ii nekatsji nuna pachis chichaatsuash? —tunaiyarmiayi.</s>
     </seg>
     <seg type="verse" id="b.ACT.17.19">
      <s id="b.ACT.17.19.1">Atenasnum pujuinauka, tura chikich yaktanmaya ainausha, nuni iruntrartas taaru ainauka tuke yamaram chichaman ujakartas tura antukartas wakerin armiayi.</s>
      <s id="b.ACT.17.19.2">Tura asar ni juuntri ainau iruntramunam, Areópago tutainum Pablon jeeniarmiayi.</s>
      <s id="b.ACT.17.19.3">Tura nuni jeeniar chicharinak: —Yamaram chicham ame tame nu iisha nekaatasar wakeraji.</s>
      <s id="b.ACT.17.19.4">Ame tame nuka antichu asar, nunaka takun tajai takumin nekaatasar wakeraji, —tiarmiayi.</s>
     </seg>
     <seg type="verse" id="b.ACT.17.22">
      <s id="b.ACT.17.22.1">Tu tinu asaramtai, Pablo juun ainau iruntramunam japen wajas chicharak: “Atenasnumia juun ainautiram, atumi yusri ainau miatrusrumek nintimtarme tusan wainjarme.</s>
     </seg>
     <seg type="verse" id="b.ACT.17.23">
      <s id="b.ACT.17.23.1">Wikia atumi yaktarin wainkan, atumi yusri aints najanamu wainiatrumek: Wína yusruitme tarume, nunaka mash wainkan, nunia atumi yusri susatasrum atumi tangkuri maar epetincha wainkajai.</s>
      <s id="b.ACT.17.23.2">Tura nu aarmaunasha wainkajai: ‘Juka nekashtai Yusnawaitai.’</s>
      <s id="b.ACT.17.23.3">Tu aarmaun wainkau asan, atumi Yusri nekachiatrum tikishmatrume nuna pachisan nuwaitai tusan, atumin nekamtikiatjarme.</s>
     </seg>
     <seg type="verse" id="b.ACT.17.24">
      <s id="b.ACT.17.24.1">“Nintimrataram.</s>
      <s id="b.ACT.17.24.2">Nu Yuska nungkan najanamiayi.</s>
      <s id="b.ACT.17.24.3">Tura nungkanam mash iruna nunasha najanamiayi.</s>
      <s id="b.ACT.17.24.4">Tura asa nayaimpi Apurintai.</s>
      <s id="b.ACT.17.24.5">Tura nungkanam ainia nuna Apurintai.</s>
      <s id="b.ACT.17.24.6">Tura asa aints ni uwejejai jean jeamina nuningkia Yuska pujuchuitai.</s>
     </seg>
     <seg type="verse" id="b.ACT.17.25">
      <s id="b.ACT.17.25.1">Nunia mash iwiaaku ainauti pujusarti tusa, ningki ii mayatairincha, tura ii yuumamurincha suramji.</s>
      <s id="b.ACT.17.25.2">Tura ningkia yuumichu asamtai, aintstikia warinchuka Yuska susachminuitji.</s>
     </seg>
     <seg type="verse" id="b.ACT.17.26">
      <s id="b.ACT.17.26.1">“Tura Yuska aintsun kichkin najana, mash nungkanam yujarar pujusarti tusa najanamiayi.</s>
      <s id="b.ACT.17.26.2">Tura aintsnaka najantsuk eemak nintimias: Warutik pujusarat tusa, tura tuning pujusarat tusa nekaamiayi.</s>
     </seg>
     <seg type="verse" id="b.ACT.17.27">
      <s id="b.ACT.17.27.1">Tura Yuska arákka pujurtamtsuji.</s>
      <s id="b.ACT.17.27.2">Antsu aints ainau wína eatkar nintimtursarti tusa nintimramiayi.</s>
     </seg>
     <seg type="verse" id="b.ACT.17.28">
      <s id="b.ACT.17.28.1">Yuska pujutan suramsau asamtai aintstikia iwiaakuitji.</s>
      <s id="b.ACT.17.28.2">Tura asar muchiaji.</s>
      <s id="b.ACT.17.28.3">Tura asamtai atumi nekarmin ainausha nu chichamnaka aarar: ‘Iikia mash Yus najanamuitji,’ tiarmiayi.</s>
     </seg>
     <seg type="verse" id="b.ACT.17.29">
      <s id="b.ACT.17.29.1">Tura asar iincha Yus najatmau asakrin, kuri najanamuka: Yusetai tuuka nintimtuschatnuitji.</s>
      <s id="b.ACT.17.29.2">Tura kuik najanamuka, tura kaya najanamuka: Yusetai tuuka nintimtuschatnuitji.</s>
     </seg>
     <seg type="verse" id="b.ACT.17.30">
      <s id="b.ACT.17.30.1">“Nintimrataram.</s>
      <s id="b.ACT.17.30.2">Aints ainau Yusen nekainachak turuawarmia nuna Yus yaanchuik pachischamiayi.</s>
      <s id="b.ACT.17.30.3">Antsu ukunam ni kintari jeamtai, Yus mash nungkanmaya ainau nintimaurin yapajiawarti tusa aintsun akupkatnuitai.</s>
      <s id="b.ACT.17.30.4">Nu aintska pengké tunaarinchau asa, nunaka turatnuitai.</s>
      <s id="b.ACT.17.30.5">Tura mash aints ainau nuna nekaawarti tusa, nu aintsun jakamunmaya inankimiayi,” Pablo timiayi.</s>
     </seg>
     <seg type="verse" id="b.ACT.17.32">
      <s id="b.ACT.17.32.1">Tama aints jakamunmaya nantakmiaun pachis chichaun antukar wishikrarmiayi.</s>
      <s id="b.ACT.17.32.2">Chikich ainau chicharinak: —Ii wakerakrikia ame tame nuka chikich kintati antuktatji, —tiarmiayi.</s>
     </seg>
     <seg type="verse" id="b.ACT.17.33">
      <s id="b.ACT.17.33.1">Tinamtai Pablo nu aints ainaun ukukmiayi.</s>
     </seg>
     <seg type="verse" id="b.ACT.17.34">
      <s id="b.ACT.17.34.1">Tura waininayat jumchik aints ainau Pablon nemarkarmiayi.</s>
      <s id="b.ACT.17.34.2">Kichik Atenasa juuntri, Dionisio naartin, nunia kichik nuwa, Dámaris naartin, nunia chikich aints ainausha Criston nekasampita tiarmiayi.</s>
     </seg>
    </div>
    <div type="chapter" id="b.ACT.18">
     <seg type="verse" id="b.ACT.18.1">
      <s id="b.ACT.18.1.1">Pablo Atenasnumia jiinki, Corinto yaktanam wemiayi.</s>
     </seg>
     <seg type="verse" id="b.ACT.18.2">
      <s id="b.ACT.18.2.1">Tura nuni jea, judío aintsun, Aquila naartinun wainkamiayi.</s>
      <s id="b.ACT.18.2.2">Nuka Ponto nungkanmaya aintsuyayi.</s>
      <s id="b.ACT.18.2.3">Tura Roma yaktanam pujai, romano apuri Claudio naartin judío ainaun nu yaktanmayan mash jiikmiayi.</s>
      <s id="b.ACT.18.2.4">Tura asamtai Aquila ni nuwari Priscilajai Italia nungkanmaya jiinkiar, Corinto yaktanam jear, nuni pujusarmiayi.</s>
      <s id="b.ACT.18.2.5">Tura asamtai Pablo Aquila jeen iraamiayi.</s>
     </seg>
     <seg type="verse" id="b.ACT.18.3">
      <s id="b.ACT.18.3.1">Tura Pablosha, tura Aquilasha mai metek tarach jean najanin asar, Pablo nijai pujumiayi.</s>
      <s id="b.ACT.18.3.2">Tura nuna najanawar surukarmiayi.</s>
     </seg>
     <seg type="verse" id="b.ACT.18.4">
      <s id="b.ACT.18.4.1">Tura ayamtai kintajai metek judío iruntai jeanam waya, Pablo judío ainauncha, tura judíochu ainauncha: Wi taja nuka nekasaintai tusa chicharkamiayi.</s>
     </seg>
     <seg type="verse" id="b.ACT.18.5">
      <s id="b.ACT.18.5.1">Turamtai Silas Timoteojai Macedonianmaya taamtai, Pablo tarach jea najantanka inais, kintajai metek Yuse chichamen etserkamiayi.</s>
      <s id="b.ACT.18.5.2">Tura judío ainaun paan ujaak: —Nekasan tajarme: Yus akupkamu atum tati tusaram nakarme nuka Jesúsaitai, —timiayi.</s>
     </seg>
     <seg type="verse" id="b.ACT.18.6">
      <s id="b.ACT.18.6.1">Ujaamaitiat nu chichamnaka antutan nakitinak Pablon pasé chicharkarmiayi.</s>
      <s id="b.ACT.18.6.2">Tura asaramtai Pablo ni wejmakrin pearmiayi.</s>
      <s id="b.ACT.18.6.3">Wikia atumin japan ukuktatjarme taku nunaka turamiayi.</s>
      <s id="b.ACT.18.6.4">Nunia nu aintsun chicharak: —Atumek wakerau asaram, jakaram mengkakatatrume.</s>
      <s id="b.ACT.18.6.5">Antsu wikia nunaka wakeratsjai.</s>
      <s id="b.ACT.18.6.6">Atumka uwemratin chicham antut nakitau asakrumin, wikia yamaikia judíochu ainaun nu chichaman ujaktasan werajai, —timiayi.</s>
     </seg>
     <seg type="verse" id="b.ACT.18.7">
      <s id="b.ACT.18.7.1">Tura judío iruntai jeanmaya jiinki, judíochu aintsu jeen wayaamiayi.</s>
      <s id="b.ACT.18.7.2">Nu aintska judío iruntai jeanam ayamas pujumiayi.</s>
      <s id="b.ACT.18.7.3">Tura Yusen seayayi.</s>
      <s id="b.ACT.18.7.4">Ni naaringkia Ticio Justoyayi.</s>
     </seg>
     <seg type="verse" id="b.ACT.18.8">
      <s id="b.ACT.18.8.1">Turamtai judío iruntai jea apuri, Crispo naartin, ni weari ainaujai mash ii Apuri Jesúsan nekasampita tiarmiayi.</s>
      <s id="b.ACT.18.8.2">Nunia Corintonam pujuinau untsuri Yuse chichamen antukar, Jesúsan nekasampita tusar mainiarmiayi.</s>
     </seg>
     <seg type="verse" id="b.ACT.18.9">
      <s id="b.ACT.18.9.1">Turinamtai ii Apuri Jesús Pablon kashi karanma nunisang chicharak: —Wikia amijai pujajai.</s>
      <s id="b.ACT.18.9.2">Tura asamtai amincha kichkisha paseeka awajtamsarchatatui.</s>
      <s id="b.ACT.18.9.3">Ju yaktanam wína aintsur untsuri iruninau asaramtai, shamkartutsuk asata.</s>
      <s id="b.ACT.18.9.4">Antsu tuke inaitsuk wína chichamur etserkim weta, —timiayi.</s>
     </seg>
     <seg type="verse" id="b.ACT.18.11">
      <s id="b.ACT.18.11.1">Tamati Pabloka nu yaktanam kichik musach nunia jape pujusmiayi.</s>
      <s id="b.ACT.18.11.2">Tura aints ainaun Yuse chichamen nuiniarmiayi.</s>
     </seg>
     <seg type="verse" id="b.ACT.18.12">
      <s id="b.ACT.18.12.1">Tura nuni aints Galión naartin Acaya nungka apuri inaikiamu pujai, judío mash iruntrar Pablon achikiar, chicham nekatai jeanam jeeniarmiayi.</s>
     </seg>
     <seg type="verse" id="b.ACT.18.13">
      <s id="b.ACT.18.13.1">Tura apun chicharinak: —Ju aintska Yus umirkataram tayat, Moisésa chichamen nuitamtsuji, antsu metekchau nuitamji, —tiarmiayi.</s>
     </seg>
     <seg type="verse" id="b.ACT.18.14">
      <s id="b.ACT.18.14.1">Tinamtai Pablo chichastas wakerau wainiat, Galión judío ainaun chicharak: —Judío ainautiram, ju aints nekas tunaawaitmatikia, tura juka nekas pasé turamtaikia, wikia atumin anturkainjarme.</s>
     </seg>
     <seg type="verse" id="b.ACT.18.15">
      <s id="b.ACT.18.15.1">Antsu atum nuikiartamu pachisrum, tura atumi juuntri naari pachisrum, tura chichaman atumi juuntri akupkarmia nu pachisrum tau asaram, atumek iwiarataram.</s>
      <s id="b.ACT.18.15.2">Wikia nu chichamnaka nekatan nakitajai, —timiayi.</s>
     </seg>
     <seg type="verse" id="b.ACT.18.16">
      <s id="b.ACT.18.16.1">Nuna tina judío ainaun chicham nekatai jeanmaya jiikmiayi.</s>
     </seg>
     <seg type="verse" id="b.ACT.18.17">
      <s id="b.ACT.18.17.1">Tura apu chichaman nekatan nakitau asamtai aints ainau judío iruntai jea apurin Sóstenes naartinun achikiar, apu naka wajamunam awatiarmiayi.</s>
      <s id="b.ACT.18.17.2">Awatinau wainiat apu Galiónka pengké pachischamiayi.</s>
     </seg>
     <seg type="verse" id="b.ACT.18.18">
      <s id="b.ACT.18.18.1">Turamtai Pablo Corinto yaktanam nukap kinta pujusmiayi.</s>
      <s id="b.ACT.18.18.2">Nunia Cristonu ainaun: Weajai tusa ukukmiayi.</s>
      <s id="b.ACT.18.18.3">Nunia Priscilajai, tura aishri Aquilajai Cencrea yaktanam juun entsa yantamen wemiayi.</s>
      <s id="b.ACT.18.18.4">Tura nuni jea yaanchuik Yusen: Wi turatatjai tímia nuna umiktas muuken awamramiayi.</s>
      <s id="b.ACT.18.18.5">Nunia juun kanunam engkemawar, Siria nungkanam waketkiartas wekaasarmiayi.</s>
     </seg>
     <seg type="verse" id="b.ACT.18.19">
      <s id="b.ACT.18.19.1">Tura Efeso yaktanam jear, Pablo judío iruntai jeanam wemiayi.</s>
      <s id="b.ACT.18.19.2">Tura nuni jea, judío ainaujai chichasmiayi.</s>
      <s id="b.ACT.18.19.3">Tura iijai pujusmi tinamaitiat, Pablo ayu tichamiayi.</s>
      <s id="b.ACT.18.19.4">Antsu ataksha wetas: “Yus wakeramtaikia, ataksha winitatjai,” tusa ukuki juun kanunam engkema, Efeso yaktanmaya jiinkimiayi.</s>
      <s id="b.ACT.18.19.5">Antsu Priscila ni aishri Aquilajai nuni juwakarmiayi.</s>
     </seg>
     <seg type="verse" id="b.ACT.18.22">
      <s id="b.ACT.18.22.1">Tura nunia Pablo kanujai wekaas, Cesarea yaktanam nujamak, juun kanunmaya jiinki, Cristonu ainau Jerusalénnum pujuinaun jiistas wemiayi.</s>
      <s id="b.ACT.18.22.2">Nunia jiinki Antioquíanam wemiayi.</s>
     </seg>
     <seg type="verse" id="b.ACT.18.23">
      <s id="b.ACT.18.23.1">Tura nuni jea nukap pujus, ataksha nunia jiinki Galacia nungkanmasha, tura Frigia nungkanmasha wekaas, Cristonu ainau chikich chikich yaktanam pujuinaun kakamtikramiayi.</s>
     </seg>
     <seg type="verse" id="b.ACT.18.24">
      <s id="b.ACT.18.24.1">Pablo wekai, judío aints Apolos naartin Efesonam jeamiayi.</s>
      <s id="b.ACT.18.24.2">Nuka Alejandría yaktanmaya aintsuyayi.</s>
      <s id="b.ACT.18.24.3">Tura Yuse chichame aarmaun pengker nekau asa, pengker etsernuyayi.</s>
     </seg>
     <seg type="verse" id="b.ACT.18.25">
      <s id="b.ACT.18.25.1">Nuka pengke nintintin asa, tura ii Apuri Jesúsan pachis chichaman antuku asa, nu chichaman paan antumain aints ainaun nuiniarmiayi.</s>
      <s id="b.ACT.18.25.2">Turayat imiakratin Juan aints ainaun imiaimun pachis nunak nekau ayayi.</s>
     </seg>
     <seg type="verse" id="b.ACT.18.26">
      <s id="b.ACT.18.26.1">Tura judío iruntai jeanam Apolos waya, shamtsuk Jesúsan pachis chichasmiayi.</s>
      <s id="b.ACT.18.26.2">Turamtai Priscila ni aishri Aquilajai ni chichaamurin antuku asar, Apolosan akankar jukiar, Yuse chichame nekas tu awai tusar miatrusarang ujakarmiayi.</s>
     </seg>
     <seg type="verse" id="b.ACT.18.27">
      <s id="b.ACT.18.27.1">Tura Apolos Acaya nungkanam wetas wakerau asamtai, Efesonmaya Cristonu ainau papin aatrar akuptinak: Ju aintska pengker yaingtaram, tusar akupkarmiayi.</s>
      <s id="b.ACT.18.27.2">Nunia Apolos we, Acaya nungkanam jea, aints mash antinamunam Yuse chichame etserin yaanchuik aarmaurin Yuse kakarmarijai etserak: Yus akupkamu Mesías tati tusaram nakarme nuka Jesúsaitai tusa, paan nekamtikiamiayi.</s>
      <s id="b.ACT.18.27.3">Tura asa judío ainaun nepetkamiayi.</s>
      <s id="b.ACT.18.27.4">Tura Cristonu ainaun Yus pengker awajsati tusa nukap yaingmiayi.</s>
     </seg>
    </div>
    <div type="chapter" id="b.ACT.19">
     <seg type="verse" id="b.ACT.19.1">
      <s id="b.ACT.19.1.1">Apolos Corintonam pujai, Pablo muran nangkaiki, Efeso yaktanam jeamiayi.</s>
      <s id="b.ACT.19.1.2">Tura nuni jea, Yusen umirin ainaun wainkamiayi.</s>
     </seg>
     <seg type="verse" id="b.ACT.19.2">
      <s id="b.ACT.19.2.1">Tura chicharak: —¿Atumi nintin Yuse Wakani pujawak? —tu iniam nusha aiminak: —Atsa, Yuse Wakani pachisar etsermauka iikia pengké antichuitji, —tiarmiayi.</s>
     </seg>
     <seg type="verse" id="b.ACT.19.3">
      <s id="b.ACT.19.3.1">Tu tinam ataksha iniak: —¿Tura atumsha warí nintimsarmea maimiarme? —tu iniam nusha aiminak: —Juan aints ainaun nuiniarmia nu nintimsar maimiaji, —tiarmiayi.</s>
     </seg>
     <seg type="verse" id="b.ACT.19.4">
      <s id="b.ACT.19.4.1">Tinamtai Pablo chicharak: —Nekas Juan aints ainaun: Atumi pasé nintimauri yapajiaram maitiaram tusa imiatmimiayi, tura chicharak: Wína ukurun winá nuka Jesúsaitai.</s>
      <s id="b.ACT.19.4.2">Ni nekasampita titaram, —Juan timiaun Pablo etserak timiayi.</s>
     </seg>
     <seg type="verse" id="b.ACT.19.5">
      <s id="b.ACT.19.5.1">Tura Pablo Juanku timiaurin etsermatai, nu aints ainau ii Apuri Jesúsa naarin pachisar mainiarmiayi.</s>
     </seg>
     <seg type="verse" id="b.ACT.19.6">
      <s id="b.ACT.19.6.1">Turinamtai Pablo Yusen sea, nu aints ainau muuken achikiamtai, Yuse Wakani ni nintin piatkamiayi.</s>
      <s id="b.ACT.19.6.2">Turamtai niish niish chichakarmiayi.</s>
      <s id="b.ACT.19.6.3">Turinamtai Yus: Wína chichamrun etserkarti tusa chichamtikiamiayi.</s>
     </seg>
     <seg type="verse" id="b.ACT.19.7">
      <s id="b.ACT.19.7.1">Yuse Wakani piatkamuka doce (12) aints armiayi.</s>
     </seg>
     <seg type="verse" id="b.ACT.19.8">
      <s id="b.ACT.19.8.1">Tura Pabloka nuni kampatam nantu pujus, tuke judío iruntai jeanam waya, nuni shamtsuk judío ainaun Yuse chichamen ujamiayi.</s>
      <s id="b.ACT.19.8.2">Tura Yus ni aintsri ainaun tu inawai tusa chicharkamiayi.</s>
     </seg>
     <seg type="verse" id="b.ACT.19.9">
      <s id="b.ACT.19.9.1">Tura wainiat chikich ainau Yuse chichamen umirtan nakitinau asar, nu yamaram etsermaun pachisar pasé chichasarmiayi.</s>
      <s id="b.ACT.19.9.2">Tura pasé chichainamtai, Pablo nunia jiinki, Cristonu ainaun yaruak, aints Tirano naartinu papi aujtainum waya, kintajai metek Yuse chichamen etserkamiayi.</s>
     </seg>
     <seg type="verse" id="b.ACT.19.10">
      <s id="b.ACT.19.10.1">Tura Pablo jimia musach aints ainaun Yuse chichamen ujakmiayi.</s>
      <s id="b.ACT.19.10.2">Tura asamtai Asianmaya judío ainausha mash, tura griego ainausha mash Apu Jesúsan pachisar etsermaun antukarmiayi.</s>
     </seg>
     <seg type="verse" id="b.ACT.19.11">
      <s id="b.ACT.19.11.1">Tura asaramtai Pablon Yus wainchatai takatan takasat tusa kakamtikramiayi.</s>
     </seg>
     <seg type="verse" id="b.ACT.19.12">
      <s id="b.ACT.19.12.1">Turamtai aints ainau panuinasha, tura tarachnasha jukiar, Pablo namangken antingkiar, nunia jukiar jau ainau namangken nujtukaram tsaararmiayi.</s>
      <s id="b.ACT.19.12.2">Tura iwianchrintin ainausha nu tarachjai nujtukaram, iwianch ainauncha jiiriarmiayi.</s>
     </seg>
     <seg type="verse" id="b.ACT.19.13">
      <s id="b.ACT.19.13.1">Turinamtai chikich judío ainau chikich chikich yaktanam wekaasar, iwianchrintin ainaun wainkar, ningki nintimsar Jesúsa naarin pachisar, iwianch ainaun jiikiartas chicharinak: —Pablo Jesúsa naarin pachis etsera nuna naarijai jiinkitaram tajarme, —tinu armiayi.</s>
     </seg>
     <seg type="verse" id="b.ACT.19.14">
      <s id="b.ACT.19.14.1">Tura sacerdote juuntri Esceva naartinu uchiri siete (7) armia nuna tiarmiayi.</s>
     </seg>
     <seg type="verse" id="b.ACT.19.15">
      <s id="b.ACT.19.15.1">Tura iwianchrinu jeen wayaawar nuna tinamtai, iwianch ayaak: —Wikia Jesúsan wainuyajai.</s>
      <s id="b.ACT.19.15.2">Tura Pabloncha wainuyajai.</s>
      <s id="b.ACT.19.15.3">Antsu ¿atumsha ya asarmea tarume? —timiayi.</s>
     </seg>
     <seg type="verse" id="b.ACT.19.16">
      <s id="b.ACT.19.16.1">Nuna tusa iwianchrintin tsekengki nu aints ainaun iwianchi kakarmarijai mash achik, nunia nepetak nukap awatramiayi.</s>
      <s id="b.ACT.19.16.2">Turamtai misu kuimiakar, nukap numparar nu jeanmaya tupikiakiarmiayi.</s>
     </seg>
     <seg type="verse" id="b.ACT.19.17">
      <s id="b.ACT.19.17.1">Turinamtai Efesonam judío ainausha, tura judíochu ainausha mash nuna nekaawar shamkarmiayi.</s>
      <s id="b.ACT.19.17.2">Tura Apu Jesús nekas juuntaitai tiarmiayi.</s>
     </seg>
     <seg type="verse" id="b.ACT.19.18">
      <s id="b.ACT.19.18.1">Tura Cristonu ainau kaunkar untsuri ni yaanchuik tunau turamurin etserkarmiayi.</s>
     </seg>
     <seg type="verse" id="b.ACT.19.19">
      <s id="b.ACT.19.19.1">Tura wishin untsuri yaanchuik turutirin inaisar, ni papirin itaar, aints mash wainminamunam keematkarmiayi.</s>
      <s id="b.ACT.19.19.2">Tura nu papi akikri mash irumram nekapmaram, cincuenta warang (50,000) kuikiajai sumakmin amiayi.</s>
     </seg>
     <seg type="verse" id="b.ACT.19.20">
      <s id="b.ACT.19.20.1">Tura ii Apuri Jesúsa kakarmarijai Yuse chichamen etserkaramtai, aints ainau untsuri Jesúsan nekasampita tusar ni kakarmarin inakmasarmiayi.</s>
     </seg>
     <seg type="verse" id="b.ACT.19.21">
      <s id="b.ACT.19.21.1">Tuminamtai Pablo nintimias: Macedonia nungkanam, tura Acaya nungkanmasha wekaasan, nunia Jerusalénnum wetasan wakerajai.</s>
      <s id="b.ACT.19.21.2">Tura nunia jiinkin, Roma yaktanmasha weminuitjai, tu nintimramiayi.</s>
     </seg>
     <seg type="verse" id="b.ACT.19.22">
      <s id="b.ACT.19.22.1">Tura ni yaingtintrin jimiaran Timoteo Erastojai Macedonia nungkanam eemak akupkamiayi.</s>
      <s id="b.ACT.19.22.2">Tura ningki Asia nungkanam jumchik kinta pujustas juwakmiayi.</s>
     </seg>
     <seg type="verse" id="b.ACT.19.23">
      <s id="b.ACT.19.23.1">Pablo Efesonam pujai, aints ainau Cristo umirkamurin pachisar nukap chichainamtai, chikich aints ainau kajerkar taetet wajarmiayi.</s>
      <s id="b.ACT.19.23.2">Efesonmaya ainau yusri nuwa tumau nakumkamun: Ii yusrintai tusar seau armiayi.</s>
      <s id="b.ACT.19.23.3">Ni yusri naaringkia Artemisaitai.</s>
      <s id="b.ACT.19.23.4">Aints Demetrio naartin ni yusri seati jeen kuikiajai tuupchin najanin armiayi.</s>
      <s id="b.ACT.19.23.5">Tura nu nakumkamun ni yaintri ainaujai najanawar untsuri surin armiayi.</s>
      <s id="b.ACT.19.23.6">Tura asar nukap kuikian ju armiayi.</s>
     </seg>
     <seg type="verse" id="b.ACT.19.25">
      <s id="b.ACT.19.25.1">Tura nu aints ainaun mash untsuk nunia chikich aints, ni yusri nakumkamurin nuwén najanin ainauncha untsuk, mash kaunkaramtai, Demetrio chicharak: —Juun ainautiram anturtuktaram: Ii yusri nakumkar surin asar, kuik nukap juwaji.</s>
      <s id="b.ACT.19.25.2">Atumsha nusha nekarme.</s>
     </seg>
     <seg type="verse" id="b.ACT.19.26">
      <s id="b.ACT.19.26.1">Antsu aints Pablo naartin chichaak: Aintsu yusri ni uwejejai najanamu ainauka Yuschau ainawai.</s>
      <s id="b.ACT.19.26.2">Tura juni Efesonam wekaakusha tura Asia nungkanam wekaakusha, tuke nunisang chichaawai.</s>
      <s id="b.ACT.19.26.3">Tu chichau asamtai aints untsuri ni timiaurin antukar: Nekasaintai tinawai.</s>
     </seg>
     <seg type="verse" id="b.ACT.19.27">
      <s id="b.ACT.19.27.1">Tu tinau asaramtai, yamaikia ii yusri nakumkamuri najaniatrik suruktatkamar yuumataji.</s>
      <s id="b.ACT.19.27.2">Tura ii yusri Artemisaka nekas juuntan waininayat, aints ainau nuna jeenka pachischartinuitai.</s>
      <s id="b.ACT.19.27.3">Tura Asianmaya ainau mash, tura chikich nungkanmayasha mash: Nuka ii Yusrintai tinu ainayat ukunam: Nuka Yuschawaitai tiartinuitai, —Demetrio timiayi.</s>
     </seg>
     <seg type="verse" id="b.ACT.19.28">
      <s id="b.ACT.19.28.1">Tamati nuna antukar, Efesonam pujuinau kakarman kajekar chichainak: —Efesio ainauti yusri Artemisaka nekas juuntaitai, —tiarmiayi.</s>
     </seg>
     <seg type="verse" id="b.ACT.19.29">
      <s id="b.ACT.19.29.1">Tura nu yaktanmaya ainau: ¿Warí pachisara untsuminawa? tusar taetet wajaarmiayi.</s>
      <s id="b.ACT.19.29.2">Tura aints Gayo naartinnasha, tura chikich aints Aristarco naartinnasha wainkar, tura achikiar metawar, tura japikiar iruntai jeanam jeeniarmiayi.</s>
      <s id="b.ACT.19.29.3">Gayoka tura Aristarcosha Macedonianmaya aints armiayi.</s>
      <s id="b.ACT.19.29.4">Tura Pablojai tsaniasar wekain armiayi.</s>
     </seg>
     <seg type="verse" id="b.ACT.19.30">
      <s id="b.ACT.19.30.1">Turinamtai Pablo juun ainaun iruntraun chicharkatas wakerau waininayat, Cristonu ainau nunaka surimkarmiayi.</s>
     </seg>
     <seg type="verse" id="b.ACT.19.31">
      <s id="b.ACT.19.31.1">Tura Asianmaya juun ainau Pablo amikri asar chichaman akuptinak: —Anearta: Amin mantamawarai, auni juun ainau iruntramunam wayaawaip, —tiarmiayi.</s>
     </seg>
     <seg type="verse" id="b.ACT.19.32">
      <s id="b.ACT.19.32.1">Tinamtai juun ainau iruntramunam aints untsuri: ¿Warukarik iruntraij? tusar nekainachiat iruntraru asar, chikich ainausha niish chichasar, tura chikich ainausha: —Atsa, nuka tuuka atsui, —tusar chichainak taetet wajaarmiayi.</s>
     </seg>
     <seg type="verse" id="b.ACT.19.33">
      <s id="b.ACT.19.33.1">Tu wajainai, judío ainau ni aintsrin Alejandro naartinun: Ame chichakta tusar shitakiar umarmiayi.</s>
      <s id="b.ACT.19.33.2">Turinamtai aints ainaun: Itiatkataram tusa, uwejen takui wajas, judío ainaun ayamruktas aints ainaun chichastas wakerimiayi.</s>
     </seg>
     <seg type="verse" id="b.ACT.19.34">
      <s id="b.ACT.19.34.1">Tura Alejandro tsapuamtai, aints ainau: Auka judío aintsuitai tusar, mash metek jimia hora kakarar chichainak: —Ii yaktari yusri Artemisaka nekas juuntaitai, —tiarmiayi.</s>
     </seg>
     <seg type="verse" id="b.ACT.19.35">
      <s id="b.ACT.19.35.1">Tuke chichainamtai, nunia yaktanmaya chicharkartin wajaki, aints ainaun itatmamtik chicharak: —Efesonmaya ainautiram, anturtuktaram.</s>
      <s id="b.ACT.19.35.2">Ju yaktanam pujuinautikia ii yusri Artemisa jeengka tuke wainuyaji.</s>
      <s id="b.ACT.19.35.3">Tura asar ii yusri nekas pengker aa nuna nakumkamurisha nayaimpinmaya ayaarmia nusha wainuyaji.</s>
      <s id="b.ACT.19.35.4">Mash nungkanmaya ainau nuna nekainawai.</s>
     </seg>
     <seg type="verse" id="b.ACT.19.36">
      <s id="b.ACT.19.36.1">Aints kichkisha nuna pachis nekaschawaitai tichamnawaitai.</s>
      <s id="b.ACT.19.36.2">Tura asamtai atumka yamaikia itatkataram.</s>
      <s id="b.ACT.19.36.3">Atumka tenap nintimtsukka pasé aa nuka kichkisha turuwairap.</s>
     </seg>
     <seg type="verse" id="b.ACT.19.37">
      <s id="b.ACT.19.37.1">Ju aintska atum juni itaarume nuka ii yusri jeenianka warinchun kichkisha kasamkachari.</s>
      <s id="b.ACT.19.37.2">Tura ii yusrin pachisar paseeka chichaschari.</s>
     </seg>
     <seg type="verse" id="b.ACT.19.38">
      <s id="b.ACT.19.38.1">Antsu Demetriosha tura chikich aints nijai takainausha, chikich aints ainaun pachisar: Tunau turayi tusar, chicham nekaatai tusar wakerinamtaikia, chichaman nekamtikiartin ainaun jiisar, apu iruntramunam chichamnaka nekaawarti.</s>
     </seg>
     <seg type="verse" id="b.ACT.19.39">
      <s id="b.ACT.19.39.1">Antsu chikich chicham iwiaratasrum wakerakrumka, ju yaktanmaya juun ainau iruntramunam chichamka nekaamnawaitrume.</s>
     </seg>
     <seg type="verse" id="b.ACT.19.40">
      <s id="b.ACT.19.40.1">Tura ju kintati juni nangkamir iruntrar taetet wajamun romano apuri nuna nekaa inintrak: ¿Warí pachisrumea tuusha chichaarme? tamatikia iikia aiktatkamar tujinkatatji.</s>
      <s id="b.ACT.19.40.2">Tura iin pasé awajtamsai tusar shamkatatji tajarme, —timiayi.</s>
     </seg>
     <seg type="verse" id="b.ACT.19.41">
      <s id="b.ACT.19.41.1">Nuna tusa: —Yamaikia mash jiinkitaram, —timiayi.</s>
     </seg>
    </div>
    <div type="chapter" id="b.ACT.20">
     <seg type="verse" id="b.ACT.20.1">
      <s id="b.ACT.20.1.1">Nunia itatkar jiinkiaramtai, Pablo Cristonu ainaun untsukmiayi.</s>
      <s id="b.ACT.20.1.2">Tura kaunkaramtai: Pengker nintimsaram pujustaram, tusa chicharkamiayi.</s>
      <s id="b.ACT.20.1.3">Tura chichas umis: Weajai tusa nunia jiinki, Macedonia nungkanam wemiayi.</s>
     </seg>
     <seg type="verse" id="b.ACT.20.2">
      <s id="b.ACT.20.2.1">Tura nu nungkanam wekaa wekaaka, Cristonu ainaun: Cristo miatrusrumek umirkataram tusa, nunia ukuki, Grecia nungkanam wemiayi.</s>
     </seg>
     <seg type="verse" id="b.ACT.20.3">
      <s id="b.ACT.20.3.1">Tura nuni jea, kampatam nantun pujus, judío ainau: Pablo maataj tinam, Pablo Siria nungkanam wetas kanunam engkemtsaing, nuna nekaa: Kanunmaka engkemtsuk ataksha kukarak Macedonia nungkanam wetajai, tu nintimramiayi.</s>
     </seg>
     <seg type="verse" id="b.ACT.20.4">
      <s id="b.ACT.20.4.1">Tura nijai iruntrar wekaasarmia nuka nu armiayi: Bereanmaya aints Sópater naartin, nuka Pirro uchirintai, nunia Tesalónicanmaya ainau Aristarco nunia Segundo, nunia Derbenmaya aints Gayo naartin, nunia Timoteo, nunia Asianmaya ainau: Tíquico nunia Trófimo nu naartin armiayi.</s>
     </seg>
     <seg type="verse" id="b.ACT.20.5">
      <s id="b.ACT.20.5.1">Tura nu aints ainau Troas yaktanam eemkar jear iin nakarmasarmiaji.</s>
     </seg>
     <seg type="verse" id="b.ACT.20.6">
      <s id="b.ACT.20.6.1">Tura pang pachimrachmau yuwatin fiesta nangkamaramtai, iikia Filiposnum juun kanunam engkemar, nunia cinco kinta kanujai wekaasar, Troasnum jear, ii amikri kukarak eemkar wearmia nujai ingkiunikmiaji.</s>
      <s id="b.ACT.20.6.2">Tura nuni siete (7) kinta iruntrar pujusmiaji.</s>
     </seg>
     <seg type="verse" id="b.ACT.20.7">
      <s id="b.ACT.20.7.1">Nunia tuming kinta tsawaaramtai, Cristo jakamuri nintimsar iruntrar pang yuwatasar kaunkamiaji.</s>
      <s id="b.ACT.20.7.2">Tura Pablo kashin wetin asa, Yuse chichamen etserak, kashi japeng umismiayi.</s>
     </seg>
     <seg type="verse" id="b.ACT.20.8">
      <s id="b.ACT.20.8.1">Tura ii iruntramiaji nu jeanmaka pata yaki amaunum kantiin untsuri keemakarmiayi.</s>
     </seg>
     <seg type="verse" id="b.ACT.20.9">
      <s id="b.ACT.20.9.1">Pablo Yuse chichamen etsermatai, natsa Eutico naartin wenurmau angkaakmaunum keemas antimiayi.</s>
      <s id="b.ACT.20.9.2">Tura turaka kari nepeteam kanur, yakíya akaiki aanum ayaarmiayi.</s>
      <s id="b.ACT.20.9.3">Tura nu jeaka kampatam pata yakiri amiayi.</s>
      <s id="b.ACT.20.9.4">Tura nunia ayaaru asamtai, aints ainau kuankiar jiikma yanchuk natsaka jakaun wainkarmiayi.</s>
     </seg>
     <seg type="verse" id="b.ACT.20.10">
      <s id="b.ACT.20.10.1">Turinamtai Pablo kuanki tikishmatar jakaun minakas aints ainaun chicharak: —Shamkairap.</s>
      <s id="b.ACT.20.10.2">Jakayat iwiaakui, —timiayi.</s>
     </seg>
     <seg type="verse" id="b.ACT.20.11">
      <s id="b.ACT.20.11.1">Nuna tusa ataksha patanam yakí waka, pangkan puukamtai yuwaarmiayi.</s>
      <s id="b.ACT.20.11.2">Tura yuwaar umisar, Cristonu ainaujai chichaa chichaaka tsawaararmiayi, tura tsawaaramtai Pablo jiinki wemiayi.</s>
     </seg>
     <seg type="verse" id="b.ACT.20.12">
      <s id="b.ACT.20.12.1">Tura jiinkiamtai, natsa jaka nantaknun ni jeen jeeniarmiayi.</s>
      <s id="b.ACT.20.12.2">Tura pengker pujawai tinamtai, mash pengker nintimrarmiayi.</s>
     </seg>
     <seg type="verse" id="b.ACT.20.13">
      <s id="b.ACT.20.13.1">Pablo: Wikia Aso yaktanam kukarak wetaj tusa wakerimiayi.</s>
      <s id="b.ACT.20.13.2">Tura iincha: —Atumka kanunam engkemraram wetaram, —turamkurin, iikia eemkar Asonam jear nakasmiaji.</s>
     </seg>
     <seg type="verse" id="b.ACT.20.14">
      <s id="b.ACT.20.14.1">Tura Asonam ingkiunikiar Pablosha kanunam engkemramtai, Mitilene yaktanam nijai jeamiaji.</s>
     </seg>
     <seg type="verse" id="b.ACT.20.15">
      <s id="b.ACT.20.15.1">Nunia jiinkir, kashin tsawaarar isar Quío tutai nangkaikir, nunia kashin tsawaarar Samos isranam jeamiaji.</s>
      <s id="b.ACT.20.15.2">Nunia jiinkir kashin tsawaarar Mileto yaktanam jeamiaji.</s>
     </seg>
     <seg type="verse" id="b.ACT.20.16">
      <s id="b.ACT.20.16.1">Tura Pablo: Wári Jerusalénnum weartai, tura nuni jear, fiesta Pentecostés tutai inangkartai tusa, Asia nungkanam yamaikia pujutsuk, Efeso yaktanmasha wetsuk nangkamakmi, tu nintimias pujumiayi.</s>
     </seg>
     <seg type="verse" id="b.ACT.20.17">
      <s id="b.ACT.20.17.1">Tura Miletonam jea, Efesonmaya Cristonu ainau juuntrin winiarti tusa untsukmiayi.</s>
     </seg>
     <seg type="verse" id="b.ACT.20.18">
      <s id="b.ACT.20.18.1">Tura mash kaunkaramtai, Pablo chicharak: —Wikia nu nangkamtaik Asia nungkanam jean, nunia atumjai pujusan, itiur pujuyaja nusha mash nekarme.</s>
     </seg>
     <seg type="verse" id="b.ACT.20.19">
      <s id="b.ACT.20.19.1">Wikia Yuse inatiri asan, tuke kintajai metek ii Apurin umirnuyajai.</s>
      <s id="b.ACT.20.19.2">Tura miajuitjai tumamtsuk, aints ainau Yusen umirtan nakitinamtai, juutkamaikiakun takakminuyajai.</s>
      <s id="b.ACT.20.19.3">Tura judío ainau wína pasé awajtusartas wakerutinau asaramtai wait wajayajai.</s>
     </seg>
     <seg type="verse" id="b.ACT.20.20">
      <s id="b.ACT.20.20.1">Turayatun chicham nekas pengker aa nunaka mash pengker nintimsan atumin ujayajrume.</s>
      <s id="b.ACT.20.20.2">Tura aints iruntramunam Yuse chichamen etserkun, nunia atumi jeen wayaan, nunisha Yuse chichamen ujayajrume.</s>
     </seg>
     <seg type="verse" id="b.ACT.20.21">
      <s id="b.ACT.20.21.1">Tura judío ainauncha, tura judíochu ainauncha chicharkun: Atumi nintimauri yapajiaram, Yus nintimrataram tusan, ii Apuri Jesús nekasampita titaram timiajai.</s>
     </seg>
     <seg type="verse" id="b.ACT.20.22">
      <s id="b.ACT.20.22.1">Tura yamaikia Yuse Wakani: Jerusalénnum weta turutin asamtai weajai.</s>
      <s id="b.ACT.20.22.2">Tura nuni jeamtai, itiurkarti tusancha nekatsjai.</s>
     </seg>
     <seg type="verse" id="b.ACT.20.23">
      <s id="b.ACT.20.23.1">Antsu Yuse Wakani wína chichartak: Chikich chikich yaktanam amin achirmakar kársernum engketmawartas wakerutminawai.</s>
      <s id="b.ACT.20.23.2">Tura wait wajaktatme turutin asamtai nunasha nekajai.</s>
     </seg>
     <seg type="verse" id="b.ACT.20.24">
      <s id="b.ACT.20.24.1">Antsu wikia nunaka pachiatsjai.</s>
      <s id="b.ACT.20.24.2">Mantuwartas wakerinakka mantuwarti.</s>
      <s id="b.ACT.20.24.3">Antsu Apu Jesús: Wína chichamur etserkata tusa, wína akuptuku asamtai, nunaka umiktasan, Yus aints ainaun mash nekas pengker awajsatas wakerau asamtai, Yusnum uwemratin chichaman etserkatasan wakerajai.</s>
      <s id="b.ACT.20.24.4">Nunia jakancha Yusnum warastasan wakerajai.</s>
     </seg>
     <seg type="verse" id="b.ACT.20.25">
      <s id="b.ACT.20.25.1">“Yamaikia nunasha tajarme: Wikia atumin Yuse chichamen etsermatai, mash antuku ainautiram winaka ataksha waitkashtinuitrume, tusan nekajai.</s>
     </seg>
     <seg type="verse" id="b.ACT.20.26">
      <s id="b.ACT.20.26.1">Wikia Yuse wakeramurin pengké uutsuk ujayajrume.</s>
      <s id="b.ACT.20.26.2">Tura asan ju kintaka tajarme: Aints wína chichamrun antukiat, Yusen umirtan nakitak mengkakungka, ningki wakerak mengkawai.</s>
      <s id="b.ACT.20.26.3">Antsu wikia aints ainau mash uwemrarat tusan wakerajai.</s>
     </seg>
     <seg type="verse" id="b.ACT.20.28">
      <s id="b.ACT.20.28.1">Tura asamtai atumek wainmamkataram.</s>
      <s id="b.ACT.20.28.2">Turaram Yuse Wakani Cristonu ainau wainin ata tusa, atumin akuptamkau asamtai, ii Apuri jarutramak, ni nemarkau ainautin ni numpejai sumarmaku asamtai, Cristonu ainau mash wainkataram.</s>
     </seg>
     <seg type="verse" id="b.ACT.20.29">
      <s id="b.ACT.20.29.1">Wi junia jiinkiamtai, aints ainau uwija ainaun pachim papeenawa nunisarang Cristonu ainaun: Cristo umirat inaisataram tiartas taartinuitai.</s>
      <s id="b.ACT.20.29.2">Wikia nunasha nekajai.</s>
     </seg>
     <seg type="verse" id="b.ACT.20.30">
      <s id="b.ACT.20.30.1">Tura Cristonu ainau wína nemartusarat tusar atumniang wait chichaman etserin wantinkartinuitai.</s>
     </seg>
     <seg type="verse" id="b.ACT.20.31">
      <s id="b.ACT.20.31.1">Tura asamtai aneartaram.</s>
      <s id="b.ACT.20.31.2">Wikia kampatam musach atumjai pujusan, tsawaisha tura kashisha tuke inaitsuk kichtirmincha: Tunaanum weram tusan, juutkamaikiakun chicharnuyajrume nuka atumka kajinmakirap.</s>
     </seg>
     <seg type="verse" id="b.ACT.20.32">
      <s id="b.ACT.20.32.1">“Yatsur ainautirmin, yamaikia Yus yainmakarti tajarme.</s>
      <s id="b.ACT.20.32.2">Yuse anengkratairin pachisan, wi atumin tuke paan ujayajrume nu nintimrataram.</s>
      <s id="b.ACT.20.32.3">Nu chichamka atumi nintin kakamtikramratnuitrume.</s>
      <s id="b.ACT.20.32.4">Yus ni aintsri ainautin: Pengké tunaarinchau wijai pujusmintrum tinu asamtai, Cristojai tuke iruntraram pujustinuitrume tusan, yamaikia ukuajrume.</s>
     </seg>
     <seg type="verse" id="b.ACT.20.33">
      <s id="b.ACT.20.33.1">Wikia aintsu kuikiarincha, tura kuririncha, tura entsatirincha pengké wakerichuyajai.</s>
     </seg>
     <seg type="verse" id="b.ACT.20.34">
      <s id="b.ACT.20.34.1">Antsu wína uwejrujai takakmasan, wi yuumamurun sumarminuyajai.</s>
      <s id="b.ACT.20.34.2">Tura wijai tsaniasar wekainau yuumamurincha sumarnuyajai.</s>
      <s id="b.ACT.20.34.3">Atumka nuka nekarme.</s>
     </seg>
     <seg type="verse" id="b.ACT.20.35">
      <s id="b.ACT.20.35.1">Wikia atumjai pujakun, tuke inaitsuk takakmakun, kakaichu ainau yuumamurin sumarnuyajai.</s>
      <s id="b.ACT.20.35.2">Tura asamtai atumsha nunisrumek turataram tusan, atumin nintimtiknuyajrume.</s>
      <s id="b.ACT.20.35.3">Ii Apuri Jesúsa chichame nintimrataram.</s>
      <s id="b.ACT.20.35.4">Nu chichamka nuwaitai: ‘Aints yuumak pujau ni yuumamurin juwak warastinuitai.</s>
      <s id="b.ACT.20.35.5">Antsu chikich ainau yuumamurin sua nuka nuna nangkamasang nukap warastinuitai,’ ” Pablo etserak timiayi.</s>
     </seg>
     <seg type="verse" id="b.ACT.20.36">
      <s id="b.ACT.20.36.1">Nuna tusa chichas umis tikishmar, Cristonu ainaujai Yusen seamiayi.</s>
     </seg>
     <seg type="verse" id="b.ACT.20.37">
      <s id="b.ACT.20.37.1">Tura Yusen sea umis, Pablo: —Winaka ataksha waitkashtinuitrume, —tau asamtai, wake mesekar mash juutkamaikiak Pablon minaksar mejeasarmiayi.</s>
      <s id="b.ACT.20.37.2">Tura nunia nijai tsaniasar kanunam wearmiayi.</s>
     </seg>
    </div>
    <div type="chapter" id="b.ACT.21">
     <seg type="verse" id="b.ACT.21.1">
      <s id="b.ACT.21.1.1">Tura Cristonu ainaun juun entsa yantamen wajainau ukukir, kanunam engkemrar, tupnik isar Cos tutainum wemiaji.</s>
      <s id="b.ACT.21.1.2">Tura kashin tsawaarar nunia jiinkir, isar Rodas tutainum jeamiaji.</s>
      <s id="b.ACT.21.1.3">Nunia jiinkir Pátara yaktanam jeamiaji.</s>
     </seg>
     <seg type="verse" id="b.ACT.21.2">
      <s id="b.ACT.21.2.1">Tura nuni jear, chikich juun kanu Fenicia nungkanam weau wainkamiaji.</s>
      <s id="b.ACT.21.2.2">Tura nuni engkemrar, nu yaktanmaya jiinkimiaji.</s>
     </seg>
     <seg type="verse" id="b.ACT.21.3">
      <s id="b.ACT.21.3.1">Tura juun kanunam wekaasar, isar Chipre tutai wainkamiaji.</s>
      <s id="b.ACT.21.3.2">Tura nujamtsuk nangkamakir, nu israka menanmanini ukukir, Siria nungkanam wemiaji.</s>
      <s id="b.ACT.21.3.3">Tura Tiro yaktanam nujamkar, nuni kanunmaya waririn mash jiiktin asamtai, iisha kanunmaya jiinkimiaji.</s>
     </seg>
     <seg type="verse" id="b.ACT.21.4">
      <s id="b.ACT.21.4.1">Tura jiinkir, Cristonu ainau nuni pujuinau eakmiaji.</s>
      <s id="b.ACT.21.4.2">Tura wainkar, nuni nijai siete (7) kinta pujarin, Yuse Wakani Cristonu ainaun nekamtikiau asamtai, Pablon chicharinak: —Jerusalénnum weep, —tiarmiayi.</s>
     </seg>
     <seg type="verse" id="b.ACT.21.5">
      <s id="b.ACT.21.5.1">Tura siete (7) kinta nangkamaramtai, iisha nu yaktanmaya jiinkir weakrin, Cristonu ainau mash nuwartuk, tura uchirtuk yakta aarin iin nemartamsarmiaji.</s>
      <s id="b.ACT.21.5.2">Tura juun entsa kaanmatkarin jear, mash tikishmarar Yus seamiaji.</s>
     </seg>
     <seg type="verse" id="b.ACT.21.6">
      <s id="b.ACT.21.6.1">Nuniangka aujsar ukukir kanunam engkemrakrin, nunia aints ainauka ataksha ni jeen waketkiarmiayi.</s>
     </seg>
     <seg type="verse" id="b.ACT.21.7">
      <s id="b.ACT.21.7.1">Waketkiaramtai iikia Tironmaya jiinkir, kanujai Tolemaida yaktanam jeamiaji.</s>
      <s id="b.ACT.21.7.2">Tura nuni jear kanunmaya jiinkir, Cristonu ainau wainkar: Winaji tusar chichasar, nijai kichik kinta pujusmiaji.</s>
     </seg>
     <seg type="verse" id="b.ACT.21.8">
      <s id="b.ACT.21.8.1">Tura kashin tsawaarar nunia jiinkir, Cesarea yaktanam jear, nuni Felipe jeen wayaamiaji.</s>
      <s id="b.ACT.21.8.2">Nu Felipeka Yusnum uwemratin chichaman Criston nemarchau ainaun ujayayi.</s>
      <s id="b.ACT.21.8.3">Yaanchuik waje ainau yumamurin susarti tusar, inaikiarmia nuni inaikiamuyayi.</s>
      <s id="b.ACT.21.8.4">Tura nuni wayaar, Felipejai pujusmiaji.</s>
     </seg>
     <seg type="verse" id="b.ACT.21.9">
      <s id="b.ACT.21.9.1">Ni nawantri cuatro (4) aishrinchau armia nu Yuse chichamen etserin armiayi.</s>
     </seg>
     <seg type="verse" id="b.ACT.21.10">
      <s id="b.ACT.21.10.1">Tura nuni jumchik kinta pujarin, Yuse chichame etserin Agabo naartin Judea nungkanmaya tamiayi.</s>
     </seg>
     <seg type="verse" id="b.ACT.21.11">
      <s id="b.ACT.21.11.1">Tura ii pujamunam waya, Agaboka Pablo kachumtairin achik, Pablo nawen tura uwejencha jingkiatamiayi.</s>
      <s id="b.ACT.21.11.2">Tura chicharak: —Yuse Wakani chichaak: ‘Ju kachumtai kachuma juna judío Jerusalénnum pujuinau achikiar judíochu ainamunam surukartatui,’ tawai, —timiayi.</s>
     </seg>
     <seg type="verse" id="b.ACT.21.12">
      <s id="b.ACT.21.12.1">Tamati nu antukar, iisha Cesareanmaya Cristonu ainaujai mash iruntrar Pablo chicharkur: —Wait aneasam Jerusalénnum weep, —timiaji.</s>
     </seg>
     <seg type="verse" id="b.ACT.21.13">
      <s id="b.ACT.21.13.1">Tamaitiat Pablo aimiak: —¿Warukaya timiá juutkurmesha winasha napchausha nintimtikrarme?</s>
      <s id="b.ACT.21.13.2">Wína Apuru Jesúsa naarin pachisar Jerusalénnumia ainau wína jingkiatawartas wakerutinakka turutawarti, tura mantuwartas wakerutinakka mantuwarti tusan tajarme, —timiayi.</s>
     </seg>
     <seg type="verse" id="b.ACT.21.14">
      <s id="b.ACT.21.14.1">Tura Pablo antukchamtai, iikia chicharkur: —Ii Apuri wakeramuri ati, —tusar itatkamiaji.</s>
     </seg>
     <seg type="verse" id="b.ACT.21.15">
      <s id="b.ACT.21.15.1">Tura umisar Jerusalénnum weakur jiinkimiaji.</s>
     </seg>
     <seg type="verse" id="b.ACT.21.16">
      <s id="b.ACT.21.16.1">Tura asakrin Cesareanmaya Cristonu ainau warumchik iin nemartamkarmiaji.</s>
      <s id="b.ACT.21.16.2">Tura Jerusalénnum jear, Chiprenmaya aints Mnasón naartin ni jeen iinka jeetammiaji.</s>
      <s id="b.ACT.21.16.3">Nu aintska nu nangkamtaik Criston nemarnuyayi.</s>
      <s id="b.ACT.21.16.4">Tura nu aintsu jeen pujustin amiaji.</s>
     </seg>
     <seg type="verse" id="b.ACT.21.17">
      <s id="b.ACT.21.17.1">Tura Jerusalénnum jeakrin, Cristonu ainau iin waitmakar, pengker nintimturmasar: Winitaram tusar warasarmiayi.</s>
     </seg>
     <seg type="verse" id="b.ACT.21.18">
      <s id="b.ACT.21.18.1">Kashin tsawaarar Pablojai Santiago jiistasar wemiaji.</s>
      <s id="b.ACT.21.18.2">Tura nuni jear, Cristonu ainau juuntri mash iruntrar pujuinau wainkamiaji.</s>
     </seg>
     <seg type="verse" id="b.ACT.21.19">
      <s id="b.ACT.21.19.1">Tura nuni jear Pablo: Winajai tusa, ni wekaamurin pachis kichik kichik turamurincha mash ujaak: —Wikia Yuse chichamen ujaakun pujai, Yus judíochu ainauncha pengker nintimtikramiayi, —timiayi.</s>
     </seg>
     <seg type="verse" id="b.ACT.21.20">
      <s id="b.ACT.21.20.1">Tamati nuna antukar: Yus juuntapita tusar warasarmiayi.</s>
      <s id="b.ACT.21.20.2">Nunia juun ainau Pablon chicharinak: —Yatsuru, ame tame nuka nekas pengkeraitai.</s>
      <s id="b.ACT.21.20.3">Tura untsuri warang judío ainau Cristonu ainayat, Moisésa aarmauri miatrusrik umiktinuitji, mash tinawai.</s>
     </seg>
     <seg type="verse" id="b.ACT.21.21">
      <s id="b.ACT.21.21.1">Tura judío ainau judíochu ainamunam pujuinau juni taar, amin pachitmasar aints ainaun ujainak: ‘Pabloka Moisésa chichame umirtsuk asataram tawai.</s>
      <s id="b.ACT.21.21.2">Tura atumi uchiri nuwapchiri charutsuk asataram tawai.</s>
      <s id="b.ACT.21.21.3">Tura judío ainauti turuti aa nuna mash inaisataram tawai,’ amin pachitmasar mash turaminawai.</s>
     </seg>
     <seg type="verse" id="b.ACT.21.22">
      <s id="b.ACT.21.22.1">Turaminau asaramtai ¿iikia itiurkatjik?</s>
      <s id="b.ACT.21.22.2">Aints ainau amin pachitmasar: Juni tayi tinaun antukarka tarutmiartatui.</s>
     </seg>
     <seg type="verse" id="b.ACT.21.23">
      <s id="b.ACT.21.23.1">Tura asaramtai ii taji nuka turata.</s>
      <s id="b.ACT.21.23.2">Juni Cristonu ainau cuatro (4) irunui.</s>
      <s id="b.ACT.21.23.3">Nuka yaanchuik Yusen: Wikia nuna turatatjai tinu asar, yamaikia nu chicham umikmi tusar juni pujuinawai.</s>
     </seg>
     <seg type="verse" id="b.ACT.21.24">
      <s id="b.ACT.21.24.1">Tura asamtai amesha nu aints ainaujai Yus seatai juun jeanam wayaam, ii judíoti: ‘Yus wína pengker awajtusti,’ tusar nijaamaji nunismek amesha nijaamarta.</s>
      <s id="b.ACT.21.24.2">Nunia Moisés tímia nunisarang ni muuken awamrarti tusam, nunia kuik akiimiaktin aa nu amek akiimiakta.</s>
      <s id="b.ACT.21.24.3">Nu turakminka, aints mash amin turamurmin waitmakar, amin pachitmasar aujmatramina nuka nekasar nangkamiar tinawai, tu nintimrartatui.</s>
      <s id="b.ACT.21.24.4">Tura amincha pachitmasar: Nisha nekas Moisésa aarmaurin miatrusang umirui turamiartatui.</s>
     </seg>
     <seg type="verse" id="b.ACT.21.25">
      <s id="b.ACT.21.25.1">Antsu aints judíochu Cristonu ainau iikia yaanchuik papi akuptukmiaji.</s>
      <s id="b.ACT.21.25.2">Iikia mash metek nintimsar: Aints ni najanamurin: Wína yusruitai tina nu susamuka yuwairap.</s>
      <s id="b.ACT.21.25.3">Tura numpasha umutsuk asataram.</s>
      <s id="b.ACT.21.25.4">Tura niapir maamuka numpentin asamtai yuwairap.</s>
      <s id="b.ACT.21.25.5">Tura tsanirmatka inaisataram.</s>
      <s id="b.ACT.21.25.6">Tu aarar chicham akupkamiaji, —juun ainau tiarmiayi.</s>
     </seg>
     <seg type="verse" id="b.ACT.21.26">
      <s id="b.ACT.21.26.1">Tinamtai Pablo nunia jiinki, kashin tsawaar nu cuatro (4) aintsjai Moisés tímia nunisarang ni namangken nijaamarar, Yus seatai juun jeanam wayaawar, Pablo nu aints ainaun pachis sacerdoten chicharak: —Nu kintati ni nijiaamarar umisar, tangkun sumakar Yusen susartas itaartatui, —timiayi.</s>
     </seg>
     <seg type="verse" id="b.ACT.21.27">
      <s id="b.ACT.21.27.1">Tura siete (7) kinta nijaamamuri umitnak wajainai, Asianmaya judío ainau Pablon Yus seatai juun jeanam wayaun wainkar, chikich aints ainauncha mash kajkarmiayi.</s>
      <s id="b.ACT.21.27.2">Nuniangka Pablon achikiarmiayi.</s>
     </seg>
     <seg type="verse" id="b.ACT.21.28">
      <s id="b.ACT.21.28.1">Tura kakarar untsuminak: “Israel ainautiram, yainkataram.</s>
      <s id="b.ACT.21.28.2">Ju aintska mash nungkanam pasé chichaman nuikiartak wekau achikji.</s>
      <s id="b.ACT.21.28.3">Juka Israel ainautin pachitmas, tura Moisésa chichame pachis, tura Yus seatai juun jeancha pachis: Nuka nakitrataram tu nuikiartawai.</s>
      <s id="b.ACT.21.28.4">Tura Yus seatai juun jeanam judíochu ainau pengké wayaachminun wainiat, griego ainausha wayaawarti tusa juni itayi.</s>
      <s id="b.ACT.21.28.5">Tura nuna turak, juka nekas péngke jea wainiat pasemamtikui,” nangkamiar waitrinak tiarmiayi.</s>
     </seg>
     <seg type="verse" id="b.ACT.21.29">
      <s id="b.ACT.21.29.1">Tura Efesonmaya aintsun Trófimo naartinun Pablojai Jerusalénnum wekaun wainkau asar: Pabloka nu aintsjai Yus seatai juun jeanam wayaachiash, tu nintimsar nunaka tiarmiayi.</s>
     </seg>
     <seg type="verse" id="b.ACT.21.30">
      <s id="b.ACT.21.30.1">Tinamtai Jerusalén yaktanam pujuinau mash taetet wajaarmiayi.</s>
      <s id="b.ACT.21.30.2">Tura ampukiar weriar Pablonka achikiar, Yus seatai juun jeanmaya japikiar jiikiarmiayi.</s>
      <s id="b.ACT.21.30.3">Turinamtai nu jea waitirinka wári epeniarmiayi.</s>
     </seg>
     <seg type="verse" id="b.ACT.21.31">
      <s id="b.ACT.21.31.1">Tura judío aints ainau maatai tinamtai, romano suntari ni apurin chichaman akuptinak: —Mash Jerusalénnum pujuinau maaniatai tusar taetet wajainawai, —tusar ujakarmiayi.</s>
     </seg>
     <seg type="verse" id="b.ACT.21.32">
      <s id="b.ACT.21.32.1">Tu ujaam, suntara apuri ni suntari ainaujai, tura kapitantri ainaujaisha Pablo katsuminamunam ampukiar wearmiayi.</s>
      <s id="b.ACT.21.32.2">Turinamtai aints ainau nuna wainkar, Pablon katsuminayat inaisarmiayi.</s>
     </seg>
     <seg type="verse" id="b.ACT.21.33">
      <s id="b.ACT.21.33.1">Tura inaisaramtai suntara apuri tari Pablon achikmiayi, tura ni suntarin akuptak: —Jingkiakratai jiru jimiarjai jingkiataram, —timiayi.</s>
      <s id="b.ACT.21.33.2">Tura jingkiawaramtai suntara apuri: —¿Yaachita jusha? tura ¿Warina turama? —tusa judío ainaun iniasmiayi.</s>
     </seg>
     <seg type="verse" id="b.ACT.21.34">
      <s id="b.ACT.21.34.1">Tu iniam aints untsuri chichainak, taetet wajarmiayi.</s>
      <s id="b.ACT.21.34.2">Tura taetet wajainau asaramtai, suntara apuri chichaman nekaatatkama tujintak: Pablo suntar matsatmanum jukitaram tusa, ni suntarin akuptukmiayi.</s>
     </seg>
     <seg type="verse" id="b.ACT.21.35">
      <s id="b.ACT.21.35.1">Turamtai aints ainau Pablon eteawar nemarsar: —Maataram, —tusar untsumkarmiayi.</s>
      <s id="b.ACT.21.35.2">Tura judío ainau kajerinau asaramtai, suntar ainau watainum jear, Pablonka nanasar iwiakarmiayi.</s>
     </seg>
     <seg type="verse" id="b.ACT.21.37">
      <s id="b.ACT.21.37.1">Tura suntar matsatmanum jeatak wajasar, Pablo suntara apurin griego chichamejai chicharak: —Ame tsangkamrakminkia kichik chichaman amin titasan wakerajme, —timiayi.</s>
      <s id="b.ACT.21.37.2">Tu tama ayaak: —¿Amesha griego chichame chichaukum? —tu iniasmiayi.</s>
     </seg>
     <seg type="verse" id="b.ACT.21.38">
      <s id="b.ACT.21.38.1">Tu iniam Pablo: —Ja ai, —tamati, suntara apuri iniak: —¿Amesha Egiptonmaya aints nuwik romanotin kajertamak: Maataram, tusa mangkartin ainaun cuatro warangkan (4,000) aints atsamunam jukimia nu aintschaukitam? —tu iniasmiayi.</s>
     </seg>
     <seg type="verse" id="b.ACT.21.39">
      <s id="b.ACT.21.39.1">Tu iniam Pablo ayaak: —Atsa, nuchawaitjai.</s>
      <s id="b.ACT.21.39.2">Wikia judío aintsuitjai.</s>
      <s id="b.ACT.21.39.3">Tarso yaktanmaya aintsuitjai.</s>
      <s id="b.ACT.21.39.4">Cilicia nungka yaktari nekas juun yaktaitai, nuniayainjai.</s>
      <s id="b.ACT.21.39.5">Wait aneasam ju aints ainaujai chichasat tusam tsangkatrukta, —timiayi.</s>
     </seg>
     <seg type="verse" id="b.ACT.21.40">
      <s id="b.ACT.21.40.1">Tamati suntara apuri: Ayu tama Pablo watainum wajas, aints ainaun itatmamtikiatas uwejen takui wajamtai, aints ainau mash itatkarmiayi.</s>
      <s id="b.ACT.21.40.2">Tura itatkaramtai, Pablo hebreo chichamejai chichasmiayi.</s>
     </seg>
    </div>
    <div type="chapter" id="b.ACT.22">
     <seg type="verse" id="b.ACT.22.1">
      <s id="b.ACT.22.1.1">Tura aints ainaun chicharak: —Yatsur ainautiram, juun ainautirmesha, anturtuktaram.</s>
      <s id="b.ACT.22.1.2">Wikia chicharmamkun: Nekas tunaunaka turatsjai tusan, paan ujaktasan tajarme, —timiayi.</s>
     </seg>
     <seg type="verse" id="b.ACT.22.2">
      <s id="b.ACT.22.2.1">Tura hebreo chichamejai chichau asamtai, nuna antukar chichatsuk takamtaik wajasarmiayi.</s>
      <s id="b.ACT.22.2.2">Tuminamtai Pablo aints ainaun chicharak:</s>
     </seg>
     <seg type="verse" id="b.ACT.22.3">
      <s id="b.ACT.22.3.1">“Wikia Judío aintsuitjai.</s>
      <s id="b.ACT.22.3.2">Tarso yaktanam Cilicia nungkanam akiinawaitjai.</s>
      <s id="b.ACT.22.3.3">Turayatun ju yaktanam tsakaru asan, wína nuitinu Gamaliela chichamen nuimiaru asan, ii juuntri ainau Moisésa aarmaurin umirkarmia nunasha mash umirnuyajai.</s>
      <s id="b.ACT.22.3.4">Tura atum ju kinta turarme nunisnak wisha Yuse wakeramurin najanatasan tuke nintirjai wakerin ayajai.</s>
     </seg>
     <seg type="verse" id="b.ACT.22.4">
      <s id="b.ACT.22.4.1">Tura nu yamaram chichaman umirin ainaun maataj tusan: Aishmang ainausha, tura nuwa ainausha achikrum jingkiaram kársernum engkeataram, tusan akupin ayajai.</s>
     </seg>
     <seg type="verse" id="b.ACT.22.5">
      <s id="b.ACT.22.5.1">Tura sacerdote juuntrisha, tura judío apuri ainausha mash nunaka nekaawaru asar, nekasaintai tiaraintai.</s>
      <s id="b.ACT.22.5.2">Nuka papin aarar wína surusar: Judío Damasco yaktanam pujuinau susata tusar akuptukarmiayi.</s>
      <s id="b.ACT.22.5.3">Nu akuptukaramtai wikia nuni wena, yamaram chichaman umirin ainaun achikian, juni Jerusalénnum kiankamtai, wait wajaktiniun susarat tusan werimiajai.</s>
     </seg>
     <seg type="verse" id="b.ACT.22.6">
      <s id="b.ACT.22.6.1">“Tura jinta weayai, Damasco yaktanam jeatak wajasai tsaa tupin ai, aneachmau nayaimpinmaya paantin pengké jiitsumir wajatrukmiayi.</s>
     </seg>
     <seg type="verse" id="b.ACT.22.7">
      <s id="b.ACT.22.7.1">Turamtai shamakun nungka ayaaran, kuta antumkamiajai.</s>
      <s id="b.ACT.22.7.2">Tura chichaman antukmiajai.</s>
      <s id="b.ACT.22.7.3">Nu chichamka nuwaitai: ‘Saulo, Saulo ¿waruka wína waitkaratasmesha wekaaturme?’</s>
     </seg>
     <seg type="verse" id="b.ACT.22.8">
      <s id="b.ACT.22.8.1">Tamati wisha ayaakun: ‘Apuru ¿amesha yaachitme?’ tu iniasmiajai.</s>
      <s id="b.ACT.22.8.2">Nuna tama ataksha nayaimpinmaya airak: ‘Wikia Nazaretnumia Jesúsaitjai.</s>
      <s id="b.ACT.22.8.3">Ame waitkaratasam wekaaturme nuwaitjai,’ turutmiayi.</s>
     </seg>
     <seg type="verse" id="b.ACT.22.9">
      <s id="b.ACT.22.9.1">Turutmatai aints wijai wekainauka paaniuncha wainkarmiayi, antsu wijai chichaunka antukcharmiayi.</s>
     </seg>
     <seg type="verse" id="b.ACT.22.10">
      <s id="b.ACT.22.10.1">Tuminamtai wi chichaakun: ‘Apuru ¿warí itiurkat tusamea wakerutame?’ tu iniasmiajai.</s>
      <s id="b.ACT.22.10.2">Nuna tama Apu Jesús wína chichartak: ‘Wajakim weme nu yaktanam weta.</s>
      <s id="b.ACT.22.10.3">Nuni jeakmin ame turatatme nuna ujatmakartatui,’ turutmiayi.</s>
     </seg>
     <seg type="verse" id="b.ACT.22.11">
      <s id="b.ACT.22.11.1">Tura Yuse paaniuri jiirun kusumtikruru asamtai, wikia nantakin wainmaktatkaman tujinkamiajai.</s>
      <s id="b.ACT.22.11.2">Tura wainmachu asamtai, wijai wekajinau uwejrun tap achirkar Damasconam umatiarmiayi.</s>
     </seg>
     <seg type="verse" id="b.ACT.22.12">
      <s id="b.ACT.22.12.1">“Nuni aints Ananías naartin pujuyayi.</s>
      <s id="b.ACT.22.12.2">Nuka Moisésa aarmaurin miatrusang umirnuyayi.</s>
      <s id="b.ACT.22.12.3">Tura asamtai judío Damasconam pujuinau mash nu aintsun pachisar pengker chichau armiayi.</s>
     </seg>
     <seg type="verse" id="b.ACT.22.13">
      <s id="b.ACT.22.13.1">Nu aintska wína taruti chichartak: ‘Yatsuru Sauloa, yamaikia ataksha paan jiimsata,’ turutmatai, nu tamaujai metek niin paan wainkamiajai.</s>
     </seg>
     <seg type="verse" id="b.ACT.22.14">
      <s id="b.ACT.22.14.1">Tura wi wainkam wína chichartak: ‘Ii juuntri Yusen searmia nuka ii Yusri asa, ni wakeramurin amin nekamtikramatas aitkarmayi.</s>
      <s id="b.ACT.22.14.2">Tura ni Uchiri timiá pengker aa nu wainkata tusa, tura ni chichame antukta tusa aitkarmayi.</s>
     </seg>
     <seg type="verse" id="b.ACT.22.15">
      <s id="b.ACT.22.15.1">Tura asamtai ameka Yuse Uchiri pachisam wainkamame nu, tura antukmame nusha aints ainausha mash ujaktatme.</s>
     </seg>
     <seg type="verse" id="b.ACT.22.16">
      <s id="b.ACT.22.16.1">Tura asam ¿yamaikia warí nákakmea pujame?</s>
      <s id="b.ACT.22.16.2">Wajaktia, turakmin imaitjame.</s>
      <s id="b.ACT.22.16.3">Tura: Apur tunaurun japitrurat tusam Yus seata,’ turutmiayi,” Pablo timiayi.</s>
     </seg>
     <seg type="verse" id="b.ACT.22.17">
      <s id="b.ACT.22.17.1">Pablo tuke chichaak: “Nunia nukap arusan juni Jerusalénnum jean, Yus seatai juun jeanam wayaan, tura Yusen sean, karanma nunisnak</s>
     </seg>
     <seg type="verse" id="b.ACT.22.18">
      <s id="b.ACT.22.18.1">Apur taarun wainkamiajai.</s>
      <s id="b.ACT.22.18.2">Tura nuka wína chichartak: ‘Wári umisam Jerusalénnumia jiinkita.</s>
      <s id="b.ACT.22.18.3">Ame wína pachitsam chicham etserkumnisha, junia aints ainauka anturtamkachartatui,’ turutmiayi.</s>
     </seg>
     <seg type="verse" id="b.ACT.22.19">
      <s id="b.ACT.22.19.1">Nuna turutmatai, wisha ayaakun: ‘Apuru, wikia iruntai jeanam kichnum kichnum wayaan, amin umirtaminak pujuinaun wainkan, nunia jukin kársernum engkeyajai, tura awatnuyajai.</s>
      <s id="b.ACT.22.19.2">Tura asamtai junia aints ainauka nunaka mash paan nekarinawai.</s>
     </seg>
     <seg type="verse" id="b.ACT.22.20">
      <s id="b.ACT.22.20.1">Tura ami inatiram Esteban naartin amin pachitmas aints ainaun ujaku asamtai, nu aintsun mainamtai, wikia nuni wajasan: Nuna turuwarti tusan, Estebankan maawarmia nuna wejmakrin nakasmiajai,’ Jesúsan timiajai.</s>
     </seg>
     <seg type="verse" id="b.ACT.22.21">
      <s id="b.ACT.22.21.1">“Wi tamaitiat Apur Jesús wína chichartak: ‘Wikia amin arák judíochu ainamunam akupkatasan wakerajme.</s>
      <s id="b.ACT.22.21.2">Tura asamtai weta,’ turutmiayi,” Pablo timiayi.</s>
     </seg>
     <seg type="verse" id="b.ACT.22.22">
      <s id="b.ACT.22.22.1">Judío ainau Pablo etsermaurin chichatsuk antukarmiayi.</s>
      <s id="b.ACT.22.22.2">Turayat judíochu ainaun pachis chichaamtai, kakarar untsuminak: —Ju aintska maaram japataram.</s>
      <s id="b.ACT.22.22.3">Juka iwiaakuka pujuschati, antsu jakati, —tiarmiayi.</s>
     </seg>
     <seg type="verse" id="b.ACT.22.23">
      <s id="b.ACT.22.23.1">Nunia kakarar untsumkar wejmakrin aimiakar, nungka tsetserin nangkiminak Pablon yukuararmiayi.</s>
     </seg>
     <seg type="verse" id="b.ACT.22.24">
      <s id="b.ACT.22.24.1">Turinamtai, suntara apuri nuna wainak Pablon pachis ni suntarin chicharak: —Atumi pujamuri itaram awatrataram.</s>
      <s id="b.ACT.22.24.2">Tura awatraram ¿aints ainau warukaya untsuminawa? tusaram nekaataram, —tusa akupkamiayi.</s>
     </seg>
     <seg type="verse" id="b.ACT.22.25">
      <s id="b.ACT.22.25.1">Turamtai suntar ainau Pablon awatrartas nuwap chapikmarmaujai jingkiawaram, Pablo romano kapitantrin nuni jiimiaj wajaun chicharak: —¿Romano aints chicham nekartsuk awatramnaukitrum?</s>
      <s id="b.ACT.22.25.2">¿Atumi apuri nuna tsangkatramarmek? —timiayi.</s>
     </seg>
     <seg type="verse" id="b.ACT.22.26">
      <s id="b.ACT.22.26.1">Tamati nuna kapitán antuk, suntara apurin jiistas we, nuni jea chicharak: —¿Amesha itiurkatmek?</s>
      <s id="b.ACT.22.26.2">Nu aintska romano aintsuitai.</s>
      <s id="b.ACT.22.26.3">Tura asamtai awatrashtinuitme, —timiayi.</s>
     </seg>
     <seg type="verse" id="b.ACT.22.27">
      <s id="b.ACT.22.27.1">Tamati suntara apuri Pablon weri chicharak: —¿Nekasmek romano aintsuitam? —tu iniasmiayi.</s>
      <s id="b.ACT.22.27.2">Tu iniam Pablo: —Ja ai, —timiayi.</s>
     </seg>
     <seg type="verse" id="b.ACT.22.28">
      <s id="b.ACT.22.28.1">Tamati suntara apuri chicharak: —Wikia romano aints wajastaj tusan, kuikian nukap akiimiakmiajai, —timiayi.</s>
      <s id="b.ACT.22.28.2">Tamati Pablo ayaak: —Antsu wisha romano ainamunam akiinau asan romano aintsuitjai, —timiayi.</s>
     </seg>
     <seg type="verse" id="b.ACT.22.29">
      <s id="b.ACT.22.29.1">Tamati nuna antukar Pablon awatrartas wajainauka awattsuk ukukiarmiayi.</s>
      <s id="b.ACT.22.29.2">Tura Pablo romano aintsuitjai, tinu asamtai, suntara apuri: Pablo jingkiataram tinu asa shamkamiayi.</s>
     </seg>
     <seg type="verse" id="b.ACT.22.30">
      <s id="b.ACT.22.30.1">Kashin tsawaar suntara apuri: ¿Waruka judío ainau Pablon timiá kajerina? tusa tenap nekaatas wakerak, jingkiamurin atitamiayi.</s>
      <s id="b.ACT.22.30.2">Nunia sacerdote juuntri ainaun: Judío apuri ainaujai iruntrarti tusa chichaman akupkamiayi.</s>
      <s id="b.ACT.22.30.3">Tura mash iruntraramtai, Pablon judío apuri iruntramunam japen awajsamiayi.</s>
     </seg>
    </div>
    <div type="chapter" id="b.ACT.23">
     <seg type="verse" id="b.ACT.23.1">
      <s id="b.ACT.23.1.1">Turamtai Pablo judío apuri ainaun jiis chicharak: —Wi wear ainautiram anturtuktaram.</s>
      <s id="b.ACT.23.1.2">Wikia Yuse umirin asan, tuke inaitsuk tunau nintimtsuk pujuyajai, —timiayi.</s>
     </seg>
     <seg type="verse" id="b.ACT.23.2">
      <s id="b.ACT.23.2.1">Tamati sacerdote juun apuri Ananías naartin Pablojai tsaniasar wajainaun chicharak: —Jangke awatitaram, —timiayi.</s>
     </seg>
     <seg type="verse" id="b.ACT.23.3">
      <s id="b.ACT.23.3.1">Tamati Pablo jiyaak: —Ameka jimiá chichamtin asakmin, aminak Yus awatamratatui.</s>
      <s id="b.ACT.23.3.2">Wína tunaar nekaatasam: ¿Moisésa chichamen umirtsuash? tusam eketiatmesha ¿waruka Moisésa chichame umirtsuksha: Jangke awatitaram tame? —timiayi.</s>
     </seg>
     <seg type="verse" id="b.ACT.23.4">
      <s id="b.ACT.23.4.1">Tamati nijai ayaamsar wajainau Pablon chicharinak: —Maj, sacerdote juun apuri wainiatmesha ¿waruka tuusha chicharme? —tiarmiayi.</s>
     </seg>
     <seg type="verse" id="b.ACT.23.5">
      <s id="b.ACT.23.5.1">Tu tinam Pablo chicharak: —Wi wear ainautiram, juka sacerdote juun apurintai, tarume nunaka nekachu asan nunaka tajai.</s>
      <s id="b.ACT.23.5.2">Yuse chichame tu aarmawaitai: ‘Atumi juuntri ainau pachisrum pasé chicharkairap,’ tawai, —timiayi.</s>
     </seg>
     <seg type="verse" id="b.ACT.23.6">
      <s id="b.ACT.23.6.1">Nuna tusa Pablo judío juuntri iruntramunam saduceo ainau fariseo ainaujai pachinirarun wainkamiayi.</s>
      <s id="b.ACT.23.6.2">Saduceo ainau nintiminak: Jakau ainau ataksha iwiaaku pujusartaska nantakchartinuitai, tura Yuse awemamuri atsuinawai, tura wakancha pengké atsuinawai, tinu armiayi.</s>
      <s id="b.ACT.23.6.3">Antsu fariseo ainauka nunaka pachisar: Nuka mash ainawai, tinu armiayi.</s>
      <s id="b.ACT.23.6.4">Pabloka nunaka nekaa kakar chichaak: —Wi wear ainautiram, wikia fariseo aintsuitjai.</s>
      <s id="b.ACT.23.6.5">Tura fariseo uchirinjai.</s>
      <s id="b.ACT.23.6.6">Tura asan jakau ainau ataksha nantakiar iwiaaku pujusartinuitai tajai.</s>
      <s id="b.ACT.23.6.7">Wikia tu tinu asamtai, wína chichamrun nekartuwartas juni iruntrari, —timiayi.</s>
      <s id="b.ACT.23.6.8">Nuna tamati fariseo ainau saduceo ainaujai chicharnainak metekka nintimtsuk kanakar wajasarmiayi.</s>
     </seg>
     <seg type="verse" id="b.ACT.23.9">
      <s id="b.ACT.23.9.1">Tura mash taetet wajainak, Moisésa chichamen nuikiartin ainau fariseo asar, wajasar chichainak: —Ju aintska tunau kichkisha turachi.</s>
      <s id="b.ACT.23.9.2">¿Antsu wakan tura Yuse awemamuri nijai chichaschamasha?</s>
      <s id="b.ACT.23.9.3">¿Yaachia neka? —tiarmiayi.</s>
     </seg>
     <seg type="verse" id="b.ACT.23.10">
      <s id="b.ACT.23.10.1">Tura kakarar chicharnainak wajainamtai, suntara apuri Pablon pachis: Nu aintsun achikiar japikiar maachartimpiash, tu nintimias: Nunaka turacharti tusa, suntar ainaun: Pablon jukiarti tusa, chichaman akuptukmiayi.</s>
      <s id="b.ACT.23.10.2">Turamtai suntar ainau ni matsatmaunum ataksha jukiarmiayi.</s>
     </seg>
     <seg type="verse" id="b.ACT.23.11">
      <s id="b.ACT.23.11.1">Turinamtai kashi Apu Jesús Pablon wantintuk chicharak: —Pabloa, juni Jerusalénnum wína pachitsam chichasume nunismek Roma yaktanmasha chichastinuitme.</s>
      <s id="b.ACT.23.11.2">Tura asam pengker nintimsata, —timiayi.</s>
     </seg>
     <seg type="verse" id="b.ACT.23.12">
      <s id="b.ACT.23.12.1">Kashin tsawaarar judío iruntrar chichainak: —Pablo maami.</s>
      <s id="b.ACT.23.12.2">Maachkurkia, yutasha yutsuk, tura amutisha amutsuk pujustatji.</s>
      <s id="b.ACT.23.12.3">Antsu Pablo maachiatrik yuwakrinkia, tura amutisha amakrinkia, Yus iin pasé awajtamsatatji, —tiarmiayi.</s>
     </seg>
     <seg type="verse" id="b.ACT.23.13">
      <s id="b.ACT.23.13.1">Nunaka cuarenta (40) aints nangkamasang tiarmiayi.</s>
     </seg>
     <seg type="verse" id="b.ACT.23.14">
      <s id="b.ACT.23.14.1">Turuwar sacerdote apuri ainau judío juuntrijai iruntrar pujuinamunam weriar chicharinak: —Iikia Pablo maami tinu asar, maachkurkia yutasha yutsuk pujustatji.</s>
      <s id="b.ACT.23.14.2">Antsu Pablo maatsuk yuwakrinkia, Yus iinka pasé awajtamsatatji, —tiarmiayi.</s>
     </seg>
     <seg type="verse" id="b.ACT.23.15">
      <s id="b.ACT.23.15.1">Tura ataksha chicharinak: —Atumsha tura ii juuntri ainausha suntara apurin chicham akuptakrum: Iisha nu aints pachisar chicham tenapkesar nekaratasar wakeraji, anangkuram titaram.</s>
      <s id="b.ACT.23.15.2">Turakrumin suntara apuri Pablon akupkamtai, atumin jeatsaing ii maatji, —tiarmiayi.</s>
     </seg>
     <seg type="verse" id="b.ACT.23.16">
      <s id="b.ACT.23.16.1">Tinamtai Pablo awe, ni umaji uchiri, nu aints ainau chichaamurin antuku asa, suntar matsatmaunum jea, nuni waya jiichrin ujakmiayi.</s>
     </seg>
     <seg type="verse" id="b.ACT.23.17">
      <s id="b.ACT.23.17.1">Tu ujakmau asa, Pablo kapitanin untsuk chicharak: —Ju uchikia apu pujutirin jeeta, wína chichaman ujata nuna apurmincha ujakti, —timiayi.</s>
     </seg>
     <seg type="verse" id="b.ACT.23.18">
      <s id="b.ACT.23.18.1">Pablo tamati, kapitán uchin suntara apuri pujamunam juki, apurin chicharak: —Aints Pablo naartin ii achikmaji nu wína untsurak: Ju uchikia apunam umata turutin asamtai itajai.</s>
      <s id="b.ACT.23.18.2">Chichaman niin ujakma nuna amincha ujatmakti, —timiayi.</s>
     </seg>
     <seg type="verse" id="b.ACT.23.19">
      <s id="b.ACT.23.19.1">Tamati suntara apuri uchi uwejen achik, iik kanakar pujusar nekaami tusa chicharak: —¿Warí ujatkatasmea wakerutame? —tu iniasmiayi.</s>
     </seg>
     <seg type="verse" id="b.ACT.23.20">
      <s id="b.ACT.23.20.1">Tu iniam nuka ujaak: —Judío juuntri ainau chichaman najaninak: ‘Kashin Pablo jukim judío juuntri iruntramunam akupturkakmin, nu aints pachisar chicham tenapkesar nekaratasar wakeraji,’ tusar amin anangkramawartas ininmasartatui.</s>
     </seg>
     <seg type="verse" id="b.ACT.23.21">
      <s id="b.ACT.23.21.1">Turaminamtaisha: Nekasampita tiip.</s>
      <s id="b.ACT.23.21.2">Cuarenta (40) aints nangkamasang jinta epetkar pujurinawai.</s>
      <s id="b.ACT.23.21.3">Tura chichainak: ‘Iikia Yusjai taji: Nu aints maachkurkia, yutasha yutsuk tura amutisha amutsuk pujustatji,’ tinawai.</s>
      <s id="b.ACT.23.21.4">Tura chichaman najanawar umisar, apu ayu titi tusar, amin nakarminawai, —timiayi.</s>
     </seg>
     <seg type="verse" id="b.ACT.23.22">
      <s id="b.ACT.23.22.1">Tu tinu asamtai suntara apuri uchin chicharak: —Yamaikia weta.</s>
      <s id="b.ACT.23.22.2">Antsu wína ujatkame nuka aints kichkisha pengké ujakaip, —tusa akupkamiayi.</s>
     </seg>
     <seg type="verse" id="b.ACT.23.23">
      <s id="b.ACT.23.23.1">Nunia nu apuka suntara kapitangkrin jimiaran untsukmiayi.</s>
      <s id="b.ACT.23.23.2">Tura mai taaramtai chicharak: —Yamaikia jimia pachak (200) suntar saapin takusar, nunia setenta (70) suntar kawainum keemkar, nunia suntar jimia pachak (200) nangkin nanasar atumjai wearti tusaram umistaram.</s>
      <s id="b.ACT.23.23.3">Nunia kashi japeantak wajai, nu suntar ainaujai Cesarea yaktanam wetaram.</s>
     </seg>
     <seg type="verse" id="b.ACT.23.24">
      <s id="b.ACT.23.24.1">Nunia Pablo kawainum keemsatin umirsataram.</s>
      <s id="b.ACT.23.24.2">Nuka apu Felixnum pengker jeati tusaram turataram, —tusa akupkamiayi.</s>
     </seg>
     <seg type="verse" id="b.ACT.23.25">
      <s id="b.ACT.23.25.1">Nunia papin akupkatas tu aarmiayi:</s>
     </seg>
     <seg type="verse" id="b.ACT.23.26">
      <s id="b.ACT.23.26.1">“Wikia Claudio Liciasaitjai.</s>
      <s id="b.ACT.23.26.2">Apu Felixa, nekas wína apur asakmin, amin chichaman akuptajme.</s>
      <s id="b.ACT.23.26.3">¿Amesha pengkerak pujam?</s>
     </seg>
     <seg type="verse" id="b.ACT.23.27">
      <s id="b.ACT.23.27.1">Ju aintsun amin akuptajme.</s>
      <s id="b.ACT.23.27.2">Judío ainau niin achikiar maatai tinamtai, juka: Wikia romano aintsuitjai tamati, wikia nuna nekaan, wína suntarur ainaujai werin ayamrukmajai.</s>
     </seg>
     <seg type="verse" id="b.ACT.23.28">
      <s id="b.ACT.23.28.1">Tura ¿warukaya maawartas wakerinawa? tusan nuna nekaratasan judío apuri ainau iruntainum jukimjai.</s>
     </seg>
     <seg type="verse" id="b.ACT.23.29">
      <s id="b.ACT.23.29.1">Tura nuni jeamtai, ii juuntri umiktin chichaman umiatsui tinau wainiatnak wikia: Maawarti tichamnawaitjai.</s>
      <s id="b.ACT.23.29.2">Karsernumsha engkeawarti tichamnawaitjai.</s>
     </seg>
     <seg type="verse" id="b.ACT.23.30">
      <s id="b.ACT.23.30.1">Tura judío ainau nu aintsun maawartas chicham najatmaun nekaan, wári amin akupajai.</s>
      <s id="b.ACT.23.30.2">Nunia nu aintsun kajerinaun chicharkun: Atumsha apunam werum atumi kajeramuri pachisrum ujaktaram timiajai.</s>
      <s id="b.ACT.23.30.3">Nunak tajame,” tu aarmiayi.</s>
     </seg>
     <seg type="verse" id="b.ACT.23.31">
      <s id="b.ACT.23.31.1">Tura suntar ainau akupkamu asar miatrusarang umirinak, Pablon jukiar, kashi wekaa wekaaka, Antípatris yaktanam jeeniarmiayi.</s>
     </seg>
     <seg type="verse" id="b.ACT.23.32">
      <s id="b.ACT.23.32.1">Kashin tsawaar suntar nawejai wekajinauka ni matsamtairin waketkiarmiayi.</s>
      <s id="b.ACT.23.32.2">Antsu suntar kawainum keemsar wekajinauka Pablojai Cesareanam wearmiayi.</s>
     </seg>
     <seg type="verse" id="b.ACT.23.33">
      <s id="b.ACT.23.33.1">Tura nuni jear papi aarmaun apun suwinak: —Yamaikia Pablo wainkata, —tiarmiayi.</s>
     </seg>
     <seg type="verse" id="b.ACT.23.34">
      <s id="b.ACT.23.34.1">Tinamtai apu papin aujas umis Pablon chicharak: —¿Amesha tunía aintsuitme? —tu iniam Pablo ayaak: —Wikia Cilicia nungkanmaya aintsuitjai, —timiayi.</s>
     </seg>
     <seg type="verse" id="b.ACT.23.35">
      <s id="b.ACT.23.35.1">Tamati apu chicharak: —Amin kajertamina nu taar, amin pachitmasar chichaman ujatinamtai anturkatatjame, —timiayi.</s>
      <s id="b.ACT.23.35.2">Nunia ni suntari ainaun akatar akupak: —Apu Herodes jean jeamkamia nuni pujsaram ju aints wainkataram, —tusa akupkamiayi.</s>
     </seg>
    </div>
    <div type="chapter" id="b.ACT.24">
     <seg type="verse" id="b.ACT.24.1">
      <s id="b.ACT.24.1.1">Nunia cinco (5) kinta nangkamaramtai, sacerdote juuntri Ananías naartin, chikich judío juuntri ainaun ayas, tura chikich chicharkartin Tértulo naartin amia nuna ayas, Cesareanam jearmiayi.</s>
      <s id="b.ACT.24.1.2">Tura Pablon kajerinau asar apunam wearmiayi.</s>
     </seg>
     <seg type="verse" id="b.ACT.24.2">
      <s id="b.ACT.24.2.1">Tura jearamtai, apu Pablon untsuam ni wayaamtai, Tértulo Pablon tsanumratas apun chicharak: —Apu Felixa, ameka nekas chicham nekamtikiartin asakmin, angkan pengker pujaji.</s>
      <s id="b.ACT.24.2.2">Tura pengker inamin asam, ii nungkari nekas pengker iwiarin asakmin, mash ju nungkanam pujuinautikia tenukap maaketai taji.</s>
     </seg>
     <seg type="verse" id="b.ACT.24.4">
      <s id="b.ACT.24.4.1">Antsu chicham untsuri antakmeka yaweraim tusan, wait aneasam wi chichaamtai, jumchiksha anturtukta tajame.</s>
     </seg>
     <seg type="verse" id="b.ACT.24.5">
      <s id="b.ACT.24.5.1">Ju aintska sungkura nunisang paseetai.</s>
      <s id="b.ACT.24.5.2">Nuka mash nungkanam wekaas, judío ainau metekchau nintimtikratas: Jesúsak umirkataram tusa, Nazaretnumia aintsu umirnu apurintai.</s>
     </seg>
     <seg type="verse" id="b.ACT.24.6">
      <s id="b.ACT.24.6.1">Tura Yus seatai juun jean pasemamtikratas wakerau asamtai achikmaji.</s>
     </seg>
     <seg type="verse" id="b.ACT.24.7">
      <s id="b.ACT.24.7.1">Turamaitiat suntara apuri Licias ni suntarijai taar, nu aintsun atantramkiarmaji.</s>
     </seg>
     <seg type="verse" id="b.ACT.24.8">
      <s id="b.ACT.24.8.1">Ame ju aints inim, ningki etsermatai, ii taji nuka nekasaintai tusam nekaatatme, —Tértulo timiayi.</s>
     </seg>
     <seg type="verse" id="b.ACT.24.9">
      <s id="b.ACT.24.9.1">Tamati judío nuni kaunkaru ainausha apun chicharinak: —Ju etsera juka nekasaintai, —tsanuminak tiarmiayi.</s>
     </seg>
     <seg type="verse" id="b.ACT.24.10">
      <s id="b.ACT.24.10.1">Tinamtai apuka: Pablo chichasti tusa, uwejejai untsukmiayi.</s>
      <s id="b.ACT.24.10.2">Turamtai Pablo apun chicharak: —Apua, ameka untsuri musach ju nungkanmaya ainau chicham nekamtikin asakmin, wikia nunaka nekau asan, wína chichamur anturtukta tusan, pengker nintimsan ujaktatjame.</s>
     </seg>
     <seg type="verse" id="b.ACT.24.11">
      <s id="b.ACT.24.11.1">Wikia Jerusalénnum Yusen seatasan tamauruka doce (12) kinta nuke nangkamari.</s>
      <s id="b.ACT.24.11.2">Amesha nekasaintai tusam nekaamnawaitme.</s>
     </seg>
     <seg type="verse" id="b.ACT.24.12">
      <s id="b.ACT.24.12.1">Tura nuni jean, nu yaktanam Yus seatai juun jeanam wayaan, nunia iruntai jeanmasha wayaancha, aanumkesha aints kichkijaisha jiyaniamunka waitkacharmayi.</s>
      <s id="b.ACT.24.12.2">Tura aints ainaujai taetet wajamuncha waitkacharmayi.</s>
     </seg>
     <seg type="verse" id="b.ACT.24.13">
      <s id="b.ACT.24.13.1">Juni aints taara juka wína pachitsar: Tunau turayi tusarka, turutcharmin ainawai.</s>
     </seg>
     <seg type="verse" id="b.ACT.24.14">
      <s id="b.ACT.24.14.1">Antsu nunasha tajame: Jesús yamaram chichaman nuikiartimia nuna wikia umirkawaitjai.</s>
      <s id="b.ACT.24.14.2">Nu yamaram chichaman nekasan umiayatnak, ii juuntri Yusrincha tuke umirkawaitjai.</s>
      <s id="b.ACT.24.14.3">Tura Moisésa aarmaurincha mash, tura yaanchuik Yuse chichame etserin aarmaurincha mash wikia nekasaintai tajai.</s>
     </seg>
     <seg type="verse" id="b.ACT.24.15">
      <s id="b.ACT.24.15.1">Nuniasha tunaarinchau ainausha, tura tunau ainausha jakaarusha jakamunmaya nantakiartinuitai, ju aints ainau tina nunisnak wisha tajai.</s>
     </seg>
     <seg type="verse" id="b.ACT.24.16">
      <s id="b.ACT.24.16.1">Nuna tau asan Yusen nintimsan, tuke inaitsuk tunaarinchau pujustasan wakerajai.</s>
      <s id="b.ACT.24.16.2">Tura aints ainaun nekasan pasé awajtsuk pujustasan wakerajai.</s>
     </seg>
     <seg type="verse" id="b.ACT.24.17">
      <s id="b.ACT.24.17.1">“Wikia untsuri musach chikich nungka ainamunam wekaasau asan, kuikian yuuminak pujuinaun susatasan, tura Yusnau aa nuna Niin susatasan wína nungkarun tamajai.</s>
     </seg>
     <seg type="verse" id="b.ACT.24.18">
      <s id="b.ACT.24.18.1">Wikia nuna turakun, judío ainauti tuke turaji nunisnak pengker nijaamaran, aintsun jumchik ayasan, Yus seatai juun jeanam wayaamjai.</s>
      <s id="b.ACT.24.18.2">Antsu taetet wajamuka atsumi.</s>
      <s id="b.ACT.24.18.3">Tura Asianmaya judío ainau nuni wayaawar, wína waitkarma nu juni taar, wi tunau turawaitmataikia, auka tunau turami turutiaraintai.</s>
      <s id="b.ACT.24.18.4">Antsu nuka taarchayi.</s>
     </seg>
     <seg type="verse" id="b.ACT.24.20">
      <s id="b.ACT.24.20.1">Nuka tacharu asaramtai, aints juni kaunkaru ainau wi nuwik judío apuri iruntramunam wajasan, tunau turamun wainkaru ainakka etserkarti.</s>
     </seg>
     <seg type="verse" id="b.ACT.24.21">
      <s id="b.ACT.24.21.1">Antsu nuni wajasan kichik chichaman kakarman chicharkun: Jakau ainau jakariat ataksha nantakiar iwiaaku pujusartin ainawai, wi timiaja nu chichaman pachisar: Paseetai turutinatsuash,” Pablo timiayi.</s>
     </seg>
     <seg type="verse" id="b.ACT.24.22">
      <s id="b.ACT.24.22.1">Tamati apu Felix nu yamaram chichaman pachis etsermaun antuku asa, judío juuntri ainaun chicharak: —Suntara apuri Licias taamtai, atumi chichamen nekaaratjarme, —timiayi.</s>
     </seg>
     <seg type="verse" id="b.ACT.24.23">
      <s id="b.ACT.24.23.1">Nuna tusa apu Felix suntara kapitangkrin untsuk chicharak: —Ju aintska wainkata, antsu jingkiatsuk jeanam pujsata.</s>
      <s id="b.ACT.24.23.2">Antsu ni amikri taaramtai, Pablon yaingkiarti tusam tsangkatkata, —timiayi.</s>
     </seg>
     <seg type="verse" id="b.ACT.24.24">
      <s id="b.ACT.24.24.1">Chikich kintati Felix ni nuwari Drusilajai ataksha tamiayi.</s>
      <s id="b.ACT.24.24.2">Ni nuwaringkia judío nuwa ayayi.</s>
      <s id="b.ACT.24.24.3">Tura Pablo itataram timiayi.</s>
      <s id="b.ACT.24.24.4">Jesucristo itiur umirkatnuita tusa, nuna ujatkat tusa apu Felix Pablon untsukmiayi.</s>
     </seg>
     <seg type="verse" id="b.ACT.24.25">
      <s id="b.ACT.24.25.1">Turamtai Pablo: —Tu tunaarinchau pujustinuitji, tura ii wakeramuringkia tu nepetkatnuitji, tura ni kintari jeamtai, Yus tunaarintin ainaun jiistinuitai, —tusa ujaam, Felix shamak Pablon chicharak: —Yamaikia nuke ati tusam weta.</s>
      <s id="b.ACT.24.25.2">Wikia chikich kintati angkan pujakun untsuktatjame, —timiayi.</s>
     </seg>
     <seg type="verse" id="b.ACT.24.26">
      <s id="b.ACT.24.26.1">Nunia Felix nintimias: Pablo achikmau jiinkitas wakerakka, kuikian suruschatpiash tusa, jumchik arus Pablon ataksha untsuk, nunia ataksha untsuk, tuke nijai chichastas wakerimiayi.</s>
     </seg>
     <seg type="verse" id="b.ACT.24.27">
      <s id="b.ACT.24.27.1">Jimia musach nangkamaramtai, Felix apu pujayat jiinkimiayi.</s>
      <s id="b.ACT.24.27.2">Tura jiinkiamtai Porcio Festo apu wajasmiayi.</s>
      <s id="b.ACT.24.27.3">Antsu Felix: Judío ainau wína pengker nintimtursarat tusa, Pabloka tuke achikmau pujusti tusa ukukmiayi.</s>
     </seg>
    </div>
    <div type="chapter" id="b.ACT.25">
     <seg type="verse" id="b.ACT.25.1">
      <s id="b.ACT.25.1.1">Turamtai Festo Cesareanam taa, kampatam kinta nangkamaramtai, nunia Jerusalénnum wemiayi.</s>
     </seg>
     <seg type="verse" id="b.ACT.25.2">
      <s id="b.ACT.25.2.1">Nuni weamtai sacerdote juuntri ainau judío juuntri ainaujai Pablon tsanuminak chichaman untsuri ujakarmiayi.</s>
     </seg>
     <seg type="verse" id="b.ACT.25.3">
      <s id="b.ACT.25.3.1">Tura chicharinak: —Wait aneasam nu aints juni Jerusalénnum weti, tusam akupkata, —tiarmiayi.</s>
      <s id="b.ACT.25.3.2">Jinta nakakar maami, tu nintimsar nunaka tiarmiayi.</s>
     </seg>
     <seg type="verse" id="b.ACT.25.4">
      <s id="b.ACT.25.4.1">Tu seainamaitiat Festo ayaak: —Pablo Cesareanam achikmau pujawai.</s>
      <s id="b.ACT.25.4.2">Tura wikia juni jumchik kinta pujusan waketanak wajajai.</s>
     </seg>
     <seg type="verse" id="b.ACT.25.5">
      <s id="b.ACT.25.5.1">Tura asamtai atumi apuri ainau wijai Cesareanam wearti.</s>
      <s id="b.ACT.25.5.2">Tura nu aintsu pasé turamuri amatikia, nuni etserkarti, —timiayi.</s>
     </seg>
     <seg type="verse" id="b.ACT.25.6">
      <s id="b.ACT.25.6.1">Tura Festoka jumchik kinta Jerusalénnumka pujusmiayi.</s>
      <s id="b.ACT.25.6.2">Ocho (8) kinta, turachkusha diez (10) kintaksha pujuschayawash.</s>
      <s id="b.ACT.25.6.3">Nunia ataksha Cesareanam waketkimiayi.</s>
      <s id="b.ACT.25.6.4">Tura nuni jea, kashin tsawaar chichaman nekaatas apu keemtainum keemas: Pablo itataram, tusa ni suntarin akuptukmiayi.</s>
     </seg>
     <seg type="verse" id="b.ACT.25.7">
      <s id="b.ACT.25.7.1">Tura Pablo wayaamtai, judío Jerusalénnumia kaunkaru asar, Pablon tentakar nangkamiar chicharinak: —Juka nekas tunau untsuri turamiayi, —tusar tsanumriarmiayi.</s>
     </seg>
     <seg type="verse" id="b.ACT.25.8">
      <s id="b.ACT.25.8.1">Tinamaitiat Pabloka: Warintajak tusangka yuumatkachmiayi.</s>
      <s id="b.ACT.25.8.2">Tura chichaak: —Wikia tunaanaka kichkisha turachmiajai.</s>
      <s id="b.ACT.25.8.3">Tura Moisésa chichame judíoti tuke umirji nunasha umirkawaitjai.</s>
      <s id="b.ACT.25.8.4">Tura Yus seatai juun jeancha paseeka awajsachmiajai.</s>
      <s id="b.ACT.25.8.5">Tura romano juun apurin pachisnaka paseenaka chicharkachmiajai, —timiayi.</s>
     </seg>
     <seg type="verse" id="b.ACT.25.9">
      <s id="b.ACT.25.9.1">Tamati apu Festo judío ainau wína pengker nintimtursarat tusa, Pablon chicharak: —Ami chichamin nuni nekartuwarat tusam ¿Jerusalénnum wetasam wakeramek? —timiayi.</s>
     </seg>
     <seg type="verse" id="b.ACT.25.10">
      <s id="b.ACT.25.10.1">Tu iniam Pablo ayaak: —Atsa, wikia judío ainaunka paseeka awajsachmiajai.</s>
      <s id="b.ACT.25.10.2">Ameka nuka nekame.</s>
      <s id="b.ACT.25.10.3">Tura romano juun apuri wi turamurun nekartuati tusan ujaktinuitjai.</s>
     </seg>
     <seg type="verse" id="b.ACT.25.11">
      <s id="b.ACT.25.11.1">Turayatun nekasan wi juun tunau turamtaikia, wína mantuatasam wakerakmeka mantuata.</s>
      <s id="b.ACT.25.11.2">Wikia jatanka shamatsjai.</s>
      <s id="b.ACT.25.11.3">Antsu wína tsanumrutinak etserturina nuka nekaschawaitmataikia, winaka judío ainamunmaka surutkachminuitme.</s>
      <s id="b.ACT.25.11.4">Tura asamtai romano juun apuri César chichaman nekartuati tusan tajame, —timiayi.</s>
     </seg>
     <seg type="verse" id="b.ACT.25.12">
      <s id="b.ACT.25.12.1">Tamati apu Festo ni aintsri ainaujai chichasmiayi.</s>
      <s id="b.ACT.25.12.2">Nunia Pablon chicharak: —Nekasam romano juun apuri César chichamrun nekartuati tau asakmin nuni akupkatatjame, —timiayi.</s>
     </seg>
     <seg type="verse" id="b.ACT.25.13">
      <s id="b.ACT.25.13.1">Jumchik kinta arus chikich apu Agripa naartin ni umaji Berenicejai Cesarea yaktanam apu Feston jiisartas taarmiayi.</s>
     </seg>
     <seg type="verse" id="b.ACT.25.14">
      <s id="b.ACT.25.14.1">Tura nuni taar, untsuri kinta pujuinai, Festo Pablon pachis apu Agripan ujaak: —Apu Felix aintsun achik juni ukukmiau tuke pujawai.</s>
     </seg>
     <seg type="verse" id="b.ACT.25.15">
      <s id="b.ACT.25.15.1">Tura asamtai wikia Jerusalénnum pujai, sacerdote juuntri ainau judío juuntri ainaujai iruntrar nu aintsun pachisar: Tunau turamiayi tusar kautrukarmayi.</s>
      <s id="b.ACT.25.15.2">Tura: Nu aintsnaka maawarti tusar seatiarmayi.</s>
     </seg>
     <seg type="verse" id="b.ACT.25.16">
      <s id="b.ACT.25.16.1">Tu seatinamtai wikia ayaakun: Romano apuri ainautikia chicham nekatsuk aintsun maawarti tichamnawaitji.</s>
      <s id="b.ACT.25.16.2">Tura aints tunau turayi tinu ainaujai ingkiunisar: Tunaari atsuash tusar nekaratnuitji.</s>
      <s id="b.ACT.25.16.3">Tura nu aints chichaman nekarmamchaukeka: Maawarti tusarkia akupatsji, wikia timiajai.</s>
     </seg>
     <seg type="verse" id="b.ACT.25.17">
      <s id="b.ACT.25.17.1">Tu tinu asamtai, judío ainau juni kaunkaramtai, wikia nakatsuk kashin tsawaaran chichaman nekaratasan apu keemtainum keemsan, nu aints itataram tusan, suntarun akupkamjai.</s>
     </seg>
     <seg type="verse" id="b.ACT.25.18">
      <s id="b.ACT.25.18.1">Tura judío ainau niin pachisar: Juun tunaun untsuri turayi tichartimpiash tu nintimramjai.</s>
      <s id="b.ACT.25.18.2">Tura wainiat nunaka ticharmayi.</s>
     </seg>
     <seg type="verse" id="b.ACT.25.19">
      <s id="b.ACT.25.19.1">Antsu ni Yusrin pachisar nu aintsjai metekchau nintimraru asar, nuka paseetai tiarmayi.</s>
      <s id="b.ACT.25.19.2">Tura Pabloka chikich aints Jesús naartin jakayat iwiaakuitai tinu asamtai, nuna pachisar etseriarmayi.</s>
     </seg>
     <seg type="verse" id="b.ACT.25.20">
      <s id="b.ACT.25.20.1">Tu etserinamtai, wikia itiurkatjak tusan, nekachu asan Pablon iniasan: Ami chichamin nekartamawarat tusam ¿Jerusalénnum wetasam wakeramek? timiajai.</s>
     </seg>
     <seg type="verse" id="b.ACT.25.21">
      <s id="b.ACT.25.21.1">Wikia tamati, nuka aimiak: ‘Atsa, antsu romano juun apuri César chichamrun nekartuati,’ tamati wikia ayaakun: ‘Takumka Césarnum wi amin akupachmaka, juni achikmau pujusta timiajai,’ —Festo apu Agripan ujaak timiayi.</s>
     </seg>
     <seg type="verse" id="b.ACT.25.22">
      <s id="b.ACT.25.22.1">Tu ujaam apu Agripa Feston chicharak: —Wisha nu aintsu chichamen antuktasan wakerajai, —tamati Festo ayaak: —Ayu, takumka kashin wi untsukamtai, ni chichamengka anturkatatme, —timiayi.</s>
     </seg>
     <seg type="verse" id="b.ACT.25.23">
      <s id="b.ACT.25.23.1">Kashin tsawaar apu Agripa Berenicejai shiirman iwiarmamsar, suntara apuri ainaujai, tura nu yakta apuri ainaujai, romano juun iruntai jeanam wayaawaramtai Festo: Pablo utita, tusa ni suntarin akuptukmiayi.</s>
     </seg>
     <seg type="verse" id="b.ACT.25.24">
      <s id="b.ACT.25.24.1">Tura Pablon itaaramtai, Festo apu Agripan chicharak: —Apu Agripaya, tura mash juun ainautiram, ju aints jiistaram.</s>
      <s id="b.ACT.25.24.2">Judío Jerusalénnum pujuinau mash ju aintsun kajerinak pasé chicharinawai.</s>
      <s id="b.ACT.25.24.3">Tura tuke inaitsuk maatai tinawai.</s>
      <s id="b.ACT.25.24.4">Tura juni taarsha nunisarang inintru weenawai.</s>
     </seg>
     <seg type="verse" id="b.ACT.25.25">
      <s id="b.ACT.25.25.1">Tura wikia nintimsan: Ju aintska maata, turutiaru wainiatnak, juun tunaunaka turichu asamtai, maachminuitjai tajai.</s>
      <s id="b.ACT.25.25.2">Tura ningki: ‘Romano juun apuri César chichaman nekartuati,’ turutin asamtai, nuni akupkatasan nintimjai.</s>
     </seg>
     <seg type="verse" id="b.ACT.25.26">
      <s id="b.ACT.25.26.1">Antsu aints achikmau ni turamurin nekatskeka nangkamrik juun apunam akupkachminuitji, tu nintimjai.</s>
      <s id="b.ACT.25.26.2">Tura ju aintsun pachisan wína juun apurun warinak aatrataj tusanka nekatsjai.</s>
      <s id="b.ACT.25.26.3">Tura asamtai atumsha mash antuktaram tusan, tura amesha apu Agripaya ju aintska iniasta tusan, amin itarjiame.</s>
      <s id="b.ACT.25.26.4">Nuniasha paan antuknaka papinasha aartatjai, —timiayi.</s>
     </seg>
    </div>
    <div type="chapter" id="b.ACT.26">
     <seg type="verse" id="b.ACT.26.1">
      <s id="b.ACT.26.1.1">Nuna tamati apu Agripa Pablon chicharak: —Ame turamuram pachisam etserkata, —tama Pablo: Anturtuktaram, titas uwejen takui apu Agripan chicharak:</s>
     </seg>
     <seg type="verse" id="b.ACT.26.2">
      <s id="b.ACT.26.2.1">—Apu Agripaya, ju kintati wikia juni pengker nintimsan wajajai.</s>
      <s id="b.ACT.26.2.2">Judío ainauti itiur pujaji, tura warí pachisria chichaaji nu miatrusmek nekau asam, judío ainau wína tsanumrutinak tina nunaka pachisan wi etsermati, anturtukta tusan juni wajajai.</s>
      <s id="b.ACT.26.2.3">Tura asan wait aneasam pengker nintimtursam anturtukta tajame, —Pablo timiayi.</s>
     </seg>
     <seg type="verse" id="b.ACT.26.4">
      <s id="b.ACT.26.4.1">Tura ataksha etserak: —Wikia yaanchuik uchi akunka wína nungkarun pujaknasha, tura nampuaran Jerusalénnumsha itiur pujuyaja nunaka judío ainauka mash nekarinawai.</s>
     </seg>
     <seg type="verse" id="b.ACT.26.5">
      <s id="b.ACT.26.5.1">Nunaka nekarinau asar, wi yaanchuik fariseo wajasmauncha nekarinawai.</s>
      <s id="b.ACT.26.5.2">Fariseo ainauka: Yusen miatrusnak umirnuitjai tumaminawai.</s>
      <s id="b.ACT.26.5.3">Nuna mash nekainau asar, ni wakerinakka wína pachitsar ujatmakarminuitai.</s>
     </seg>
     <seg type="verse" id="b.ACT.26.6">
      <s id="b.ACT.26.6.1">Yus yaanchuik ii juuntri ainaun chicharak: Jakau ainau jakariat, ataksha nantakiartinuitai tinu asamtai, wisha nunisnak tinuyajai.</s>
      <s id="b.ACT.26.6.2">Tu tinu asamtai, juni yamaikia chichaman nekartuwartas itariari.</s>
     </seg>
     <seg type="verse" id="b.ACT.26.7">
      <s id="b.ACT.26.7.1">Iikia Israela uchiri doce (12) armia nuna weari asar, mash jakamunmaya nantaktasar wakerau asar, tsawaisha tura kashisha Yuska miatrusrik umirnuyaji.</s>
      <s id="b.ACT.26.7.2">Apu Agripaya, wikia jakamunmaya nantaktinuapitji tinu asamtai, judío ainau wína tsanumrutinawai.</s>
     </seg>
     <seg type="verse" id="b.ACT.26.8">
      <s id="b.ACT.26.8.1">¿Waruka Yus jakau ainaun jakamunmaya inankitnuitai, tuuka nintimtsurme? —Pablo timiayi.</s>
     </seg>
     <seg type="verse" id="b.ACT.26.9">
      <s id="b.ACT.26.9.1">Tura ataksha etserak: —Yaanchuik wiki nintimsanak: Nazaretnumia Jesúsa umirkarunka kajerkatnuitjai, tinuyajai.</s>
     </seg>
     <seg type="verse" id="b.ACT.26.10">
      <s id="b.ACT.26.10.1">Wikia Jerusalénnum tu nintimsan pujai, sacerdote juuntri ainau turata tusar inatraramtai, Cristonu ainaun mainamtai, wisha pengkeraitai tinuyajai.</s>
     </seg>
     <seg type="verse" id="b.ACT.26.11">
      <s id="b.ACT.26.11.1">Tura iruntai jeanmasha mash wayaan, Cristonu irunun awatnuyajai.</s>
      <s id="b.ACT.26.11.2">Criston umirtan nakitajai tiarat tusan turinuyajai.</s>
      <s id="b.ACT.26.11.3">Tura Cristonu ainaun timiá kajerau asan, chikich nungkanam chikich yakat ainamunam wekaatinuyajai, —Pablo timiayi.</s>
     </seg>
     <seg type="verse" id="b.ACT.26.12">
      <s id="b.ACT.26.12.1">Tura ataksha etserak: —Wi nuna tuke turin asamtai, sacerdote juuntri ainau turata tusar, papin aarar surusaramtai, wikia Damasco yaktanam wemiajai.</s>
      <s id="b.ACT.26.12.2">Tura tsaa tupin wajasai jinta weai, aneachmau nayaimpinmaya paantin pengké jiitsumir tsaa tsanmau nangkamasang kakarman tsanturamiayi.</s>
      <s id="b.ACT.26.12.3">Apu Agripaya, wikia jinta wekaakun nuna wainkamiajai.</s>
      <s id="b.ACT.26.12.4">Tura wijai wekainausha nuna wainkarmiayi.</s>
     </seg>
     <seg type="verse" id="b.ACT.26.14">
      <s id="b.ACT.26.14.1">Tura iikia mash shamkar, nungkanam ayaarar kuta antumkarmiaji.</s>
      <s id="b.ACT.26.14.2">Tura kuta antumkakrin, hebreo chichamejai chichaun antukmiajai.</s>
      <s id="b.ACT.26.14.3">Nu chichamka nuwaitai: ‘Saulo, Saulo, ¿waruka winasha waitkaratasmesha wekaaturme?</s>
      <s id="b.ACT.26.14.4">Waaka kajek numin naka wajakun najar, nawen meseawa nunismek amek ami nintim meseame,’ turutmiayi.</s>
     </seg>
     <seg type="verse" id="b.ACT.26.15">
      <s id="b.ACT.26.15.1">Turutmatai wikia: ‘Apuru ¿amesha yaachitme?’ timiajai.</s>
      <s id="b.ACT.26.15.2">Wi tu iniam nuka aimiak: ‘Wikia Jesúsaitjai.</s>
      <s id="b.ACT.26.15.3">Ame waitkaratasam wekaaturme nuwaitjai.</s>
     </seg>
     <seg type="verse" id="b.ACT.26.16">
      <s id="b.ACT.26.16.1">Tura nantakim wajakta.</s>
      <s id="b.ACT.26.16.2">Yamaikia wína inatir atatme titasan wantintajme.</s>
      <s id="b.ACT.26.16.3">Tura ame wainkamurmesha pachisam etserkata.</s>
      <s id="b.ACT.26.16.4">Tura ukunam wantintuktatjame nusha etserkamnium tusan tajame.</s>
     </seg>
     <seg type="verse" id="b.ACT.26.17">
      <s id="b.ACT.26.17.1">Judío ainau tura judíochu ainausha amin kajertaminamtaisha wi ayamruktatjame.</s>
      <s id="b.ACT.26.17.2">Nuna turatin asan, yamaikia judíochu ainamunam akupkatatjame.</s>
     </seg>
     <seg type="verse" id="b.ACT.26.18">
      <s id="b.ACT.26.18.1">Tura amin akupakun: Wina chichamur etserkum, aints ainau ninti uratia tusan tajame.</s>
      <s id="b.ACT.26.18.2">Ame turakmin teenam pujuinauka yamaikia paaniunam pujusarti tusan wakerajai.</s>
      <s id="b.ACT.26.18.3">Tura iwianchi apuri Satanásan umirtsuk, Yusen umirkarat tusan akupkatatjame.</s>
      <s id="b.ACT.26.18.4">Tura wina nekasampita turutinamtikia, ni tunaarin tsangkuratatjai.</s>
      <s id="b.ACT.26.18.5">Tura Yus winar ataram tusa, eakarmau asar, wijai iruntrar pujusarti tusan akupkatatjame,’ Jesús turutmiayi, —Pablo timiayi.</s>
     </seg>
     <seg type="verse" id="b.ACT.26.19">
      <s id="b.ACT.26.19.1">Tura ataksha chicharak: —Apu Agripaya, Jesús nayaimpinmaya wína turutmia nunaka miatrusnak umirkamiajai.</s>
     </seg>
     <seg type="verse" id="b.ACT.26.20">
      <s id="b.ACT.26.20.1">Tura asan nu chichamnaka Damasconam pujuinaun nuná eemkan ujakmiajai.</s>
      <s id="b.ACT.26.20.2">Nunia Jerusalénnum waketkin, nunia mash Judea nungkanmasha wekaasan, nunia arák nungkanmasha wekaasan, judíochu ainauncha nu chichamnaka ujaakun: ‘Atumi pasé nintimaurisha yapajiaram Yus umirkataram.</s>
      <s id="b.ACT.26.20.3">Nunia Cristonuitjai tusaram, nekas pengker aa nu turataram’ timiajai.</s>
     </seg>
     <seg type="verse" id="b.ACT.26.21">
      <s id="b.ACT.26.21.1">“Nunia Yus seatai juun jeanam wikia wayaamtai, wína achirkar mantuwartas wakerutiarmiayi.</s>
     </seg>
     <seg type="verse" id="b.ACT.26.22">
      <s id="b.ACT.26.22.1">Tura Yus wína yainkau asamtai, tuke inaitsuk apu ainauncha, tura mianchau ainauncha Yuse chichamen ujayajai.</s>
      <s id="b.ACT.26.22.2">Tura yaanchuik Yuse chichame etserin ainau ukunam atiniun pachisar etserkarmia nuna, tura Moisés ukunam atiniun pachis etserkamia nunak etsernuyajai.</s>
     </seg>
     <seg type="verse" id="b.ACT.26.23">
      <s id="b.ACT.26.23.1">Yaanchuik Yuse chichame etserin ainau etserinak: Yus akupkamu Mesías waitnas jakatnuitai.</s>
      <s id="b.ACT.26.23.2">Turayat jakamunmaya nuwá eemak nantaktinuitai.</s>
      <s id="b.ACT.26.23.3">Tura jakamunmaya nantakiamtai, judío ainauncha tura judíochu ainamunmasha chichaman etserinak: Paan nintimsaram pujusrum uwemrataram tusar, etserkartinuitai tiarmiayi,” Pablo timiayi.</s>
     </seg>
     <seg type="verse" id="b.ACT.26.24">
      <s id="b.ACT.26.24.1">Pablo nu chichaman etserak wajamtai, apu Festo kakar chicharak: —Pabloa, nuka waurkum tame.</s>
      <s id="b.ACT.26.24.2">Papi nukap nuimiaru asam waurme, —timiayi.</s>
     </seg>
     <seg type="verse" id="b.ACT.26.25">
      <s id="b.ACT.26.25.1">Tamati Pablo ayaak: —Atsa, apu Festoa, wikia waurtsujai.</s>
      <s id="b.ACT.26.25.2">Antsu wi taja nuka nekasaintai.</s>
     </seg>
     <seg type="verse" id="b.ACT.26.26">
      <s id="b.ACT.26.26.1">Apu Agripa ju keta juka wi taja nunaka nekasaintai tusa nekawai.</s>
      <s id="b.ACT.26.26.2">Tura wi taja nunaka uukchamu asamtai, nunaka mash antuku asa nekawai.</s>
      <s id="b.ACT.26.26.3">Tura asamtai arantutsuk niincha ujaajai.</s>
     </seg>
     <seg type="verse" id="b.ACT.26.27">
      <s id="b.ACT.26.27.1">Apu Agripaya ¿yaanchuik Yuse chichame etserin aararmia nuka nekasampita tamek?</s>
      <s id="b.ACT.26.27.2">Wikia nekajme.</s>
      <s id="b.ACT.26.27.3">Ame nekasampita tame, —Pablo Agripan timiayi.</s>
     </seg>
     <seg type="verse" id="b.ACT.26.28">
      <s id="b.ACT.26.28.1">Tama Agripaka ayaak: —¿Wári Cristo umirkat tusamek wakerutam? —timiayi.</s>
     </seg>
     <seg type="verse" id="b.ACT.26.29">
      <s id="b.ACT.26.29.1">Tamati Pablo chicharak: —Ja ai, yamaik tura nukapka arutsuk wiya nunismek Yus umirkata tusan wisha wakerajme.</s>
      <s id="b.ACT.26.29.2">Tura ju kinta wína chichamrun antú pujuinauka mash wiya nunisarang Yusen umirkarat tusan wikia wakerajai.</s>
      <s id="b.ACT.26.29.3">Antsu wiya nunisrumek jingkiamu pujustaram tusanka tatsujrume, —timiayi.</s>
     </seg>
     <seg type="verse" id="b.ACT.26.30">
      <s id="b.ACT.26.30.1">Pablo tamati, apu Agripa apu Festojai mai wajakiar, tura Berenicesha nijai pujuarmia nujai mash wajakiarmiayi.</s>
     </seg>
     <seg type="verse" id="b.ACT.26.31">
      <s id="b.ACT.26.31.1">Tura kanakar apu ainau chicharnainak: —Ju aintsu tunaaringkia atsau asamtai maachminuitai.</s>
      <s id="b.ACT.26.31.2">Tura karsernumsha engkeachminuitai, —tunaiyarmiayi.</s>
     </seg>
     <seg type="verse" id="b.ACT.26.32">
      <s id="b.ACT.26.32.1">Tura apu Agripa Feston chicharak: —Ju aintska juun apu César chichamrun nekartuati tichawaitmataikia, jiikir akupkamin aji, —timiayi.</s>
     </seg>
    </div>
    <div type="chapter" id="b.ACT.27">
     <seg type="verse" id="b.ACT.27.1">
      <s id="b.ACT.27.1.1">Chichaa chichainaka apu Festo: —Pablon Italia nungkanam Roma yaktanam akupkami, —tamati, suntar ainau Pablon chikich achikmau ainaujai yaruakarmiayi.</s>
      <s id="b.ACT.27.1.2">Turinamtai apu Festo suntara kapitantrin chicharak: —Ju achikmau jukim, Italia nungkanam juun apu pujamunam umatia, —timiayi.</s>
      <s id="b.ACT.27.1.3">Nu kapitán Julio naartin apu Césari suntarin inauyayi.</s>
     </seg>
     <seg type="verse" id="b.ACT.27.2">
      <s id="b.ACT.27.2.1">Tura asamtai juun kanu Adramitio yaktanmaya jeamtai, nuni engkemramiaji.</s>
      <s id="b.ACT.27.2.2">Nu kanuka Asia nungkanam wetin asamtai, iikia Cesareanmaya jiinkir, juun entsanam wekaasamiaji.</s>
      <s id="b.ACT.27.2.3">Tura Macedonianmaya aints Aristarco naartin iijai wemiaji.</s>
      <s id="b.ACT.27.2.4">Nuka Tesalónicanmaya aintsuyayi.</s>
     </seg>
     <seg type="verse" id="b.ACT.27.3">
      <s id="b.ACT.27.3.1">Tura kashin tsawaarar Sidón yaktanam nujamkamiaji.</s>
      <s id="b.ACT.27.3.2">Tura nujamkakrin, Julio Pablon wait anentak: —Kanunmaya jiinkim amikrum ainau jiista.</s>
      <s id="b.ACT.27.3.3">Turakmin nuka yuumamurmin suramsarti, —tusa tsangkamkamiayi.</s>
     </seg>
     <seg type="verse" id="b.ACT.27.4">
      <s id="b.ACT.27.4.1">Nunia ataksha kanunam engkemrar, Sidónnumia jiinkir, juun entsanam wekaasar, nase nujinmanini umpuau asamtai, isra Chipre tutaingkia ii menarinini ukukir nuni wekaasamiaji.</s>
     </seg>
     <seg type="verse" id="b.ACT.27.5">
      <s id="b.ACT.27.5.1">Tura juun entsa katingkiar, Cilicia nungka yantamen nangkamakir, nunia Panfilia nungka yantamen nangkamakir wekaa wekaaka, Mira yaktanam nungka Licia tutainum nujamkamiaji.</s>
     </seg>
     <seg type="verse" id="b.ACT.27.6">
      <s id="b.ACT.27.6.1">Nuni nujamkarin, kapitán chikich juun kanun Alejandría yaktanmaya jeaun wainkamiayi.</s>
      <s id="b.ACT.27.6.2">Nu kanuka Italia nungkanam wetin asamtai: Nuni engkemataram tusa akuptamkamiaji.</s>
     </seg>
     <seg type="verse" id="b.ACT.27.7">
      <s id="b.ACT.27.7.1">Tura untsuri kinta yaitik wekaasamiaji.</s>
      <s id="b.ACT.27.7.2">Tura Gnido yaktanam jintumsar wekaasar, nase nujinmanini kakar nasentu asamtai, nuni wetatkamar tujinkar, isar Creta tutai tenteenkir, yakat Salmón tutai yantamenini nase majatau asamtai nuni wekaasamiaji.</s>
     </seg>
     <seg type="verse" id="b.ACT.27.8">
      <s id="b.ACT.27.8.1">Tura nuni pengké wechamin asamtai, wait wajakir nu isra tsakarin tenteenkir chikich nujamtainum, “Pengker Nujamtai” tutainum jeamiaji.</s>
      <s id="b.ACT.27.8.2">Nuniangka yakat Lasea tutaingkia arakchichuyayi.</s>
     </seg>
     <seg type="verse" id="b.ACT.27.9">
      <s id="b.ACT.27.9.1">Tura wekaa wekaaka untsuri kinta mengkakau asar, tura yumanch jeatak wajasu asamtai, juun entsanmaka wekaasachminuitai.</s>
      <s id="b.ACT.27.9.2">Tura asamtai Pablo suntara kapitangkrin chicharak:</s>
     </seg>
     <seg type="verse" id="b.ACT.27.10">
      <s id="b.ACT.27.10.1">—Juun ainautiram, yamai wekaakurkia, nekasar sapij wait wajaktatji, tu nintimjai.</s>
      <s id="b.ACT.27.10.2">Nekas juun kanusha jakurtatui.</s>
      <s id="b.ACT.27.10.3">Tura warinchu ainausha jeekatatji.</s>
      <s id="b.ACT.27.10.4">Tura aintstisha kajingminuitji, —tu chicharkamiayi.</s>
     </seg>
     <seg type="verse" id="b.ACT.27.11">
      <s id="b.ACT.27.11.1">Tamaitiat suntara kapitangkri Pablo chichamenka anturtsuk, kanu anuntrinu chichamen, tura kanurtinu chichamenak anturkamiayi.</s>
     </seg>
     <seg type="verse" id="b.ACT.27.12">
      <s id="b.ACT.27.12.1">Tura yumanch amanumak nu nujamtainum pujuschamin asamtai, mash iruntrar nintimsar: Ataksha juun entsanam wekaakurkia, chikich Cretanmaya nujamtainum Fenice tutainum jeami tiarmiayi.</s>
      <s id="b.ACT.27.12.2">Nu nujamtainum tsaa akaatai untsurinini tura menarininisha nase jumchik nasentu asamtai, nuni pujusar yumanch inangkarmi tiarmiayi.</s>
      <s id="b.ACT.27.12.3">Antsu Pabloka tuuka nintimrachmiayi.</s>
     </seg>
     <seg type="verse" id="b.ACT.27.13">
      <s id="b.ACT.27.13.1">Tura surnumia nase yaitas nasenmatai: Yamaikia Fenicenam jeatatji, tu nintimsar pujusarmiayi.</s>
      <s id="b.ACT.27.13.2">Tura Pengker Nujamtainumia jiinkir isar Creta yantamen arakchichu wekaasamiaji.</s>
     </seg>
     <seg type="verse" id="b.ACT.27.14">
      <s id="b.ACT.27.14.1">Tura jumchik arusar tsaa waakmaunum menanmanini aneachmau nase kakar nasenmiayi.</s>
     </seg>
     <seg type="verse" id="b.ACT.27.15">
      <s id="b.ACT.27.15.1">Tura nase nujinmanini kakarman nasenmatai, kanu iikiatatkamar tujinkar, waketkichmin asar: Aintsarkesha wemi tusar wemiaji.</s>
     </seg>
     <seg type="verse" id="b.ACT.27.16">
      <s id="b.ACT.27.16.1">Tura isar tuupich Cauda tutai tenteenkir, atu yantame nase jumchik majantiamtai, nuni wekaasar, kanu yairach nenakar wemiaji nu japikir waitnasar juun kanunam engkermiaji.</s>
     </seg>
     <seg type="verse" id="b.ACT.27.17">
      <s id="b.ACT.27.17.1">Tura kanu yairach engkerar umisar, juun kanunam takakmin ainau kanu netsepen chapikjai jingkiawarmiayi.</s>
      <s id="b.ACT.27.17.2">Nunia juun entsa páparim amanum, Sirte tutainum juun kanu pataamini tusar, nase kakarman nasentu asamtai, tarach juun nase umputinka kuakir, nunia tarachrinchau nase nasentak juun kanu umati tusar nakasmiaji.</s>
     </seg>
     <seg type="verse" id="b.ACT.27.18">
      <s id="b.ACT.27.18.1">Kashin tsawaarar nase tuke kakarman nasentu asamtai, juun kanu wampuptit tusar, warinchu meram ainaunka juun entsanam ujungkarmiayi.</s>
     </seg>
     <seg type="verse" id="b.ACT.27.19">
      <s id="b.ACT.27.19.1">Nunia kampatam kinta nangkamaramtai, juun kanu nitkarin engketiarmia nunasha ni uwejejai utsangkarmiayi.</s>
     </seg>
     <seg type="verse" id="b.ACT.27.20">
      <s id="b.ACT.27.20.1">Tura untsuri kinta tsaasha waintsuk, tura yaa ainausha waintsuk pujau asar, nasengka tuke nunisang kakarman nasenmiayi.</s>
      <s id="b.ACT.27.20.2">Tura kakarman nasenmatai: Yamaikia uwemrashtatjiapi, tu nintimiat nangkamamiaji.</s>
     </seg>
     <seg type="verse" id="b.ACT.27.21">
      <s id="b.ACT.27.21.1">Tura aints mash yurumkancha yutsuk, untsuri kinta takakmasu asaramtai, Pablo mash aints ainamunam japen wajaki chicharak: —Juun ainautiram, anturtuktaram.</s>
      <s id="b.ACT.27.21.2">Isar Cretanmaya jiintsuk nakasmi, wi timiaja nu umirtukuitkurminkia, juun kanusha meserchau ayi.</s>
      <s id="b.ACT.27.21.3">Tura warinchu ainausha entsanam ujungchamu ayi.</s>
     </seg>
     <seg type="verse" id="b.ACT.27.22">
      <s id="b.ACT.27.22.1">Antsu juun kanu jakur tuke mengkakamtaisha, aintska kichkisha jakashtatui.</s>
      <s id="b.ACT.27.22.2">Tura asamtai yamaikia napchau nintimtsuk asataram.</s>
     </seg>
     <seg type="verse" id="b.ACT.27.23">
      <s id="b.ACT.27.23.1">Wikia Yusnau asan, tura Yuse inatiri asamtai, Yuse awemamuri ju kashia juwi wína wantinturak:</s>
     </seg>
     <seg type="verse" id="b.ACT.27.24">
      <s id="b.ACT.27.24.1">‘Pabloa, shamtsuk asata.</s>
      <s id="b.ACT.27.24.2">Ameka romano juun apuri pujamunam jeatin asakmin, ju kanunam amijai wekainauka mash jakarchati tusa, Yus wainkatatui,’ turutui.</s>
     </seg>
     <seg type="verse" id="b.ACT.27.25">
      <s id="b.ACT.27.25.1">Juun ainautiram, Yuse awemamuri wína turutin asamtai, wikia Yusen nekasampita tinu asan: Pengker nintimsaram kakaram wajastaram tajarme.</s>
      <s id="b.ACT.27.25.2">Yus ta nunaka miatrusang umiktatui.</s>
     </seg>
     <seg type="verse" id="b.ACT.27.26">
      <s id="b.ACT.27.26.1">Antsu chikich isranam pataamtiatji, —Pablo timiayi.</s>
     </seg>
     <seg type="verse" id="b.ACT.27.27">
      <s id="b.ACT.27.27.1">Tura asamtai jimia tuming nase kakarman nasentak, juun entsa Adria tutainum entsa tamparak juun kanun mai jiimtik mai jiimtik awajmatai, kashi japeng kanunam takakmin ainau pampa uj wajainaun arák antukar: Entsa kaanmatkarin jeatak wajasji tu nintimrarmiayi.</s>
     </seg>
     <seg type="verse" id="b.ACT.27.28">
      <s id="b.ACT.27.28.1">Tura ¿warutam kunaki? tusar nekapminak: Treinta y seis (36) metro kunarin nekapmawarmiayi.</s>
      <s id="b.ACT.27.28.2">Tura jumchik arusar ataksha nekapminak, veintisiete (27) metro kunarin nekapmawarmiayi.</s>
     </seg>
     <seg type="verse" id="b.ACT.27.29">
      <s id="b.ACT.27.29.1">Tura uj wajamtai, pampa ijukai tusar shaminak, juun kanu tatangkenini jiru meram jirujai jingkiamu, ancla tutai, cuatro (4) amia nuna juun entsanam jungkarmiayi.</s>
      <s id="b.ACT.27.29.2">Nase jektamrai tusar, tura kanu nuni nanasat tusar turuwarmiayi.</s>
      <s id="b.ACT.27.29.3">Tura shaminak: Wári tsawaarat tusar Yusen searmiayi.</s>
     </seg>
     <seg type="verse" id="b.ACT.27.30">
      <s id="b.ACT.27.30.1">Tura tsawaarat tusar nakainai, kanunam takakmin ainau nintimsar: Kanunmaya iik jiinkir uwemrami, tusar kanu yairach juun kanunam jingkiamu tepemia nuna atiwar: Entsanam nanasti tusar, chapikjai akupkarmiayi.</s>
      <s id="b.ACT.27.30.2">Nunia chichainak: —Juun kanu nujinini ancla nangkimiatasar weaji, —nangkamiar anangminak tiarmiayi.</s>
     </seg>
     <seg type="verse" id="b.ACT.27.31">
      <s id="b.ACT.27.31.1">Tinamtai Pablo suntara kapitangkrin, tura suntar ainaun ujaak: —Ju takakmin ainau kanunmaya jiinkiaramtaikia, atum juwakutirmeka uwemrashtatrume, —ti miayi.</s>
     </seg>
     <seg type="verse" id="b.ACT.27.32">
      <s id="b.ACT.27.32.1">Pablo tamati, suntar ainau kanu yairach chapikjai nenaamun met charutkarmiayi.</s>
      <s id="b.ACT.27.32.2">Turinamtai nu kanuka juun entsanam jakermiayi.</s>
     </seg>
     <seg type="verse" id="b.ACT.27.33">
      <s id="b.ACT.27.33.1">Kashik tsawaatsaing Pablo: Aints ainau yutan yuwarat tusa chicharak: —Yamaikia jimia tuming yurumak yutsuk pujarme.</s>
      <s id="b.ACT.27.33.2">Tura asaram tunartatrume.</s>
     </seg>
     <seg type="verse" id="b.ACT.27.34">
      <s id="b.ACT.27.34.1">Tura nekasrum uwemratasrum wakerakrumka, wait aneasrum jumchiksha yuwataram, jakairam tusan tajarme.</s>
      <s id="b.ACT.27.34.2">Antsu yuwakrumka, kichkisha jakashtatrume, —timiayi.</s>
     </seg>
     <seg type="verse" id="b.ACT.27.35">
      <s id="b.ACT.27.35.1">Nuna tusa pangkan juki, mash wainminamunam Yusen maaketai tusa pangkan puuk yuwamiayi.</s>
     </seg>
     <seg type="verse" id="b.ACT.27.36">
      <s id="b.ACT.27.36.1">Turamtai nuna wainkar, mash pengker nintimsar yuwarmiayi.</s>
     </seg>
     <seg type="verse" id="b.ACT.27.37">
      <s id="b.ACT.27.37.1">Tura juun kanunam engkemamiaji nuningkia jimia pachak, nunia setenta y seis (276) aints armiaji.</s>
     </seg>
     <seg type="verse" id="b.ACT.27.38">
      <s id="b.ACT.27.38.1">Tura mash yuwar tutuarar umisar, juun kanun wampumamtikiartas trigonka kanunmayan mash utsangkarmiayi.</s>
     </seg>
     <seg type="verse" id="b.ACT.27.39">
      <s id="b.ACT.27.39.1">Tura tsawaaramtai, kanunam takakmin ainau nungkan wainkarmiayi.</s>
      <s id="b.ACT.27.39.2">Turayat ¿warí nungkaki? tusarka nekaacharmiayi.</s>
      <s id="b.ACT.27.39.3">Tura juun entsa yantamen engketkau miakun wainkarmiayi.</s>
      <s id="b.ACT.27.39.4">Tura nuni kaanmatkan wainkarmiayi.</s>
      <s id="b.ACT.27.39.5">Tura nuna wainkar: Auni nujamkami tusar wakeriarmiayi.</s>
     </seg>
     <seg type="verse" id="b.ACT.27.40">
      <s id="b.ACT.27.40.1">Tura kanu wetsuk nanatu asamtai, jiru meram ancla tutai, nuna jirurin met charutkar, mash juun entsanam japawar ukukiarmiayi.</s>
      <s id="b.ACT.27.40.2">Nunia juun kawin jingkiamuri ataksha atiwar, nunia tarach juuntan chapikrin japikiar, tarachin yakí nenawarmiayi.</s>
      <s id="b.ACT.27.40.3">Tura nase kakaram nasentu asamtai, juun kanu kaanmatkanam nujamtanak wajasmiayi.</s>
     </seg>
     <seg type="verse" id="b.ACT.27.41">
      <s id="b.ACT.27.41.1">Tura entsa tamparamuri juninisha, tura atuninisha nukap tamparau asamtai, entsa páparim amia nuni juun kanu nuji muchikchamin patamiayi.</s>
      <s id="b.ACT.27.41.2">Tura juun entsa timiá kakarman tamparau asamtai, kanu tatangkrin jakurmiayi.</s>
     </seg>
     <seg type="verse" id="b.ACT.27.42">
      <s id="b.ACT.27.42.1">Turamtai suntar ainau: Achikmau ainau yukumkiar tupikiakiarai, tusar mash maatasar wakeriarmiayi.</s>
     </seg>
     <seg type="verse" id="b.ACT.27.43">
      <s id="b.ACT.27.43.1">Antsu suntara kapitangkri Pablon uwemtikratas wakerau asa: Maawairap, tusa surimkamiayi.</s>
      <s id="b.ACT.27.43.2">Tura chicharak: —Yukumin ainau eemkar juun kanunmaya jiinkiar yukuakiar kukarnum achimkarti.</s>
     </seg>
     <seg type="verse" id="b.ACT.27.44">
      <s id="b.ACT.27.44.1">Tura yukumchau ainauka taunum achimkar, tura chikich ainau warinchunam achimkar katingkiarti, —tusa akupkamiayi.</s>
      <s id="b.ACT.27.44.2">Tu timiau asar, mash kukarnum achimkar iikia uwemramiaji.</s>
     </seg>
    </div>
    <div type="chapter" id="b.ACT.28">
     <seg type="verse" id="b.ACT.28.1">
      <s id="b.ACT.28.1.1">Tura mash kukarnum achimkar uwemrau asar, ju israka Maltaitai tusar nekaamiaji.</s>
     </seg>
     <seg type="verse" id="b.ACT.28.2">
      <s id="b.ACT.28.2.1">Nunia iincha aints ainau wait anentramau asar nukap yainmakarmiaji.</s>
      <s id="b.ACT.28.2.2">Tura yumi jitau asamtai, micha amati jin keemakar: —Juni iruntraram ji yamitaram, —tusar untsurmakarmiaji.</s>
     </seg>
     <seg type="verse" id="b.ACT.28.3">
      <s id="b.ACT.28.3.1">Turaminamtai Pablo chapuman jinum shushuaun, napi ji sukuam chapumnumia tsekengki, ni uwejen esai nemaramiayi.</s>
     </seg>
     <seg type="verse" id="b.ACT.28.4">
      <s id="b.ACT.28.4.1">Turamtai nunia aints ainau nuna wainkar chichainak: —¿Ju aintska nekas mangkartinchawashi?</s>
      <s id="b.ACT.28.4.2">Juun entsanmayangka uwemrayat, ni Yusri iwiaaku pujusai tusa najmatrayi, —tiarmiayi.</s>
     </seg>
     <seg type="verse" id="b.ACT.28.5">
      <s id="b.ACT.28.5.1">Tinamaitiat Pablo uwejen peaamtai, napi jinum epenamiayi.</s>
      <s id="b.ACT.28.5.2">Tura najaimiatsuk pengker pujumiayi.</s>
     </seg>
     <seg type="verse" id="b.ACT.28.6">
      <s id="b.ACT.28.6.1">Turamtai nunia aints ainau: ¿Warutam arusang uweje inurat? tura: ¿Warutam arusang jaak ayaantit? tusar nakasarmiayi.</s>
      <s id="b.ACT.28.6.2">Nunia naka nakaka najaimiatsuk pengker pujamtai, niisha nintimrar: Yuschaukai tunaiyarmiayi.</s>
     </seg>
     <seg type="verse" id="b.ACT.28.7">
      <s id="b.ACT.28.7.1">Ii pujumiaji nuni nu isra apuri ajari arakchichu amiayi.</s>
      <s id="b.ACT.28.7.2">Nu apuka Publio naartinuyayi.</s>
      <s id="b.ACT.28.7.3">Nuka: Wína pujutirun winitaram, tusa iin wait anentramak kampatam kinta pengker awajtamsamiaji.</s>
     </seg>
     <seg type="verse" id="b.ACT.28.8">
      <s id="b.ACT.28.8.1">Turamtai Publio apari tsuwea tsuweaka ijarak jaak tepemiayi.</s>
      <s id="b.ACT.28.8.2">Turamtai Pablo jiistaj tusa, ni tepamurin waya, nuni Yusen seamiayi.</s>
      <s id="b.ACT.28.8.3">Tura Yusen sea umis, uwejejai muuken achirkam pengker wajasmiayi.</s>
     </seg>
     <seg type="verse" id="b.ACT.28.9">
      <s id="b.ACT.28.9.1">Nuna turamtai nu isranam chikich sungkurintin ainau Pablon jiisartas kautkaru ainauka tsaararmiayi.</s>
     </seg>
     <seg type="verse" id="b.ACT.28.10">
      <s id="b.ACT.28.10.1">Tura iincha pengker awajtamsar nukap yainmakarmiaji.</s>
      <s id="b.ACT.28.10.2">Tura ii wetin jeamtai, kanunam engkematasar pujarin, ii yuumamurin mash suramsarmiaji.</s>
     </seg>
     <seg type="verse" id="b.ACT.28.11">
      <s id="b.ACT.28.11.1">Tura kampatam nantu yumanch amanum nu isranmak pujusar, nunia Alejandría yaktanmaya juun kanunam engkemamiaji.</s>
      <s id="b.ACT.28.11.2">Yumchati wekaasachmin asamtai, nu kanuka nuni nanaasmiayi.</s>
      <s id="b.ACT.28.11.3">Nu kanu nujin romano yusri Cástor nunia Polux naartin nakumkamu yakí nujkamu ayayi.</s>
     </seg>
     <seg type="verse" id="b.ACT.28.12">
      <s id="b.ACT.28.12.1">Tura nunia jiinkir, Siracusa yaktanam nujamkar, nuni kampatam kinta kanurmiaji.</s>
     </seg>
     <seg type="verse" id="b.ACT.28.13">
      <s id="b.ACT.28.13.1">Nunia jiinkir, entsa kaanmatkari arakchichu ai wekaasar, Regio yaktanam jeamiaji.</s>
      <s id="b.ACT.28.13.2">Tura kashin tsawaarar, nase surnumanini nasentu asamtai, nunia jiinkir, jimiarchik kinta wekaasar, Puteoli yaktanam jeamiaji.</s>
     </seg>
     <seg type="verse" id="b.ACT.28.14">
      <s id="b.ACT.28.14.1">Tura nuni jear, Cristonu ainau wainkamiaji.</s>
      <s id="b.ACT.28.14.2">Turakrin nuka: Iijai pujusmi, turammiaji.</s>
      <s id="b.ACT.28.14.3">Turaminau asaramtai, iikia nuni kichik tuming pujusar, nunia Roma yaktanam kukarak wemiaji.</s>
     </seg>
     <seg type="verse" id="b.ACT.28.15">
      <s id="b.ACT.28.15.1">Tura asakrin Romanmaya Cristonu ainau ii winamun pachisar antukaru asar, sumatinam “Apio Sumati” tutainum jear, nuni ingkiunikmiaji.</s>
      <s id="b.ACT.28.15.2">Tura chikich ainau Romanmaya jiinkiar, “Kampatam Kanuti Jea” tutainum wininau nuni ingkiunikmiaji.</s>
      <s id="b.ACT.28.15.3">Tura asamtai Pablo Yusen maaketai tusa pengker nintimias wajamiayi.</s>
     </seg>
     <seg type="verse" id="b.ACT.28.16">
      <s id="b.ACT.28.16.1">Tura Roma yaktanam jeakrin, Pablon karsernumka engketsuk, chikich jeanam pujusti tusa, suntara apuri tsangkatkamiayi.</s>
      <s id="b.ACT.28.16.2">Antsu tupikiaki tusa kichik suntar: Pablo nakasta tusa jeanam akupkamiayi.</s>
     </seg>
     <seg type="verse" id="b.ACT.28.17">
      <s id="b.ACT.28.17.1">Tura Pablo kampatam kinta Roma yaktanam pujus, nunia tsawaarak Romanmaya judío juuntri ainaun untsuk mash ikiaanak chicharak: —Yatsur ainautiram anturtuktaram.</s>
      <s id="b.ACT.28.17.2">Wikia judío ainaunka paseeka awajchauyajai.</s>
      <s id="b.ACT.28.17.3">Tura ii juuntri akupamurincha pachisnaka paseeka chicharchauyajai.</s>
      <s id="b.ACT.28.17.4">Tura waitinayat, Jerusalénnum wína achirkar, romanonam surutkarmiayi.</s>
     </seg>
     <seg type="verse" id="b.ACT.28.18">
      <s id="b.ACT.28.18.1">Turamtai romano ainau chichaman nekartuwartas wína nukap inintsar umisar, wikia tunaunaka turichu asamtai, nangkamir maashtinuitji tusar, wínaka akuptukartas wakerutiarmiayi.</s>
     </seg>
     <seg type="verse" id="b.ACT.28.19">
      <s id="b.ACT.28.19.1">Tura waininayat ii juuntri ainau: ‘Atsa, akupkairap,’ turutiarmiayi.</s>
      <s id="b.ACT.28.19.2">Wína turutinamtai, wikia ayaakun: Antsu judío ainaun pachisan pasé chichaschamin ayatun, romano juun apuri chichamrun nekartuati timiajai.</s>
     </seg>
     <seg type="verse" id="b.ACT.28.20">
      <s id="b.ACT.28.20.1">“Tura asan wisha atumin chichastaj tusan untsukjarme.</s>
      <s id="b.ACT.28.20.2">Israel ainauti mash iin Uwemtikramratin tati tusar nakaji.</s>
      <s id="b.ACT.28.20.3">Nuna chichamen etseru asan ju jirujai jingkiamu pujajai,” Pablo timiayi.</s>
     </seg>
     <seg type="verse" id="b.ACT.28.21">
      <s id="b.ACT.28.21.1">Tamati judío ainau chicharinak: —Amin pachitmasar Judea nungkanmaya papin kichkisha akupturmakcharmaji.</s>
      <s id="b.ACT.28.21.2">Tura ii weari ainau juni taar, amin pachitmasar: Pasé turayi, kichkisha turamcharmayi.</s>
     </seg>
     <seg type="verse" id="b.ACT.28.22">
      <s id="b.ACT.28.22.1">Antsu mash nungkanmaya ainau nu yamaram chichaman umirinaun pachisar pasé chichainau asaramtai, ¿ame itiur nintime? nu nekaatasar wakeraji, —tiarmiayi.</s>
     </seg>
     <seg type="verse" id="b.ACT.28.23">
      <s id="b.ACT.28.23.1">Nuna tinau asar, nu kinta ataksha antukmi tusar waketkiarmiayi.</s>
      <s id="b.ACT.28.23.2">Nu kinta tsawaaramtai, untsuri aints Pablo pujamunam kaunkarmiayi.</s>
      <s id="b.ACT.28.23.3">Tura kaunkaramtai, Pablo kashik nangkama, Yuse chichamen etse etserka kiarai inaisamiayi.</s>
      <s id="b.ACT.28.23.4">Tura Yus aints ainaun itiur inawa nuna pachis Moisésa aarmaurincha ujaak, tura yaanchuik Yuse chichame etserin ainau aarmaurincha ujaak, Jesúsan: Nekasampita tiarat tusa ujamiayi.</s>
     </seg>
     <seg type="verse" id="b.ACT.28.24">
      <s id="b.ACT.28.24.1">Turamtai chikich ainau ni timiaurin antukar: Nekasaintai tiarmiayi.</s>
      <s id="b.ACT.28.24.2">Antsu chikich ainauka: Nekasaintai ticharmiayi.</s>
     </seg>
     <seg type="verse" id="b.ACT.28.25">
      <s id="b.ACT.28.25.1">Tura tuke chicharnaisar, metekchau nintimtunisar: Wetai tinamtai, Pablo ataksha chicharak: —Yuse chichame etserin Isaías naartinun Yuse Wakani ii juuntri ainaun tímia nuka nekasaintai.</s>
      <s id="b.ACT.28.25.2">Isaíasa chichame nuwaitai:</s>
     </seg>
     <seg type="verse" id="b.ACT.28.26">
      <s id="b.ACT.28.26.1">Yus Isaíasan chicharak: ‘Nu aints ainau jiisam chicharkata.</s>
      <s id="b.ACT.28.26.2">Atumka paan antayatrumek antukchatnuitrume.</s>
      <s id="b.ACT.28.26.3">Tura paan wainmatcha wainmayatrumek nekaashtinuitrume.</s>
      <s id="b.ACT.28.26.4">Nu aints ainau katsuram nintintin asar, kuwishi epekua nunisarang antukartatkamawar tujintinawai.</s>
      <s id="b.ACT.28.26.5">Tura wainmichua nunisarang pujuinau asar wainmaktatkamawar tujintinawai.</s>
      <s id="b.ACT.28.26.6">Tu ainiachkungka paan nekaawarminuitai.</s>
      <s id="b.ACT.28.26.7">Tura nekasar antukarminuitai.</s>
      <s id="b.ACT.28.26.8">Tura nintijai paan nintimsar ni tunaarin inaisaramtaikia, wikia nu aints ainaun uwemtikratnuitjai,’ Yus Isaíasan timiayi.</s>
     </seg>
     <seg type="verse" id="b.ACT.28.28">
      <s id="b.ACT.28.28.1">Tura asamtai nunasha tajarme.</s>
      <s id="b.ACT.28.28.2">Yamai ju uwemratin chichaman Yus judíochu ainaun akuptawai.</s>
      <s id="b.ACT.28.28.3">Tura junaka nekasar antukartatui, —Pablo timiayi.</s>
     </seg>
     <seg type="verse" id="b.ACT.28.29">
      <s id="b.ACT.28.29.1">Tamati judío ainau nukap chicharnaikiar jiinkiarmiayi.</s>
     </seg>
     <seg type="verse" id="b.ACT.28.30">
      <s id="b.ACT.28.30.1">Turamtai Pabloka jea ikiamsamunam jimia musach pujusmiayi.</s>
      <s id="b.ACT.28.30.2">Tura nuni niin jiisartas winiarmia nunaka mash pengker nintimias: Wayataram, timiayi.</s>
     </seg>
     <seg type="verse" id="b.ACT.28.31">
      <s id="b.ACT.28.31.1">Tura Yus aints ainaun tu inawai tusa, ii Apuri Jesucriston pachis shamkartutsuk aints ainaun nuiniarmiayi.</s>
      <s id="b.ACT.28.31.2">Turamtai nu etsermaunaka etserkaip tusarka pengké suritkacharmiayi.</s>
      <s id="b.ACT.28.31.3">Maaketai.</s>
     </seg>
    </div>
   </div>
   <div type="book" id="b.ROM">
    <div type="chapter" id="b.ROM.1">
     <seg type="verse" id="b.ROM.1.1">
      <s id="b.ROM.1.1.1">Wiitjai Pabloitjai.</s>
      <s id="b.ROM.1.1.2">Jesucristo inatirinjai.</s>
      <s id="b.ROM.1.1.3">Tura asamtai Cristo wína eatak, Yusnum uwemratin chicham etserkata tusa akuptukmiayi.</s>
     </seg>
     <seg type="verse" id="b.ROM.1.2">
      <s id="b.ROM.1.2.1">Yaanchuik Yus ni Uchirin pachis ni chichamen etserin ainaun aamtikramiayi.</s>
      <s id="b.ROM.1.2.2">Ni Uchirin pachis aamtikramia nunaka ni Uchiri Jesucristo taa miatrusang umikmiayi.</s>
      <s id="b.ROM.1.2.3">Ii Apuri Jesucristo Yuse Uchiri ayat aints wajas, apu Davidta weari akiinamiayi.</s>
     </seg>
     <seg type="verse" id="b.ROM.1.4">
      <s id="b.ROM.1.4.1">Tura asamtai Yus ni Uchirin nekas jakau wainiat, ni kakarmarijai inankimiayi.</s>
      <s id="b.ROM.1.4.2">Turamtai Yuse Wakani nekas pengker aa nuka ii Apuri Jesucriston jakamunmaya inankin asa: Nuka Yuse Uchirintai tusa, aints ainautin nekamtikramamiaji.</s>
     </seg>
     <seg type="verse" id="b.ROM.1.5">
      <s id="b.ROM.1.5.1">Jesucristoka wína wait anentrak pengker awajtusu asa: Wína chichamur etserkata tusa, tura mash nungkanam wína chichamur etserkakmin, wína pachitsar: Nekasampita tusar umirtukarti tusa akuptukmiayi.</s>
     </seg>
     <seg type="verse" id="b.ROM.1.6">
      <s id="b.ROM.1.6.1">Tura mash nungkanmaya ainaujai metek atumsha uwemrataram tusa, Jesucristo atumin eatmakmiarume.</s>
     </seg>
     <seg type="verse" id="b.ROM.1.7">
      <s id="b.ROM.1.7.1">Cristo atumin: Nekasrum tunaarinchau winar ataram tusa eatmaku asamtai, Yuse aneetiri ainautirmin, Roma yaktanam pujuinautirmin, ju papin aaran akuptajrume.</s>
      <s id="b.ROM.1.7.2">Ii Apaachiri Yus ii Apuri Jesucristojai atumin wait anentraminak pengker awajtamsarti, tura angkan pengker pujustinnasha suramsarti tajarme.</s>
     </seg>
     <seg type="verse" id="b.ROM.1.8">
      <s id="b.ROM.1.8.1">Nu nangkamtaik atumin nuna tajarme.</s>
      <s id="b.ROM.1.8.2">Mash nungkanmaya ainau atumin pachitmasar: Criston miatrusarang umirinawai tinawai.</s>
      <s id="b.ROM.1.8.3">Tura asamtai Jesucristo atumin pachis wína nintimtikruru asamtai, Yusen maaketai tajai.</s>
     </seg>
     <seg type="verse" id="b.ROM.1.9">
      <s id="b.ROM.1.9.1">Wikia Yusen tuke nintimran niin umirkau asan, ni Uchiri chichamen etserjai.</s>
      <s id="b.ROM.1.9.2">Tura tuke inaitsuk atumin pachisan Yusen seatjarme nunaka Yuska nekawai.</s>
     </seg>
     <seg type="verse" id="b.ROM.1.10">
      <s id="b.ROM.1.10.1">Wikia Yusen tuke seakun: Apaachiru, ame wakerakmeka Romanam akuptukchainmeash tusan tuke seakun pujajai.</s>
     </seg>
     <seg type="verse" id="b.ROM.1.11">
      <s id="b.ROM.1.11.1">Wikia atumin jeanka, Cristo miatrusrumek umirkataram tusan atumin kakamtikratasan wakerajrume.</s>
      <s id="b.ROM.1.11.2">Tura asan nekasan atumin jiistasan wakerajrume.</s>
     </seg>
     <seg type="verse" id="b.ROM.1.12">
      <s id="b.ROM.1.12.1">Tura atumsha Cristo nekasampita tinu asakrumin, wisha nunisnak Cristo nekasampita tinu asan, atumjai iruntran pengker nintimtunisar kiakanirmi tusan wakerajai.</s>
     </seg>
     <seg type="verse" id="b.ROM.1.13">
      <s id="b.ROM.1.13.1">Yatsur ainautiram, nusha nekaataram tusan tajarme.</s>
      <s id="b.ROM.1.13.2">Wisha chikich chikich nungkanmaya ainaun kakamtikramiaja nunisnak atumin kakamtikratasan wakerimiajai.</s>
      <s id="b.ROM.1.13.3">Antsu atumin jiistasan nukap wakerayatun, winitatkaman tujinkamiajai.</s>
     </seg>
     <seg type="verse" id="b.ROM.1.14">
      <s id="b.ROM.1.14.1">Antsu aints tumashmia pujawa nunisnak, mash aints ainamunam, nuimiaru ainamunmasha, tura nuimiarchau ainamunmasha, tura papi nekau ainamunmasha, tura papi nekachu ainamunmasha Yuse chichamen etserkamnawaitjai.</s>
     </seg>
     <seg type="verse" id="b.ROM.1.15">
      <s id="b.ROM.1.15.1">Tura asan atumnasha Roma yaktanam pujuinautirmincha uwemratin chichaman ujaktasan nukap wakerajrume.</s>
     </seg>
     <seg type="verse" id="b.ROM.1.16">
      <s id="b.ROM.1.16.1">Mash aints ainau Yusnum uwemratin chichaman nekas kakaram aa nuna antukar, Criston nekasampita tusar uwemrarminuitai.</s>
      <s id="b.ROM.1.16.2">Tura asamtai wikia nu chichaman etsertan pengké natsaamatsjai.</s>
      <s id="b.ROM.1.16.3">Judío ainau nu chichaman eemkar antukaru asar uwemrarmin ainawai.</s>
      <s id="b.ROM.1.16.4">Tura chikich nungkanmaya ainausha nu chichaman antukar uwemrarminuitai.</s>
     </seg>
     <seg type="verse" id="b.ROM.1.17">
      <s id="b.ROM.1.17.1">Yus aints ainautin nu uwemratin chichaman nekamtikramau asamtai, nekas tunaarinchau pujusminuitrume tusa, iincha nekarmaji.</s>
      <s id="b.ROM.1.17.2">Cristo nekasampita tinu asakrin, Yus: Nekas ame pengkeraitme turamji.</s>
      <s id="b.ROM.1.17.3">Antsu chikich uwemratin chichamka pengké atsawai.</s>
      <s id="b.ROM.1.17.4">Yaanchuik Yuse chichame etserin nuna pachis tu aarmiayi: “Yusen nekasampita tinauka tuke iwiaaku pujusartin ainawai.”</s>
     </seg>
     <seg type="verse" id="b.ROM.1.18">
      <s id="b.ROM.1.18.1">Aints ainau tunau asar, chicham nekas aa nuna antutan nakitinak, pasé aa nuna turinau asaramtai, Yus nayaimpinam puja nuka nuna wainak, nu aints ainaun kajerau asa wait wajaktinnum akupawai.</s>
      <s id="b.ROM.1.18.2">Yus nunasha nekamtikramji.</s>
     </seg>
     <seg type="verse" id="b.ROM.1.19">
      <s id="b.ROM.1.19.1">Yus tu pujajai tusa, iin nekamtikramau asamtai, aints ainauti: Yus itiur pujawa tusar, paan nekaawartinuitji.</s>
     </seg>
     <seg type="verse" id="b.ROM.1.20">
      <s id="b.ROM.1.20.1">Yus nu nangkamtaik mash aa nuna najanau asamtai, iikia Yuska wainchautiatrik, ni najanamuri mash wainu asar: Nekas Yus asa, ni kakarmari tuke nangkankashtinuitai tusar paan nekaatnuitji.</s>
      <s id="b.ROM.1.20.2">Tura asamtai aints kichkisha: ¿Yus pujatsuash?</s>
      <s id="b.ROM.1.20.3">Wikia nekatsjai, pengké tichatnuitai.</s>
     </seg>
     <seg type="verse" id="b.ROM.1.21">
      <s id="b.ROM.1.21.1">Tura aints ainau: Yus tu pujawapi tusar nekainayat, Yus juuntapita tutsuk, nunia maaketai ticharmiayi.</s>
      <s id="b.ROM.1.21.2">Antsu nangkamiar nintiminau asar, nintinchau wajasarmiayi.</s>
      <s id="b.ROM.1.21.3">Tura paan nintimrartatkamawar tujinkar teenam pujuinawa nunisarang pujuarmiayi.</s>
     </seg>
     <seg type="verse" id="b.ROM.1.22">
      <s id="b.ROM.1.22.1">Tura wikia nekawitjai tinayat nintinchau ainawai.</s>
     </seg>
     <seg type="verse" id="b.ROM.1.23">
      <s id="b.ROM.1.23.1">Tura Yus nekas kakaram aa nuka tuke pujau waininayat, niin umirtan inaisarmiayi.</s>
      <s id="b.ROM.1.23.2">Tura aints jakatin ainayat, ni nakumkamurin najanawar: Wína Yusruitai tusar searmiayi.</s>
      <s id="b.ROM.1.23.3">Tura nanamtin ainau nakumkamuncha, tura napi ainau nakumkamuncha, tura pachim nakumkamuncha najanawar: Wína yusruitai tusar searmiayi.</s>
     </seg>
     <seg type="verse" id="b.ROM.1.24">
      <s id="b.ROM.1.24.1">Tura ni wakeramurin nintimtinak tuke tunau wajasar, jimiar tsaningkiar natsanpiaku aa nuna turinau asaramtai, Yus nu aints ainaun ajapa ukukmiayi.</s>
     </seg>
     <seg type="verse" id="b.ROM.1.25">
      <s id="b.ROM.1.25.1">Tura Yuse chichame nekas aa nuna nekasampita tutsuk, wait chichaman nekasaintai tusar, Yus najanamia nuna ningki nakumkar: Wína Yusruitme tusar tikishmatrar searmiayi.</s>
      <s id="b.ROM.1.25.2">Tura Yus nekas pengker aa nuka pujau waininayat, Yusnaka seatsuk tura umirtsuk puju armiayi.</s>
      <s id="b.ROM.1.25.3">Antsu Yus tuke pujau asamtai, aintstisha tuke maaketai titinuitji.</s>
      <s id="b.ROM.1.25.4">Nekasaintai.</s>
     </seg>
     <seg type="verse" id="b.ROM.1.26">
      <s id="b.ROM.1.26.1">Tura aints ainau Yusen umirtan inaisaru asaramtai, ni wakeramurin natsanpiaku aa nuna najanawarti tusa, Yus ajapa ukukmiayi.</s>
      <s id="b.ROM.1.26.2">Nuwa ainausha mai nuwatak pasé aa nuna takau armiayi.</s>
     </seg>
     <seg type="verse" id="b.ROM.1.27">
      <s id="b.ROM.1.27.1">Aishmang ainausha nunisarang chikich aintsjai mai aishmangtak natsanpiaku aa nuna turunawartas wakeruninawai.</s>
      <s id="b.ROM.1.27.2">Tura nu tunauka timiá pasé asamtai, ni namangkencha pasemamtikrar wait wajaktinnasha juwinawai.</s>
     </seg>
     <seg type="verse" id="b.ROM.1.28">
      <s id="b.ROM.1.28.1">Tura Yusen nintimtan nakitinau asaramtai, tunau nintimrarti tusa, tura pasé aa nuna turuwarti tusa, Yus nu aints ainaun ajapa ukukmiayi.</s>
     </seg>
     <seg type="verse" id="b.ROM.1.29">
      <s id="b.ROM.1.29.1">Tura asamtai mash tunau aa nuna waring achat mash pachitsuk turinawai.</s>
      <s id="b.ROM.1.29.2">Pengker aa nuna nakitin ainawai, tura pasé nintintin ainawai, tura kichnau aa nuna wakerin ainawai, tura chikich ainauncha pasé awajsartas wakerin ainawai, tura suwirpiaku jiinisar pujuinawai, tura mangkartin ainawai, tura kajernain ainawai, tura anangkartin ainawai, tura pasé nintintin ainawai, tura tsanukratin ainawai.</s>
     </seg>
     <seg type="verse" id="b.ROM.1.30">
      <s id="b.ROM.1.30.1">Tura aujmakratin ainawai, tura Yusen kajerin ainawai.</s>
      <s id="b.ROM.1.30.2">Tura jiyaanitnasha jiyaanin ainawai, tura chikich ainaun pachisar: Nuka mianchawaitai, tura: Wikia miajuitjai, tinu ainawai, tura tunau turin ainawai, tura aparincha, tura nukurincha umirtsuk pujuinawai.</s>
     </seg>
     <seg type="verse" id="b.ROM.1.31">
      <s id="b.ROM.1.31.1">Tura nintinchau ainawai, tura wi nuna turatatjai, tinayat nunaka umichu ainawai, tura anengkratchau ainawai, tura chikich ainaun tsangkurtan nakitinak wait anentsuk puju ainawai.</s>
     </seg>
     <seg type="verse" id="b.ROM.1.32">
      <s id="b.ROM.1.32.1">Yus nu tunaun turinauka jakartin ainawai, tamaun nekainayat, nu tunaunaka tuke takainawai.</s>
      <s id="b.ROM.1.32.2">Antsu nunaka nintimtsuk, chikich tunau takau ainaun jiisar: Au tura auka nekas pengkeraitai tinawai.</s>
     </seg>
    </div>
    <div type="chapter" id="b.ROM.2">
     <seg type="verse" id="b.ROM.2.1">
      <s id="b.ROM.2.1.1">Atumsha nintimrataram.</s>
      <s id="b.ROM.2.1.2">Atumka chikich ainau pachisrum: Nuka timiá tunaawaitai tayatrumek, atumsha nunisrumek tunau turau asaram, nuka tichamnawaitrume.</s>
      <s id="b.ROM.2.1.3">Antsu chikich aints timiá tunaawaitai tayatrumek, atumsha nu tunauk turau asaram: Wisha tunaawaitjai timinuitrume.</s>
     </seg>
     <seg type="verse" id="b.ROM.2.2">
      <s id="b.ROM.2.2.1">Tura asakrumin Yus nekas chichaman tuke umiku asa, tunaun takau ainaun wait wajaktiniun susatnuitai tusar iisha nekaji.</s>
     </seg>
     <seg type="verse" id="b.ROM.2.3">
      <s id="b.ROM.2.3.1">¿Atumsha itiur nintimrume?</s>
      <s id="b.ROM.2.3.2">Tunau turin ainau pachisrum: Nuka tunaawaitai tayatrumek, atumsha nunisrumek nu tunau turau asaram ¿wikia wait wajakchatatjai tu nintimsarmek pujaram?</s>
      <s id="b.ROM.2.3.3">Atsa, tuuka pengké nintimrashtinuitrume.</s>
     </seg>
     <seg type="verse" id="b.ROM.2.4">
      <s id="b.ROM.2.4.1">Atumka tunau arumning, Yus atumin pengker awajtamsamiarume.</s>
      <s id="b.ROM.2.4.2">Tura wait wajaktinnasha suramsachmiarume.</s>
      <s id="b.ROM.2.4.3">Tura Yus atumin pengker awajtamsau wainiatrumek nuka nintimtsuk pujarme.</s>
      <s id="b.ROM.2.4.4">Yus wait wajaktiniun suramtsuk: Nintimaurum yapajiaram, tunaarum inaisaram wína umirtuktaram tusa, iin wait anentramak nakarmak pujawai.</s>
      <s id="b.ROM.2.4.5">Atumka nuka nintimtsuk pujarme.</s>
     </seg>
     <seg type="verse" id="b.ROM.2.5">
      <s id="b.ROM.2.5.1">Tura atumi nintimauri yapaijtsuk, tura atumi tunaarisha inaitsuk nintimchau asaram nukap wait wajaktinuitrume.</s>
      <s id="b.ROM.2.5.2">Tunau ainau wait wajakartin kinta jeamtai, Yus nekas tunaarinchau aa nuka tunaarintin ainau wait wajakartintrin susatas wantinkatnuitai.</s>
     </seg>
     <seg type="verse" id="b.ROM.2.6">
      <s id="b.ROM.2.6.1">Tura kichik kichik aintsun ni turamurijai metek tunau takau ainaun wait wajakartiniun susartinuitai.</s>
      <s id="b.ROM.2.6.2">Antsu pengker aa nuna takau ainaunka pengker awajsartinuitai.</s>
     </seg>
     <seg type="verse" id="b.ROM.2.7">
      <s id="b.ROM.2.7.1">Aints Yusjai tuke nayaimpinam pujusartas wakerinaunka, tura Yusen pengker awajsartas pengker aa nuna tuke turinaunka Yus pujut nangkankashtinun susartinuitai.</s>
     </seg>
     <seg type="verse" id="b.ROM.2.8">
      <s id="b.ROM.2.8.1">Antsu Yusen nakitin ainau tuke tunau turin asar, tura nekas chichamnaka nakitin asaramtai, Yus nu aints ainaun kajerak, wait wajaktiniun nukap susartinuitai.</s>
     </seg>
     <seg type="verse" id="b.ROM.2.9">
      <s id="b.ROM.2.9.1">Tura nu kinta jeamtai, judío ainausha tura judíochu ainausha nunisarang tunau turinau asar, mash nukap wait wajakartin ainawai.</s>
     </seg>
     <seg type="verse" id="b.ROM.2.10">
      <s id="b.ROM.2.10.1">Antsu nekas pengker aa nuna takau ainau nayaimpinam jearamtai, Yus judío ainaun eemak chicharak: Nekas pengker aa nu takau asaram, tuke wijai pujustaram tusa, angkan pengker pujustinnasha susartinuitai.</s>
      <s id="b.ROM.2.10.2">Tura judíochu ainauncha nunisang turatnuitai.</s>
     </seg>
     <seg type="verse" id="b.ROM.2.11">
      <s id="b.ROM.2.11.1">Yus judío ainauncha, tura judíochu ainauncha mai metek jiawai.</s>
     </seg>
     <seg type="verse" id="b.ROM.2.12">
      <s id="b.ROM.2.12.1">Moisésa chichamen nekachu ainau tunau takau asar, mengkakartin ainawai.</s>
      <s id="b.ROM.2.12.2">Tura Moisésa chichamen nekautisha nunisrik tunau takau asar mengkakartin ainiaji.</s>
     </seg>
     <seg type="verse" id="b.ROM.2.13">
      <s id="b.ROM.2.13.1">Tura asamtai chikich ainau Yus umirkatin chichaman antukariat, nuna umirtsuk pujuinaunka Yuska: Nuka pengke aintsuitai tatsui.</s>
      <s id="b.ROM.2.13.2">Antsu Yus umirkatin chichaman antukar umirinaunka Yuska: Nuka pengke aintsuitai tawai.</s>
     </seg>
     <seg type="verse" id="b.ROM.2.14">
      <s id="b.ROM.2.14.1">Judíochu ainau Yus umirkatin chichaman antutsuk pujuinayat, ningki nintimsar nu chichaman umirinamtaikia, chikich aints ainau nuna wainkar: Ju aintska pengker aa nuna takaawai tusar nekainawai.</s>
     </seg>
     <seg type="verse" id="b.ROM.2.15">
      <s id="b.ROM.2.15.1">Tura judíochu ainau pasé aa nuna turinauka ni nintijai nintimsar: Pasé aa nuna turajai tusar napchau nintiminawai.</s>
      <s id="b.ROM.2.15.2">Tura pengker aa nuna turinauka ni nintijai nintimsar: Pengker aa nuna turajai tusar pengker nintiminawai.</s>
      <s id="b.ROM.2.15.3">Tura Yus umirkatin chichaman nekainachiat, ni nintin aarmawa nunisarang ainawai.</s>
     </seg>
     <seg type="verse" id="b.ROM.2.16">
      <s id="b.ROM.2.16.1">Aintsu tunaari jiistin kinta jeamtai, Yus ni Uchirin Jesucriston chicharak: Aintsu nintimaurisha mash nekarin asam, tunau ainau wait wajakartin susarta tusa akupkatnuitai.</s>
      <s id="b.ROM.2.16.2">Tura asamtai wikia Yusnum uwemratin chichaman etserjai.</s>
     </seg>
     <seg type="verse" id="b.ROM.2.17">
      <s id="b.ROM.2.17.1">Yamaikia judío ainautiram: Itiur pujaji tusaram nintimrataram.</s>
      <s id="b.ROM.2.17.2">Atumka: Iikia judío aintsuitji tusaram, tura Yus umirkatin chichaman iin akupturmaku asa, iinka pengker nintimturmaji, jampesrumek tatsurmeash.</s>
     </seg>
     <seg type="verse" id="b.ROM.2.18">
      <s id="b.ROM.2.18.1">Tura Yuse wakeramurisha nekarme.</s>
      <s id="b.ROM.2.18.2">Tura Yus umirkatin chicham nuimiaru asaram, nekas pengker aa nu nuwaapita tusaram nekarme.</s>
     </seg>
     <seg type="verse" id="b.ROM.2.19">
      <s id="b.ROM.2.19.1">Tura Yuse chichame nekachu ainau wainmichua nunisarang teenam pujuinawa nuna nuininuitjai tatsurmeash.</s>
     </seg>
     <seg type="verse" id="b.ROM.2.20">
      <s id="b.ROM.2.20.1">Tura Yus ni umirkatin chichaman wina nekamtikruau asa, nekas aa nuna nintimtikruri tatsurmeash.</s>
      <s id="b.ROM.2.20.2">Tura asan nekachu ainauncha tura uchia nunisarang nintiminauncha nuiniartinuitjai tatsurmeash.</s>
     </seg>
     <seg type="verse" id="b.ROM.2.21">
      <s id="b.ROM.2.21.1">Tura chikich aints Yuse chichame nuiniayatrumsha ¿waruka nu chichamsha umirtsurme?</s>
      <s id="b.ROM.2.21.2">Tura chikich ainau ujaakrum: Kasamkairap tayatrumsha ¿waruka kasamu wearme?</s>
     </seg>
     <seg type="verse" id="b.ROM.2.22">
      <s id="b.ROM.2.22.1">Tura chikich aintsu nuwaringkia takaschatnuitai tayatrumsha ¿waruka aishrinusha takarme?</s>
      <s id="b.ROM.2.22.2">Tura chikich aintsu yusrin nakitayatrumsha, ¿waruka nu aintsu yusri jeeniangka warinchu kasamrume?</s>
     </seg>
     <seg type="verse" id="b.ROM.2.23">
      <s id="b.ROM.2.23.1">Tura Yus umirkatin chichamka pengkeraitai tayatrumek, nu chicham umirtsuk pujau asaram, Yuska pasé awajrume.</s>
     </seg>
     <seg type="verse" id="b.ROM.2.24">
      <s id="b.ROM.2.24.1">Tura asakrumin Yuse chichame tu aarmawaitai: “Yusen umirchau ainau atum tunau turamun wainkar, Yuse naarin pachisar pasé chichainawai.”</s>
     </seg>
     <seg type="verse" id="b.ROM.2.25">
      <s id="b.ROM.2.25.1">Atumka Moisés umirkatin chicham nekasrum umirkurmeka, atumi nuwapchiri charukrumka, nekasrum Yus pengker awajsatnuitrume.</s>
      <s id="b.ROM.2.25.2">Antsu Moisésa chichame umirtsuk pujakrumka, judíochua nunisrumek pujarme.</s>
     </seg>
     <seg type="verse" id="b.ROM.2.26">
      <s id="b.ROM.2.26.1">Antsu judíochu ainau ni nuwapchirin charukchamu ainayat, Yus umirkatin chichaman umirkar pujuinamtaikia, Yus nu aints ainaun pachis: Juka judíochu ainayat, nekasar wina aintsur ainawai, tu nintimui.</s>
     </seg>
     <seg type="verse" id="b.ROM.2.27">
      <s id="b.ROM.2.27.1">Aints judíochu ainayat, Yus umirkatin chichaman umirinauka, ni nuwapchirin charukchamu ainayat, atumin nangkamasarang timiá pengker aints ainawai.</s>
      <s id="b.ROM.2.27.2">Tura asar judío ainautirmin: Nekasrum timiá tunaawaitrume turamiartinuitai.</s>
     </seg>
     <seg type="verse" id="b.ROM.2.28">
      <s id="b.ROM.2.28.1">Tura asamtai judío ainauti ii nuwapchiri charukmau ayatrik, ii ninti yapajiachu asar, Yuse chichame aarmau nekayatrik, nu umirtsuk pujakrikia Yuse aintsrinchuitji.</s>
      <s id="b.ROM.2.28.2">Antsu chikich aints Yuse Wakani ni nintimaurin yapaijtuamu asa, nuka Judíochutiat nekas Yuse aintsrintai.</s>
      <s id="b.ROM.2.28.3">Tura waininayat chikich aints ainau: Nu aintska pengkeraitai tu weenatsui.</s>
      <s id="b.ROM.2.28.4">Antsu Yusek nekas pengke aintsuitai titinuitai.</s>
     </seg>
    </div>
    <div type="chapter" id="b.ROM.3">
     <seg type="verse" id="b.ROM.3.1">
      <s id="b.ROM.3.1.1">Tura asamtai judío ainau ningki nintimsar: ¿Iikia chikich ainau nangkakawaitji.</s>
      <s id="b.ROM.3.1.2">Tura ii nuwapchirisha tuke charinuitji tu nintiminatsuash?</s>
      <s id="b.ROM.3.1.3">Tu nintiminaunka aiktasan wakerajai.</s>
      <s id="b.ROM.3.1.4">Yus nu nangkamtaik judío ainaun chikich ainaun nangkamasang ni aarmaurin akupkau asamtai, niisha chikich nungkanmaya ainaun nangkakau ainawai.</s>
     </seg>
     <seg type="verse" id="b.ROM.3.3">
      <s id="b.ROM.3.3.1">Antsu aints ainau Yuse chichamen nekasampita tutsuk, tura umirtsuk pujuinau wainiat ¿Yus ni timiaurin umitsuk inaisatniukai?</s>
     </seg>
     <seg type="verse" id="b.ROM.3.4">
      <s id="b.ROM.3.4.1">Atsa, Yuska nunaka turashtinuitai.</s>
      <s id="b.ROM.3.4.2">Aints ainau mash wait chichaman etserin ainaing, Yuska pengké waitrichu asa, ni timiaurinka tuke umiawai.</s>
      <s id="b.ROM.3.4.3">Ni chichamesha tu aarmawaitai: “Ame tunaawaitme turutme nunaka nekasaintai tajame.</s>
      <s id="b.ROM.3.4.4">Tura ame tunau asam wait wajaktatme turutme nunasha pengkeraitai tajame.”</s>
     </seg>
     <seg type="verse" id="b.ROM.3.5">
      <s id="b.ROM.3.5.1">Tura aints nuna antuk ningki nintimias: Yusek nekas pengkeraitai, antsu aintstikia mash pasé ainiaji tinu asamtai ¿iikia warintajik?</s>
      <s id="b.ROM.3.5.2">¿Yus tunau ainaun wait wajaktiniun suwau asamtai paseetai titinkai?</s>
      <s id="b.ROM.3.5.3">Wikia junia aints ainau nangkamiar nintimina nunisnak chichaajai.</s>
     </seg>
     <seg type="verse" id="b.ROM.3.6">
      <s id="b.ROM.3.6.1">Atsa, Yuska nekas paseechawaitai.</s>
      <s id="b.ROM.3.6.2">Yus paseetkungka, ¿aints mash nungkanam pujuinaun tunaarincha jiis: Atumka tunaawaitrume titinkai?</s>
     </seg>
     <seg type="verse" id="b.ROM.3.7">
      <s id="b.ROM.3.7.1">Tura chikich aints ningki nintimias: Wikia wait chichaman etsermataikia, chikich aints ainau wína wait chichaamurun antukar, Yus pengkeraitai tinamtaikia, ¿warukang winasha tunaawaitai turutiarting?</s>
     </seg>
     <seg type="verse" id="b.ROM.3.8">
      <s id="b.ROM.3.8.1">Tuuka nintimrachmin ainayat: “Pengker aa nuna wainkartas wakerinakka ¿waruka tunau turutskesha?” nangkamiar anangkinak tinawai.</s>
      <s id="b.ROM.3.8.2">Aints ainau wína pachitsar tsanurinak: “Tunau aa nu turakrumka pengker aa nu wainkatatrume,” tu nuikiartawai, atumin anangraminak tinawai.</s>
      <s id="b.ROM.3.8.3">Tu tinu asar, nekasar wiasmamkartin ainawai.</s>
     </seg>
     <seg type="verse" id="b.ROM.3.9">
      <s id="b.ROM.3.9.1">Tura asamtai ¿warintajik?</s>
      <s id="b.ROM.3.9.2">¿Judío ainauti chikich ainau nangkamasrik pengker ajik?</s>
      <s id="b.ROM.3.9.3">Atsa, wi aarmaja nuna ataksha tajarme: Judío ainautisha mash tunaarintin ainiaji.</s>
      <s id="b.ROM.3.9.4">Tura judíochu ainausha mash iiya nunisarang tunaarintin ainawai.</s>
     </seg>
     <seg type="verse" id="b.ROM.3.10">
      <s id="b.ROM.3.10.1">Nuna pachis Yuse chichame tu aarmawaitai: “Aints pengkeran turinka kichkisha atsawai.</s>
     </seg>
     <seg type="verse" id="b.ROM.3.11">
      <s id="b.ROM.3.11.1">Aints Yusen nintimias pujauka kichkisha atsawai.</s>
      <s id="b.ROM.3.11.2">Tura Yusen eauka kichkisha atsawai.</s>
     </seg>
     <seg type="verse" id="b.ROM.3.12">
      <s id="b.ROM.3.12.1">Aints mash mengkakatnunam weenawai, tura pasé nintimin ainawai.</s>
      <s id="b.ROM.3.12.2">Tura aints nekas pengker aa nuna turinauka kichkisha atsawai.</s>
     </seg>
     <seg type="verse" id="b.ROM.3.13">
      <s id="b.ROM.3.13.1">Ni jangken metchau asar, jakau iwiarsamu urakmawa nunisarang paseen chichau ainawai.</s>
      <s id="b.ROM.3.13.2">Ni chichamejai tuke anangkartin ainawai.</s>
      <s id="b.ROM.3.13.3">Tura napi tseasria nunisarang najamniun chichau ainawai.</s>
     </seg>
     <seg type="verse" id="b.ROM.3.14">
      <s id="b.ROM.3.14.1">Tuke inaitsuk chikich ainaun jiyainak pasé chicharin ainawai.</s>
     </seg>
     <seg type="verse" id="b.ROM.3.15">
      <s id="b.ROM.3.15.1">Aints ainaun maatai tusar papeen ainawai.</s>
     </seg>
     <seg type="verse" id="b.ROM.3.16">
      <s id="b.ROM.3.16.1">Tura tunia wekainawa nunisha aints ainaun wait wajaktiniun suwinak, tuke pasé awajin ainawai.</s>
     </seg>
     <seg type="verse" id="b.ROM.3.17">
      <s id="b.ROM.3.17.1">Antsu angkan pengker nintimtunisar kajernaitsuk pujutnaka nekainatsui.</s>
     </seg>
     <seg type="verse" id="b.ROM.3.18">
      <s id="b.ROM.3.18.1">Tura kichkisha Yusnaka shaminatsui.”</s>
      <s id="b.ROM.3.18.2">Tu aarmawaitai.</s>
     </seg>
     <seg type="verse" id="b.ROM.3.19">
      <s id="b.ROM.3.19.1">Moisésa chichamen Yus mash umiktaram tusa, yaanchuik akupkau asamtai, aints mash nu chichaman umikcharu asar: Wikia tunaachawaitjai tichamnawaitai.</s>
      <s id="b.ROM.3.19.2">Antsu: Wikia tunaachawaitjai tinaunka mash itatmamtikiatas nu umiktin chichaman akupkau asamtai, aints mash: Wikia tunaawaitjai tiartinuitai.</s>
      <s id="b.ROM.3.19.3">Iisha nuka nekaji.</s>
     </seg>
     <seg type="verse" id="b.ROM.3.20">
      <s id="b.ROM.3.20.1">Tura asamtai Yus aints ainautin ii tunaarin nekamtikramatas Moisésa chichamen akupturmaku asamtai, nu chicham umirkachu asar, mash tunaarintin ainiaji.</s>
      <s id="b.ROM.3.20.2">Tura asamtai aints ningki nintimias: Wikia Moisésa chichamen miatrusnak umirkau asan tunaachawaitjai, aints kichkisha tichamnawaitai.</s>
     </seg>
     <seg type="verse" id="b.ROM.3.21">
      <s id="b.ROM.3.21.1">Tura asamtai ¿itiur aints ainauti tunaurin sakarminuita? tusa, Yus yamaikia aints ainautin nekamtikramamiaji.</s>
      <s id="b.ROM.3.21.2">Moisésa chichame umirkakrinka, Yuska ii tunaarinka sakarchamnawaitai.</s>
      <s id="b.ROM.3.21.3">Iikia Moisésa aarmauri aujsar, tura Yuse chichame etserin aararmia nusha mash aujsar paan nekaatnuitji.</s>
     </seg>
     <seg type="verse" id="b.ROM.3.22">
      <s id="b.ROM.3.22.1">Yus ni Uchirin Jesucriston ii tunaarin sakarat tusa, akupturmaku asamtai, aints ainautikia mash Jesucristo nekasampita takurningkia, Yus yamaikia ii tunaarin sakturmaru asa: Nekasrum tunaachawa nunisrumek pujarme turamji.</s>
     </seg>
     <seg type="verse" id="b.ROM.3.23">
      <s id="b.ROM.3.23.1">Aints ainautikia tuke mash tunaarintin ainiaji.</s>
      <s id="b.ROM.3.23.2">Tura asar Yus pujamunmaka jeachminuitji.</s>
     </seg>
     <seg type="verse" id="b.ROM.3.24">
      <s id="b.ROM.3.24.1">Antsu Cristo Jesús iin wait anentramak pengker awajtamsatas ii tunaarin akiimiatramkatas jarutramkau asa: Yamaikia tunaachawa nunisrumek ainiarme turamji.</s>
      <s id="b.ROM.3.24.2">Tura asamtai ii tunaarisha iikia akiimiatsuk pujayatrik, tunaachawa nunisrik pujaji.</s>
     </seg>
     <seg type="verse" id="b.ROM.3.25">
      <s id="b.ROM.3.25.1">Yaanchuikia Jesucristo taatsaing, Yus wári kajechu asa, aintsti tunaarintin arin wainiat, ii tunaarinka pachischamiayi.</s>
      <s id="b.ROM.3.25.2">Tura ii tunaarin sakturmartas ni Uchirin maawarat tusa akupturmaku asa, numi winangmanum ajintram numparmiayi.</s>
      <s id="b.ROM.3.25.3">Tura asamtai Jesucristo nekasampita tinautinka ii tunaarin sakturmarmiaji.</s>
      <s id="b.ROM.3.25.4">Tura asamtai aints ainautikia nu mash nekainau asar: Yuska nekas pengkeraitai, titinuitji.</s>
      <s id="b.ROM.3.25.5">Yus nekas pengker asa, ni Uchiri Jesúsan ii tunaarin sakarat tusa akupturmaku asamtai, Jesús nekasampita tusar niinu asar, yamaikia tunaachawa nunisrik pujustinuitji.</s>
      <s id="b.ROM.3.25.6">Tura asamtai Yus nekas pengker asa, aints ainautin nunasha nekamtikramatas ni Uchirinka akupturmakmiaji.</s>
     </seg>
     <seg type="verse" id="b.ROM.3.27">
      <s id="b.ROM.3.27.1">Tura asamtai nu nekau asar, Yus iin pachitmas: Pengkeraitme turamji taji.</s>
      <s id="b.ROM.3.27.2">Antsu pengker aa nu takau akurningkia, nunaka turamtsuji.</s>
      <s id="b.ROM.3.27.3">Antsu iikia Jesús nekasampita tinu asakrin, Jesús ii tunaarin sakturmaru asamtai: Ameka tunaachawa nunisketme turamji.</s>
      <s id="b.ROM.3.27.4">Tura asamtai iik nintimtumasar: Wikia pengker aa nuna takau asamtai, Yus wínaka tunaachawaitme turutui tichamnawaitji.</s>
      <s id="b.ROM.3.27.5">Iikia pengker aa nu takaakrisha, ii tunaaringkia sakarchamnawaitji.</s>
      <s id="b.ROM.3.27.6">Antsu Jesús ii tunaarin sakturmaru asamtai, iikia Jesús nekasampita tinu asakrin, Yuska iin pachitmas: Nuka tunaachawa nunisketai turamji.</s>
     </seg>
     <seg type="verse" id="b.ROM.3.29">
      <s id="b.ROM.3.29.1">Anturtuktaram.</s>
      <s id="b.ROM.3.29.2">¿Yuska judío ainautinak: Wína aintsur ataram tusa, uwemtikramratasang wakera?</s>
      <s id="b.ROM.3.29.3">¿Judíochu ainaunka uwemtiktanka nakitawak?</s>
      <s id="b.ROM.3.29.4">Atsa, judíochu ainauncha uwemtikratas wakerawai.</s>
     </seg>
     <seg type="verse" id="b.ROM.3.30">
      <s id="b.ROM.3.30.1">Yuska nekas kichkitai.</s>
      <s id="b.ROM.3.30.2">Tura asa aints ainautinka mash metek uwemtikramratnuitji.</s>
      <s id="b.ROM.3.30.3">Judío ainauti Jesús nekasampita takurningkia, ii tunaarin sakturmartatji.</s>
      <s id="b.ROM.3.30.4">Judíochu ainautirmincha Jesús nekasampita tusaram pujakrumningkia, atumi tunaarincha nunisang sakturmartatrume.</s>
     </seg>
     <seg type="verse" id="b.ROM.3.31">
      <s id="b.ROM.3.31.1">Tura Jesús nekasampita takurkia, ¿Yus umirkatin chicham ajapatnukitaij?</s>
      <s id="b.ROM.3.31.2">Atsa, ajapashtinuitai.</s>
      <s id="b.ROM.3.31.3">Antsu Yus umirkatin chicham nekas pengkeraitai taji.</s>
     </seg>
    </div>
    <div type="chapter" id="b.ROM.4">
     <seg type="verse" id="b.ROM.4.1">
      <s id="b.ROM.4.1.1">Yamaikia ii yaanchuik juuntri Abraham nintimrarmi.</s>
      <s id="b.ROM.4.1.2">¿Yus Abrahaman pachis waruka nuka pengkeraitai timiayi?</s>
     </seg>
     <seg type="verse" id="b.ROM.4.2">
      <s id="b.ROM.4.2.1">Yuse chichame Abrahaman pachis tu aarmawaitai: “Abraham Yusen nekasampita timiayi.</s>
      <s id="b.ROM.4.2.2">Tura asamtai Yus Abrahaman pachis: Wina nekasampita turutu asamtai, ni tunaarin sakturan tunaachawa nunisang pujaun jiiajai,” timiayi.</s>
      <s id="b.ROM.4.2.3">Tu aarmau asamtai, Abraham pengker aa nuna takau ayat, tuuka uwemrachmin ayayi.</s>
      <s id="b.ROM.4.2.4">Antsu tu uwemramin akungka, Abraham Yusen: Pengke aintsuitjai timinuyayi.</s>
      <s id="b.ROM.4.2.5">Antsu aints kichkisha Yusen: Wikia pengke aintsuitjai tichamnawaitai.</s>
     </seg>
     <seg type="verse" id="b.ROM.4.4">
      <s id="b.ROM.4.4.1">Junia aints ainau takaamuri nintimrarmi.</s>
      <s id="b.ROM.4.4.2">Aints kuikian achiktas takakmasamtaikia, inau ni takakmamunam akiktinuitai.</s>
      <s id="b.ROM.4.4.3">Tura takatan inau ni takakmamunam akiu asa: Ju kuikianka nangkamin suajme tichatnuitai.</s>
     </seg>
     <seg type="verse" id="b.ROM.4.5">
      <s id="b.ROM.4.5.1">Antsu chikichan takakmatsuk pujaun wainak kuikian suak: Ju kuikianka nangkamniak suajme titinuitai.</s>
      <s id="b.ROM.4.5.2">Yus pachisar nunisrik nintimratnuitji.</s>
      <s id="b.ROM.4.5.3">Aints pengker aa nuna takaachiat: Yus wína tunaurun sakturati, tu nintimias pujamtaikia, Yus nu aintsu tunaarin mash sakturu asa, tunaachawa nunisang pujaun jiiawai.</s>
     </seg>
     <seg type="verse" id="b.ROM.4.6">
      <s id="b.ROM.4.6.1">Tura asamtai aints: Wikia pengker aa nuna takaachiatun, Yus wína tunaarun sakturau asa: Ameka tunaachawaitme turutin asamtai, nekasan waraajai titinuitai.</s>
      <s id="b.ROM.4.6.2">Tura asamtai apu Davidcha nunisang nuna pachis tu aarmiayi: “Yus aintsu tunaarin mash sakar tsangkuramu asa, nu aintska waraawai.</s>
     </seg>
     <seg type="verse" id="b.ROM.4.8">
      <s id="b.ROM.4.8.1">Tura nu aintsu tunaarin mash sakturu asa, Yuska ni tunaarinka nintimtatsui.</s>
      <s id="b.ROM.4.8.2">Tura asamtai nu aintska nekas waraawai.”</s>
      <s id="b.ROM.4.8.3">David tu aarmiayi.</s>
     </seg>
     <seg type="verse" id="b.ROM.4.9">
      <s id="b.ROM.4.9.1">¿Judío ainauti iikik warastinui?</s>
      <s id="b.ROM.4.9.2">Atsa.</s>
      <s id="b.ROM.4.9.3">¿Tura judíochu ainausha nunisar warasartinkai?</s>
      <s id="b.ROM.4.9.4">Ja ai.</s>
      <s id="b.ROM.4.9.5">Yus Abrahaman pachis: Wina nekasampita turutu asamtai, tunaachawa nunisang pujaun jiiajai timiayi.</s>
     </seg>
     <seg type="verse" id="b.ROM.4.10">
      <s id="b.ROM.4.10.1">Tura Yus Abrahaman pachis: Ni tunaarin sakaru asan, tunaarinchawa nunisang pujaun jiiajai, tímia nunaka ¿warutik tímia?</s>
      <s id="b.ROM.4.10.2">¿Ni nuwapchirin charukmau asamtaik nunaka tímia?</s>
      <s id="b.ROM.4.10.3">Atsa, antsu ni nuwapchirin charukchamu wainiat nunaka timiayi.</s>
     </seg>
     <seg type="verse" id="b.ROM.4.11">
      <s id="b.ROM.4.11.1">Tura ni nuwapchirin charutsuk pujau wainiat, Yus taa nuka nekasaintai timiau asa, Yus Abrahaman pachis: Tunaachawa nunismek pujamin jiiajme, timiayi.</s>
      <s id="b.ROM.4.11.2">Tura: Nuka wína aintsruitai tusan, aints ainau nuna mash nekaawarti tusa Yus Abrahaman: Nuwapchiram charukta timiayi.</s>
      <s id="b.ROM.4.11.3">Tura asamtai chikich aints ainau ni nuwapchirin charukchariat, Yusen nekasampita tinauka Abrahama wearia nunisarang ainawai.</s>
      <s id="b.ROM.4.11.4">Tura asamtai Abrahama nunisarang Yusen nekasampita tinauka tunaachawa nunisarang pujuinaun jiiajai, Yuska tawai.</s>
     </seg>
     <seg type="verse" id="b.ROM.4.12">
      <s id="b.ROM.4.12.1">Abraham nekas ni nuwapchiri charutkamu ainau aparintai.</s>
      <s id="b.ROM.4.12.2">Tura Abraham ni nuwapchirin charutsuk, Yusen nekasampita tinu asamtai, chikich aints ainau Abrahama nunisarang Yusen nekasampita tinauka Abraham yajutmarmawa nunisarang ainawai.</s>
     </seg>
     <seg type="verse" id="b.ROM.4.13">
      <s id="b.ROM.4.13.1">Yus Abrahaman yaanchuik chicharak: Amincha nukap yujratatjame.</s>
      <s id="b.ROM.4.13.2">Tura ami wearmincha nukap yujranka, mash nungkanam wína umirtin ainau ami uchirmea nunisarang artinuitai timiayi.</s>
      <s id="b.ROM.4.13.3">Antsu Moisésan Yus chichaman akuptukmia nuna umirkaru ainaunka nunaka tichamiayi.</s>
      <s id="b.ROM.4.13.4">Antsu wína nekasampita turutinaunka: Wína aintsur asaram, tunaachawa nunisrumek pujarmin jiiajrume tusa, Yus Abrahaman tura ni wearincha nunaka timiayi.</s>
     </seg>
     <seg type="verse" id="b.ROM.4.14">
      <s id="b.ROM.4.14.1">Aints Yusen nekasampita tutsuk, Moisésa chichamen umirinaunka Yuska: Abrahama weariya nunisrumka wína aintsur atatrume tichamiayi.</s>
      <s id="b.ROM.4.14.2">Nuna tichau waininayat, aints ainau nangkamiar chichainak: Judíochu ainau Moisésa chichamen nekainachu asar, Yusen nekasampita tichartinuitai.</s>
      <s id="b.ROM.4.14.3">Tura asar Abrahama weariya nunisarka achartinuitai, nangkamiar tinawai.</s>
      <s id="b.ROM.4.14.4">Antsu Yus chichaak: Wi taja nunaka nekasampita tinauka mash Abrahama weari artinuitai, timiayi.</s>
      <s id="b.ROM.4.14.5">Yus ni chichamen tuke umiktin asa, nunaka nangkamikia tichamiayi.</s>
      <s id="b.ROM.4.14.6">Antsu aints ainau Moisésa chichamen mash umirkartatkamawar yumatinawai.</s>
      <s id="b.ROM.4.14.7">Antsu Moisésa chichame atsamtaikia, ¿ii tunaaringkia itiur nekaatjik?</s>
      <s id="b.ROM.4.14.8">Tura Yus ni umirkatin chichaman aints ainautin akupturmaku asamtai, nu chichaman umirtsuk pujuinauka wait wajakartin ainawai.</s>
     </seg>
     <seg type="verse" id="b.ROM.4.16">
      <s id="b.ROM.4.16.1">Antsu Yus nekasampita tinu asakrin, ni tímia nunisang Yus iin wait anentramak pengker awajtamsatas wakerawai.</s>
      <s id="b.ROM.4.16.2">Yus Abrahama weari ainaun mash pengker awajsatas wakerau asa, Moisésa chichame nekau ainautinka, Yus nekasampita tinu asakrin, pengker awajtamsatas wakerawai.</s>
      <s id="b.ROM.4.16.3">Tura Moisésa chichamen nekachu ainauncha nunisang Yusen nekasampita tinu asaramtai, Yus pengker awajsatas wakerawai.</s>
      <s id="b.ROM.4.16.4">Tura asamtai Abrahamka Yus nekasampita tinu ainauti aparintai.</s>
     </seg>
     <seg type="verse" id="b.ROM.4.17">
      <s id="b.ROM.4.17.1">Tura asamtai Yuse chichame Abrahaman pachis tu aarmawaitai.</s>
      <s id="b.ROM.4.17.2">Yus Abrahaman chicharak: “Ameka untsuri nungkanmaya ainau apariya nunismek atinuitme,” timiayi.</s>
      <s id="b.ROM.4.17.3">Tu timiau asa, Abraham Yus nekasampi jakau ainauncha inankitnuita, turasha najanachmau ainauncha nekasampi najanatnuita, timiayi.</s>
     </seg>
     <seg type="verse" id="b.ROM.4.18">
      <s id="b.ROM.4.18.1">Yus Abrahaman: “Ami wearam untsuri nungkanam pujusartinuitai,” tinu asamtai, Abraham juuntach ayat, tura uchin yajutmarchamin ayat: Yuska nekas tujinchau asa, ni tímia nunaka nekasampi umiktatua tusan, wikia untsuri nungkanmaya ainau apariya nunisnak atinuitjai, timiayi.</s>
     </seg>
     <seg type="verse" id="b.ROM.4.19">
      <s id="b.ROM.4.19.1">Abraham nekas juuntach cien (100) musach jeatak pujus, uchin yajutmarchamin ayat, tura ni nuwari Sarasha nunisang juuntach asa, uchin jurerchamin juuntach pujau wainiat, Abraham: Yus turutmia nunaka mash umiktatuapi timiayi.</s>
     </seg>
     <seg type="verse" id="b.ROM.4.20">
      <s id="b.ROM.4.20.1">Tura Yus nekasash taj tichamiayi.</s>
      <s id="b.ROM.4.20.2">Antsu niin kakamtikramu asa, tuke inaitsuk: Yuska nekas tujinchawapita, timiayi.</s>
     </seg>
     <seg type="verse" id="b.ROM.4.21">
      <s id="b.ROM.4.21.1">Tura asa ni tímia nunaka nekasampi umiktatua, tu nintimramiayi.</s>
     </seg>
     <seg type="verse" id="b.ROM.4.22">
      <s id="b.ROM.4.22.1">Tura asamtai Abrahaman: Nekas tunaachawa nunismek pujamin jiiajme, Yus timiayi.</s>
     </seg>
     <seg type="verse" id="b.ROM.4.23">
      <s id="b.ROM.4.23.1">Tura Abrahaman pachis aarmauka iincha pachitmas aarmawaitai.</s>
      <s id="b.ROM.4.23.2">Ii Apuri Jesús jakau wainiat, Yus jakamunmaya inankimiayi.</s>
      <s id="b.ROM.4.23.3">Tura asamtai iisha nunisrik: Jesús nekasampita takurningkia, Yus iincha pachitmas: Ni tunaarin sakaru asan, nekas tunaachawa nunisang pujaun jiiajai turamji.</s>
     </seg>
     <seg type="verse" id="b.ROM.4.25">
      <s id="b.ROM.4.25.1">Yuska ii tunaarin sakturmartas, wína Uchirun maawarti tusa tsangkatramkamiaji.</s>
      <s id="b.ROM.4.25.2">Tura iincha nekas tunaachawa nunisrik pujarin jiirmastas wakerau asa, jakamunmaya Jesúsan inankimiayi.</s>
     </seg>
    </div>
    <div type="chapter" id="b.ROM.5">
     <seg type="verse" id="b.ROM.5.1">
      <s id="b.ROM.5.1.1">Ii Apuri Jesucristo ii tunaarin sakturmaru asamtai, ni nekasampita tinu asar, Yuska iinka wait wajaktinnaka suramsashtatji tusar, shamtsuk angkan pengker nintimsar pujaji.</s>
     </seg>
     <seg type="verse" id="b.ROM.5.2">
      <s id="b.ROM.5.2.1">Tura Cristo ii tunaarin sakturmaru asamtai, ni nekasampita tinu asar, tura Yus iin pengker awajtamsatnusha nekau asar, Yuska miatrusrik umirkatnuitji.</s>
      <s id="b.ROM.5.2.2">Tura Yuse pujutirin jearkia, nijai tuke pengker pujustinuapitji tusar waraaji.</s>
     </seg>
     <seg type="verse" id="b.ROM.5.3">
      <s id="b.ROM.5.3.1">Tura Cristonu asakrin, ii wait wajakrincha jaimiasar pujustinun Yus iin nuitamji.</s>
      <s id="b.ROM.5.3.2">Nu nekau asar, wait wajayatrik iisha waraaji.</s>
     </seg>
     <seg type="verse" id="b.ROM.5.4">
      <s id="b.ROM.5.4.1">Tura Yus iin tu nuitamrau asamtai, miatrusrik umirkurningkia, Yus iin pengker nintimturmaji.</s>
      <s id="b.ROM.5.4.2">Tura asamtai pengker nintimsar Yusnum pujustatjiapi tu nintimji.</s>
     </seg>
     <seg type="verse" id="b.ROM.5.5">
      <s id="b.ROM.5.5.1">Antsu tu pujau asar natsaarchatnuitji.</s>
      <s id="b.ROM.5.5.2">Antsu Yus ni Wakanin ii nintin engketramau asamtai, ni anengkratairin suramsamiaji.</s>
      <s id="b.ROM.5.5.3">Tura asamtai Yus pujamunam pujustatjiapi tusar waraaji.</s>
     </seg>
     <seg type="verse" id="b.ROM.5.6">
      <s id="b.ROM.5.6.1">Tura iikikia pengké uwemrachmin asakrin, ni kintari jeamtai, Cristo tunaarintin ainautin uwemtikramratas jarutramkamiaji.</s>
     </seg>
     <seg type="verse" id="b.ROM.5.7">
      <s id="b.ROM.5.7.1">Junia aints ainautikia chikich aints uwemtikratasar jataka nakitaji.</s>
      <s id="b.ROM.5.7.2">¿Tura aints kichkisha chikich aints wait anengkratnun uwemtikratas jatan wakerawak?</s>
     </seg>
     <seg type="verse" id="b.ROM.5.8">
      <s id="b.ROM.5.8.1">Atsa, antsu iikia tunau arining, Cristo iin uwemtikramratas jarutramkamiaji.</s>
      <s id="b.ROM.5.8.2">Tura jarutramkau asamtai, Yus iincha timiá anenmaji tusar nekaji.</s>
     </seg>
     <seg type="verse" id="b.ROM.5.9">
      <s id="b.ROM.5.9.1">Cristo waitnas jarutramak, ninu ainautinka angkan awajtamsau asamtai, Yus tunau ainaun wait wajaktinasha susatas ni Uchirin akupamtaikia, Cristonu ainautinka wait wajaktinnaka suramtsuk uwemtikramratnuitji.</s>
     </seg>
     <seg type="verse" id="b.ROM.5.10">
      <s id="b.ROM.5.10.1">Iikia Yuse nemase arining, ni Uchirin ii tunaarin sakturmartas akupturmaku asamtai: Yusjai amikmataram, tusa jarutramkamiaji.</s>
      <s id="b.ROM.5.10.2">Tura jaka nantaki, yamaisha tuke iwiaaku pujau asa, iincha nekas tuke uwemtikramratnuitji.</s>
     </seg>
     <seg type="verse" id="b.ROM.5.11">
      <s id="b.ROM.5.11.1">Tura ii Apuri Jesucristo iin uwemtikramrau asa iinka: Yusjai amikmataram turamin asamtai, yamaikia Yuse aintsri asar nukap waraaji.</s>
     </seg>
     <seg type="verse" id="b.ROM.5.12">
      <s id="b.ROM.5.12.1">Yamaikia Adán nintimrarmi.</s>
      <s id="b.ROM.5.12.2">Adán nuwá eemak tunau wajasu asa jatan jurumakmiayi.</s>
      <s id="b.ROM.5.12.3">Tura kichik aints tunau wajasu asamtai, mash nungkanmaya ainau tunau wajasarmiayi.</s>
      <s id="b.ROM.5.12.4">Tura tunau wajasaru asar, mash jatan jurumakiarmiayi.</s>
     </seg>
     <seg type="verse" id="b.ROM.5.13">
      <s id="b.ROM.5.13.1">Yus Moisésan chichaman akuptatsaing, aints ainau yaanchuik tunau turuwarmiayi.</s>
      <s id="b.ROM.5.13.2">Antsu Moisésan chichaman akuptachmataikia, tunausha nekaachmin ayayi.</s>
     </seg>
     <seg type="verse" id="b.ROM.5.14">
      <s id="b.ROM.5.14.1">Tura wainiat Adánkan Yus chichaman akatramaitiat, umikchau asa tunau wajasmiayi.</s>
      <s id="b.ROM.5.14.2">Tura tunau wajasu asamtai, Yus Moisésan chichaman akuptatsaing, aints ainau tuke mash jakarmiayi.</s>
      <s id="b.ROM.5.14.3">Aints ainau Adánjai metek tunaanaka turuwarchayat, mash tunau asar tura jata nepetkamu asar, Adán jakamia nunisarang jakarmiayi.</s>
      <s id="b.ROM.5.14.4">Antsu Jesucristo aints wajas, tunau ainaun untsurin uwemtikratas jakau asa, aints ainautin pujut nangkankashtinun sukartin ayayi.</s>
      <s id="b.ROM.5.14.5">Yus ni Uchirin kichik akupturmaku asamtai, aints ainautin untsurin pengker awajtamsatas ni wait anengkratairin nekamtikramamiaji.</s>
      <s id="b.ROM.5.14.6">Adánka turamuri Cristo turamurijaingkia nekas metekchawaitai.</s>
     </seg>
     <seg type="verse" id="b.ROM.5.16">
      <s id="b.ROM.5.16.1">Kichik aints tunau wajasu asamtai, aints ainauti mash tunau asar, wait wajaktin jurumakir jakartin ainiaji.</s>
      <s id="b.ROM.5.16.2">Tura nu nangkamtaik kichik aints chichaman Yus akupkamia nuna umikchamiayi.</s>
      <s id="b.ROM.5.16.3">Tura asamtai aints ainautin mash jata nepetamkau asamtai jakartin ainiaji.</s>
      <s id="b.ROM.5.16.4">Tura wainiat Jesucristo ni aintsri ainautin wait anentramak ii tunaarin sakturmaru asa, yamaikia tunaachawa nunisrik pujarin jiirmaji.</s>
      <s id="b.ROM.5.16.5">Tura iin pengker awajtamsatas pujut nangkankashtinun suramak: Wijai tuke pujustinuitrume turamji.</s>
     </seg>
     <seg type="verse" id="b.ROM.5.18">
      <s id="b.ROM.5.18.1">Tura asamtai Adán tunau turamujai aints mash tunau wajasar wait wajakarmiayi.</s>
      <s id="b.ROM.5.18.2">Antsu Cristo pengker turamujai aints ainauti ni nekasampita tinu asakrin: Mash tunaachawa nunisrumek pujarmin jiiajrume tusa, pujut nangkankashtinun suramsamiaji.</s>
     </seg>
     <seg type="verse" id="b.ROM.5.19">
      <s id="b.ROM.5.19.1">Tura kichik aints Adán naartin Yusen umirkachu asamtai, aints untsuri tunau wajasarmiayi.</s>
      <s id="b.ROM.5.19.2">Antsu Cristo aints wajas, Yusen miatrus umirkau asa, aints untsuri ni nekasampita tinu ainaunka tunaachawa nunisrumek pujarmin jiiajrume titinuitai.</s>
     </seg>
     <seg type="verse" id="b.ROM.5.20">
      <s id="b.ROM.5.20.1">Aints ainau tuke tunau turin asar, ni tunaarin nekaawarat tusa, Yus Moisésan umirkatin chichaman aamtikramiayi.</s>
      <s id="b.ROM.5.20.2">Antsu tunau timiá yujaru asamtai, Yus aints ainautin pengker awajtamsatas ni Uchirin akupturmaku asamtai, Yuska iincha timiá anenmaji tusar nekaatnuitji.</s>
     </seg>
     <seg type="verse" id="b.ROM.5.21">
      <s id="b.ROM.5.21.1">Tura asamtai aints mash tunaarintin asar tuke mash jakarmiayi.</s>
      <s id="b.ROM.5.21.2">Tura wainiat ii Apuri Jesucristo wait anentramak ii tunaarin sakturmaru asa: Yamaikia tunaachawa nunisrumek pujarmin jiajrume tusa, Cristonu ainautinka pengker awajtamsatas pujut nangkankashtinun suramji.</s>
     </seg>
    </div>
    <div type="chapter" id="b.ROM.6">
     <seg type="verse" id="b.ROM.6.1">
      <s id="b.ROM.6.1.1">Tura asamtai ¿tunau pachisar iikia warintajik?</s>
      <s id="b.ROM.6.1.2">Yus winasha pengker awajtusat tusarkia, ¿tuke tunau turatnukai?</s>
     </seg>
     <seg type="verse" id="b.ROM.6.2">
      <s id="b.ROM.6.2.1">Atsa, iikia Cristonu asar, nijai tsaniasar jakawa nunisrikitji.</s>
      <s id="b.ROM.6.2.2">¿Antsu aints jakauka ataksha tunau turatnukai?</s>
      <s id="b.ROM.6.2.3">Atsa.</s>
      <s id="b.ROM.6.2.4">Iikia tunau aa nuka mash inaisaru asar ¿itiur tuke tunau aa nusha nintimsarsha pujustajik?</s>
     </seg>
     <seg type="verse" id="b.ROM.6.3">
      <s id="b.ROM.6.3.1">Cristo iin jarutramkau asamtai, Cristo Jesús nemarkatasar entsanam maain asar, nijai tsaniasar jakawa nunisrikitji.</s>
      <s id="b.ROM.6.3.2">¿Atumka nuka nekatsrumek?</s>
     </seg>
     <seg type="verse" id="b.ROM.6.4">
      <s id="b.ROM.6.4.1">Tura Cristo iin uwemtikramratas jakamtai iwiarsamu wainiat, ni Apaachiri ni kakarmarijai jakamunmaya inankimu asa, tuke iwiaaku pujawai.</s>
      <s id="b.ROM.6.4.2">Tura asamtai Cristonu ainautikia entsanam maakrikia, Cristo jakamuri nintimsar, jakau iwiarsamua nunisrik entsanam mengkaaji, tura yamarma nunisrik: Tuke Cristo nintimsar pujusmi tusar entsanmaya tsapuaji.</s>
     </seg>
     <seg type="verse" id="b.ROM.6.5">
      <s id="b.ROM.6.5.1">Cristo jarutramak jakamunmaya nantakin asamtai, iisha Cristonu asar, Cristojai iwiarsamua nunisrik tura jakamunmaya nantaknua nunisrik tunauka nintimtsuk pujustinuitji.</s>
     </seg>
     <seg type="verse" id="b.ROM.6.6">
      <s id="b.ROM.6.6.1">Aints jakauka tunaunaka nintimtsui.</s>
      <s id="b.ROM.6.6.2">Tura ni wakeramurincha najantsui.</s>
      <s id="b.ROM.6.6.3">Iisha nusha nekaji.</s>
      <s id="b.ROM.6.6.4">Tura Criston numi winangmanum maawarmau asa, Cristonu ainautikia yaanchuik pasé nintimtainka mengkatramkamiaji.</s>
      <s id="b.ROM.6.6.5">Tura Cristo jarutramak, ii tunaurin japrutmau asamtai ¿itiur tunau inatiria nunisriksha pujustajik?</s>
     </seg>
     <seg type="verse" id="b.ROM.6.8">
      <s id="b.ROM.6.8.1">Yamaikia Cristo jaka nantaknua nunisrik nintimu asar, nijai metek tuke pujustinuapitji, tu nintimji.</s>
     </seg>
     <seg type="verse" id="b.ROM.6.9">
      <s id="b.ROM.6.9.1">Cristo jakamunmaya nantakin asa, ataksha pengké jakashtinuitai tusar nekaji.</s>
     </seg>
     <seg type="verse" id="b.ROM.6.10">
      <s id="b.ROM.6.10.1">Tura asa kichik kinta jarutramak, aints ainauti tunaarin mash sakturmaru asa, ataksha pengké jakashtinuitai.</s>
      <s id="b.ROM.6.10.2">Antsu yamaikia tuke iwiaaku pujau asa, Yusjai tsanias pujawai.</s>
     </seg>
     <seg type="verse" id="b.ROM.6.11">
      <s id="b.ROM.6.11.1">Tura asamtai atumsha Cristo Jesúsnau asaram: Cristo wína tunaarun sakturatas jarutruku asamtai, wikia nijai tsaniasan jakamiajai, tu nintimsaram pujustaram.</s>
      <s id="b.ROM.6.11.2">Tura asaram yamaikia tunauka nintimtsuk antsu Yusen nintimsan ni wakeramurin najanatjai, tu nintimsaram pujustaram.</s>
     </seg>
     <seg type="verse" id="b.ROM.6.12">
      <s id="b.ROM.6.12.1">Tura asaram tunau nepetukai tusaram tsangkamamkairap.</s>
      <s id="b.ROM.6.12.2">Turaram wína wakeramurun najanataj tu nintimkurmin, tunau atumin nepetamkatas wakeramtaisha, tunau wínaka nepetukai tusaram kakartaram.</s>
     </seg>
     <seg type="verse" id="b.ROM.6.13">
      <s id="b.ROM.6.13.1">Atumka Yusnau asaram, tunau wajasai tusaram, wína wakeramurun turatjai, tuuka yamaikia nintimsairap.</s>
      <s id="b.ROM.6.13.2">Antsu jaka nantaknua nunisrumek Yusek nintimsaram: Wikia Yusnau asan, ni wakeramurinak turatasan wakerajai, tu nintimsaram pujustaram.</s>
     </seg>
     <seg type="verse" id="b.ROM.6.14">
      <s id="b.ROM.6.14.1">Tura asaram nangkamrum nintimsaram: Moisésa chichamen umirkau asan, tunau nepetkawaitjai tichamnawaitrume.</s>
      <s id="b.ROM.6.14.2">Antsu Yus atumin wait anentramrau asamtai, yamaikia atumka tunauka nepetkatnuitrume.</s>
     </seg>
     <seg type="verse" id="b.ROM.6.15">
      <s id="b.ROM.6.15.1">¿Atumsha itiur nintimrume?</s>
      <s id="b.ROM.6.15.2">Yamaikia Moisésa chichame umikchamin ayatrik, Yus iin wait anentramrau asamtai ¿pachitsuk tunau turamnaukitaij?</s>
      <s id="b.ROM.6.15.3">Atsa.</s>
      <s id="b.ROM.6.15.4">Nuka pengké turachminuitai.</s>
     </seg>
     <seg type="verse" id="b.ROM.6.16">
      <s id="b.ROM.6.16.1">Antsu aintsu inatiri akurmeka, atumin inatmin nakitsuk umirkatnuitrume.</s>
      <s id="b.ROM.6.16.2">Atumka nusha nekarme.</s>
      <s id="b.ROM.6.16.3">Tura aints tunau tuke takau asamtai, tunauka ni apuria nunisketai.</s>
      <s id="b.ROM.6.16.4">Tura asamtai aints tunau tuke turin asa, tunau inatirintai.</s>
      <s id="b.ROM.6.16.5">Tura aints tunau wajasu asa jakatnuitai.</s>
      <s id="b.ROM.6.16.6">Antsu atumka Yus umirkuram pujakrumka, Yuse inatiri ainiarme.</s>
     </seg>
     <seg type="verse" id="b.ROM.6.17">
      <s id="b.ROM.6.17.1">Atumka yaanchuikia tunau inatiri ayarme.</s>
      <s id="b.ROM.6.17.2">Antsu Yus atumin yainmaku asamtai, yamaikia tunau inaisaram, nekas pengke chicham nuimiaru asaram, atumi nintijai miatrusrumek umirkamiarume.</s>
     </seg>
     <seg type="verse" id="b.ROM.6.18">
      <s id="b.ROM.6.18.1">Tura yamaikia tunaanumiangka uwemrau asaram, angkan pujusrum Yus wakera nuke umirkuram pujarme.</s>
     </seg>
     <seg type="verse" id="b.ROM.6.19">
      <s id="b.ROM.6.19.1">Atumka junia aints ainau nintimina nunisrumek tuke nintimu asakrumin, junia aints nintimina nunisnak atumin aatjarme.</s>
      <s id="b.ROM.6.19.2">Yaanchuik atumi wakeramuri najanatasrum tuke inaitsuk tunau turin asaram tunau inatiri ayarme.</s>
      <s id="b.ROM.6.19.3">Antsu yamaikia atumi tunaari mash inaisaram, Yus wakera nuke turatasrum Yuse inatiri ataram.</s>
     </seg>
     <seg type="verse" id="b.ROM.6.20">
      <s id="b.ROM.6.20.1">Yaanchuik tunau inatiri asaram, tunau umirkuram Yuse wakeramuringkia pachischamiarume.</s>
     </seg>
     <seg type="verse" id="b.ROM.6.21">
      <s id="b.ROM.6.21.1">Tura yaanchuik tunau turuti nintimrarmeka yamaikia natsaamarme.</s>
      <s id="b.ROM.6.21.2">Aints ainau tuke tunau nintimsar pujuinauka jakaar tuke mengkaakartin ainawai.</s>
      <s id="b.ROM.6.21.3">¿Nuka pengkerkai?</s>
     </seg>
     <seg type="verse" id="b.ROM.6.22">
      <s id="b.ROM.6.22.1">Antsu yamaikia tunaunumiangka uwemrau asaram, tunau inatiringkia atsurme.</s>
      <s id="b.ROM.6.22.2">Antsu Yuse inatiri asaram, ni wakeramuri miatrusrumek umirkatnuitrume.</s>
      <s id="b.ROM.6.22.3">Tura Yusnum tuke iwiaaku pujustinuitrume.</s>
      <s id="b.ROM.6.22.4">Nuka nekas pengkeraitai.</s>
     </seg>
     <seg type="verse" id="b.ROM.6.23">
      <s id="b.ROM.6.23.1">Tura asamtai nunasha tajarme: Tunau akikringkia jataintai.</s>
      <s id="b.ROM.6.23.2">Antsu ii Apuri Cristo Jesús ni aintsri ainauti tunaarin sakturmaru asamtai, Yus iin wait anentramak pujut nangkankashtinun akikchaujai suramsatnuitji.</s>
     </seg>
    </div>
    <div type="chapter" id="b.ROM.7">
     <seg type="verse" id="b.ROM.7.1">
      <s id="b.ROM.7.1.1">Yatsur ainautiram umaarutirmesha, Yus ni aintsri ainautin umiktin chichaman akupturmaku asamtai, aints iwiaaku pujakka tuke nu chichamnaka umirkatnuitai.</s>
      <s id="b.ROM.7.1.2">Atumka Yus umirkatin chicham nekau asaram nusha nekarme.</s>
     </seg>
     <seg type="verse" id="b.ROM.7.2">
      <s id="b.ROM.7.2.1">Nintimrataram.</s>
      <s id="b.ROM.7.2.2">Yus umirkatin chichamka aishrintin ainaun pachis tu aarmawaitai: “Aishri iwiaaku pujamtaikia, nuwa aishrin ukukchatnuitai.</s>
      <s id="b.ROM.7.2.3">Antsu aishri jakamtai nuniangka angkan atinuitai.”</s>
     </seg>
     <seg type="verse" id="b.ROM.7.3">
      <s id="b.ROM.7.3.1">Tura aishri iwiaaku pujau wainiat, nuwari chikichjai tsanirmamtaikia, nu nuwan pachisar: Nuka Yus umirkatin chichamnaka umirtsui tiartinuitai.</s>
      <s id="b.ROM.7.3.2">Antsu aishri jakamtai, nu nuwaka angkan asa, chikich aintsun ninumkamtaisha, nu nuwan pachisar: Nuka Yus umirkatin chichaman umirtsui tiarchatnuitai.</s>
     </seg>
     <seg type="verse" id="b.ROM.7.4">
      <s id="b.ROM.7.4.1">Yatsur ainautiram umaarutirmesha, atumka Cristonu asaram: Nuwa aishri jakamtai pachiatsua nunisrumek Moisésa chichamengka pachischatnuitrume.</s>
      <s id="b.ROM.7.4.2">Cristo jaka nunia jakamunmaya nantakin asamtai, iikia Cristojai tsaningkiar Yus wakera nunisrik angkan Ni umirkatnuitji.</s>
     </seg>
     <seg type="verse" id="b.ROM.7.5">
      <s id="b.ROM.7.5.1">Yaanchuikia Moisésa chichamengka nekayatrik, nu chichamka umirtsuk tuke ii wakeramuri najanatasar wakerin asakrin, Yus: Atumka jakarmesha wijaingkia pujuschatnuitrume turammiaji.</s>
     </seg>
     <seg type="verse" id="b.ROM.7.6">
      <s id="b.ROM.7.6.1">Yaanchuik Moisésa chichamengka umirkachu asar shamakur: Tuke wait wajaktinuapitji tu nintimnuyaji.</s>
      <s id="b.ROM.7.6.2">Antsu Cristo jarutramkau asamtai, yamaikia Cristojai jakar nantaknua nunisrikitji.</s>
      <s id="b.ROM.7.6.3">Tura asar yamaikia arut chicham yaanchuik aarmawa nuka nintimtsuji.</s>
      <s id="b.ROM.7.6.4">Antsu Yus ni Wakanin ii nintin engketramau asamtai, yamarma nunisrik Yuse wakeramuri umirkatasar angkan pujaji.</s>
     </seg>
     <seg type="verse" id="b.ROM.7.7">
      <s id="b.ROM.7.7.1">¿Tura Moisésa chichamesha pachisar warintajik?</s>
      <s id="b.ROM.7.7.2">¿Nuka paseekai?</s>
      <s id="b.ROM.7.7.3">Atsa, nuka paseechawaitai.</s>
      <s id="b.ROM.7.7.4">Moisésa aarmauri atsamtaikia, nuwaapita tunauka tusarkia nekaachminuyaji.</s>
      <s id="b.ROM.7.7.5">Tura Moisésa aarmaurin nekachkurkia: “Chikichnau aa nu wakerukairap,” ta nuka nekaachminuyaji.</s>
     </seg>
     <seg type="verse" id="b.ROM.7.8">
      <s id="b.ROM.7.8.1">Tura tunaarintin asan, Yus umirkatin chichaman nekayatnak, mash aa nuna pachitsuk wakerinuyajai.</s>
      <s id="b.ROM.7.8.2">Antsu Moisésa aarmauri atsamtaikia, wikia tunaawapitja tusanka nekachuyajai.</s>
     </seg>
     <seg type="verse" id="b.ROM.7.9">
      <s id="b.ROM.7.9.1">Yaanchuik Moisésa aarmauri nintimtsuk pujau asan: Pengkeraitjai tu nintimtumasan pujuyajai.</s>
      <s id="b.ROM.7.9.2">Antsu nukap arusan, Moisésa aarmaurin tenap nintimran: Wikia timiá tunaawapitja tusan,</s>
     </seg>
     <seg type="verse" id="b.ROM.7.10">
      <s id="b.ROM.7.10.1">jakamin nekapnuyajai.</s>
      <s id="b.ROM.7.10.2">Tura nuna nekau asan, Yus Moisésan umirkatin chichaman aints ainau pengker pujusarti tusa akupkau wainiatnak, nu chichamnaka umikchau asan: Wi jakamtaikia Yus wait wajaktiniun surustinuapita, tu nintimsan pujuyajai.</s>
     </seg>
     <seg type="verse" id="b.ROM.7.11">
      <s id="b.ROM.7.11.1">Wikia tunaarintin asan, Yus umirkatin chichaman nekayatnak, wi wakerakun tunau turinuyajai.</s>
      <s id="b.ROM.7.11.2">Tura tunau wína anangkruau asamtai, wikia nekasnapi jakatniunam weaja, tu nintimsan pujuyajai.</s>
     </seg>
     <seg type="verse" id="b.ROM.7.12">
      <s id="b.ROM.7.12.1">Tura asamtai ¿Moisésa chichamengka paseekai?</s>
      <s id="b.ROM.7.12.2">Atsa, Yuska: Aints ainau pengker pujusarti tusa, umirkatin chichaman akupkau asamtai, nu chichamka nekas pengkeraitai.</s>
      <s id="b.ROM.7.12.3">Tura Yus ni wakeramurin iin nekamtikramatas umirkatin chichaman akupturmaku asamtai, nu chichamka nekas pengkeraitai.</s>
     </seg>
     <seg type="verse" id="b.ROM.7.13">
      <s id="b.ROM.7.13.1">Tura asamtai ¿Yus ni umirkatin chichaman wína jatan surustasang akupturkamia?</s>
      <s id="b.ROM.7.13.2">Atsa, winia jatan surustinka tunauketai.</s>
      <s id="b.ROM.7.13.3">Yus: Tunau warukuita tusa, wína nekamtikruatas: Wína umirtuktin chicham umirtukchau asam tunaawaitme tusa nu chichaman akupturkamiayi.</s>
     </seg>
     <seg type="verse" id="b.ROM.7.14">
      <s id="b.ROM.7.14.1">Yus umirkatin chichamka aya Yuse Wakani kakarmarijai umikminuitji tusar nekaji.</s>
      <s id="b.ROM.7.14.2">Tura wainiatun wina wakeramurun tuke najanin asan, tunaanum surukmawa nunisnak wikia pujajai.</s>
     </seg>
     <seg type="verse" id="b.ROM.7.15">
      <s id="b.ROM.7.15.1">Tura asan pengker aa nunaka turatasan wakerayatnak, nuna turatatkaman tujinuyajai.</s>
      <s id="b.ROM.7.15.2">Antsu pasé aa nuna turutnaka nakitayatnak, nunaka tuke turinuyajai.</s>
      <s id="b.ROM.7.15.3">Nuna turau asan ¿warukanak ainaj? tinuyajai.</s>
     </seg>
     <seg type="verse" id="b.ROM.7.16">
      <s id="b.ROM.7.16.1">Tura wi tunau turamurnaka nakitayatun nuna turau asan, wikia Yus umirkatin chichaman pachisan pengkeraitai tajai.</s>
     </seg>
     <seg type="verse" id="b.ROM.7.17">
      <s id="b.ROM.7.17.1">Tura asamtai yamaikia wi wakeraknaka tunaunaka turatsjai.</s>
      <s id="b.ROM.7.17.2">Antsu tunau turutnaka nakitayatun, tunau wína nepetuku asamtai nu tunaunaka turajai.</s>
     </seg>
     <seg type="verse" id="b.ROM.7.18">
      <s id="b.ROM.7.18.1">Tura asamtai wikia pengker aa nuna turatasan wakerayatun, nunaka turatatkaman pengké tujintajai.</s>
      <s id="b.ROM.7.18.2">Tura pengké tujinkau asan, wina namangkruka pengker aa nuna turatatkama pengké tujintawai tusan nekajai.</s>
     </seg>
     <seg type="verse" id="b.ROM.7.19">
      <s id="b.ROM.7.19.1">Tura nekasan pengker aa nuna turatatjai tayatun, nunaka turatsjai.</s>
      <s id="b.ROM.7.19.2">Antsu tunau turashtatjai tayatun tunaunaka turajai.</s>
     </seg>
     <seg type="verse" id="b.ROM.7.20">
      <s id="b.ROM.7.20.1">Tura wi nakitayatnak tunau turaknaka, wiki wakeraknaka tunaunaka turatsjai.</s>
      <s id="b.ROM.7.20.2">Antsu tunau wína nepetau asamtai tunaunaka turajai.</s>
     </seg>
     <seg type="verse" id="b.ROM.7.21">
      <s id="b.ROM.7.21.1">Tu pujau asan, pengker aa nunak turatasan wakerayatun, wikia tunaawaitjai tusan nekajai.</s>
     </seg>
     <seg type="verse" id="b.ROM.7.22">
      <s id="b.ROM.7.22.1">Tura nintirjai nekasan pengker nintimran: Yus umirkatin chichamka nekas pengkeraitai tajai.</s>
     </seg>
     <seg type="verse" id="b.ROM.7.23">
      <s id="b.ROM.7.23.1">Tura Yus wakeramu aa nunaka mash umirkatatjai, tu nintimsan pujayatun, nuna turatatkaman tujintajai.</s>
      <s id="b.ROM.7.23.2">Tura wína kakarmarjai tunau nepetkatatkaman tujinkan, tunau wína nepetuku asamtai, wikia tunau achikmawaitjai tusan nekajai.</s>
     </seg>
     <seg type="verse" id="b.ROM.7.24">
      <s id="b.ROM.7.24.1">Tura tunau nepetkatatkaman pengké tujintau asan, napchau nintimran jakamin nekapeakun: Maj, juun tunaawaitjai.</s>
      <s id="b.ROM.7.24.2">¿Yáki wína namangkur wakera nuna nepeturkat? tajai.</s>
     </seg>
     <seg type="verse" id="b.ROM.7.25">
      <s id="b.ROM.7.25.1">Ii Apuri Jesucristo wína namangkur wakeramun nepeturkatin asamtai, Yusnak maaketai tajai.</s>
      <s id="b.ROM.7.25.2">Tura asan nunasha nekajai: Wiki nintimsanak wína namangkur wakera nuna umirkun, tuke tunau inatiria nunisnak ajai.</s>
      <s id="b.ROM.7.25.3">Antsu paan nintimran Yuse wakeramurin umirkatasan wakerin ajai.</s>
     </seg>
    </div>
    <div type="chapter" id="b.ROM.8">
     <seg type="verse" id="b.ROM.8.1">
      <s id="b.ROM.8.1.1">Tura asamtai nunasha tajarme.</s>
      <s id="b.ROM.8.1.2">Iikia Cristo Jesúsnau asakrin, Yus yamaikia iinka pengké mengkaatmakchatnuitji.</s>
     </seg>
     <seg type="verse" id="b.ROM.8.2">
      <s id="b.ROM.8.2.1">Cristo Jesúsnau asakrin, Yuse Wakani pujutan sukartin aa nuka iin angkan awajtamsamiaji.</s>
      <s id="b.ROM.8.2.2">Tura asa yamaikia ni kakarmarijai ii tunau wakerutinka nepeturmakmiaji.</s>
      <s id="b.ROM.8.2.3">Tura asamtai Yus iinka: Tunau turau asaram, tuke jakatniunam wetaram turamtsuji.</s>
     </seg>
     <seg type="verse" id="b.ROM.8.3">
      <s id="b.ROM.8.3.1">Aints ainau mash tunaarintin asar, Yus umirkatin chichaman kichkisha umirkacharmiayi.</s>
      <s id="b.ROM.8.3.2">Tura asamtai Yus ni Uchiri iiya nunisang aints wajasti tusa, tura aints ainauti tunaarin mash sakturtas jakati tusa akupturmakmiaji.</s>
      <s id="b.ROM.8.3.3">Tura asamtai Cristo jarutramak ii namangke tunau wakerutin nepeturmakmiaji.</s>
     </seg>
     <seg type="verse" id="b.ROM.8.4">
      <s id="b.ROM.8.4.1">Tura asamtai yamaikia ii namangke wakera nuka wakerutsuk, antsu Yuse Wakani wakera nuke wakerau asar, yamaikia Yus umirkatin chicham miatrusrik umirnuitji.</s>
     </seg>
     <seg type="verse" id="b.ROM.8.5">
      <s id="b.ROM.8.5.1">Aints ni namangke wakeramurinak umiruka tuke ni namangkenak nintimias pujawai.</s>
      <s id="b.ROM.8.5.2">Antsu Yuse wakeramurinak nintimias pujakka tuke Yusen nintimui.</s>
     </seg>
     <seg type="verse" id="b.ROM.8.6">
      <s id="b.ROM.8.6.1">Ni namangkenak nintimina nuka tuke jakatniunam weenawai.</s>
      <s id="b.ROM.8.6.2">Antsu Yusen nintimina nuka Yusjai tuke angkan pengker pujusartin ainawai.</s>
     </seg>
     <seg type="verse" id="b.ROM.8.7">
      <s id="b.ROM.8.7.1">Aints ainau ni namangke wakeramurinak nintimina nuka Yuse chichamen umitan nakitinau asar, Yuse nemase ainawai.</s>
      <s id="b.ROM.8.7.2">Tu nintimsar pujuinauka Yusen umirkartatkamawar pengké tujintinawai.</s>
     </seg>
     <seg type="verse" id="b.ROM.8.8">
      <s id="b.ROM.8.8.1">Tura asar ni namangke wakeramurinak nintiminauka Yusen pengker awajsartatkamawar pengké tujintinawai.</s>
     </seg>
     <seg type="verse" id="b.ROM.8.9">
      <s id="b.ROM.8.9.1">Antsu Yuse Wakani atumi nintin pujurtamu asamtai, atumka atumi namangke wakeramuri umirtsuk pujau asaram, Yuse Wakani wakeramuri nintimtinuitrume.</s>
      <s id="b.ROM.8.9.2">Antsu Yuse Wakani Cristo akupa nuka aintsu nintin pujurchamka nu aintska Cristo aintsrinchuitai.</s>
     </seg>
     <seg type="verse" id="b.ROM.8.10">
      <s id="b.ROM.8.10.1">Antsu Cristo atumjai pujamtaikia, atum tunaarintin asaram, waitnasrum jakarmesha, Cristo atumi tunaarin sakturmaru asamtai, atumi wakaningkia tuke iwiaaku pujustinuitai.</s>
     </seg>
     <seg type="verse" id="b.ROM.8.11">
      <s id="b.ROM.8.11.1">Tura Yus Cristo Jesúsan jakamunmaya inankin asamtai, Yuse Wakani atumi nintin pujurtamkurminkia, atumka jakarmin wainiat, Yus ni Wakanin akupturmak, atumi namangken jakamunmaya inantamkitnuitrume.</s>
     </seg>
     <seg type="verse" id="b.ROM.8.12">
      <s id="b.ROM.8.12.1">Yatsur ainautiram umaarutirmesha, atumi namangke wakera nu umirkurmeka tuke jakatniunam wetinuitrume.</s>
      <s id="b.ROM.8.12.2">Antsu Yuse Wakani atumin pujurtamkurmin, atumi namangke wakera nu nepetkarmeka, tuke Yusnum iwiaaku pujustinuitrume.</s>
      <s id="b.ROM.8.12.3">Tura asamtai iikia ii namangke wakeramuringkia yamaikia pengké umirkashtinuitji.</s>
     </seg>
     <seg type="verse" id="b.ROM.8.14">
      <s id="b.ROM.8.14.1">Yuse Wakani umirin ainautikia mash Yuse uchiri ainiaji.</s>
     </seg>
     <seg type="verse" id="b.ROM.8.15">
      <s id="b.ROM.8.15.1">Yaanchuikia tunau inatiria nunisrik pujuyaji.</s>
      <s id="b.ROM.8.15.2">Antsu Yuse Wakani iin pujurtamu asamtai, yamaikia Yuse uchiri asar, shamtsuk Yus seakrin, Yuse Wakani: “Apaachi” tumamtikramji.</s>
     </seg>
     <seg type="verse" id="b.ROM.8.16">
      <s id="b.ROM.8.16.1">Tura Yuse Wakani ii nintin engkemturmau asa: Atumka Yuse uchiri ainiarme tusa nekamtikramji.</s>
     </seg>
     <seg type="verse" id="b.ROM.8.17">
      <s id="b.ROM.8.17.1">Tura Yuse uchiri asakrin, Yus ni uchiri ainautin suramsatas wakera nunaka mash umiktatui.</s>
      <s id="b.ROM.8.17.2">Tura asamtai Cristonu aa nuka mash iinu atinuitai.</s>
      <s id="b.ROM.8.17.3">Tura Cristojai tuke warastasar wakerakrikia, Cristo wait wajakmia nunisrik iisha ju nungkanmaka wait wajaktinuitji.</s>
     </seg>
     <seg type="verse" id="b.ROM.8.18">
      <s id="b.ROM.8.18.1">Nekasar ju nungkanmasha nukap wait wajayatrik, ukunam tuke wait wajatsuk Cristo pujamunam nekasar warastinuapitji, tu nintimsar pujau asar, ii ju nungkanam wait wajaji nuka jumchikitai, tu nintimsan pujajai.</s>
     </seg>
     <seg type="verse" id="b.ROM.8.19">
      <s id="b.ROM.8.19.1">Yus najanamu ainau waring achat mash yamaisha nukap wait wajainawai.</s>
      <s id="b.ROM.8.19.2">Tura ni kintari jeamtai, Cristonu ainautikia ii Apurijai wantinkatnuitji.</s>
      <s id="b.ROM.8.19.3">Tura asakrin Yus najanamu ainauka mash nu kinta jeati tusar nakainawai.</s>
     </seg>
     <seg type="verse" id="b.ROM.8.20">
      <s id="b.ROM.8.20.1">Nu nangkamtaik Yus mash pengker najanamaitiat, nuniangka mash pasemarmiayi.</s>
      <s id="b.ROM.8.20.2">Nuka ni neaskeka turunachmiayi.</s>
      <s id="b.ROM.8.20.3">Antsu Yus ukunam ataksha iwiarnarti tusa, aints tunau wajakmiaunum pasemarat tusa tsangkamkamiayi.</s>
      <s id="b.ROM.8.20.4">Tura asamtai mash Yus najanamu ainau nungka iwiarnartin kintan nakainawai.</s>
     </seg>
     <seg type="verse" id="b.ROM.8.21">
      <s id="b.ROM.8.21.1">Nu kintati mash Yus najanamu ainauka nungka meseamunam waitnasar jingkiamua nunisarang pujuinau asar, Yuse uchiri ainaujai metek angkan pujusartas nakainawai.</s>
     </seg>
     <seg type="verse" id="b.ROM.8.22">
      <s id="b.ROM.8.22.1">Yamaisha Yus mash najanamu ainauka nuwa jateema waitnawa nunisarang wait wajainawai.</s>
      <s id="b.ROM.8.22.2">Iikia nuka nekaji.</s>
     </seg>
     <seg type="verse" id="b.ROM.8.23">
      <s id="b.ROM.8.23.1">Antsu chikich najanamu ainaukeka waitninatsui.</s>
      <s id="b.ROM.8.23.2">Iisha nunisrik nukap waitnaji.</s>
      <s id="b.ROM.8.23.3">Yuse Wakani iin pujurtamu wainiatrik, yamaisha wait wajayatrik, Yus ii namangken yapajiatin kinta nakaji.</s>
      <s id="b.ROM.8.23.4">Tura Yuse uchiri asar Yusnum pujustin kinta nakaji.</s>
     </seg>
     <seg type="verse" id="b.ROM.8.24">
      <s id="b.ROM.8.24.1">Tura Yus: Wi uwemtikratatjarme tinu asamtai, iisha uwemrawaitji.</s>
      <s id="b.ROM.8.24.2">Iikia Cristojai tuke pujustin asakrin, Cristo iinu namangkenka yapajiatnuitai.</s>
      <s id="b.ROM.8.24.3">Tura asamtai iinu namangke yapajiachmau pujayatrik, Yus tímia nunaka umiktatuapi tusar nakaji.</s>
      <s id="b.ROM.8.24.4">Tura Yus nuna yaanchuik umikuitmataikia iikia: Yus nunaka umiktatuapi tichamnawaitji.</s>
     </seg>
     <seg type="verse" id="b.ROM.8.26">
      <s id="b.ROM.8.26.1">Ii wait wajakrincha, Yuse Wakani iincha yainmaji.</s>
      <s id="b.ROM.8.26.2">Iikia: ¿Itiur Yus seatnuitji? tusar nekachu arining, Yuse Wakani ii wait wajamurin nekau asa, iikia ¿warintua nuka? nekaatatkamar tujintarning, iin pachitmas Yusen chichartamji.</s>
     </seg>
     <seg type="verse" id="b.ROM.8.27">
      <s id="b.ROM.8.27.1">Tura Yuse Wakani Yuse aintsri ainautin pachitmas Yusen sea nunaka Yuska mash anturui, tura ii nintimaurincha mash nekau asa, ni Wakani Yuse wakeramurijai metek seatramkurin mash anturui.</s>
     </seg>
     <seg type="verse" id="b.ROM.8.28">
      <s id="b.ROM.8.28.1">Yus: Wína uchir asaram, wi wakeramur najanataram tusa, iinka eatmaku asamtai, iikia Yus aneen asakrin, tuke iincha pengker awajtamji.</s>
      <s id="b.ROM.8.28.2">Tura asamtai Yus wakera nuka mash pengkeraitai tusar nekaji.</s>
     </seg>
     <seg type="verse" id="b.ROM.8.29">
      <s id="b.ROM.8.29.1">Tura asamtai Yus yaanchuik ¿ya wína aintsur atatua? tusa mash nekau asa: Wína aintsur atatrume timiayi.</s>
      <s id="b.ROM.8.29.2">Tura Yus ni Uchirin Apu ata tusa, nuná eemak jakamunmaya inankimiayi.</s>
      <s id="b.ROM.8.29.3">Tura Cristonu ainautinka: Cristoa nunisrumek wína uchir ataram tinu asa, jakamunmaya inantamkitnuitji.</s>
     </seg>
     <seg type="verse" id="b.ROM.8.30">
      <s id="b.ROM.8.30.1">Tura Yus nu nangkamtaik: Wína uchir atinuitrume tinu asa iin eatmakmiaji.</s>
      <s id="b.ROM.8.30.2">Tura nekasrum tunaarinchawa nunisrumek ataram tusa, ii tunaarincha sakturmarmiaji.</s>
      <s id="b.ROM.8.30.3">Tura wína uchir asaram, tuke wijai nayaimpinam pujusmintrum turammiaji.</s>
     </seg>
     <seg type="verse" id="b.ROM.8.31">
      <s id="b.ROM.8.31.1">¿Tura nu nekau asar warintajik?</s>
      <s id="b.ROM.8.31.2">Yus iin yainmakrinka, ¿yáki iincha nepetamkataij?</s>
     </seg>
     <seg type="verse" id="b.ROM.8.32">
      <s id="b.ROM.8.32.1">Yus ni Uchirin suritramtsuk iincha mash uwemtikramratas jakat tusa akupturmakmiaji.</s>
      <s id="b.ROM.8.32.2">Tura asa ni Uchirijai metek pengker aa nuna mash suramsatnuitji.</s>
     </seg>
     <seg type="verse" id="b.ROM.8.33">
      <s id="b.ROM.8.33.1">¿Yuse aintsri ainautinka yáki tunaawaitme turamtaij?</s>
      <s id="b.ROM.8.33.2">Tu tinamtaisha Yuska pachischatnuitai.</s>
      <s id="b.ROM.8.33.3">Yus ii tunaarin sakturmaru asa: Atumka pengkeraitrume turamji.</s>
     </seg>
     <seg type="verse" id="b.ROM.8.34">
      <s id="b.ROM.8.34.1">Tura ¿yáki Cristonu ainautincha jinum epenati turamtinuitai?</s>
      <s id="b.ROM.8.34.2">Cristo Jesús nunaka pengké turashtinuitai.</s>
      <s id="b.ROM.8.34.3">Antsu Ni jarutramkau asa, nunia jakamunmaya nantaki, Yuse untsurinini pujus, iin pachitmas ni Apaachirin seatramji.</s>
     </seg>
     <seg type="verse" id="b.ROM.8.35">
      <s id="b.ROM.8.35.1">Cristo iin miatrusang anenmau asamtai ¿yáki iincha akantamkatnuitaij?</s>
      <s id="b.ROM.8.35.2">Ii wait wajakrincha, tura itiurkachmin pujakrincha, Cristo iincha tuke anenmaji.</s>
      <s id="b.ROM.8.35.3">Chikich ainau iin pasé awajtamsartas wakerutminakrincha, tura tsukajai wait wajakrincha, tura entsati yuumakrincha, tura shamrumtinnum pujakrincha, tura iin mantamawartas wakerutminakrincha, Cristo iinka tuke inaitamtsuk anenmaji.</s>
     </seg>
     <seg type="verse" id="b.ROM.8.36">
      <s id="b.ROM.8.36.1">Iincha mantamawartas wakerutminau asaramtai, nuna pachis Yuse chichame tu aarmawaitai: “Yuse nemarniuri asakrin, uwijan maawartas juwinawa nunisarang kintajai metek iincha mantamawartas wakerutminaji.”</s>
     </seg>
     <seg type="verse" id="b.ROM.8.37">
      <s id="b.ROM.8.37.1">Tura wainiat Yus iin tuke anenmau asamtai, waring achat mash tuke nepetji.</s>
     </seg>
     <seg type="verse" id="b.ROM.8.38">
      <s id="b.ROM.8.38.1">Yus iin timiá anenmau asamtai, chikichkisha Yuse anengkratairin jurutramkishtinuitji tusan nekajai.</s>
      <s id="b.ROM.8.38.2">Ii jaakrincha, tura iwiaaku pujakrincha, Yus iincha tuke inaitamtsuk anenmaji.</s>
      <s id="b.ROM.8.38.3">Tura Yuse awemamuri, tura ju nungkanmaya apu ainausha, tura nayaimpinam kakaram ainausha, yamai iruna nusha, tura ukunam atinua nusha,</s>
     </seg>
     <seg type="verse" id="b.ROM.8.39">
      <s id="b.ROM.8.39.1">tura yakí iruna nusha, tura nungkanam nitak iruna nusha, tura Yus mash najanamu iruna nusha, waring achat mash Yuse anengkratairin pengké jurutramkishtinuitji.</s>
      <s id="b.ROM.8.39.2">¡Yus ni anengkratairin ii Apuri Cristo Jesúsa turamurijai paan inakturmasmiaji!</s>
     </seg>
    </div>
    <div type="chapter" id="b.ROM.9">
     <seg type="verse" id="b.ROM.9.1">
      <s id="b.ROM.9.1.1">Wi yamai titatja nuka nintimrataram.</s>
      <s id="b.ROM.9.1.2">Cristonu asan Yuse Wakani wina nintimtikruru asamtai, wína nintirjai nintimraja nuka nekasaintai tusan titatjarme.</s>
      <s id="b.ROM.9.1.3">Tura wait chichamnaka ujaatsjarme.</s>
     </seg>
     <seg type="verse" id="b.ROM.9.2">
      <s id="b.ROM.9.2.1">Wína wear Criston umirchau asaramtai, wi wait anentakun tuke napchau nintimsan pujajai.</s>
     </seg>
     <seg type="verse" id="b.ROM.9.3">
      <s id="b.ROM.9.3.1">Tura asan wína wear mengkatatnunam wearai tusan, niin uwemtikrachmin ayatnak, niin uwemtikramnawaitkunka, wikia Cristonmaya kanakan ni wait wajaktintrincha juruktasan wakerin ajai.</s>
     </seg>
     <seg type="verse" id="b.ROM.9.4">
      <s id="b.ROM.9.4.1">Israela weari ainautin Yus: Wína uchir ataram tusa wakerimiayi.</s>
      <s id="b.ROM.9.4.2">Tura asa Yus ni aintsri ainamunam ni paaniurijai wantintukmiayi.</s>
      <s id="b.ROM.9.4.3">Tura: Wína aintsruitrume timiayi.</s>
      <s id="b.ROM.9.4.4">Tura: Wína chichamur umirtuktaram tusa, Yus ni umirkatin chichaman Moisésnum akupkamiayi.</s>
      <s id="b.ROM.9.4.5">Tura iruntai jeanam wijai iruntrataram timiayi.</s>
      <s id="b.ROM.9.4.6">Tura ukunam atiniun pachis ii weari ainaun chichaman akuptukmiayi.</s>
     </seg>
     <seg type="verse" id="b.ROM.9.5">
      <s id="b.ROM.9.5.1">Tura ii juuntri ainamunmaya ni weari ainiaji.</s>
      <s id="b.ROM.9.5.2">Tura Mesíaska Israela weari ainamunam akiina aints wajasmiayi.</s>
      <s id="b.ROM.9.5.3">Tura Mesíaska Yuse Uchiri asa, mash aa nuna apuri asamtai tuke: Ameketme Yusem titinuitji.</s>
      <s id="b.ROM.9.5.4">Nuka nekasaintai.</s>
     </seg>
     <seg type="verse" id="b.ROM.9.6">
      <s id="b.ROM.9.6.1">Antsu Israela weari ainau mashkia Yuse aintsrinchu ainawai.</s>
      <s id="b.ROM.9.6.2">Tura wi wear ainau Yuse chichamen umikchau asaramtai, Yuska ukunam atiniun pachis tímia nunaka umikchawaitai tichamnawaitai.</s>
     </seg>
     <seg type="verse" id="b.ROM.9.7">
      <s id="b.ROM.9.7.1">Abrahama wearisha mashkia Yuse aintsringkia wajascharmiayi.</s>
      <s id="b.ROM.9.7.2">Antsu Yus Abrahaman chicharak: “Ami uchirmi Isaaca weari ainauk nekasar wína aintsur wajasartinuitai,” timiayi.</s>
     </seg>
     <seg type="verse" id="b.ROM.9.8">
      <s id="b.ROM.9.8.1">Tura asamtai Isaac akiintsaing, Yus Abrahaman tímia nuka nuwaitai: “Chikich musachti amin jiitatjame.</s>
      <s id="b.ROM.9.8.2">Tura nuningkia nuwem Saraka uchin takakun wainkatatjai,” tu aarmau asamtai, nusha nekaamnawaitji.</s>
      <s id="b.ROM.9.8.3">Antsu aints Abrahama weari ayat, pachitsuk Yuse uchiri wajaschatnuitai.</s>
      <s id="b.ROM.9.8.4">Antsu Yus Abrahaman tímia nunisarang akiinauka nekasar Yuse aintsri ainawai.</s>
     </seg>
     <seg type="verse" id="b.ROM.9.10">
      <s id="b.ROM.9.10.1">Tura ii juuntri Isaac uchin yajutmak numatik jimiaran yajutmarmiayi.</s>
      <s id="b.ROM.9.10.2">Tura asamtai nuwari Rebeca nu juretik uchin jimiaran jurermiayi.</s>
     </seg>
     <seg type="verse" id="b.ROM.9.11">
      <s id="b.ROM.9.11.1">Tura asamtai nu uchin jimiaran jureatsaing, Yus Rebecan chicharak: “Eemkauri ni yachiin ekerin umirkatnuitai,” timiayi.</s>
      <s id="b.ROM.9.11.2">Tura asamtai ukunam Yuse chichamen etserin tu aarmiayi.</s>
      <s id="b.ROM.9.11.3">Yus chichaak: “Jacobon aneemiajai.</s>
      <s id="b.ROM.9.11.4">Antsu yachiin Esaún aneechmiajai,” timiayi.</s>
      <s id="b.ROM.9.11.5">Tu aarmau asamtai, Rebeca uchin jureatsaing, nu uchikia pengker aa nuna turachun tura tunaunasha turachun wainiat, Yus ningki wakeruku asa, kichik uchinak pachis: Wína aintsur atatui tusa, aints ainaun mash nekamtikiatas wakerimiayi.</s>
     </seg>
     <seg type="verse" id="b.ROM.9.14">
      <s id="b.ROM.9.14.1">Nu chicham nintimsar pujakrisha ¿warintajik?</s>
      <s id="b.ROM.9.14.2">Yus pengker nintimias pujatsui ¿tu nintimratnukai?</s>
      <s id="b.ROM.9.14.3">Atsa, tuuka nintimrachminuitai.</s>
     </seg>
     <seg type="verse" id="b.ROM.9.15">
      <s id="b.ROM.9.15.1">Yus Moisésan chicharak: “Wi Yus asan, wiki nintimsanak aintsun wait anentratasan wakeraknaka wait anentratnuitjai.</s>
      <s id="b.ROM.9.15.2">Tura aintsun pengker awajsatasan wakeraknaka turatnuitjai,” timiayi.</s>
     </seg>
     <seg type="verse" id="b.ROM.9.16">
      <s id="b.ROM.9.16.1">Tura asamtai aints ningki nintimias: Wikia pengker aa nuna takau asamtai, Yuska nekasampi winaka wait anentrurtatua tamatikia, Yuska nu aintsun wait anentatsui.</s>
      <s id="b.ROM.9.16.2">Antsu Yus ningki wakerak aints ainautin wait anentramaji.</s>
     </seg>
     <seg type="verse" id="b.ROM.9.17">
      <s id="b.ROM.9.17.1">Tura Yuse aarmauri Egipto apurin pachis tu aarmawaitai.</s>
      <s id="b.ROM.9.17.2">Yus faraónkan chicharak: “Wikia Yus asan, aints ainau wína kakarmarnasha wainkarti tusan, tura ami turamurmin nekaawar, wína naarun pachitsar mash nungkanmaya ainau: Yuska juuntapita turutiarti tusan, amin apu inaikiamiajme,” timiayi.</s>
     </seg>
     <seg type="verse" id="b.ROM.9.18">
      <s id="b.ROM.9.18.1">Tura asamtai Yus ningki wakerak aintsun wait anentratnuitai.</s>
      <s id="b.ROM.9.18.2">Tura kichnasha: Nuka wína nintimturchau asa, nuna nangkamasang nintimturchau ati tusa pachischatnuitai.</s>
     </seg>
     <seg type="verse" id="b.ROM.9.19">
      <s id="b.ROM.9.19.1">Tura chikich aints ningki nintimias chichaak: “¿Warukakung Yus aints wait wajaktinasha sua?</s>
      <s id="b.ROM.9.19.2">Tura ¿Yus aints tu pujusarti tusa wakeramtaikia itiurkatjik?” wina turutchanpiash.</s>
     </seg>
     <seg type="verse" id="b.ROM.9.20">
      <s id="b.ROM.9.20.1">¿Atumka ya aints asarmea Yuscha pajakrumsha aiktinuitrume?</s>
      <s id="b.ROM.9.20.2">¿Atumka itiur nintimrume?</s>
      <s id="b.ROM.9.20.3">Nuwe pining najanam, nuwen najaniun chicharak: ¿Waruka aisha najatame timinkai?</s>
      <s id="b.ROM.9.20.4">Atsa, nuka tichamnawaitai.</s>
     </seg>
     <seg type="verse" id="b.ROM.9.21">
      <s id="b.ROM.9.21.1">Nuwe najanin nuwen juki ningki wakerak piningkian nekas shiirman najanatnuitai.</s>
      <s id="b.ROM.9.21.2">Tura nuwe ampintraun juki tachaunasha najanatnuitai.</s>
     </seg>
     <seg type="verse" id="b.ROM.9.22">
      <s id="b.ROM.9.22.1">Yus tunau ainaun wait wajaktiniun susatatiat: Aints ainau wína kakarmarun wainkarat tusa tunau ainaun wait wajaktiniun wári sutsuk nukap arus susatnuitai.</s>
      <s id="b.ROM.9.22.2">Tura asamtai Yus aints ainautin wait anentramak, iincha juramkitas: Tuke nayaimpinam wijai pujusmintrum tusa, ningki wakerau asa ni kakarmarin inakturmasmiaji.</s>
     </seg>
     <seg type="verse" id="b.ROM.9.24">
      <s id="b.ROM.9.24.1">Yus judío ainautincha: Wína aintsur ataram tusa eatmakmiaji.</s>
      <s id="b.ROM.9.24.2">Tura judíochu ainautirmincha nunisang: Wína aintsur ataram tusa eatmakmiarume.</s>
     </seg>
     <seg type="verse" id="b.ROM.9.25">
      <s id="b.ROM.9.25.1">Yuse chichame etserin Oseas naartin nuna pachis tu aarmiayi.</s>
      <s id="b.ROM.9.25.2">Yus chichaak: “Wikia Yus asan, wína aintsruchu ainaun wína aintsur arti titatjai.</s>
      <s id="b.ROM.9.25.3">Tura aints wína anentsuk puju armia nunasha wína aneetir arti titatjai,” timiayi.</s>
     </seg>
     <seg type="verse" id="b.ROM.9.26">
      <s id="b.ROM.9.26.1">Tura mash nungkanmaya ainaun pachis Yus: “Wína aintsruchuitrume, timiaja nu aints ainaun ukunam: Nekasrum Yus iwiaaku pujustinun sukartinu uchirintrume titinuitjai,” timiayi.</s>
      <s id="b.ROM.9.26.2">Oseas tu aarmiayi.</s>
     </seg>
     <seg type="verse" id="b.ROM.9.27">
      <s id="b.ROM.9.27.1">Tura Yuse chichame etserin Isaías naartin Israel ainautin pachitmas chichaak: “Yus tímia nunaka miatrusang wári umiktatui.</s>
      <s id="b.ROM.9.27.2">Tura Israel ainau mash nungkanam pujuinau wainiat, Yus wait wajaktiniun akuptuktinuitai.</s>
      <s id="b.ROM.9.27.3">Tura asamtai Israel ainauti yaikmia timiá untsuri ayatrik jumchik uwemratnuitji,” Isaías tu aarmiayi.</s>
     </seg>
     <seg type="verse" id="b.ROM.9.29">
      <s id="b.ROM.9.29.1">Tura Yus Isaíasan chikich chichamnasha yaanchuik tu aamtikramiayi: “Yus nekas kakaram aa nuka aints ainautin jumchiksha uwemtikramrachamtaikia, iikia Sodoma yaktanam tura Gomorra yaktanam pujuarmia nunisrik mengkakatnuitji,” tu aarmiayi.</s>
     </seg>
     <seg type="verse" id="b.ROM.9.30">
      <s id="b.ROM.9.30.1">¿Judíochu ainau pachisar warintajik?</s>
      <s id="b.ROM.9.30.2">Judíochu ainau Yus pengker awajsatnun yaanchuikia nintimchau ainayat, Criston nekasampita tinu asaramtai, Yus yamaikia tunaachawa nunisarang pujuinaun jiiawai.</s>
     </seg>
     <seg type="verse" id="b.ROM.9.31">
      <s id="b.ROM.9.31.1">Antsu Israel ainau umirkatin chichaman umirkartas wakerinayat umirkatatkamawar tujinkarmiayi.</s>
      <s id="b.ROM.9.31.2">Tura asaramtai Yus niin tunaachawa nunisarang pujuinaun jiischamiayi.</s>
     </seg>
     <seg type="verse" id="b.ROM.9.32">
      <s id="b.ROM.9.32.1">¿Waruka tu pujuarmia?</s>
      <s id="b.ROM.9.32.2">Israel ainau Criston nekasampita tutsuk: Pengker aa nu turakrikia, iik uwemratnuitji, nangkamiar tu nintimsar pujuarmiayi.</s>
      <s id="b.ROM.9.32.3">Tura asar Criston umirtan nakitrarmiayi.</s>
      <s id="b.ROM.9.32.4">Tura nuna pachis tu aarmawaitai: Yus ni Uchirin pachis chichaak: “Wainkataram.</s>
      <s id="b.ROM.9.32.5">Wikia Sión yaktanam kaya juuntan pujsatnuitjai.</s>
      <s id="b.ROM.9.32.6">Wi turamtai aints ainau nu kayanka nakitrartinuitai.</s>
      <s id="b.ROM.9.32.7">Tura nu kayanka tukumkar iyarartinuitai.</s>
      <s id="b.ROM.9.32.8">Antsu nu kayan: Nekas pengkeraitai tinauka pengké natsaararchatnuitai,” Yus timiayi.</s>
      <s id="b.ROM.9.32.9">Tura Cristoka nu kaya tumau asamtai, Israel ainau Criston kajerkar: Nekasampi Yuse Uchirinta tutsuk, Moisésa chichame umirkarkia uwemratatjiapi, tu nintimsar pujuarmiayi.</s>
     </seg>
    </div>
    <div type="chapter" id="b.ROM.10">
     <seg type="verse" id="b.ROM.10.1">
      <s id="b.ROM.10.1.1">Yatsur ainautiram umaarutirmesha, tuke wína nintirjai wakerakun, wína wear ainau uwemrarat tusan Yusen seatinajai.</s>
     </seg>
     <seg type="verse" id="b.ROM.10.2">
      <s id="b.ROM.10.2.1">Tura wína wear nintimaurin nekajai.</s>
      <s id="b.ROM.10.2.2">Ningki nintimsar Yusen miatrusarang umirkartas wakerinayat ¿itiur Yuse wakeramurin najanamnawaitji? tusarka nekainatsui.</s>
     </seg>
     <seg type="verse" id="b.ROM.10.3">
      <s id="b.ROM.10.3.1">Moiséscha tu aarmiayi: “Aints Yus umirkatin chichaman umirak Yusen pengker awajsatas wakerakka, Yus tímia nunaka mash nuwatsuk miatrusang umirkatnuitai.”</s>
      <s id="b.ROM.10.3.2">Tu aarmau wainiatrik, aints ainautikia kichkisha Yus umirkatin chichamka nuwatskeka umirkachmiaji.</s>
      <s id="b.ROM.10.3.3">Tura wina wear ainau: ¿Yusen itiur pengker awajsatnuitja? tusar nekainachu asar, ni pengker turamurijai Yusen pengker awajsartas wakerin armiayi.</s>
      <s id="b.ROM.10.3.4">Tura wainiat Yus aintsu tunaarin tuuka sakarchamin asamtai, wi wear ainau Yusen pengkerka awajsacharmiayi.</s>
      <s id="b.ROM.10.3.5">Cristo ningki Yus umirkatin chichaman miatrusang umirkau asamtai, Moisésa chichamen umirkarkia uwemratatjiapi tichamnawaitji.</s>
      <s id="b.ROM.10.3.6">Antsu Cristo nekasampita takurkia, Yuska pengker awajsatnuitji.</s>
     </seg>
     <seg type="verse" id="b.ROM.10.6">
      <s id="b.ROM.10.6.1">Tura Cristo yaanchuik iin uwemtikramratas tau asamtai, aints ainauti Cristo nekasampita tinu asar: ¿Yáki nayaimpinmasha waka, Cristoncha junisha itati? tuuka nintimrachminuitji.</s>
     </seg>
     <seg type="verse" id="b.ROM.10.7">
      <s id="b.ROM.10.7.1">Tura Cristo yaanchuik jakamunmaya nantakin asamtai: ¿Yáki jakau ainamunam waya, Criston jakamunmaya inanki junisha itati? tuuka nintimrachminuitji.</s>
     </seg>
     <seg type="verse" id="b.ROM.10.8">
      <s id="b.ROM.10.8.1">Antsu Yus pengker awajsatasar wakerakrikia, Yuse aarmaurijai metek nintimratnuitji.</s>
      <s id="b.ROM.10.8.2">Cristo nekasampita titaram tusar, chicham ii etserji nuka nuwaitai: “Yuse chichame umirtaka yumtichuitai.</s>
      <s id="b.ROM.10.8.3">Nintimjaisha Yus nekasampita tusam, tura jangkemjaisha Yus nekasampita tusam ujaktinuitme,” tu aarmawaitai.</s>
     </seg>
     <seg type="verse" id="b.ROM.10.9">
      <s id="b.ROM.10.9.1">Tura asamtai Yus ni Uchirin Jesúsan jakamunmaya inankimia nu nintimtakum, tura jangkemjai: Jesús nekasampi wína apuruita takumka tunaanumiangka uwemratatme.</s>
     </seg>
     <seg type="verse" id="b.ROM.10.10">
      <s id="b.ROM.10.10.1">Tura asamtai Jesucristo nekasampita tu nintimtakminkia, Yus aminka pengkeraitme turamtatui.</s>
      <s id="b.ROM.10.10.2">Tura jangkemjai Jesucristo wína apuruitai takumka uwemratatme.</s>
     </seg>
     <seg type="verse" id="b.ROM.10.11">
      <s id="b.ROM.10.11.1">Yuse chichame tu aarmawaitai: “Cristo nekasampita tu nintimtina nuka natsaarchartinuitai.”</s>
     </seg>
     <seg type="verse" id="b.ROM.10.12">
      <s id="b.ROM.10.12.1">Tura Cristoka judío ainau Apuri asamtai, nuniasha judíochu ainau Apuri asamtai, mash metek ii Apuri seakur: Tunaanumia uwemtikrurta takurningkia, ii Apuri aints ainautin mash metek anenmau asa mash uwemtikramratnuitji.</s>
     </seg>
     <seg type="verse" id="b.ROM.10.13">
      <s id="b.ROM.10.13.1">Tura asamtai Yuse chichame tu aarmawaitai: “Aints ii Apurin seak: Uwemtikrurta tamaka uwemtikratnuitai.”</s>
     </seg>
     <seg type="verse" id="b.ROM.10.14">
      <s id="b.ROM.10.14.1">¿Antsu Criston nekasampita tutsuk pujuinauka itiur nijaisha chichasarting?</s>
      <s id="b.ROM.10.14.2">¿Tura Criston pachisar chichaman antutsuk pujuinauka itiur Criston nekasampita tiarting?</s>
      <s id="b.ROM.10.14.3">¿Tura aints kichkisha Cristo chichamen etserchamtaikia itiur chikich ainausha antukarting?</s>
     </seg>
     <seg type="verse" id="b.ROM.10.15">
      <s id="b.ROM.10.15.1">¿Tura aints akupinachmaka itiur ningki nintimsarsha Cristo chichamencha etserkarting?</s>
      <s id="b.ROM.10.15.2">Tura ni chichame etserin ainaun pachis tu aarmawaitai: “Aints uwemratin chichaman etserki weenauka, pengker chichaman etserin asar nekasar pengker ainawai.”</s>
     </seg>
     <seg type="verse" id="b.ROM.10.16">
      <s id="b.ROM.10.16.1">Antsu aints mashkia uwemratin chichaman Criston pachisar nekasampita ticharmiayi.</s>
      <s id="b.ROM.10.16.2">Yaanchuik nuna pachis Isaías tu aarmiayi: “Apuru ¿yáki ii etserkamun antukaria?”</s>
     </seg>
     <seg type="verse" id="b.ROM.10.17">
      <s id="b.ROM.10.17.1">Tura asamtai aints ainau Cristo chichamen antuku asar nekasampita tinawai.</s>
     </seg>
     <seg type="verse" id="b.ROM.10.18">
      <s id="b.ROM.10.18.1">Antsu wi nintimsan tajai: ¿Wína wear ainau nekasar nu chichaman antukcharmasha?</s>
      <s id="b.ROM.10.18.2">Ja ai, nekasar antukarmiayi.</s>
      <s id="b.ROM.10.18.3">Yuse chichamesha tu aarmawaitai: “Mash nungkanam Yus ni najanamuri nekamtikiamu asar, mash nungkanmaya ainausha antukarminuitai.”</s>
     </seg>
     <seg type="verse" id="b.ROM.10.19">
      <s id="b.ROM.10.19.1">Tura: ¿Wína wear ainau nu uwemratin chichaman antukariat, paan nekaawarmakia?</s>
      <s id="b.ROM.10.19.2">Tu inintrusminuitai.</s>
      <s id="b.ROM.10.19.3">Tu inintrinak pujuinaunka wikia tajai: Wína wear ainauka nu chichamnaka antukariat nakitrarmiayi.</s>
      <s id="b.ROM.10.19.4">Moiséscha nuna pachis tu aarmiayi.</s>
      <s id="b.ROM.10.19.5">Yus chichaak: “Atumka chikich ainau pachisrum: Nuka ii wearinchuitai tayatrumek, nu aints ainau wína aintsur wajasaramtai, atumka nu aints ainaun suwirpiaku jiistinuitrume.</s>
      <s id="b.ROM.10.19.6">Tura chikich ainau pachisrum: Nintimchau ainawai tayatrumek, nu aints ainau wína aintsur wajasaramtai, atumka judíochu ainaun kajerkatnuitrume,” Yus timiayi.</s>
      <s id="b.ROM.10.19.7">Tu aarmau asamtai, wína wear ainau Cristo chichamen nakitrartinuitai, nunaka taku tawai tusar nekaji.</s>
     </seg>
     <seg type="verse" id="b.ROM.10.20">
      <s id="b.ROM.10.20.1">Tura Isaías ni weari ainaun shamtsuk chichaman aatramiayi.</s>
      <s id="b.ROM.10.20.2">Nu aarmauka nuwaitai.</s>
      <s id="b.ROM.10.20.3">Yus judíochu ainaun pachis chichaak: “Wínaka eatinachiat winaka waitkarmiayi.</s>
      <s id="b.ROM.10.20.4">Tura wína seatinachu wainiatun Wiki wantintukmiajai,” timiayi.</s>
     </seg>
     <seg type="verse" id="b.ROM.10.21">
      <s id="b.ROM.10.21.1">Tura ni weari ainaun pachis Isaías tu aarmiayi.</s>
      <s id="b.ROM.10.21.2">Yus chichaak: “Wína chichamrun nakitin ainaun wína umirtutsuk pujuinau asaramtai, kintajai metek wini winiarti tusan untsumnuyajai,” timiayi.</s>
     </seg>
    </div>
    <div type="chapter" id="b.ROM.11">
     <seg type="verse" id="b.ROM.11.1">
      <s id="b.ROM.11.1.1">Tura asamtai ¿Yus ni aintsri ainautin tuke japrama ukurmakmakiaj?</s>
      <s id="b.ROM.11.1.2">Atsa, ukurmakchamiaji.</s>
      <s id="b.ROM.11.1.3">¿Wikia Israel aintschaukitaj?</s>
      <s id="b.ROM.11.1.4">¿Tura Abrahama wearinchukitaj?</s>
      <s id="b.ROM.11.1.5">¿Tura Benjamínka wearinchukitaj?</s>
     </seg>
     <seg type="verse" id="b.ROM.11.2">
      <s id="b.ROM.11.2.1">Yus yaanchuik Israela weari ainautin: Wína aintsur ainiarme, tinu asa, ni aintsri ainautinka mash japrama ukurmakchamiaji.</s>
      <s id="b.ROM.11.2.2">¿Yuse chichame etsernun Elíasan pachis aarmawa nuka antukchamkuram?</s>
      <s id="b.ROM.11.2.3">Elías ni weari ainaun pachis napchau nintimias Yusen chicharak:</s>
     </seg>
     <seg type="verse" id="b.ROM.11.3">
      <s id="b.ROM.11.3.1">“Apuru, ami chichammin etserin ainaun mash maawaru asaramtai, wiki ampintrajai.</s>
      <s id="b.ROM.11.3.2">Tura tangku epetincha mash mesrari.</s>
      <s id="b.ROM.11.3.3">Tura asar winasha mantuwartas wakerutinawai,” timiayi.</s>
     </seg>
     <seg type="verse" id="b.ROM.11.4">
      <s id="b.ROM.11.4.1">Tamaitiat Yus ayaak: “Nuka tiip, wína aintsrun untsurin maawarmaitiat, siete mil (7,000) ainau Baalan tikishmatrar: Wina Yusruitme tutsuk pujuinawai,” timiayi.</s>
     </seg>
     <seg type="verse" id="b.ROM.11.5">
      <s id="b.ROM.11.5.1">Tura yamaisha nunisarang aints ainautin Yus wait anentramak: Wina aintsur ataram tinu asamtai, aints ainauti jumchik Cristo umirkur pujaji.</s>
     </seg>
     <seg type="verse" id="b.ROM.11.6">
      <s id="b.ROM.11.6.1">Antsu Yus iin wait anentramau asa, pengker aa nu takachu arining, tunaunumiangka uwemtikramramiaji.</s>
      <s id="b.ROM.11.6.2">Antsu iikia pengker aa nu takau akurningkia, Yus iincha tunaanumiangka uwemtikramrashtinuitji.</s>
      <s id="b.ROM.11.6.3">Antsu iikia pengker aa nuka turichu arining Yus iinka wait anentramau asa uwemtikramratnuitji.</s>
     </seg>
     <seg type="verse" id="b.ROM.11.7">
      <s id="b.ROM.11.7.1">Tura asamtai ¿warintajik?</s>
      <s id="b.ROM.11.7.2">Tu uwemrachminun waininayat, wína wear ainau nangkamiar: Wi tuke pengker aa nuna turaknaka uwemratatjapi, tu nintimrarmiayi.</s>
      <s id="b.ROM.11.7.3">Antsu Yus ni eakmau ainautinka uwemtikramramiaji.</s>
      <s id="b.ROM.11.7.4">Antsu chikich ainau Yusen nekasampita ticharu asaramtai, katsuram nintintin arti tusa Yus tsangkamkamiayi.</s>
     </seg>
     <seg type="verse" id="b.ROM.11.8">
      <s id="b.ROM.11.8.1">Tura asamtai tu aarmawaitai: “Nu aints ainauka katsuram nintintin asar, nintinchawa nunisarang pujusarti tusa Yus tsangkamkamiayi.</s>
      <s id="b.ROM.11.8.2">Tura ni jiijai pengker wainminayat, Yus wakera nunaka nekaacharti tusa tsangkamkamiayi.</s>
      <s id="b.ROM.11.8.3">Tura Yus tímia nunaka antukcharti tusa, kuwishincha epetkamiayi.</s>
      <s id="b.ROM.11.8.4">Tura asamtai yamaisha nunisarang ainawai.”</s>
      <s id="b.ROM.11.8.5">Tu aarmawaitai.</s>
     </seg>
     <seg type="verse" id="b.ROM.11.9">
      <s id="b.ROM.11.9.1">Davidcha Yusen umirtan nakitinaun pachis tu aarmiayi: “Aints ainau uma umaka tura yuwa yuwaka nakunakut pujuinauka Yusen nakitinau asaramtai, Yus wait wajaktiniun susartinuitai.</s>
     </seg>
     <seg type="verse" id="b.ROM.11.10">
      <s id="b.ROM.11.10.1">Tura wainmichua nunisarang Yuse wakeramurin nekatsuk pujusartinuitai.</s>
      <s id="b.ROM.11.10.2">Tura merman entsakua nunisarang tuke wait wajakartinuitai,” tu aarmawaitai.</s>
     </seg>
     <seg type="verse" id="b.ROM.11.11">
      <s id="b.ROM.11.11.1">Tura asamtai atumin iniastasan wakerajrume: Ii juuntri ainau Criston umirtan nakitinau asaramtai, ¿Yus wi wear ainaun tuke ajapa ukukmiakia?</s>
      <s id="b.ROM.11.11.2">Atsa, ukukchamiayi.</s>
      <s id="b.ROM.11.11.3">Antsu ii juuntri ainau Criston umirtan nakitinau asaramtai, Yus judíochu ainaun uwemtikramiayi.</s>
      <s id="b.ROM.11.11.4">Turamtai wína wear ainau nuna wainkar, nusha nunisarang Criston umirtan wakerukarti tusa Yus turamiayi.</s>
     </seg>
     <seg type="verse" id="b.ROM.11.12">
      <s id="b.ROM.11.12.1">Tura wína wear ainau Criston umirtan nakitinau asaramtai, Yus judíochu ainaun nekas pengker awajsamiayi.</s>
      <s id="b.ROM.11.12.2">Tura asamtai wína wear ainau ataksha Yusen nekasampita tinauka, nuna nangkamasarang nekasar timiá pengker pujusartinuitai.</s>
     </seg>
     <seg type="verse" id="b.ROM.11.13">
      <s id="b.ROM.11.13.1">Judíochu ainautirmin yamaikia nunasha tajarme: Yus wína atumin akuptuku asamtai, wikia Yuse chichamen tuke inaitsuk atumin ujaajrume.</s>
     </seg>
     <seg type="verse" id="b.ROM.11.14">
      <s id="b.ROM.11.14.1">Tura nuna turakun, atum uwemrarume nunisarang wína wear jumchiksha nuna nekaawar uwemrarti tusan wakerajai.</s>
     </seg>
     <seg type="verse" id="b.ROM.11.15">
      <s id="b.ROM.11.15.1">Tura asamtai Yus wína wear ainaun ajapa ukukiat, mash nungkanmaya ainaun wait anentak: Wína aintsur ataram tinu asa, Yus wína wear ainaun ataksha: Wína aintsur ataram, tamatikia, nuka yaanchuik jakarua nunisarang pujuinayat, jakamunmaya nantaknua nunisarang nekasar pengker nintimsar warasartinuitai.</s>
     </seg>
     <seg type="verse" id="b.ROM.11.16">
      <s id="b.ROM.11.16.1">Tura pang eemkar najanamuka Yus susam pengkeraitmataikia, nunia pang ukunam najamusha nunisang pengker atinuitai.</s>
      <s id="b.ROM.11.16.2">Tura numi kangkape pengkeraitmataikia, kanawesha pengker ainawai.</s>
      <s id="b.ROM.11.16.3">Tura asamtai ii yaanchuik juuntri ainau Yusen nekasampita tinu asar, Yuse aintsri wajasaru asaramtai, ni weari ainausha nunisarang ukunam: Yusen nekasampita tusar Yuse aintsri wajasartinuitai.</s>
     </seg>
     <seg type="verse" id="b.ROM.11.17">
      <s id="b.ROM.11.17.1">Tura Yuska kichik kichik wina wear ainaun numi kanawe charukmawa nunisang ajapa ukukmiayi.</s>
      <s id="b.ROM.11.17.2">Tura atumin judíochu wainiat Yuska: Wína aintsur ataram tusa, numi íkiakmawa nunisang judío ainaujai metek wína aintsur ataram timiayi.</s>
      <s id="b.ROM.11.17.3">Tura asa Yus judío ainautin pengker awajtamsamia nunisang atumnasha nekas pengker awajtamsamiarume.</s>
     </seg>
     <seg type="verse" id="b.ROM.11.18">
      <s id="b.ROM.11.18.1">Tura asamtai judíochu ainautiram, Yuse aintsri ayatrumek nangkamrum: Judío ainaun Yus ajapa ukukin asamtai, wikia judío ainaun nangkamasnak pengke aintsuitjai, tuuka nintimrairap.</s>
      <s id="b.ROM.11.18.2">Antsu tu nintimrataram: Yus judío wearin kichik mash aints ainaun uwemtikratin ati tusa akupkau asamtai, judíochu ainauti yamaikia Yuse aintsri ainiaji, tu nintimrataram.</s>
     </seg>
     <seg type="verse" id="b.ROM.11.19">
      <s id="b.ROM.11.19.1">Turayatrumek atumka: Yus iinka: Wina aintsur ataram turamtias, judío ainaun ajapa ukukmiayi, tu nintimsaram pujakrumningkia, wikia tajarme:</s>
     </seg>
     <seg type="verse" id="b.ROM.11.20">
      <s id="b.ROM.11.20.1">Wína wear ainausha Yus tímia nunaka nekasampita tichau asaramtai, Yus niin ajapa ukukmiayi.</s>
      <s id="b.ROM.11.20.2">Antsu atumin: Wína aintsur ataram, titaska wína wear ainaun ajapangka ukukchamiayi.</s>
      <s id="b.ROM.11.20.3">Antsu atum Yus tímia nunaka nekasampita tinu asaram, Yuse aintsri wajasurme.</s>
      <s id="b.ROM.11.20.4">Wína wear ainau Yuse aintsri ainayat, Yus tímia nunaka umirkacharu asaramtai, Yuska niin ajapa ukukmiayi.</s>
      <s id="b.ROM.11.20.5">Tura asamtai atumsha Cristo umirat inaisakrumningkia, atumnasha ajaprama ukurmaktinuitrume.</s>
      <s id="b.ROM.11.20.6">Tura asamtai wikia nu aints ainaun nangkamasnak timiá pengkeraitjai, tuuka nintimsairap.</s>
      <s id="b.ROM.11.20.7">Antsu wainkataram.</s>
     </seg>
     <seg type="verse" id="b.ROM.11.22">
      <s id="b.ROM.11.22.1">Tura asaram tu nintimsaram pujustaram: Yus aints ainaun mash aneayat, ni umirkacharu ainaunka wait wajaktiniun susatnuitai.</s>
      <s id="b.ROM.11.22.2">Tura atumka Yus umirkuram pujakrumningkia, atumin wait anentramak ajapramangka ukurmakchatnuitrume.</s>
      <s id="b.ROM.11.22.3">Antsu Yuse wait anengkratairi nintimtsuk, tura ni umirtsuk pujakrumningkia, wína wear ainaujai metek atumnasha ajaprama ukurmaktinuitrume.</s>
     </seg>
     <seg type="verse" id="b.ROM.11.23">
      <s id="b.ROM.11.23.1">Tura wína wear ainau ataksha Yusen nekasampita tinamtaikia, Yus: Ataksha wína aintsur ataram titinuitai.</s>
      <s id="b.ROM.11.23.2">Tura asamtai wína wear ainau yamaikia Yusen umirkacharu ainayat, ataksha Yuse aintsri wajasartinuitai.</s>
     </seg>
     <seg type="verse" id="b.ROM.11.24">
      <s id="b.ROM.11.24.1">Antsu atumka yaanchuikia Yuse aintsri acharmin wainiat, Yus atumin pachitmas: Wína aintsur ataram tusa wakerimiayi.</s>
      <s id="b.ROM.11.24.2">Tura ii juuntri ainau yaanchuik Yuse aintsri ainayat, Yus tímia nunaka umikcharu ainau wainiat, ukunam ni weari ainaun chicharak: Atumsha wína chichamur umirkurmeka, wína aintsur atinuitrume titinuitai.</s>
     </seg>
     <seg type="verse" id="b.ROM.11.25">
      <s id="b.ROM.11.25.1">Tura asamtai yatsur ainautiram, wikia nekawaitjai, tu nintimsaram pujusairap tusan nunasha tajarme.</s>
      <s id="b.ROM.11.25.2">Chikich ainau nuna nekaachminun wainiat, Yus nu chichamnaka nekamtikruamiayi.</s>
      <s id="b.ROM.11.25.3">Nu chichamka nuwaitai: “Wína wear ainau jumchik Criston umirkaru pujuinaing, chikich ainau katsuram nintintin asar, Criston umirtan nakitinawai.”</s>
      <s id="b.ROM.11.25.4">Tura judíochu ainautiram: Cristo umirkuram pujakrumningkia, wína wear ainausha katsuram nintimtain inaisar Criston umirkartinuitai.</s>
     </seg>
     <seg type="verse" id="b.ROM.11.26">
      <s id="b.ROM.11.26.1">Tura asamtai Yuse chichamesha tu aarmawaitai: “Sión yaktanmaya atumin uwemtikramratin taamtai, Jacobo weari ainautirmi tunaarin mash japitramratnuitrume.”</s>
      <s id="b.ROM.11.26.2">Tu aarmau asamtai Yus Israel ainautin mash tunaanumia uwemtikramratnuitji.</s>
     </seg>
     <seg type="verse" id="b.ROM.11.27">
      <s id="b.ROM.11.27.1">Nuniasha tu aarmawaitai: “Wína aintsur ainau tunaarin mash sakturan nijai yamaram chichaman najanatnuitjai,” Yus timiayi.</s>
     </seg>
     <seg type="verse" id="b.ROM.11.28">
      <s id="b.ROM.11.28.1">Tura wína wear ainau uwemratin chichaman pachis nekasampita tichau asar, Yuse nemasea nunisarang ainawai.</s>
      <s id="b.ROM.11.28.2">Tura asaramtai atumka mash uwemratin chicham Cristo pachisrum antukmiarume.</s>
      <s id="b.ROM.11.28.3">Tura wainiat Yus tímia nunaka mash umiktinuitai.</s>
      <s id="b.ROM.11.28.4">Yaanchuik ii juuntri ainaun Yus chicharak: Wi Yus asan, atumi weari ainaun pengker awajsatnuitjai, tu tinu asa, ni tímia nunaka yapajiachmin asamtai, wína wear ainau tuke Yuse aneetiri ainawai.</s>
     </seg>
     <seg type="verse" id="b.ROM.11.30">
      <s id="b.ROM.11.30.1">Tura asamtai yaanchuik Yus umirtsuk pujuyarme nunisarang wína wear ainau yamaikia Criston umirtsuk pujuinawai.</s>
      <s id="b.ROM.11.30.2">Tura yamaikia atum Cristo umirkau asakrumin, Yus atumin wait anentramramia nunisang wína wear ainauncha wait anentratnuitai.</s>
     </seg>
     <seg type="verse" id="b.ROM.11.32">
      <s id="b.ROM.11.32.1">Aints ainau mash metek jingkiamua nunisarang Yusen umirkartatkamawar tujinkaru asaramtai, Yus aints ainaun mash wait anentak tunaunumia uwemtikratnuitai.</s>
     </seg>
     <seg type="verse" id="b.ROM.11.33">
      <s id="b.ROM.11.33.1">Maj ¿Yus timiá pengkerchaukai?</s>
      <s id="b.ROM.11.33.2">¿Warina Yuscha nekatsua?</s>
      <s id="b.ROM.11.33.3">Aintstikia Yuse nintimauringkia pengké nekaachminuitji.</s>
      <s id="b.ROM.11.33.4">Tura ¿Yus warina turawa? tusarsha iisha nekaachminuitji.</s>
     </seg>
     <seg type="verse" id="b.ROM.11.34">
      <s id="b.ROM.11.34.1">¿Yus itiur nintimua tusarsha yáki nekaat?</s>
      <s id="b.ROM.11.34.2">¿Tura yáki Yusen nuiniarat?</s>
     </seg>
     <seg type="verse" id="b.ROM.11.35">
      <s id="b.ROM.11.35.1">¿Tura yáki Yus pengker awajtusat tusasha akiimiakminui?</s>
      <s id="b.ROM.11.35.2">Nuka pengké turachminuitai.</s>
     </seg>
     <seg type="verse" id="b.ROM.11.36">
      <s id="b.ROM.11.36.1">Yus mash aa nuna ningki najanamu asar ninu ainawai.</s>
      <s id="b.ROM.11.36.2">Tura mash najanamu ainau wína pengker awajtusarmi tusa Yuska najanamiayi.</s>
      <s id="b.ROM.11.36.3">Tura asamtai iisha tuke inaitsuk Yus pengker awajsarmi tajarme.</s>
      <s id="b.ROM.11.36.4">Nekasaintai.</s>
     </seg>
    </div>
    <div type="chapter" id="b.ROM.12">
     <seg type="verse" id="b.ROM.12.1">
      <s id="b.ROM.12.1.1">Yatsur ainautiram umaarutirmesha, Yus atumin miatrusang wait anentramrau asamtai nunaka tajarme: Atumka Yusnau asaram, tura atumek wakerau asaram, Yus pengker awajsataram.</s>
      <s id="b.ROM.12.1.2">Iwiaaku pujakrum, wína namangkur Yusnawaitai tusaram Yuse wakeramuri najanataram.</s>
      <s id="b.ROM.12.1.3">Tu pujakrumka, Yus nekasrum pengker awajsatnuitrume.</s>
      <s id="b.ROM.12.1.4">Yus tu pujustaram tusa wakerawai.</s>
     </seg>
     <seg type="verse" id="b.ROM.12.2">
      <s id="b.ROM.12.2.1">Nunia tajarme: Ju nungkanmaya ainau nintimina nunisrumka nintimrairap.</s>
      <s id="b.ROM.12.2.2">Antsu Yus wína nintimaurun yapaijturat tusaram tsangkamkataram.</s>
      <s id="b.ROM.12.2.3">Tu pujau asaram Yuse wakeramuri nekas pengkeraitai tusaram, tura itiur Yusen pengker awajsatnuitja tusaram, tura ¿itiur Criston miatrusnak umirkatnuitja? tusaram nekaamnawaitrume.</s>
     </seg>
     <seg type="verse" id="b.ROM.12.3">
      <s id="b.ROM.12.3.1">Tura Yus wína pengker awajtusu asa: Wina chichamur etserkata turutin asamtai, wisha atumin tajarme.</s>
      <s id="b.ROM.12.3.2">Atumka nangkamrum: Wikia chikich ainaun nangkamasnak pengkeraitjai tuuka nintimrairap.</s>
      <s id="b.ROM.12.3.3">Antsu tupin nintimsaram Yus: Wína nekasampita turuttiaram turamin asamtai, nu takatcha takakmastatji, titinuitrume.</s>
     </seg>
     <seg type="verse" id="b.ROM.12.4">
      <s id="b.ROM.12.4.1">Iinu namangkesha warukuita tusar nintimrarmi.</s>
      <s id="b.ROM.12.4.2">Iinu namangke kichkitiat muchitmau untsurintai.</s>
      <s id="b.ROM.12.4.3">Tura metekchau ainawai.</s>
     </seg>
     <seg type="verse" id="b.ROM.12.5">
      <s id="b.ROM.12.5.1">Tura asamtai Cristonu ainautikia untsuri ayatrik, kichik aintsu namangkea nunisrik aji.</s>
      <s id="b.ROM.12.5.2">Tura Cristonu asar mai nuwamtak yuumaniaji.</s>
     </seg>
     <seg type="verse" id="b.ROM.12.6">
      <s id="b.ROM.12.6.1">Yus ii takatrinka metekchau ati tusa, ni wakera nunisang iin suramsau asamtai takat takakmastinuitji.</s>
      <s id="b.ROM.12.6.2">Tura asakrin: Wína chichamur etserkata turamataikia, Yus nekasampita tinu asar, ni wakera nunisrik ni chichamengka etserkatnuitji.</s>
     </seg>
     <seg type="verse" id="b.ROM.12.7">
      <s id="b.ROM.12.7.1">Tura Yus: Wína umirtuku ainau tuke yaingtaram turamataikia, ni wakera nunisrik chikich ainau yaingtinuitji.</s>
      <s id="b.ROM.12.7.2">Tura Yus chikich ainau: Wína chichamur nuiniartaram turamataikia, ni wakera nunisrik ni chichamesha nuiniartinuitji.</s>
     </seg>
     <seg type="verse" id="b.ROM.12.8">
      <s id="b.ROM.12.8.1">Tura: Chikich ainau wína miatrusarang umirtukarat tusaram kakamtikrataram, Yus turamataikia, ni wakera nunisrik chikich ainausha kakamtikratnuitji.</s>
      <s id="b.ROM.12.8.2">Tura chikich ainau yuumamuri susataram, Yus turamataikia, wína pengker awajtusarat, tuuka nintimtsuk, yuuminak pujuinau ni yuumamurisha tuke susatnuitji.</s>
      <s id="b.ROM.12.8.3">Tura Yus chikich ainau wainin ata turamataikia, wikia apuitjai, tuuka nintimtsuk, antsu Yus wakera nunisrik chikich ainausha wainkartinuitji.</s>
      <s id="b.ROM.12.8.4">Tura Yus: Wait wajainau yaingtaram, turamataikia, iikia pengker nintimsar wait wajainausha yaingtinuitji.</s>
     </seg>
     <seg type="verse" id="b.ROM.12.9">
      <s id="b.ROM.12.9.1">Nunasha tajarme: Chikich ainaujai suwirpiaku jiinitsuk nekasrum aneenitaram.</s>
      <s id="b.ROM.12.9.2">Turaram pasé aa nuka nakitakrum, pengker aa nuke turataram.</s>
     </seg>
     <seg type="verse" id="b.ROM.12.10">
      <s id="b.ROM.12.10.1">Tura wait anengkratin asaram, Cristonu ainau aneen ataram.</s>
      <s id="b.ROM.12.10.2">Tura wikia mianchawaitjai tusaram pengker nintimtunisrum pujustaram.</s>
     </seg>
     <seg type="verse" id="b.ROM.12.11">
      <s id="b.ROM.12.11.1">Ii Apuri Cristo pengker awajsatasrum, ni takatrin atumin suramsamia nuka nakimtsuk, antsu ii Apuri wakera nunisrumek kakaram wajasrum turataram.</s>
     </seg>
     <seg type="verse" id="b.ROM.12.12">
      <s id="b.ROM.12.12.1">Atumka pengker nintimsaram: Cristojai tuke pujustatjiapi tusaram warastaram.</s>
      <s id="b.ROM.12.12.2">Tura wait wajakrumsha napchauka nintimtsuk pujustaram.</s>
      <s id="b.ROM.12.12.3">Antsu tuke inaitsuk Yus seataram.</s>
     </seg>
     <seg type="verse" id="b.ROM.12.13">
      <s id="b.ROM.12.13.1">Cristonu ainau yuuminak pujuinausha yaingtaram.</s>
      <s id="b.ROM.12.13.2">Tura aints iraak taamtaisha yurataram, tura wini kanurta titaram.</s>
     </seg>
     <seg type="verse" id="b.ROM.12.14">
      <s id="b.ROM.12.14.1">Atumin pasé awajtaminamtaisha yapaijtsuk: Yus wait wajaktiniun susati tutsuk, antsu Yus yainmakti titaram.</s>
     </seg>
     <seg type="verse" id="b.ROM.12.15">
      <s id="b.ROM.12.15.1">Cristonu ainau warainamtaikia, atumsha nunisrumek warastaram.</s>
      <s id="b.ROM.12.15.2">Tura wake mesekar juutu pujuinamtaisha, atumsha nunisrumek wake mesekrum juutiaram.</s>
     </seg>
     <seg type="verse" id="b.ROM.12.16">
      <s id="b.ROM.12.16.1">Chikich aints ainaujai pengker nintimtunisrum pujustaram.</s>
      <s id="b.ROM.12.16.2">Tura wikia miajuitjai, tuuka nintimtsuk asataram.</s>
      <s id="b.ROM.12.16.3">Antsu wikia mianchawaitjai titaram.</s>
      <s id="b.ROM.12.16.4">Tura atumek: Wikia mash nekajai, tuuka nintimtumasairap.</s>
     </seg>
     <seg type="verse" id="b.ROM.12.17">
      <s id="b.ROM.12.17.1">Aints atumin pasé awajtaminamtaisha: Wisha yapaijkiataj tuuka nintimsairap.</s>
      <s id="b.ROM.12.17.2">Antsu mash metek ainiaji tusaram pengker aa nu turataram.</s>
     </seg>
     <seg type="verse" id="b.ROM.12.18">
      <s id="b.ROM.12.18.1">Chikich ainaujai kajernaitsuk pengker nintimtunisrum: Angkan pujusmi tusaram wakerin ataram.</s>
     </seg>
     <seg type="verse" id="b.ROM.12.19">
      <s id="b.ROM.12.19.1">Wína aneetir ainautiram, atumin kajertaminamtaisha atumka yapaijtsuk, antsu Yus ningki wait wajaktiniun susati tusaram inaisataram.</s>
      <s id="b.ROM.12.19.2">Yuse chichame tu aarmawaitai.</s>
      <s id="b.ROM.12.19.3">Yus chichaak: “Tunau ainaun yapaijkiatnunka wiitjai.</s>
      <s id="b.ROM.12.19.4">Wiki wait wajaktinnaka sukartinuitjai,” tawai.</s>
     </seg>
     <seg type="verse" id="b.ROM.12.20">
      <s id="b.ROM.12.20.1">Yuse chichame tu aarmau asamtai, atumi nemase yaparinamtaisha yurataram, tura kitaminamtaisha umutisha artaram.</s>
      <s id="b.ROM.12.20.2">Tu pujakrumka, atumin pasé awajtamina nu inatsaartinuitrume.</s>
     </seg>
     <seg type="verse" id="b.ROM.12.21">
      <s id="b.ROM.12.21.1">Tura asamtai aints atumin pasé awajtaminamtaisha: Wisha nunisnak yapaijkian pasé awajsataj, tuuka nintimsairap.</s>
      <s id="b.ROM.12.21.2">Antsu atumin pasé awajtamina nuka pengker awajsataram.</s>
     </seg>
    </div>
    <div type="chapter" id="b.ROM.13">
     <seg type="verse" id="b.ROM.13.1">
      <s id="b.ROM.13.1.1">Nunasha tajarme: Apu ainau aints ainaun inararti tusa, Yus pujsamu ainawai.</s>
      <s id="b.ROM.13.1.2">Tura Yus wakerau asamtai aints ainaun ínainawai.</s>
      <s id="b.ROM.13.1.3">Tura asamtai atumka apu ainau mash umirkatnuitrume.</s>
     </seg>
     <seg type="verse" id="b.ROM.13.2">
      <s id="b.ROM.13.2.1">Tura Yus apu ainaun: Aints ainaun inararti tusa pujsamu asaramtai, aints apun umirtsuk puja nuka Yusnasha umirtsuk pujawai.</s>
      <s id="b.ROM.13.2.2">Tura asa wait wajaktinasha jukitnuitai.</s>
     </seg>
     <seg type="verse" id="b.ROM.13.3">
      <s id="b.ROM.13.3.1">Tura pengker aa nuna turinauka apu ainaun shamkarchatnuitai.</s>
      <s id="b.ROM.13.3.2">Antsu pasé aa nuna turinauka apu ainaun shamkartinuitai.</s>
      <s id="b.ROM.13.3.3">Apu ainaun shamtsuk pujustasrum wakerakrumka, pengker aa nu turataram.</s>
      <s id="b.ROM.13.3.4">Turakrumin apu atumin pengker nintimturmastinuitrume.</s>
     </seg>
     <seg type="verse" id="b.ROM.13.4">
      <s id="b.ROM.13.4.1">Yus apu ainaun nangkamniaka pujsachmiayi, antsu aints ainaun yaingkiarmi tusa, tura pasé takau ainaun wait wajaktiniun susarmi tusa, Yus apu ainaunka pujsamiayi.</s>
      <s id="b.ROM.13.4.2">Tura asamtai pasé turakrumka, apu ainau nekasrum shamkatnuitrume.</s>
     </seg>
     <seg type="verse" id="b.ROM.13.5">
      <s id="b.ROM.13.5.1">Tura Cristonu asaram, apu ainausha tuke umirkatnuitrume.</s>
      <s id="b.ROM.13.5.2">Tura wait wajaktin juki tusaram, tura nuna nangkamasrik pengker nintimsar pujusmi tusaram, apu ainausha tuke umirkatnuitrume.</s>
     </seg>
     <seg type="verse" id="b.ROM.13.6">
      <s id="b.ROM.13.6.1">Tura asakrumin Yus: Aints ainau pengker pujusarti tusa, apu ainaun akupkau asamtai, apu ainau Yuse inatiri asar, ni aintsri ainaun akikiartas atumnian kuikiancha juwinawai.</s>
     </seg>
     <seg type="verse" id="b.ROM.13.7">
      <s id="b.ROM.13.7.1">Apu ainau ni takatrin takasarti tusar, ni aintsrin akupinak: Apu akiktaram tinamtaikia nakiarairap.</s>
      <s id="b.ROM.13.7.2">Tura apu atumin mash takakmastaram tinamtaisha, nakimtsuk nu takatka takakmastaram.</s>
      <s id="b.ROM.13.7.3">Juun apu chikich ainauncha: Apu ata tusa inaikiamu asamtai, pajakrum aitsuk umirkataram.</s>
      <s id="b.ROM.13.7.4">Tura apu ainau Yus inaikiamu asaramtai, pengker awajsataram.</s>
     </seg>
     <seg type="verse" id="b.ROM.13.8">
      <s id="b.ROM.13.8.1">Atumka tumash akurmeka, atumi tumashri nakimtsuk akimiaktaram.</s>
      <s id="b.ROM.13.8.2">Tura tuke inaitsuk mai aneenin ataram.</s>
      <s id="b.ROM.13.8.3">Aints chikich ainaun tuke aneak pujakka, Yus umirkatin chichaman Moisés aarmia nunaka mash umiawai.</s>
     </seg>
     <seg type="verse" id="b.ROM.13.9">
      <s id="b.ROM.13.9.1">Yus Moisésan umirkatin chichaman aamtikramia nuka nuwaitai: “Chikicha nuwari wainiatrum tsanirmawairap.</s>
      <s id="b.ROM.13.9.2">Tura aints maawairap.</s>
      <s id="b.ROM.13.9.3">Tura kasamkairap.</s>
      <s id="b.ROM.13.9.4">Tura waitruwairap.</s>
      <s id="b.ROM.13.9.5">Tura chikichnau aa nusha wakerukairap,” tu aarmawaitai.</s>
      <s id="b.ROM.13.9.6">Tura mash irurar kichik chichamjai timinuitai.</s>
      <s id="b.ROM.13.9.7">Nu chichamka nuwaitai: “Atumi namangke anearme nunisrumek chikich ainausha aneetaram.”</s>
     </seg>
     <seg type="verse" id="b.ROM.13.10">
      <s id="b.ROM.13.10.1">Aints chikich ainaun aneauka paseeka awajtsui.</s>
      <s id="b.ROM.13.10.2">Tura asa Yus umirkatin chichaman mash miatrusang umiawai.</s>
     </seg>
     <seg type="verse" id="b.ROM.13.11">
      <s id="b.ROM.13.11.1">Iikia nu nangkamtaik Cristo nekasampita tusar: Nukap arus ii Apuri Cristo iin juramkitas tatinuitai timiaji.</s>
      <s id="b.ROM.13.11.2">Antsu yamaikia aints kanur kuraat shintawa nunisrik: Cristo tatanak wajasi tusar paan nintimratnuitji.</s>
     </seg>
     <seg type="verse" id="b.ROM.13.12">
      <s id="b.ROM.13.12.1">Ii Apuri tatanak wajasu asamtai, tunau ainau teenam pasé turina nuka inaisarmi.</s>
      <s id="b.ROM.13.12.2">Tura paaniunam pujuinawa nunisrik paan nintimsar tunau nepetkaru armi.</s>
     </seg>
     <seg type="verse" id="b.ROM.13.13">
      <s id="b.ROM.13.13.1">Tura asar paaniunam pujuinawa nunisrik pengker nintimsar pujusarmi.</s>
      <s id="b.ROM.13.13.2">Tura nampetcha nampetsuk, tura jampetcha jampetsuk, tura tsanirmatcha tsanirmatsuk, tura jiyaanitcha jiyaanitsuk, tura suwirpiaku jiinitsuk asarmi.</s>
     </seg>
     <seg type="verse" id="b.ROM.13.14">
      <s id="b.ROM.13.14.1">Tura atumka ii Apuri Jesucristonu asaram, ni kakarmarijai atumi namangke wakera nuka nepetkaram, Cristo wakera nunisrumek pujustaram.</s>
     </seg>
    </div>
    <div type="chapter" id="b.ROM.14">
     <seg type="verse" id="b.ROM.14.1">
      <s id="b.ROM.14.1.1">Aints Cristonu ainiayat mianchau wajainamtaisha nujai iruntrataram.</s>
      <s id="b.ROM.14.1.2">Tura: Ameka Cristo umirat inaisame tiirap.</s>
     </seg>
     <seg type="verse" id="b.ROM.14.2">
      <s id="b.ROM.14.2.1">Nintimrataram.</s>
      <s id="b.ROM.14.2.2">Chikich aints ainau: Mash aa nu páchitsuk yuwatnuitji tinawai.</s>
      <s id="b.ROM.14.2.3">Antsu chikich ainau Cristonu ainayat tenapkesar nekainachu asar: Kuntinu namangken yuwanka, tunau wajasai tu nintimsar kuntinu namangken yutsuk pujuinawai.</s>
     </seg>
     <seg type="verse" id="b.ROM.14.3">
      <s id="b.ROM.14.3.1">Tura mash yuuka namangken yuchaun pachis: Nuka nintinchawaitai tichatnuitai.</s>
      <s id="b.ROM.14.3.2">Antsu Yus nu aintsun pachis: Wina aintsruitai tinu asamtai, namangken yuchauka namangken yuun pachis pasé chichaschatnuitai.</s>
     </seg>
     <seg type="verse" id="b.ROM.14.4">
      <s id="b.ROM.14.4.1">Atumka chikich aintsu inatiri pachisrum: ¿Inatiram tenap umirtamtsui titinkitrum?</s>
      <s id="b.ROM.14.4.2">Atsa, nuka tichamnamnawaitrume.</s>
      <s id="b.ROM.14.4.3">Antsu inakratin ni inatirin pachis: Wina pengker umirtawai, turachkusha pengkerka umirtatsui, ningki titinuitai.</s>
      <s id="b.ROM.14.4.4">Tura asamtai ii Apuri Cristosha: Nekasar pengker pujusarti tusa, ningki ni inatiri ainaun nintimtikratnuitai.</s>
     </seg>
     <seg type="verse" id="b.ROM.14.5">
      <s id="b.ROM.14.5.1">Tura chikitcha nintimrarmi: Cristo umirin chichaak: Nu kintati Yus maaketai titasar iruntratnuitji, tu nintimui.</s>
      <s id="b.ROM.14.5.2">Antsu chikichka: Kintajai metek tuke Yusen maaketai titasar pachitsuk iruntratnuitji, tu nintimui.</s>
      <s id="b.ROM.14.5.3">Tura metekchau nintimsar pujuinayat, mai metek ¿ni nintimaurinka itiurak awa? tusar, ningki nekaamawartinuitai.</s>
     </seg>
     <seg type="verse" id="b.ROM.14.6">
      <s id="b.ROM.14.6.1">Aints nu kintati Yusen maaketai titasar iruntratnuitji tinauka Yusen pengker awajsartas tu nintiminawai.</s>
      <s id="b.ROM.14.6.2">Tura kintajai metek Yus nintimratnuitji tinauka nusha nunisarang Yusen pengker awajsartas wakerinawai.</s>
      <s id="b.ROM.14.6.3">Tura Cristo nemarin pachitsuk mash yuuka Yusen maaketai tusa yuwawai.</s>
      <s id="b.ROM.14.6.4">Tura chikich aints kuntinu namangken yutsuk pujausha nunisang Yusen maaketai tawai.</s>
     </seg>
     <seg type="verse" id="b.ROM.14.7">
      <s id="b.ROM.14.7.1">Tura asamtai Cristonu ainautikia iik nintimsarkia iwiaaktsuji.</s>
      <s id="b.ROM.14.7.2">Antsu Yus wakerau asamtai iisha iwiaakji.</s>
      <s id="b.ROM.14.7.3">Tura Yusnau asar: Nu kintatiapi jakatatja tumamchatnuitji.</s>
     </seg>
     <seg type="verse" id="b.ROM.14.8">
      <s id="b.ROM.14.8.1">Iwiaaku pujakrikia, ii Apuri pengker awajsatasar pujaji.</s>
      <s id="b.ROM.14.8.2">Tura jaakrisha, ii Apuri wakerau asamtai jakatnuitji.</s>
      <s id="b.ROM.14.8.3">Tura asamtai iwiaaku pujakrisha, nuniasha jaakrisha tuke ii Apuri Cristonuitji.</s>
     </seg>
     <seg type="verse" id="b.ROM.14.9">
      <s id="b.ROM.14.9.1">Cristo ni umirin jakaru ainaun Apuri atas, tura ni umirin iwiaaku ainautin Apuri atas jarutramkamiaji.</s>
      <s id="b.ROM.14.9.2">Nunia ataksha tuke iwiaaku pujustas nantakmiayi.</s>
     </seg>
     <seg type="verse" id="b.ROM.14.10">
      <s id="b.ROM.14.10.1">Yuse chichame tu aarmawaitai.</s>
      <s id="b.ROM.14.10.2">Yus chichaak: “Wikia nekasan tuke iwiaaku pujau asamtai, mash aints ainauka wína tikishmatrurar: Ameketme Yusem turutiartinuitai,” tawai.</s>
      <s id="b.ROM.14.10.3">Tu aarmau asamtai, Yuse kintari jeamtai, Yus pujamunam naka wajasakrinkia, mash aints ainautinka Yus ii takatrincha, tura ii nintimaurincha itiur ainawa tusa nekaamtikramatnuitji.</s>
      <s id="b.ROM.14.10.4">Tura asamtai ¿waruka Cristonu ainau pachismesha: Nuka mianchawaitai tame?</s>
      <s id="b.ROM.14.10.5">Tura chikich Cristonu ainau pachismesha ¿waruka nakitajai tame?</s>
     </seg>
     <seg type="verse" id="b.ROM.14.12">
      <s id="b.ROM.14.12.1">Tura asamtai Yus iin ininmakrin, ii turamu pachisar kichik kichik iik ujaktinuitji.</s>
     </seg>
     <seg type="verse" id="b.ROM.14.13">
      <s id="b.ROM.14.13.1">Tura asar chikich ainaun pachisar: ¿Waruka ainawa? tuuka nintimtunitsuk pujusarmi.</s>
      <s id="b.ROM.14.13.2">Antsu Cristonu ainau tunau wajasarai tusar, tura Cristo nemartan inaisarai tusar tupin nintimratnuitji.</s>
     </seg>
     <seg type="verse" id="b.ROM.14.14">
      <s id="b.ROM.14.14.1">Ii Apuri Jesús wína nekamtikruau asamtai, Yus najanamuka paseeka atsawai tusan nekajai.</s>
      <s id="b.ROM.14.14.2">Antsu aints: Nu yutan yuwinauka tunau turinawai, tu nintimias pujayat, nu yutancha yuwakka nekas tunau nintimias yuwawai.</s>
     </seg>
     <seg type="verse" id="b.ROM.14.15">
      <s id="b.ROM.14.15.1">Tura atumi yutairi pachitsuk yuwau asakrumin, Cristo nemarin nuna wainak, tunau nintimias pujamtaikia, nu aints tunau nintimtikrau asaram, nu aintska aneetsuk pujarme.</s>
      <s id="b.ROM.14.15.2">Antsu Cristo nu aintsun aneau asa, niincha uwemtikratas jakamiayi.</s>
      <s id="b.ROM.14.15.3">Tura asamtai atumi yutairi pachitsuk yuwakrumka, chikich aints Criston umirtan inaisai tusaram wainkataram.</s>
     </seg>
     <seg type="verse" id="b.ROM.14.16">
      <s id="b.ROM.14.16.1">Tura asaram atumka: Wi turaja nuka pengkeraitai tarumning, chikich ainau atumi turamurin pachisar paseetai turutiarai tusaram inaisataram.</s>
     </seg>
     <seg type="verse" id="b.ROM.14.17">
      <s id="b.ROM.14.17.1">Yuse aintsri ainautikia ¿warí yuta nekas pengkeraita, tura warí umutiya nekas pengkeraita? tuuka nintimtsuji.</s>
      <s id="b.ROM.14.17.2">Antsu Yuse Wakani ii nintin engkemturmau asamtai, Yusnum pujustasar tunau nintimtsuk Yus wakera nunisrik angkan pengker nintimsar pujustin asar tuke warastinuitji.</s>
     </seg>
     <seg type="verse" id="b.ROM.14.18">
      <s id="b.ROM.14.18.1">Criston tu umirkar pujuinauka Yusnasha tura aints ainauncha pengker nintimtinawai.</s>
     </seg>
     <seg type="verse" id="b.ROM.14.19">
      <s id="b.ROM.14.19.1">Tura asamtai chikich aints ainaujai kajernaitsuk angkan aneenisar pujusarmi tusar, tura Cristo miatrusrik umirkarmi tusar pengker nintimtunisar pujusarmi.</s>
     </seg>
     <seg type="verse" id="b.ROM.14.20">
      <s id="b.ROM.14.20.1">Yus ii yutairincha pachis: Pengkeraitai tau wainiat, Cristonu ainau: Nu yutaka paseetai tamatikia, atumka nu yutai pachitsuk yuwau asaram, nu aintska tunau nintimtikratnuitrume.</s>
      <s id="b.ROM.14.20.2">Tura asamtai Cristonu ainau Yusen umirtan inaisarai tusaram, atumi yutairi páchitskeka yuwairap.</s>
     </seg>
     <seg type="verse" id="b.ROM.14.21">
      <s id="b.ROM.14.21.1">Iikia kuntinu namangkesha pachitsuk yuwau asakrin, tura ii umutirisha pachitsuk umau asakrin, Cristonu ainau tunau nintimsar pujuinamtaikia, tura Criston miatrusar umirtsuk pujuinamtaikia, kuntinu namangkengka yuwashtinuitji, tura ii umutirisha umurchatnuitji.</s>
      <s id="b.ROM.14.21.2">Tura Cristonu ainau tunau nintimrarai tusar, tura Criston umirtan inaisarai tusar, ii wakeramuringkia najanashtinuitji.</s>
     </seg>
     <seg type="verse" id="b.ROM.14.22">
      <s id="b.ROM.14.22.1">Yus ii yutairin mash aa nuna najanau asamtai, mash yuwamnawaitji tu nintimsaram pujakrumka, tuke inaitsuk tu nintimsaram pujustaram.</s>
      <s id="b.ROM.14.22.2">Atumka Yus nintimtakrum, mash aa nu turakrumka, Yuska waramtiksatnuitrume.</s>
     </seg>
     <seg type="verse" id="b.ROM.14.23">
      <s id="b.ROM.14.23.1">Antsu nu yuta yuwaknaka tunau wajaschatjash tu nintimsaram yuwakrumka tunau wajarme.</s>
      <s id="b.ROM.14.23.2">Tura asamtai waring achat mash pachisrum: Nunaka turashtinuitjai, tu nintimsaram pujayatrum, nu turakrumka tunau wajarme.</s>
     </seg>
    </div>
    <div type="chapter" id="b.ROM.15">
     <seg type="verse" id="b.ROM.15.1">
      <s id="b.ROM.15.1.1">Nunasha tajarme: Aints Cristonu ainayat mianchau wajainauka iijai metek nintimtsuk pujuinau wainiatrik Cristo miatrusrik umirkautikia nu aints tunau nintimsarai tusar yaingtinuitji.</s>
      <s id="b.ROM.15.1.2">Tura ii wakeramuringkia turashtinuitji.</s>
     </seg>
     <seg type="verse" id="b.ROM.15.2">
      <s id="b.ROM.15.2.1">Cristoka ni wakeramurinka turachmiayi.</s>
      <s id="b.ROM.15.2.2">Antsu Yuse chichame niin pachis aarmaunka mash umikmiayi.</s>
      <s id="b.ROM.15.2.3">Nu aarmauka nuwaitai: “Amin kajertaminak pasé chichartamkartas wakeriarmia nuka wína turutinak tiarmiayi,” timiayi.</s>
      <s id="b.ROM.15.2.4">Tu aarmau asamtai chikich aints ainau Criston miatrusarang umirkarat tusar, ii wakeramuringkia najantsuk chikich ainau pengker awajsatnuitji.</s>
     </seg>
     <seg type="verse" id="b.ROM.15.4">
      <s id="b.ROM.15.4.1">Yaanchuik Yus ni chichamen etserin ainaun aamtikramia nuka iin nuitamratas aamtikramramiayi.</s>
      <s id="b.ROM.15.4.2">Tura asa: Wait wajakrumsha napchauka nintimtsuk antsu pengker nintimsaram pujustaram tusa Yus nintimtikramji.</s>
      <s id="b.ROM.15.4.3">Tura asamtai iinu Apuri tatintri nakakur warastinuitji.</s>
     </seg>
     <seg type="verse" id="b.ROM.15.5">
      <s id="b.ROM.15.5.1">Yuska ii Apuri Jesucristo Apaachirintai.</s>
      <s id="b.ROM.15.5.2">Tura asamtai mash metek nintimsaram ii Apuri maaketai titaram.</s>
      <s id="b.ROM.15.5.3">Yus: Wína miatrusrumek umirtuktaram, tura pengker nintimsaram pujustaram tusa iin nintimtikramji.</s>
      <s id="b.ROM.15.5.4">Tura asamtai Cristo Jesús pujumia nunisrumek, mash metek pengker nintimtunisrum pujustaram tusa wakerawai.</s>
      <s id="b.ROM.15.5.5">Yus tu pujustaram tusa atumin yainmakarti.</s>
     </seg>
     <seg type="verse" id="b.ROM.15.7">
      <s id="b.ROM.15.7.1">Cristo Yusen pengker awajsatas iincha pengker awajtamsamiaji.</s>
      <s id="b.ROM.15.7.2">Tura asamtai atumsha nunisrumek chikich ainaujai pengker awajnaisataram.</s>
     </seg>
     <seg type="verse" id="b.ROM.15.8">
      <s id="b.ROM.15.8.1">Nunasha tajarme: Iinu yaanchuik juuntri ainaun Yus: Wi nunaka turatatjai tinu asa, ni tímia nunaka mash umiktas, tura judío ainautin nuna nekamtikramatas, ni Uchirin Criston judío ainautin yaingti tusa akupturmakmiaji.</s>
     </seg>
     <seg type="verse" id="b.ROM.15.9">
      <s id="b.ROM.15.9.1">Tura nukap arus judíochu ainaun wait anentau asa nusha nunisarang: Yus juuntaitai tiarat tusa Cristo tamiayi.</s>
      <s id="b.ROM.15.9.2">Judíochu ainaun pachis Yuse chichame tu aarmawaitai: Cristo ni Apaachirin chicharak: “Tura asan mash nungkanmaya ainau iruntramunam amin: Ameketme juuntam titatjame.</s>
      <s id="b.ROM.15.9.3">Tura amin naarmin pachisan kantan kantamruatjame,” timiayi.</s>
     </seg>
     <seg type="verse" id="b.ROM.15.10">
      <s id="b.ROM.15.10.1">Tura chikich aarmausha nuwaitai: “Mash nungkanmaya ainautiram, Yuse aintsri ainaujai iruntraram warastaram.”</s>
     </seg>
     <seg type="verse" id="b.ROM.15.11">
      <s id="b.ROM.15.11.1">Tura chikich aarmausha nuwaitai: “¡Mash nungkanmaya aints ainautiram ii Apuringkia: Ameketme juuntam titaram!”</s>
     </seg>
     <seg type="verse" id="b.ROM.15.12">
      <s id="b.ROM.15.12.1">Tura Isaías Jesúsan pachis tu aarmiayi: “Davidta apari Isaí naartinu weari kichik wantinkatnuitai.</s>
      <s id="b.ROM.15.12.2">Nuka mash nungkanmaya apuri atinuitai.</s>
      <s id="b.ROM.15.12.3">Tura mash nungkanmaya ainaun uwemtikratin asamtai niin pachisar: Nekasampi iin uwemtikramratatji tiartinuitai.”</s>
      <s id="b.ROM.15.12.4">Tu aarmawaitai.</s>
     </seg>
     <seg type="verse" id="b.ROM.15.13">
      <s id="b.ROM.15.13.1">Tura Yus iin uwemtikramratin asamtai, nu nakaji tusaram, nekasampita tinu asakrumin, Yus atumin nukap waramtikramsarti.</s>
      <s id="b.ROM.15.13.2">Tura angkan pengker nintimsaram pujustaram tusa nintimtikramrarti.</s>
      <s id="b.ROM.15.13.3">Tura nekasnapi Yusnum pujustatja titaram tusa, Yuse Wakani ni kakarmarijai atumin pengker nintimtikramrarti tusan tajarme.</s>
     </seg>
     <seg type="verse" id="b.ROM.15.14">
      <s id="b.ROM.15.14.1">Yatsur ainautiram umaarutirmesha, atumi nintijai pengker nintimtunisrum pujarme, tura Yus atumin ni nekamtairin suramsau asamtai, atumsha Yuse chichame tu umirkataram tusaram, mai nuwamtak chicharnaikiatnusha nekarme, wikia tu nintimsan pujajai.</s>
     </seg>
     <seg type="verse" id="b.ROM.15.15">
      <s id="b.ROM.15.15.1">Turayatun atum kajinmakiram tusan, atumin nintimtikratasan nekasan paan aarmajai.</s>
      <s id="b.ROM.15.15.2">Yus wína chichamur etserkata tusa, akuptuku asamtai nunaka aatjarme.</s>
     </seg>
     <seg type="verse" id="b.ROM.15.16">
      <s id="b.ROM.15.16.1">Jesucristo judíochu ainamunam wína chichamur paan etserkata tusa akuptuku asamtai, tura Yuse Wakani nintirun engkemturau asamtai: Yus pengker awajsaram nekasrum ninu atinuitrume tusan, Yus nu chichaman judíochu ainaun nekamtikiatas wakerau asamtai, wikia Yusnum uwemratin chichaman ujayajai.</s>
     </seg>
     <seg type="verse" id="b.ROM.15.17">
      <s id="b.ROM.15.17.1">Tura Cristo Jesúsnau asan, wikia pengker nintimsan: Yuse wakeramurin najanau asan, ni takatrin miatrusnak takau ayajai timinuitjai.</s>
     </seg>
     <seg type="verse" id="b.ROM.15.18">
      <s id="b.ROM.15.18.1">Tura wiki nintimsanka nunaka tatsujrume.</s>
      <s id="b.ROM.15.18.2">Wikia Yuse chichamen etserkun, Yuse Wakani wína kakamtikruru asamtai, aints wainchatai takatnasha turinuyajai.</s>
      <s id="b.ROM.15.18.3">Tura Jerusalénnumian nangkaman, Yuse chichamen etserkin weakun, Iliria nungkanmasha jean, judíochu ainau Criston umirkarat tusan, tuke inaitsuk uwemratin chichaman Cristo pachisan etsernuyajai.</s>
     </seg>
     <seg type="verse" id="b.ROM.15.20">
      <s id="b.ROM.15.20.1">Yuse chichame tu aarmawaitai: “Yuse chichamen pengké antukcharu ainau nekaawartinuitai.</s>
      <s id="b.ROM.15.20.2">Tura pengké antukcharu ainau nu chichamnaka tu awai tusar nintimrartinuitai.”</s>
      <s id="b.ROM.15.20.3">Nu aarmawa nunisnak wikia chikich aints Cristo chichamen yaanchuik etserkarmia nuningkia etsertan nakitnuyajai, antsu Cristo chichamen antukcharu ainamunam uwemratin chichaman tuke etserkatasan wakerinuyajai.</s>
     </seg>
     <seg type="verse" id="b.ROM.15.22">
      <s id="b.ROM.15.22.1">Tura asamtai atumin irastasan nukap wakerayatun winitatkaman tujinnuyajai.</s>
     </seg>
     <seg type="verse" id="b.ROM.15.23">
      <s id="b.ROM.15.23.1">Tura yamaikia Yuse takatrin juningkia mash umisu asan, tura untsuri musach atumin irastasan wakerau asan,</s>
     </seg>
     <seg type="verse" id="b.ROM.15.24">
      <s id="b.ROM.15.24.1">yamaikia Españanam wetasan wakerakun, atumniasha jiistasan wakerajrume.</s>
      <s id="b.ROM.15.24.2">Tura atumin jeanka, jumchik atumjai wararnaisarmi tusan wakerajrume.</s>
      <s id="b.ROM.15.24.3">Nunia weta tusaram winaka yainkamnawaitrume.</s>
     </seg>
     <seg type="verse" id="b.ROM.15.25">
      <s id="b.ROM.15.25.1">Macedonia nungkanmaya ainau tura Acaya nungkanmaya ainausha Jerusalénnum Cristonu ainau yuuminak pujuinaun yaingkiartas kuik akuptuktai tinau asaramtai, yamaikia Cristonu ainau Jerusalénnum pujuinaun ni yuumamurin susartasan weajai.</s>
     </seg>
     <seg type="verse" id="b.ROM.15.27">
      <s id="b.ROM.15.27.1">Ningki nintimsar kuikian akupkartas wakeriarmiayi.</s>
      <s id="b.ROM.15.27.2">Jerusalénnumia Cristonu ainau yaanchuik judíochu ainamunam Cristo chichame etsernun akupkarmia nutiksarang yamaikia judíochu ainausha Jerusalénnumia Cristonu ainau yuumamurincha susartinuitai.</s>
      <s id="b.ROM.15.27.3">Nuka nekas pengkeraitai.</s>
     </seg>
     <seg type="verse" id="b.ROM.15.28">
      <s id="b.ROM.15.28.1">Tura asamtai wikia Jerusalénnum jeanka, tura nuni pujuinaun kuikian mash susanka, nunia jiinkin, nu wekaamurnasha umisan, nuniangka Españanam wetasan, atumniasha jiitatjarme.</s>
     </seg>
     <seg type="verse" id="b.ROM.15.29">
      <s id="b.ROM.15.29.1">Cristo wína akuptuku asamtai, atumin jeanka nukap kakamtikratatjarme tusan nekajai.</s>
     </seg>
     <seg type="verse" id="b.ROM.15.30">
      <s id="b.ROM.15.30.1">Yatsur ainautiram umaarutirmesha, ii Apuri Jesucristonu asakrumin, tura Yuse Wakani: Aneenisrum pujustaram tusa, iin yainmaktin asamtai, tuke inaitsuk winasha Yusjai yainkataram.</s>
      <s id="b.ROM.15.30.2">Tura wína pachittsaram Yus nukap seatritaram tajarme.</s>
     </seg>
     <seg type="verse" id="b.ROM.15.31">
      <s id="b.ROM.15.31.1">Tura Yus seakrum: Judea nungkanam wekaaksha, Cristo umirkacharu ainamunam Yus uwemtikrati tusaram seatritaram.</s>
      <s id="b.ROM.15.31.2">Tura Jerusalénnumia Cristonu ainau yuuminak pujuinausha kuikian pengker nintimsar jukiarat tusaram Yus seataram.</s>
     </seg>
     <seg type="verse" id="b.ROM.15.32">
      <s id="b.ROM.15.32.1">Nunia Yus wakeramtaikia, wisha atumin jean, atumjai iruntran warasan jumchik ayamsatnuitjai.</s>
      <s id="b.ROM.15.32.2">Nu pachisrum Yus seatritaram.</s>
     </seg>
     <seg type="verse" id="b.ROM.15.33">
      <s id="b.ROM.15.33.1">Yus angkan pengker pujustinasha sukartin aa nuka atumjai mash pujusti tajarme.</s>
      <s id="b.ROM.15.33.2">Nuke ati.</s>
     </seg>
    </div>
    <div type="chapter" id="b.ROM.16">
     <seg type="verse" id="b.ROM.16.1">
      <s id="b.ROM.16.1.1">Ju papin aaran umisan, ii umaji Febe naartinun atumin akuptajrume.</s>
      <s id="b.ROM.16.1.2">Juka Cencrea yaktanmaya ainaun untsuri yain ayayi.</s>
      <s id="b.ROM.16.1.3">Tura wisha nu yaktanam pujamtai, winasha yainuyayi.</s>
      <s id="b.ROM.16.1.4">Tura asamtai Cristonu ainaun tuke yaininawa nunisrumek ii Apuri naarijai ii umaji pengker yaingtaram, tura ni yuumamurisha mash susataram tajarme.</s>
     </seg>
     <seg type="verse" id="b.ROM.16.3">
      <s id="b.ROM.16.3.1">Tura umaar Priscilan, tura aishrin Aquilancha chichaman akuptajai.</s>
      <s id="b.ROM.16.3.2">Nuka Cristo Jesúsnau asar, wijai miatrusarang takau ainawai.</s>
     </seg>
     <seg type="verse" id="b.ROM.16.4">
      <s id="b.ROM.16.4.1">Yaanchuik wína mantuwartas wakerutinamtai, nuka wína surimrukarmiayi.</s>
      <s id="b.ROM.16.4.2">Tura asaramtai wisha niincha maaketai tajai.</s>
      <s id="b.ROM.16.4.3">Antsu wikikia nunaka tatsujai, antsu judíochu Cristonu ainausha mash nunisarang tinawai.</s>
     </seg>
     <seg type="verse" id="b.ROM.16.5">
      <s id="b.ROM.16.5.1">Tura ni jeen Cristo chichamen antukartas iruntraru ainautirmincha mash chichaman akuptajrume.</s>
      <s id="b.ROM.16.5.2">Wína aneetir Epeneton chichaman akuptajai.</s>
      <s id="b.ROM.16.5.3">Wi Asia nungkanam Cristo chichamen etsermatai, nuka nuwá eemak Criston umirkamiayi.</s>
     </seg>
     <seg type="verse" id="b.ROM.16.6">
      <s id="b.ROM.16.6.1">Tura umaar Marínasha chichaman akuptajai.</s>
      <s id="b.ROM.16.6.2">Nuka atumin yainmaktas nukap takakmasmiayi.</s>
     </seg>
     <seg type="verse" id="b.ROM.16.7">
      <s id="b.ROM.16.7.1">Tura wína wear ainaun Andrónicon, tura Juniasnasha chichaman akuptinajai.</s>
      <s id="b.ROM.16.7.2">Nuka wína nangkatukar nuwá eemkar Criston umirin armiayi.</s>
      <s id="b.ROM.16.7.3">Tura wijai tsaniasar kársernum engkemawarmiayi.</s>
      <s id="b.ROM.16.7.4">Tura Cristo nuiniatiri ainaujai Cristo takatrin miatrusarang takakmasarmiayi.</s>
     </seg>
     <seg type="verse" id="b.ROM.16.8">
      <s id="b.ROM.16.8.1">Tura Ampliatoncha chichaman akuptajai.</s>
      <s id="b.ROM.16.8.2">Nuka ii Apuri Cristonu asa wína aneetiruitai.</s>
     </seg>
     <seg type="verse" id="b.ROM.16.9">
      <s id="b.ROM.16.9.1">Tura Urbanoncha chichaman akuptajai.</s>
      <s id="b.ROM.16.9.2">Nuka wijai Cristo takatrin takakminuyayi.</s>
      <s id="b.ROM.16.9.3">Tura wína aneetir Estaquisnasha chichaman akuptajai.</s>
     </seg>
     <seg type="verse" id="b.ROM.16.10">
      <s id="b.ROM.16.10.1">Tura Apelesnasha chichaman akuptajai.</s>
      <s id="b.ROM.16.10.2">Nuka Criston miatrusang umirkawaitai.</s>
      <s id="b.ROM.16.10.3">Tura Aristóbulo jeen pujuinauncha chichaman akuptinajai.</s>
     </seg>
     <seg type="verse" id="b.ROM.16.11">
      <s id="b.ROM.16.11.1">Tura wína wearun Herodiónan chichaman akuptajai.</s>
      <s id="b.ROM.16.11.2">Tura Cristo umirin Narciso naartinu jeen pujuinauncha chichaman akuptinajai.</s>
     </seg>
     <seg type="verse" id="b.ROM.16.12">
      <s id="b.ROM.16.12.1">Tura umaarun Trifenan, tura umaarun Trifosancha chichaman akuptinajai.</s>
      <s id="b.ROM.16.12.2">Nuka ii Apurin umirin asar Yuse takatrin takakminawai.</s>
      <s id="b.ROM.16.12.3">Tura ii aneetiri umaji Pérsidan chichaman akuptajai.</s>
      <s id="b.ROM.16.12.4">Nuka ii Apuri takatrin takaak wait wajamiayi.</s>
     </seg>
     <seg type="verse" id="b.ROM.16.13">
      <s id="b.ROM.16.13.1">Tura ii yachi Rufoncha chichaman akuptajai.</s>
      <s id="b.ROM.16.13.2">Nuka ii Apurin miatrusang umirnuyayi.</s>
      <s id="b.ROM.16.13.3">Tura ni nukurincha chichaman akuptajai.</s>
      <s id="b.ROM.16.13.4">Nuka wína nukurua tumawaitai.</s>
     </seg>
     <seg type="verse" id="b.ROM.16.14">
      <s id="b.ROM.16.14.1">Tura Asíncriton, tura Flegontencha, tura Hermesnasha, tura Patrobasnasha, tura Hermasnasha; tura Cristonu ainaun nijai iruntrar pujuinauncha chichaman akuptinajai.</s>
     </seg>
     <seg type="verse" id="b.ROM.16.15">
      <s id="b.ROM.16.15.1">Tura Filólogoncha, tura Juliancha, tura Nereoncha, tura ni umajincha, tura Olimpasnasha, tura Cristonu ainau nijai iruntrar pujuinauncha mash chichaman akuptinajai.</s>
     </seg>
     <seg type="verse" id="b.ROM.16.16">
      <s id="b.ROM.16.16.1">Cristonu ainautiram, mash pengker nintimtunisrum aneenisrum: ¿Pengkerak pujaram? titaram.</s>
      <s id="b.ROM.16.16.2">Cristonu ju nungkanam iruntrar pujuinauka mash atumin: Pengker pujustaram tusar chichaman akupturminawai.</s>
     </seg>
     <seg type="verse" id="b.ROM.16.17">
      <s id="b.ROM.16.17.1">Yatsur ainautirmin umaarutirmincha, nunasha tajarme: Aints niish nintimsar Cristonu ainaun anangkinak: Kanakrum pujustaram tusar atumin pasé awajtaminamtaisha, nu aints ainau wainkataram.</s>
      <s id="b.ROM.16.17.2">Ii atumin nuiniarmiaji nunaka nuininatsui.</s>
      <s id="b.ROM.16.17.3">Tura ii Apuri Jesucristoncha umirinatsui.</s>
      <s id="b.ROM.16.17.4">Antsu ni wakeramurinak najaninawai.</s>
      <s id="b.ROM.16.17.5">Tura pengker chichainayat, papi nekachu ainaun anangkinawai.</s>
      <s id="b.ROM.16.17.6">Tura asamtai nu aints ainau wainkaram, atumka nuwakai tusaram, tura kanakar pujusai tusaram, nu aints ainaujai iruntrairap.</s>
     </seg>
     <seg type="verse" id="b.ROM.16.19">
      <s id="b.ROM.16.19.1">Antsu atumka Cristo chichame tuke umirkau asakrumin, aints ainau nunasha mash nekainau asaramtai, wikia atumin nintimtusan waraajai.</s>
      <s id="b.ROM.16.19.2">Tura pengker aa nuka turataram, tura pasé aa nuka nintimtsuk asataram tusan wisha wakerajai.</s>
     </seg>
     <seg type="verse" id="b.ROM.16.20">
      <s id="b.ROM.16.20.1">Iwianchi apuri Satanás wári nepetkataram tusa, Yus nekas angkan pengker nintimratnun sukartin aa nuka atumin kakamtikramratatrume.</s>
      <s id="b.ROM.16.20.2">Ii Apuri Jesús atumin yainmakarti tajarme.</s>
     </seg>
     <seg type="verse" id="b.ROM.16.21">
      <s id="b.ROM.16.21.1">Timoteo wijai Yuse takatrin takakmau asa, atumin chichaman akupturmarme.</s>
      <s id="b.ROM.16.21.2">Wína wear ainau Lucio, tura Jasón, tura Sosípatersha atumin chichaman akupturminawai.</s>
     </seg>
     <seg type="verse" id="b.ROM.16.22">
      <s id="b.ROM.16.22.1">Ju papin aarja juka wiitjai Tercioitjai.</s>
      <s id="b.ROM.16.22.2">Wisha ii Apuri naarin pachisan chichaman akuptajrume.</s>
     </seg>
     <seg type="verse" id="b.ROM.16.23">
      <s id="b.ROM.16.23.1">Tura Gayo chichaman akupturmarme.</s>
      <s id="b.ROM.16.23.2">Wikia nuna jeen pujajai.</s>
      <s id="b.ROM.16.23.3">Tura Cristonu ainau Yuse chichamen antukartas ni jeen tuke kauninawai.</s>
      <s id="b.ROM.16.23.4">Tura ju yakta kuikiari wainusha, Erasto naartin, tura ii yachi Cuarto atumnasha chichaman akupturminawai.</s>
     </seg>
     <seg type="verse" id="b.ROM.16.24">
      <s id="b.ROM.16.24.1">Ii Apuri Jesucristo atumnasha mash yainmakarti.</s>
      <s id="b.ROM.16.24.2">Nuke ati.</s>
     </seg>
     <seg type="verse" id="b.ROM.16.25">
      <s id="b.ROM.16.25.1">Yamaikia Yus maaketai tiarmi.</s>
      <s id="b.ROM.16.25.2">Yus wína miatrusrumek umirtuktaram tusa, atumnasha kakamtikramratnuitrume.</s>
      <s id="b.ROM.16.25.3">Yaanchuikia Jesucriston pachis uwemratin chichaman aints ainau pengké nekaachminun wainiat Yus wína nekamtikruau asamtai nu chichaman etsernuitjai.</s>
     </seg>
     <seg type="verse" id="b.ROM.16.26">
      <s id="b.ROM.16.26.1">Yus tuke iwiaaku puja nuka yaanchuik ni chichamen etserin ainaun kichik kichik: Wína chichamur aatrurtaram tusa akupkamiayi.</s>
      <s id="b.ROM.16.26.2">Tura mash nungkanmaya ainau nu chichaman antukar nintimrar umirkarat tusa, Yus nu chichamnaka paan nekamtikiamiayi.</s>
     </seg>
     <seg type="verse" id="b.ROM.16.27">
      <s id="b.ROM.16.27.1">Yus ningki mash nekau asa, ni Uchirin Jesucriston akupturmaku asamtai, tuke inaitsuk: Yus pengker awajsarmi.</s>
      <s id="b.ROM.16.27.2">Maaketai.</s>
     </seg>
    </div>
   </div>
   <div type="book" id="b.1CO">
    <div type="chapter" id="b.1CO.11">
     <seg type="verse" id="b.1CO.11.1">
      <s id="b.1CO.11.1.1">Wiitjai Pabloitjai.</s>
      <s id="b.1CO.11.1.2">Yus wakerau asa, Jesucristo: Wína chichamur etserin ata tusa eatkamiayi.</s>
      <s id="b.1CO.11.1.3">Ii yachi Sóstenes wijai tsanias pujawai.</s>
     </seg>
     <seg type="verse" id="b.1CO.11.2">
      <s id="b.1CO.11.2.1">Cristonu ainautirmin Corinto yaktanam pujuinautirmin ju papin aaran akuptajrume.</s>
      <s id="b.1CO.11.2.2">Atum pengké tunaarinchau winar ataram tusa, Cristo Jesús atumin eatmakmiarume.</s>
      <s id="b.1CO.11.2.3">Chikich chikich nungkanam pujuinauncha ii Apuri Jesucriston: Ameka wína Apuruitme tinaunka: Wína uchir aarti tusa Yuska eawai.</s>
     </seg>
     <seg type="verse" id="b.1CO.11.3">
      <s id="b.1CO.11.3.1">Ii Apaachiri Yus ii Apuri Jesucristojai atumin wait anentramak pengker awajtamsarti, tura angkan pengker pujustinasha suramsarti tajarme.</s>
     </seg>
     <seg type="verse" id="b.1CO.11.4">
      <s id="b.1CO.11.4.1">Atum Cristo Jesúsnau asakrumin, Yus atumin wait anentramak pengker awajtamsau asamtai, wisha Yusen tuke maaketai tajai.</s>
     </seg>
     <seg type="verse" id="b.1CO.11.5">
      <s id="b.1CO.11.5.1">Atumka Cristonu asaram, ni pachisrum nekas chicham pengker chichastaram tusa, Yus ni nekamtairin atumnasha suramsamiarume.</s>
     </seg>
     <seg type="verse" id="b.1CO.11.6">
      <s id="b.1CO.11.6.1">Tura Criston pachisar etserina nu antuku asaram nintimrume.</s>
     </seg>
     <seg type="verse" id="b.1CO.11.7">
      <s id="b.1CO.11.7.1">Tura ii Apuri Jesucristo tatin kinta nakau asaram, Yus atumin suramsa nuka yuumatsuk pujarme.</s>
     </seg>
     <seg type="verse" id="b.1CO.11.8">
      <s id="b.1CO.11.8.1">Tura atumi tunaarin sakaru asa, ii Apuri Jesucristo taatsaing, pengké tunaarinchau ataram tusa, atumin waitmaktinuitrume.</s>
     </seg>
     <seg type="verse" id="b.1CO.11.9">
      <s id="b.1CO.11.9.1">Yus: Wína Uchirjai tsaniasrum pujustaram tusa, atumin eatmaku asa, Ni tímia nunisang tuke mash umiktinuitai.</s>
      <s id="b.1CO.11.9.2">Ni Uchiri Jesucristoka iinu Apurintai.</s>
     </seg>
     <seg type="verse" id="b.1CO.11.10">
      <s id="b.1CO.11.10.1">Yatsur ainautiram umaarutirmesha, ii Apuri Jesucristo naarin pachisan atumniaka tajarme: Mash iruntraram metek nintimraram pujustaram.</s>
      <s id="b.1CO.11.10.2">Tura metekchau nintimtsuk asataram.</s>
      <s id="b.1CO.11.10.3">Antsu kichik nintiya nunisrumek chicham iwiararam, metek nintimtunisrum pujustaram.</s>
     </seg>
     <seg type="verse" id="b.1CO.11.11">
      <s id="b.1CO.11.11.1">Yatsur ainautiram, Cloé jeen pujuinau atumin pachitmasar: Jiaani pujuinawai tinamun wisha antukmajai.</s>
     </seg>
     <seg type="verse" id="b.1CO.11.12">
      <s id="b.1CO.11.12.1">Wi antukmaja nuka nuwaitai: Atumsha tu chichaarme: Chikich ainautiram wína pachitsaram: Wikia Pablo umirnuitjai tarume.</s>
      <s id="b.1CO.11.12.2">Tura kichtirmesha: Wikia aints Apolos naartinu umirnuitjai tarume.</s>
      <s id="b.1CO.11.12.3">Tura kichtirmesha: Wikia Pedro umirnuitjai tarume.</s>
      <s id="b.1CO.11.12.4">Tura kichtirmesha: Wikia Cristonak umirnuitjai nuketjai tarume.</s>
     </seg>
     <seg type="verse" id="b.1CO.11.13">
      <s id="b.1CO.11.13.1">¿Waruka tuusha chichaarme?</s>
      <s id="b.1CO.11.13.2">¿Cristo untsuringkai?</s>
      <s id="b.1CO.11.13.3">Atumin uwemtikramrat tusarka, numi winangmanumka winaka mantuacharmiayi.</s>
      <s id="b.1CO.11.13.4">Tura atumsha entsa maakrumsha, wína nemartustasrumka maichmiarume.</s>
     </seg>
     <seg type="verse" id="b.1CO.11.14">
      <s id="b.1CO.11.14.1">Wikia aya Crisponcha tura Gayoncha imaimiajai.</s>
      <s id="b.1CO.11.14.2">Antsu kichnaka imaichmiajai.</s>
      <s id="b.1CO.11.14.3">Tura atumka wína pachitsaram: Nu wína imiatin asamtai, wikia Pablo umirnuitjai turutiarai tusan, aintsun untsurinka imaichu asan, pengker nintimsan pujajai.</s>
     </seg>
     <seg type="verse" id="b.1CO.11.16">
      <s id="b.1CO.11.16.1">Maj, kichnasha Estéfanasa wearincha imaimiajai.</s>
      <s id="b.1CO.11.16.2">Antsu chikich wi imaimunka aneaktsujai.</s>
     </seg>
     <seg type="verse" id="b.1CO.11.17">
      <s id="b.1CO.11.17.1">Cristo wínaka: Aints imaita tusangka akuptukchamiayi.</s>
      <s id="b.1CO.11.17.2">Antsu uwemratin chicham etserkata tusa, winaka akuptukmiayi.</s>
      <s id="b.1CO.11.17.3">Chikich nekau ainau aya ningki nintimsar chichaina nunisnaka chichaatsjai.</s>
      <s id="b.1CO.11.17.4">Antsu Cristo iin uwemtikramratas numi winangmanum jarutramkamiaji, taja nuna aints ainau kajinmakiarai tusan nu chichamnaka etserjai.</s>
     </seg>
     <seg type="verse" id="b.1CO.11.18">
      <s id="b.1CO.11.18.1">Cristo numi winangmanum jarutramkamiaji tusan, nu chichaman etserjai.</s>
      <s id="b.1CO.11.18.2">Antsu mengkakartin ainauka nuna antukar, nintimchau asar: Nangkami tawai tuweenawai.</s>
      <s id="b.1CO.11.18.3">Antsu uwemratin ainautikia nu chicham nintimtakrikia, Yus ni kakarmarijai iin kakamtikramji tu nintimji.</s>
     </seg>
     <seg type="verse" id="b.1CO.11.19">
      <s id="b.1CO.11.19.1">Yuse chichame etserin yaanchuik tu aarmiayi.</s>
      <s id="b.1CO.11.19.2">Yus chichaak: “Junia ainau nekamtairinka mengkatkatatjai.</s>
      <s id="b.1CO.11.19.3">Tura nangkamiar: Wikia nekau aintsuitjai, tinu ainau chichamencha mengkatkatatjai,” tu aarmawaitai.</s>
     </seg>
     <seg type="verse" id="b.1CO.11.20">
      <s id="b.1CO.11.20.1">Tura asamtai nintimrarmi: ¿Nekau ainau nekamtairi nekakrikia uwemratnukitaij?</s>
      <s id="b.1CO.11.20.2">Atsa.</s>
      <s id="b.1CO.11.20.3">¿Tura papi nekau ainau chichamen nintimtakrikia uwemratnukitaij?</s>
      <s id="b.1CO.11.20.4">Atsa.</s>
      <s id="b.1CO.11.20.5">¿Tura junia chicharkartinu chichamen antukrikia uwemratnukitaij?</s>
      <s id="b.1CO.11.20.6">Atsa.</s>
      <s id="b.1CO.11.20.7">Junia aints ainau ningki nintimsar: Nekau aintsuitjai tinau wainiat Yuska: Nekas nintinchau ainawai tawai.</s>
     </seg>
     <seg type="verse" id="b.1CO.11.21">
      <s id="b.1CO.11.21.1">Tura junia aints ainau ni nekamtairijaingkia winasha nekaracharti tusa, Yus surimkamiayi.</s>
      <s id="b.1CO.11.21.2">Antsu nu aints ainau ningki nintimsar Cristo chichame etserkamun pachisar: Nu chichamnaka nangkamiar etserinawai tuweenawai.</s>
      <s id="b.1CO.11.21.3">Tu tinau wainiat, Yus ni chichame etserkamun antukar, nekasampita tinaunaka uwemtikratas wakerimiayi.</s>
     </seg>
     <seg type="verse" id="b.1CO.11.22">
      <s id="b.1CO.11.22.1">Judío ainau chichainak: Yuse kakarmarijai wainchatai takat wainkarkia: Nekasampita tichainjiash tinawai.</s>
      <s id="b.1CO.11.22.2">Tura griego ainau chichainak: Iikia junia aints ainau nekaina nu nekatasar wakeraji tinawai.</s>
     </seg>
     <seg type="verse" id="b.1CO.11.23">
      <s id="b.1CO.11.23.1">Antsu iikia: Ii Apuri Cristo numi winangmanum jarutramkamiaji tusar, nu chichamka etserji.</s>
      <s id="b.1CO.11.23.2">Judío ainau nuna antukar: Nuka natsanpiakuitai tuweenawai.</s>
      <s id="b.1CO.11.23.3">Tura judíochu ainau nu chichamnasha antukar wishikinak: Nintinchau ainawai tuweenawai.</s>
     </seg>
     <seg type="verse" id="b.1CO.11.24">
      <s id="b.1CO.11.24.1">Tura wainiat Yus judío ainauncha, tura judíochu ainauncha uwemtikratas eaku asamtai, Cristo Yuse kakarmarin tura ni nekamtairincha nekamtikramji.</s>
     </seg>
     <seg type="verse" id="b.1CO.11.25">
      <s id="b.1CO.11.25.1">Junia aints ningki nintimsar wishikinak: Yus tímia nunaka nangkami timiayi tuweenawai.</s>
      <s id="b.1CO.11.25.2">Antsu junia aints nekaina nuka mianchawaitai tusa Yuska nekawai.</s>
      <s id="b.1CO.11.25.3">Yuse nekamtairi junia aintsu nekamtairin nangkamakuitai.</s>
      <s id="b.1CO.11.25.4">Cristo numi winangmanum jakamtai, junia aints ainau: Yuse kakarmaringkia atsawai tinau wainiat, Yuse kakarmari junia aintsu kakarmarinka nangkakawaitai.</s>
     </seg>
     <seg type="verse" id="b.1CO.11.26">
      <s id="b.1CO.11.26.1">Yatsur ainautiram, umaarutirmesha nintimrataram: Junia aints nekaina nunisrumka atumka nekatsrume.</s>
      <s id="b.1CO.11.26.2">Tura atumsha apu naamkarmeka wajatsrume.</s>
      <s id="b.1CO.11.26.3">Tura kuikiartinu uchirinchuitrume.</s>
      <s id="b.1CO.11.26.4">Untsuri tu pujuinauka atumjai iruninachu wainiat Yuska: Winar ataram tusa, atumniasha eatmakmiarume.</s>
     </seg>
     <seg type="verse" id="b.1CO.11.27">
      <s id="b.1CO.11.27.1">Antsu junia nekau ainau Cristo umirkaru ainaun pachisar: Nu aintska nintinchau ainawai, tinau wainiat, Yuska nu nekau ainaun inatsaartas nekachu ainaun: Wína uchir ataram tusa eakmiayi.</s>
      <s id="b.1CO.11.27.2">Tura kakaram ainau Cristo umirkaru ainaun pachisar: Nu aints ainauka kakaichu ainawai tinau wainiat, Yuska nu aints ainauncha inatsaartas, kakaichu ainaun: Wína uchir ataram tusa eakmiayi.</s>
     </seg>
     <seg type="verse" id="b.1CO.11.28">
      <s id="b.1CO.11.28.1">Tura inati ainauncha, tura chikich ainau nakitin ainauncha, tura mianchau ainauncha: Wína uchir ataram tusa Yuska eakmiayi.</s>
      <s id="b.1CO.11.28.2">Tura chikich aints nangkamiar: Wikia miajuitjai tinaunka Yuska: Mianchawaitai tusa pachiatsui.</s>
     </seg>
     <seg type="verse" id="b.1CO.11.29">
      <s id="b.1CO.11.29.1">Tura asamtai aints ningki nintimsar: Wikia miajuitjai, tura pengkeraitjai tinayat, Yusnaka tichamin ainawai.</s>
     </seg>
     <seg type="verse" id="b.1CO.11.30">
      <s id="b.1CO.11.30.1">Antsu atumka Yuse uchiri asaram, Cristo Jesúsnawaitrume.</s>
      <s id="b.1CO.11.30.2">Tura Yus wakerau asamtai, Cristo Jesús Yuse nekamtairincha iin nekamtikramamiaji, tura ii tunaurincha sakturmarmiaji, tura pengké tunaarinchau ataram tusa iinka kakamtikramramiaji, tura ii tunaarincha akiimiatramak uwemtikramramiaji.</s>
     </seg>
     <seg type="verse" id="b.1CO.11.31">
      <s id="b.1CO.11.31.1">Tura asamtai Yuse chichame tu aarmawaitai: “Aints pengkeraitjai tumamtas wakerakka, nunaka tutsuk Criston ningki nekas pengkeraitai titinuitai.”</s>
     </seg>
    </div>
    <div type="chapter" id="b.1CO.12">
     <seg type="verse" id="b.1CO.12.1">
      <s id="b.1CO.12.1.1">Yatsur ainautirmin umaarutirmincha, wikia atumjai pujaknaka, Yuse chichamen nekas aa nuna atumin ujaakun, junia ainau nekamtairijaingkia Yuse chichamenka ujakchamiajrume, antsu nu chichamnasha paan antukminun ujakmiajrume.</s>
     </seg>
     <seg type="verse" id="b.1CO.12.2">
      <s id="b.1CO.12.2.1">Tura wikia aya Jesucristonak pachisan atumjai chichastatjai tusan, tura Cristo numi winangmanum jarutramkamiaji tusan, nunak pachisan atumjai chichastatjai, tu nintimnuyajai.</s>
     </seg>
     <seg type="verse" id="b.1CO.12.3">
      <s id="b.1CO.12.3.1">Tura wína kakarmar atsau asamtai, Yuse wakeramuri miatrusnak umirkashtinuapitja tusan, tura Yusen nekasan pengkerka awajsashtinuapitja, tu nintimsan nintirjai shamakun kurainuyajai.</s>
     </seg>
     <seg type="verse" id="b.1CO.12.4">
      <s id="b.1CO.12.4.1">Tura junia ainau nekamtairijaingkia atumin chicharkachmiajrume, antsu Yuse kakarmari nintimsaram Cristo nekasampita titaram tusan, wikia Yuse chichamenka ujayajrume.</s>
      <s id="b.1CO.12.4.2">Yuse chichamen ujaaknaka, junia nungkanam nekamtaingkia nintimrataram tutsuk, antsu Yuse Wakani kakarmarijai Yuse chichamen atumniaka ujayajrume.</s>
     </seg>
     <seg type="verse" id="b.1CO.12.6">
      <s id="b.1CO.12.6.1">Yuse chichame umirin ainautikia Yuse nekamtairi etserji.</s>
      <s id="b.1CO.12.6.2">Tura Cristonu ainau nuna antukar: Nuka Yuse nekamtairintai tinawai, tura ii nekamtairi ju nungkanmaya nekamtairinchu asa, junia apu nekamtairinchuitai.</s>
      <s id="b.1CO.12.6.3">Junia apu aintsun inau ainayat wári mengkakartin ainawai.</s>
     </seg>
     <seg type="verse" id="b.1CO.12.7">
      <s id="b.1CO.12.7.1">Antsu iikia chikich aints ainau nekashtai etserji.</s>
      <s id="b.1CO.12.7.2">Yuska nungkan najantsaing, ukunam wína nekamtairun aints ainaun nekamtikiatnuitjai, tura tuke uwemtikratnuitjai tusa, Yuska nintimramiayi.</s>
     </seg>
     <seg type="verse" id="b.1CO.12.8">
      <s id="b.1CO.12.8.1">Tura waininayat junia apu ainau nu nekatinka kichkisha nekainatsui.</s>
      <s id="b.1CO.12.8.2">Antsu nuna nekawaruitkungka, ii Apuri ni kakarmarijai mash najanamia nunaka numi winangmanumka maacharminuyayi.</s>
     </seg>
     <seg type="verse" id="b.1CO.12.9">
      <s id="b.1CO.12.9.1">Tura Yuse chichame tu aarmawaitai: “Aints kichkisha wainkachmin aa nuna Yusen aneena nuka wainkarti tusa Yus umismawaitai.</s>
      <s id="b.1CO.12.9.2">Tura aints kichkisha antukchamnau aa nunaka Yusen aneena nuka antukarti tusa Yus umismawaitai.</s>
      <s id="b.1CO.12.9.3">Tura aints chikichkisha nintimrachmin aa nunaka Yusen aneena nuka nintimrarti tusa Yus umismawaitai,” tu aarmawaitai.</s>
     </seg>
     <seg type="verse" id="b.1CO.12.10">
      <s id="b.1CO.12.10.1">Tura Yuska ni Wakanin akupturmak, ni nintimaurincha nekamtikramamiaji.</s>
      <s id="b.1CO.12.10.2">Ni Wakani mash nekau asa, chikich aints ainau pengké nekaachminun wainiat, mash paan nekaawarti tusa iincha nekamtikramamiaji.</s>
     </seg>
     <seg type="verse" id="b.1CO.12.11">
      <s id="b.1CO.12.11.1">Nintimrarmi: ¿Yáki chikich aintsu nintimaurincha nekamnawai?</s>
      <s id="b.1CO.12.11.2">Chikich aintsu nintimauringkia pengké nekaachminuitai.</s>
      <s id="b.1CO.12.11.3">Antsu iik nintimsarik ii nintimauri nekaamnawaitji.</s>
      <s id="b.1CO.12.11.4">¿Tura yáki Yuse nintimaurincha nekamnawai?</s>
      <s id="b.1CO.12.11.5">Aints kichkisha Yuse nintimaurinka pengké nekaachminuitai.</s>
      <s id="b.1CO.12.11.6">Antsu Yuse Wakani nuke Yuse nintimaurinka nekawai.</s>
     </seg>
     <seg type="verse" id="b.1CO.12.12">
      <s id="b.1CO.12.12.1">Tura Yus ju nungkanmaya nekamtainka iinka nekamtikramachmiaji.</s>
      <s id="b.1CO.12.12.2">Antsu ni nekamtairinka mash iin nekamtikramatas, ni Wakanin nekas pengker aa nuna ii nintin engketramamiaji.</s>
     </seg>
     <seg type="verse" id="b.1CO.12.13">
      <s id="b.1CO.12.13.1">Tura Yuse chichamen pachisar chichaakrikia, ju nungkanmaya nekau ainau nuikiartina nunisrikia iikia chichaatsji.</s>
      <s id="b.1CO.12.13.2">Antsu Yuse Wakani iin nuitamrau asamtai, nu chichamka Yusen nintimina nuke ujaaji.</s>
     </seg>
     <seg type="verse" id="b.1CO.12.14">
      <s id="b.1CO.12.14.1">Antsu Yusen umirchau ainau Yuse nekamtairinka ni Wakani sukarta nunaka juwinatsui.</s>
      <s id="b.1CO.12.14.2">Nu nekamtainka nekaawartatkamawar yuumatinau asar, ningki nintimsar Yuse nemarin ainaun pachisar nintinchawa nunisarang chichainawai tinawai.</s>
     </seg>
     <seg type="verse" id="b.1CO.12.15">
      <s id="b.1CO.12.15.1">Tura Yuse Wakani aintsu nintin engkemtuamuka Yus niin nekamtikiatas wakera nunaka mash nekamtikiatnuitai.</s>
      <s id="b.1CO.12.15.2">Antsu junia aints ainau Yuse aintsri nintimaurinka pengké nekaachartinuitai.</s>
     </seg>
     <seg type="verse" id="b.1CO.12.16">
      <s id="b.1CO.12.16.1">Tura Yuse chichame tu aarmawaitai: “¿Yaachia Yuse nintimaurincha nekaamnawaita?</s>
      <s id="b.1CO.12.16.2">¿Tura yaachia Yusnasha nuiniarminuita?”</s>
      <s id="b.1CO.12.16.3">Tu aarmawaitai.</s>
      <s id="b.1CO.12.16.4">Tura wainiatrik Cristonu ainautikia Cristo nintimia nunisrik iisha nintimji.</s>
     </seg>
    </div>
    <div type="chapter" id="b.1CO.13">
     <seg type="verse" id="b.1CO.13.1">
      <s id="b.1CO.13.1.1">Yatsur ainautiram umaarutirmesha, wikia atumjai pujaknaka Yuse Wakani piatkamu ainaun chicharja nunisnak atumniasha chicharkatatkaman tujinkamiajrume.</s>
      <s id="b.1CO.13.1.2">Antsu atumka kuwirchia nunisrumek nintimu asakrumin, ju nungkanam aa nuna nintiminaun chicharja nunisnak atumniaka chicharnuyajrume.</s>
     </seg>
     <seg type="verse" id="b.1CO.13.2">
      <s id="b.1CO.13.2.1">Uchi kuwirach aya muntsunak muntsuwitai.</s>
      <s id="b.1CO.13.2.2">Atumin chicham yumtichu antukminun ujayajrume nuka muntsua tumawaitai.</s>
      <s id="b.1CO.13.2.3">Antsu chicham yumtin aa nuka kuntinu namangkea tumawaitai.</s>
      <s id="b.1CO.13.2.4">Nu chichamnaka atumniaka ujakchamiajrume.</s>
      <s id="b.1CO.13.2.5">Tura nu chichamsha yumtin asamtai, nintimratatkamaram yamaisha tuke tujintarme.</s>
     </seg>
     <seg type="verse" id="b.1CO.13.3">
      <s id="b.1CO.13.3.1">Tura asaram chikich ainau suwirpiaku jiisrum pujarme.</s>
      <s id="b.1CO.13.3.2">Tura jiyani pujau asaram atumi wakeramuri nintimsaram pujarme.</s>
      <s id="b.1CO.13.3.3">Tura ju nungkanmaya ainau nintimina nunisrumek tura pujuina nunisrumek atumsha tuke pujarme.</s>
     </seg>
     <seg type="verse" id="b.1CO.13.4">
      <s id="b.1CO.13.4.1">Tura asaram chikich ainautiram: Wikia Pablon umirnuitjai, tura chikich ainautirmesha: Wikia Apolosan umirnuitjai tarume.</s>
      <s id="b.1CO.13.4.2">Tu chichaakrumka ju nungkanmaya ainau chichaina nunisrumek chichaawearme.</s>
     </seg>
     <seg type="verse" id="b.1CO.13.5">
      <s id="b.1CO.13.5.1">¿Waruka tuusha chichaawearme?</s>
      <s id="b.1CO.13.5.2">¿Wikia warí aintsuitja tura Apoloscha warí aintsuita?</s>
      <s id="b.1CO.13.5.3">Iikia Yuse inatirinji nuketji.</s>
      <s id="b.1CO.13.5.4">Ii Apuri ii takatrin tu ati tusa, iin suramsamiaji nuke takakminuyaji.</s>
      <s id="b.1CO.13.5.5">Tura iikia atumin Cristo chichame etserkau asakrin, atumsha: Cristoka nekasampita timiarume.</s>
     </seg>
     <seg type="verse" id="b.1CO.13.6">
      <s id="b.1CO.13.6.1">Wikia arakan arakminua nunisnak nuná eemkan Cristo chichamen etsernuyajai.</s>
      <s id="b.1CO.13.6.2">Yumi jitachmatai aints árak araamu kajingkai tusa, yumijai ukatua nunisang Apolos Yuse chichamen kajinmakiarai tusa atumniaka nuitamramiarume.</s>
      <s id="b.1CO.13.6.3">Antsu arakan tsapamtiknua nunisang ni chichamen atumin nintimtikramratnuka Yusketai.</s>
     </seg>
     <seg type="verse" id="b.1CO.13.7">
      <s id="b.1CO.13.7.1">Aints arakan araaksha ningkikia tsapamtikiachminuitai.</s>
      <s id="b.1CO.13.7.2">Tura yumijai ukatua nuka arakan ningkikia tsamamtikrachminuitai.</s>
      <s id="b.1CO.13.7.3">Antsu arakan tsamamtiknua nuka Yusketai.</s>
     </seg>
     <seg type="verse" id="b.1CO.13.8">
      <s id="b.1CO.13.8.1">Aints arakan araawa nuka Yuse chichame nu nangkamtaik etserua nunisketai.</s>
      <s id="b.1CO.13.8.2">Tura kitcha árak kajingkai tusa, yumin ukatua nuka Yuse chichamen ukunam nuiniawa nunisketai.</s>
      <s id="b.1CO.13.8.3">Mai metek Yuse takatrin takakmasaru asar, ukunam Yusnum jearamtai, Yuska niin pengker awajsartinuitai.</s>
     </seg>
     <seg type="verse" id="b.1CO.13.9">
      <s id="b.1CO.13.9.1">Yus: Tu takakmastaram tinu asamtai, iikia ni takatringkia ni kakarmarijai takaaji.</s>
      <s id="b.1CO.13.9.2">Tura Yus atumi nintin takasu asamtai, atumka Yuse ajaria nunisketrume.</s>
      <s id="b.1CO.13.9.3">Tura Yuse jee jeamkamua nunisketrume.</s>
     </seg>
     <seg type="verse" id="b.1CO.13.10">
      <s id="b.1CO.13.10.1">Tura Yus: Wina chichamur tu etserkata tusa wína akuptuku asamtai, jea jeamin pengker nekawa nunisnak wikia: Criston nekasampita titaram tusan, nu nangkamtaik atumin Yuse chichamenka ujayajrume.</s>
      <s id="b.1CO.13.10.2">Tura chikich ainau: Yuse chichame pengker umirkarat tusar atumin nuitaminawai.</s>
      <s id="b.1CO.13.10.3">Tura kichik kichik nuikiartin: ¿Itiurkanak nekas pengkeran Yuse chichamencha nuiniaraintaj? tu nintimrartinuitai.</s>
     </seg>
     <seg type="verse" id="b.1CO.13.11">
      <s id="b.1CO.13.11.1">Jean jeamin kayan jeamkartas nuná eemkar nungkan tainiar kaya juuntan wewe amij tusar jintinawai.</s>
      <s id="b.1CO.13.11.2">Jesucristo nu kaya nunisang asa iin uwemtikramratnuka nuketai.</s>
     </seg>
     <seg type="verse" id="b.1CO.13.12">
      <s id="b.1CO.13.12.1">Nunasha tajarme: Jean jeamin ainau jean jeaminak nekasar wári mamurchamnun jeamkartas wakerinakka kurijai, tura kuikiajai, tura kaya shiirmajai jean jeaminawai.</s>
      <s id="b.1CO.13.12.2">Nuniasha numijai, tura nukajai, tura paatjai jean jeaminawai.</s>
      <s id="b.1CO.13.12.3">Yuse takatrin takakmin ainausha niish niish pengkernasha tura mianchaunasha takakmincha ainawai.</s>
     </seg>
     <seg type="verse" id="b.1CO.13.13">
      <s id="b.1CO.13.13.1">Chikich chikich aintsu takatri nekas pengkerashi tusa, Cristo nekaatas taamtai, paan wainkartinuitai.</s>
      <s id="b.1CO.13.13.2">Nu kinta jeamtai, chikich chikich aintsu takatri itiurak awa tusa Yuska jiistinuitai.</s>
     </seg>
     <seg type="verse" id="b.1CO.13.14">
      <s id="b.1CO.13.14.1">Aints Criston nintimias jea kaparchamniaun jeamua nunisang Yuse takatrin nekas pengker takau asamtai nuna takatringkia mengkakashtinuitai.</s>
      <s id="b.1CO.13.14.2">Tura ukunam Yusnum jeamtai, nu aintsnaka Yus pengker awajsatnuitai.</s>
     </seg>
     <seg type="verse" id="b.1CO.13.15">
      <s id="b.1CO.13.15.1">Tura aintsu jee numijai, tura nukajai, tura paatjai jeamkamu nintimrarmi: Jijai keemamka nu jeaka keawai.</s>
      <s id="b.1CO.13.15.2">Turamtaikia nu aintsu takatringkia mash mengkawai.</s>
      <s id="b.1CO.13.15.3">Yuse umirin ainausha nunisarang Yuse takatrin mianchau takau asaramtai, Jesucristo taamtai, ni takatri mash jijai keemamua nunisarang mengkakartinuitai.</s>
      <s id="b.1CO.13.15.4">Tura nu aintska mengkakashtinuitai, antsu jea keamtai, misu jiinua nunisang uwemratnuitai.</s>
     </seg>
     <seg type="verse" id="b.1CO.13.16">
      <s id="b.1CO.13.16.1">Nusha nintimrataram: Yuse Wakani atumi nintin engkemturmau asamtai, atumka Yus seatai juun jea nunisketrume.</s>
      <s id="b.1CO.13.16.2">¿Nuka nintimtsurmek?</s>
     </seg>
     <seg type="verse" id="b.1CO.13.17">
      <s id="b.1CO.13.17.1">Aints Yuse jeen mesramtaikia, Yuscha nu aintsnaka mengkaaktinuitai.</s>
      <s id="b.1CO.13.17.2">Atumka Yuse jea tumau asakrumin, Yus nunaka turawai.</s>
     </seg>
     <seg type="verse" id="b.1CO.13.18">
      <s id="b.1CO.13.18.1">Tura asamtai junia aints ainau nekaina nujaingkia metekaitjai, tuuka nintimtumasairap.</s>
      <s id="b.1CO.13.18.2">Antsu Yuse nekamtairi nekaatasrumka, ju nungkanmaya ainau nekamtairingkia nintimtsuk asataram.</s>
     </seg>
     <seg type="verse" id="b.1CO.13.19">
      <s id="b.1CO.13.19.1">Yus ju nungkanmaya nekau ainaun pachis: Nuka nintimchawaitai tawai.</s>
      <s id="b.1CO.13.19.2">Tura asamtai Yuse chichamesha tu aarmawaitai: “Aints ningki nintimsar: Wikia nekau aintsuitjai, tura Yuska atsawai tinamka, Yuska nu aintsnaka ejatkajai achiawa nunisang achiawai.”</s>
     </seg>
     <seg type="verse" id="b.1CO.13.20">
      <s id="b.1CO.13.20.1">Ataksha tu aarmawaitai: “Aints ainau ningki nintimsar: Wikia nekau aintsuitjai, tinau wainiat ii Apuri nu aintsnaka pachis: Nangkami tawai tusa nekawai.”</s>
     </seg>
     <seg type="verse" id="b.1CO.13.21">
      <s id="b.1CO.13.21.1">Tura asamtai aints nuikiartiniun pachis: Nuka chikich nuikiartin ainaun nangkakawaitai pengké tichamnawaitai.</s>
      <s id="b.1CO.13.21.2">Yuse chichamen nuikiartin ainautin mash metek Yus akupkamuitji.</s>
     </seg>
     <seg type="verse" id="b.1CO.13.22">
      <s id="b.1CO.13.22.1">Wisha, tura Yuse chichame etserin Apoloscha, tura Pedrosha atumin yainmakarat tusar akupkamuitji.</s>
      <s id="b.1CO.13.22.2">Tura ju nungkanam aa nunasha mash Yus atumnau ati tusa najanawaitai.</s>
      <s id="b.1CO.13.22.3">Iwiaaku pujakrisha, tura jakarsha tuke Cristonuitji.</s>
      <s id="b.1CO.13.22.4">Yamai ainia nunasha, tura ukunam atinua nunasha Cristoka mash atumnau ati tusa najanawaitai.</s>
     </seg>
     <seg type="verse" id="b.1CO.13.23">
      <s id="b.1CO.13.23.1">Atumsha Cristonuitrume.</s>
      <s id="b.1CO.13.23.2">Tura Cristosha Yusnawaitai.</s>
     </seg>
    </div>
    <div type="chapter" id="b.1CO.14">
     <seg type="verse" id="b.1CO.14.1">
      <s id="b.1CO.14.1.1">Atumka iin pachikratsaram: Nuka Cristo inatiri asar, tura Yus akupkamu asar, chikich ainau nekaachminun wainiat, Yuse chichamen iin nekamtikraminaji, tu nintimratnuitrume.</s>
     </seg>
     <seg type="verse" id="b.1CO.14.2">
      <s id="b.1CO.14.2.1">Tura asamtai aints ni inatirin: Jear waitrukta tusa ukukmiau asa, nu aintska jeeniu chichamen miatrusang umirkatnuitai.</s>
      <s id="b.1CO.14.2.2">Yuscha nunisang: Wína chichamur umirtuktaram tusa, akupkamu ainauka miatrusarang umirkartinuitai.</s>
     </seg>
     <seg type="verse" id="b.1CO.14.3">
      <s id="b.1CO.14.3.1">Atumka wina pachitsaram: Nekas Yuse chichamen pengker etsertsuash turutrumin wainiatnak wikia nunaka pachiatsjai.</s>
      <s id="b.1CO.14.3.2">Tura Yusen nintimtichu ainausha wína pachitsar: Yuse chichamen nekas pengker etsertsuash turutinau wainiatnak nunaka pachiatsjai.</s>
      <s id="b.1CO.14.3.3">Antsu wiki nintimsanak: Nekasan Yuse chichamen pengker etsernuitjai tumamtsujai.</s>
     </seg>
     <seg type="verse" id="b.1CO.14.4">
      <s id="b.1CO.14.4.1">Tura wína tunaarusha awash tusanka nekatsjai.</s>
      <s id="b.1CO.14.4.2">Antsu wiki nintimsanak: Tunau turachmiajai tumammataisha, nunasha ii Apuri nuke nekawai.</s>
      <s id="b.1CO.14.4.3">Ningki: Aminu tunaarumka atsawai turutinuitai.</s>
     </seg>
     <seg type="verse" id="b.1CO.14.5">
      <s id="b.1CO.14.5.1">Tura asamtai ii Apuri taatsaing, chikich ainau pachisrum: Nu aintska ni takatrinka tenapka takaatsui tutsuk asataram.</s>
      <s id="b.1CO.14.5.2">Antsu nintinam ukusmau aa nuna chikich aints nekaachminun wainiat, ii Apuri taa paan nekamtikramatnuitji.</s>
      <s id="b.1CO.14.5.3">Tura ame tu pujusmiame tusa, ni umikchamurinka paan nekamtikiatnuitai.</s>
      <s id="b.1CO.14.5.4">Antsu pengker takau ainaun kichik kichik: Atumi takatri pengker takakmasurme ningki titinuitai.</s>
     </seg>
     <seg type="verse" id="b.1CO.14.6">
      <s id="b.1CO.14.6.1">Yatsur ainautiram, anturtuktaram: Wikia Apolosan pachisan, tura wiki nintimtumasan nunaka takun tajai tusan, atumsha nuimiartaram tusan nunaka tajarme.</s>
      <s id="b.1CO.14.6.2">Yuse chichame aarmawa nuna nangkamasrumek etserkairap.</s>
      <s id="b.1CO.14.6.3">Tura chikich aints pachisrum: Nuka Yuse takatrin timiá pengker takaawai, tura chikich aints pachisrum: Nuka Yuse takatrin tenapka takaatsui tutsuk asataram.</s>
     </seg>
     <seg type="verse" id="b.1CO.14.7">
      <s id="b.1CO.14.7.1">¿Yaachia atumin chikich aints ainaun nangkamasang timiá pengkeraitai turamua?</s>
      <s id="b.1CO.14.7.2">Nuka pengké nekaachminuitai.</s>
      <s id="b.1CO.14.7.3">¿Yuse chichamen yaachia atumin nekamtikramama?</s>
      <s id="b.1CO.14.7.4">Atumin nekamtikramama nuka Yusketai.</s>
      <s id="b.1CO.14.7.5">Tura atumin mash nekamtikramau asamtai ¿waruka wiki mash nekawaitjai tuusha nintimrume?</s>
     </seg>
     <seg type="verse" id="b.1CO.14.8">
      <s id="b.1CO.14.8.1">Atumek nintimsarmek: Yus iin nekamtikramatas wakera nusha iikia mash nekaji ¿nangkamrum tatsurmeash?</s>
      <s id="b.1CO.14.8.2">Tura iincha Yus suramsatas wakera nusha yaanchuik mash jukinuitji ¿nangkamrum tatsurmeash?</s>
      <s id="b.1CO.14.8.3">Tura iincha pachikratsaram: Nekas mianchawaitai tayatrum atumek: Iikia apua nunisrik pujau asar, chikich ainauka yuumatsji ¿nangkamrum tatsurmeash?</s>
      <s id="b.1CO.14.8.4">Antsu apua nunisrumek pujakrumningkia, iisha atumjai iruntrar apua nunisrik pujusminuitji.</s>
     </seg>
     <seg type="verse" id="b.1CO.14.9">
      <s id="b.1CO.14.9.1">Wiki nintimsanak: Cristo chichame etserin ainautinka Yus: Uku wajastaram tusa iinka akuptamkamiaji tajai.</s>
      <s id="b.1CO.14.9.2">Turamtai aints ainau Cristo chichame etserin ainautin maatai turaminaji.</s>
      <s id="b.1CO.14.9.3">Turamin asaramtai, Yuse awemamuri ainausha tura mash nungkanmaya ainausha jiisarti tusa Yus akupkamuitji, wikia tajai.</s>
     </seg>
     <seg type="verse" id="b.1CO.14.10">
      <s id="b.1CO.14.10.1">Iikia atumjai metekka ainatsji.</s>
      <s id="b.1CO.14.10.2">Iikia Cristonu asakrin: Nintinchau ainawai turaminaji.</s>
      <s id="b.1CO.14.10.3">Antsu atumek nintimsaram: Cristo iin nekamtikramatas wakera nusha mash nekaji tatsurmeash.</s>
      <s id="b.1CO.14.10.4">Iikia kakarmachuitji.</s>
      <s id="b.1CO.14.10.5">Antsu atumek nintimsaram: Iikia kakarmaitji tatsurmeash.</s>
      <s id="b.1CO.14.10.6">Atumin pachitmasar pengkeraitrume turaminawai.</s>
      <s id="b.1CO.14.10.7">Antsu iin pachitmasar paseetrume turaminaji.</s>
     </seg>
     <seg type="verse" id="b.1CO.14.11">
      <s id="b.1CO.14.11.1">Iikia Cristo chichame etserin asar, yamaisha tsukajai, tura kitakjai tuke wait wajaji, tura mamuaji.</s>
      <s id="b.1CO.14.11.2">Tura tuke waitkarminaji.</s>
      <s id="b.1CO.14.11.3">Tura jeenchawaitji.</s>
     </seg>
     <seg type="verse" id="b.1CO.14.12">
      <s id="b.1CO.14.12.1">Ii yuumamuri sumarmaktasar ii uwejejai nukap takakmakur pimpiaji.</s>
      <s id="b.1CO.14.12.2">Tura iin kajertaminamtaisha: Yus yainmakti tuweaji.</s>
      <s id="b.1CO.14.12.3">Tura iin kajertaminausha pajakrisha ayaatsji.</s>
     </seg>
     <seg type="verse" id="b.1CO.14.13">
      <s id="b.1CO.14.13.1">Iin pachitmasar napchau chichartaminamtaisha, iikia napchauka chichartsuk yaitasar chicharuweaji.</s>
      <s id="b.1CO.14.13.2">Yamaikia tuke ju nungkanmaya ainau iincha nakitraminak tsauka nunisarang iin japramawartas wakerutminaji.</s>
     </seg>
     <seg type="verse" id="b.1CO.14.14">
      <s id="b.1CO.14.14.1">Atumin inatsaartaj tusanka nunaka aatsujrume.</s>
      <s id="b.1CO.14.14.2">Antsu wína aneetir uchirua nunisrumek asakrumin, atumin chicharkatasan nunasha aatjarme.</s>
     </seg>
     <seg type="verse" id="b.1CO.14.15">
      <s id="b.1CO.14.15.1">Aints timiá untsuri atumin Cristo chichamen nuitaminak pujuinayat, atumi aparingkia untsuringkia ainatsui.</s>
      <s id="b.1CO.14.15.2">Antsu wiyá eemkan atumin Cristo Jesúsnum uwemratin chichaman etserkau asan, nekasan atumi aparia nunisnak ajai.</s>
     </seg>
     <seg type="verse" id="b.1CO.14.16">
      <s id="b.1CO.14.16.1">Tura asan wait aneasrum, wiya nunisrumek Yus umirkataram tajarme.</s>
     </seg>
     <seg type="verse" id="b.1CO.14.17">
      <s id="b.1CO.14.17.1">Tura asan Timoteon akuptajrume.</s>
      <s id="b.1CO.14.17.2">Nuka wína aneetir uchirua tumawaitai.</s>
      <s id="b.1CO.14.17.3">Nuka iinu Apuri chichame nekas pengker umirnuitai.</s>
      <s id="b.1CO.14.17.4">Tura wi Cristo Jesúsan umirja nunaka mash kajinmakiram tusa atumin nintimtikramratatrume.</s>
      <s id="b.1CO.14.17.5">Tura wi Cristonu ainaun chikich chikich yaktanam nuininuyaja nunisang atumin nuitamratatrume.</s>
     </seg>
     <seg type="verse" id="b.1CO.14.18">
      <s id="b.1CO.14.18.1">Tura atumjai pujuinauka miajuitjai tumamsar wína pachitsar: Iin shamramau asa tachatnuitai tinawai.</s>
     </seg>
     <seg type="verse" id="b.1CO.14.19">
      <s id="b.1CO.14.19.1">Tu tinau wainiatnak Yus wakeramtaikia, wári atumin irastasan wakerajai.</s>
      <s id="b.1CO.14.19.2">Tura miajuitjai tuweena nuna chichamen nekaatasnaka winishtatjai.</s>
      <s id="b.1CO.14.19.3">Antsu nekasarash Yuse kakarmarijai Cristo takatrin takakmina tusan, nuna nekaatasan winitatjai.</s>
     </seg>
     <seg type="verse" id="b.1CO.14.20">
      <s id="b.1CO.14.20.1">Yus aints ainaun inartinun pachiska nangkamniaka chichaschamnawaitai.</s>
      <s id="b.1CO.14.20.2">Antsu Yuse kakarmarijai ni chichamen etserinawash tusa nekaamnawaitai.</s>
     </seg>
     <seg type="verse" id="b.1CO.14.21">
      <s id="b.1CO.14.21.1">¿Atumsha itiurtukat tusarmea wakerutarme?</s>
      <s id="b.1CO.14.21.2">¿Awaturat tusarmek wakerutaram?</s>
      <s id="b.1CO.14.21.3">¿Turachkurmesha wait anentrurat tusarmek, tura yaitik aujtusat tusarmek winit tusaram wakerutaram?</s>
      <s id="b.1CO.14.21.4">Atumek nintimrataram.</s>
     </seg>
    </div>
    <div type="chapter" id="b.1CO.15">
     <seg type="verse" id="b.1CO.15.1">
      <s id="b.1CO.15.1.1">Aints atumin pujaun pachisar chichainak: Aints Cristonu ayat ni apari nuwarijai kanawai, tamaun antukmajai.</s>
      <s id="b.1CO.15.1.2">Antsu Yusen nekachu ainausha nu tunaunaka pengké turinatsui.</s>
     </seg>
     <seg type="verse" id="b.1CO.15.2">
      <s id="b.1CO.15.2.1">Antsu atumka nu aintsu turamuri nekayatrumsha, ¿waruka jampesrumsha pujarme?</s>
      <s id="b.1CO.15.2.2">Nu aintsu tunaari nintimsaram wake mesekrum juutinuitrume.</s>
      <s id="b.1CO.15.2.3">Nuna tura nuka atumniangka jiiktinuitrume.</s>
     </seg>
     <seg type="verse" id="b.1CO.15.3">
      <s id="b.1CO.15.3.1">Wikia atumjai pujawaitkuncha: Warintinjak tusan, nu tunau tura nuna wait wajaktintri tuyapi atinuita tusan, ii Apuri Jesucristo naarin pachisan tajarme.</s>
     </seg>
     <seg type="verse" id="b.1CO.15.4">
      <s id="b.1CO.15.4.1">Atumka ii Apuri Jesucristo naari pachisrum iruntraram pujusrum: Itiurkatjik takurmin Yuse Wakani: Nuka turataram tusa nekamtikramatatrume.</s>
      <s id="b.1CO.15.4.2">Wisha atumjai pujachiatnak, atumin nintimsan pujustatjai.</s>
     </seg>
     <seg type="verse" id="b.1CO.15.5">
      <s id="b.1CO.15.5.1">Nu tunau takaunaka iwianchi apuri Satanás ni namangken pasemamtikrati tusaram tsangkatkataram.</s>
      <s id="b.1CO.15.5.2">Tura asaram ii Apuri Jesús taamtai, nu aintska uwemrati tusaram turataram.</s>
     </seg>
     <seg type="verse" id="b.1CO.15.6">
      <s id="b.1CO.15.6.1">Atumka: Ii turamuka pengkeraitai tuwearme nuka napchawaitai.</s>
      <s id="b.1CO.15.6.2">Atumka kichik aints tunau turati tusaram tsangkamkau asakrumin, chikich aints ainau nuna wainkar, mash tunaun wakerukartin ainawai.</s>
      <s id="b.1CO.15.6.3">¿Atumka nuka nekatsrumek?</s>
     </seg>
     <seg type="verse" id="b.1CO.15.7">
      <s id="b.1CO.15.7.1">Ii ainauti Pascua fiesta jeatsaing, uwija uchiri mainuyaji.</s>
      <s id="b.1CO.15.7.2">Turarin wainiat Cristo uwijaya nunisang jarutramak, ii tunaurin akiimiatramkamiaji.</s>
      <s id="b.1CO.15.7.3">Tura asamtai yamaikia ii ainauti pang mangkarat tusar, engkeamiaji nu ii jeenia mash japnuyaji nunisrumek atumi tunaari mash inaisaram ukukrum, nekasrum tunaarinchau wajastaram.</s>
      <s id="b.1CO.15.7.4">Cristo atumi tunaurin japrutmau asamtai, yamaikia pang mangkarchawa nunisrumek arume.</s>
     </seg>
     <seg type="verse" id="b.1CO.15.8">
      <s id="b.1CO.15.8.1">Tura asamtai ii ainautikia Pascua fiesta inangkartai tusar, pang pachimtai mash japin armiajina nunisrik Cristo jakamuri nintimsar, ii tunauri mash inaisar, chicham nekas aa nu umirkar Pascua fiesta inangkaru armi.</s>
     </seg>
     <seg type="verse" id="b.1CO.15.9">
      <s id="b.1CO.15.9.1">Yaanchuikia atumin papin aatkun, Cristonu ainayat nuwan nuwatsuk tsanirmin ainaujaingkia, tura aintsun ninumtsuk tsanirmin ainaujaingkia tsaningkairap timiajrume.</s>
     </seg>
     <seg type="verse" id="b.1CO.15.10">
      <s id="b.1CO.15.10.1">Antsu Yusen nekachu ainaujai tsaningkairap tatsujrume.</s>
      <s id="b.1CO.15.10.2">Tura kuikian nukap wakerin ainaujai, tura kasa ainaujaisha, tura Yuschau waininayat: Ameka wína yusruitme, nangkamiar tinu ainaujaisha tuke tsaningkairap tatsujrume.</s>
      <s id="b.1CO.15.10.3">Nu aints ainaujai tuke iruntsuk pujustasrum wakerakrumka, ju nungkanmaya tuke jiinkitnuitrume.</s>
     </seg>
     <seg type="verse" id="b.1CO.15.11">
      <s id="b.1CO.15.11.1">Tura asaram aints mash ukuktaram tatsujrume.</s>
      <s id="b.1CO.15.11.2">Antsu Cristonuitjai tinayat tsanirmin ainausha, tura kuikian nukap wakerin ainausha, tura Yuschau waininayat: Ameka wína yusruitme, nangkamiar tinu ainausha, tura pasé chicharnain ainausha, tura nampeu ainausha, tura kasa ainausha ukuktaram tajarme.</s>
      <s id="b.1CO.15.11.3">Nu aints ainaun pachisan: Nujaingkia yuwairap.</s>
     </seg>
     <seg type="verse" id="b.1CO.15.12">
      <s id="b.1CO.15.12.1">Yusen nekachu ainau tunaarin pachisar: Ni wait wajaktintri tu ati tichatnuitji, antsu Yusek titinuitai.</s>
      <s id="b.1CO.15.12.2">Antsu atumka aints: Yusnawaitjai tinayat, Yusen umirtsuk pujuinauka: Tunaarum inaisataram tusaram chicharkatnuitrume.</s>
      <s id="b.1CO.15.12.3">Tura asamtai nu tunau takauka atumniangka jiiktaram tajarme.</s>
     </seg>
    </div>
    <div type="chapter" id="b.1CO.16">
     <seg type="verse" id="b.1CO.16.1">
      <s id="b.1CO.16.1.1">Atumka Cristonu ayatrum kajernaiyakrum pujakrumka, ¿waruka junia apu ainau Yusen umirchau wainiatrumsha, chicham iwiarami tusarmesha jiarme?</s>
      <s id="b.1CO.16.1.2">Chicham iwiarami tusaram, ¿waruka chikich aints Yusnau ainauka jiatsrume?</s>
     </seg>
     <seg type="verse" id="b.1CO.16.2">
      <s id="b.1CO.16.2.1">Nintimrataram.</s>
      <s id="b.1CO.16.2.2">Nungka amumati, ju nungkanmaya tunaarintin ainau wait wajaktintri tu ati tusar Yusnau ainautikia susatnuitji.</s>
      <s id="b.1CO.16.2.3">¿Atumka nuka nekatsrumek?</s>
      <s id="b.1CO.16.2.4">Tura nu chicham mash nekaatin ayatrumsha ¿warukarmek chicham jumchik pasé aa nuka iwiarashtarme?</s>
     </seg>
     <seg type="verse" id="b.1CO.16.3">
      <s id="b.1CO.16.3.1">Iikia nayaimpinam jearkia, Yuse awemamuri ainaun inartinuitji.</s>
      <s id="b.1CO.16.3.2">¿Atumka nuka nekatsrumek?</s>
      <s id="b.1CO.16.3.3">¿Tura asaram ju nungkanam chicham jumchik aa nuka itiur iwiarashtarmek?</s>
     </seg>
     <seg type="verse" id="b.1CO.16.4">
      <s id="b.1CO.16.4.1">Cristonu ainamunam kajernaiyamu amataikia ¿Yusen umirchau ainau Cristonu ainautirmin yainminachusha waruka chicham iwiaratai tusarmesha jiiarme?</s>
     </seg>
     <seg type="verse" id="b.1CO.16.5">
      <s id="b.1CO.16.5.1">¿Atumka natsaamatsrumek? tusan tajarme.</s>
      <s id="b.1CO.16.5.2">¿Atumningkia Cristonu ainau chichaman iwiaramniauka kichkisha atsawak?</s>
     </seg>
     <seg type="verse" id="b.1CO.16.6">
      <s id="b.1CO.16.6.1">¿Mai Cristonu ainautak kajernaikiamu iwiarami tusar pujuinamunam Yusen umirchau ainausha jiisartas weena nuka pengkerkai?</s>
     </seg>
     <seg type="verse" id="b.1CO.16.7">
      <s id="b.1CO.16.7.1">Atumka Cristonuitiatrum mai nuwamtak kajernaiyakrum pujakrumka, Cristo umirchau ainau chichaman iwiararti tusaram jiiarme nuka paseetai.</s>
      <s id="b.1CO.16.7.2">Atumin waitkarminamtaisha ¿waruka tsangkurtsurme?</s>
      <s id="b.1CO.16.7.3">Tura atumnau aa nuna kasartaminamtaisha, ¿waruka nangkami sakarti tusaram inaiyatsrume?</s>
      <s id="b.1CO.16.7.4">Nu turakrumka nekas pengker turarme.</s>
     </seg>
     <seg type="verse" id="b.1CO.16.8">
      <s id="b.1CO.16.8.1">Antsu atumka Cristonu ainaujai pasé awajnaiyarme.</s>
      <s id="b.1CO.16.8.2">Tura atumi yachiijai kasarnain arume.</s>
     </seg>
     <seg type="verse" id="b.1CO.16.9">
      <s id="b.1CO.16.9.1">Yus aints ainautin inatmartata nuna pujutirin Yusen umirchau ainauka pujuschartinuitai.</s>
      <s id="b.1CO.16.9.2">¿Atumka nuka nekatsrumek?</s>
      <s id="b.1CO.16.9.3">Atumkeka anangmamawairap.</s>
      <s id="b.1CO.16.9.4">Pachitsuk tsanirmin ainausha, tura Yuschau waininayat: Ameka yusetme, nangkamiar tinu ainausha, tura mai aishmangtak tsanirmin ainausha,</s>
     </seg>
     <seg type="verse" id="b.1CO.16.10">
      <s id="b.1CO.16.10.1">tura kasa ainausha, tura kuikian nukap wakerin ainausha, tura nampeu ainausha, tura tsanumin ainausha, tura anangmin ainausha Yus aints ainaun inartata nuna pujutirin pengké jeachartinuitai.</s>
     </seg>
     <seg type="verse" id="b.1CO.16.11">
      <s id="b.1CO.16.11.1">Atumniangka jumchik aints tu puju armiayi.</s>
      <s id="b.1CO.16.11.2">Antsu yamaikia Yus atumi tunaarin japitramramiarume.</s>
      <s id="b.1CO.16.11.3">Tura pengké tunaarinchau ataram tusa, ii Apuri Jesucristo atumi tunaarin mash sakturmarmiarume.</s>
      <s id="b.1CO.16.11.4">Nunia Yus ni Wakanin atumin suramsamiarume.</s>
     </seg>
     <seg type="verse" id="b.1CO.16.12">
      <s id="b.1CO.16.12.1">Chikich aints ainau chichainak: Wi wakeraja nunaka waring achat mash pachitsuk turamnawaitjai tina nuka nekasar tinawai.</s>
      <s id="b.1CO.16.12.2">Antsu ni wakerina nuna mash turinakka, Yusen nekasar pengkerka awajinatsui.</s>
      <s id="b.1CO.16.12.3">Nekasar ni wakerina nunaka waring achat mash pachitsuk turawartinuitai.</s>
      <s id="b.1CO.16.12.4">Tura mash pachitsuk turinauka nuniangka inaisatatkamawar pengké tujintinawai.</s>
     </seg>
     <seg type="verse" id="b.1CO.16.13">
      <s id="b.1CO.16.13.1">Chikich aints ainausha chichainak: Ii yutairi yuwakrikia, wakenam engkemniayi.</s>
      <s id="b.1CO.16.13.2">Yus yutai yuwataram tusa, iin waken najatramamiaji tina nuka nekasaintai.</s>
      <s id="b.1CO.16.13.3">Tura ii yutairisha, tura ii wakesha mengkakatin ainawai.</s>
      <s id="b.1CO.16.13.4">Antsu tunau takastaram tusangka, ii Apuri Cristo ii namangkenka najatramachmiaji.</s>
      <s id="b.1CO.16.13.5">Antsu winar ataram tusa, ii namangkenka najatramamiaji.</s>
     </seg>
     <seg type="verse" id="b.1CO.16.14">
      <s id="b.1CO.16.14.1">Tura Yus ii Apurin inankimia nunisang iincha ni kakarmarijai inantamkitnuitji.</s>
     </seg>
     <seg type="verse" id="b.1CO.16.15">
      <s id="b.1CO.16.15.1">Cristonu ainautiram nintimrataram: ¿Ii namangkengka Cristonuitai tusarmeka nekatsrumek?</s>
      <s id="b.1CO.16.15.2">Tura asamtai ¿Cristonutiatur nuwa kungkatip nuwatkashtatiatur nujai tsaningminkai?</s>
      <s id="b.1CO.16.15.3">Atsa, turachminuitji.</s>
     </seg>
     <seg type="verse" id="b.1CO.16.16">
      <s id="b.1CO.16.16.1">Yuse chichame tu aarmawaitai.</s>
      <s id="b.1CO.16.16.2">Yus chichaak: “Aints nuwajai tsaning jimiaraitiat, kichik namangkea nunisketai,” timiayi.</s>
      <s id="b.1CO.16.16.3">Tu aarmau asamtai aints nuwa kungkatpin nuwatkashtatiat, nujai tsaningka kichik namangkea nunisang atinuitai.</s>
      <s id="b.1CO.16.16.4">¿Atumka nuka nekatsrumek?</s>
     </seg>
     <seg type="verse" id="b.1CO.16.17">
      <s id="b.1CO.16.17.1">Tura aints ni Apuri Cristojai tsaning puja nuka Yuse Wakani ni nintin engkemtuamu asa, Cristo Wakanijai kichik wakania nunisketai.</s>
     </seg>
     <seg type="verse" id="b.1CO.16.18">
      <s id="b.1CO.16.18.1">Tura asamtai nuwa nuwatsuk tsanirmatka tuke inaisataram.</s>
      <s id="b.1CO.16.18.2">Chikich tunau ainaujai ii namangke pasemamtikrashtinuitji.</s>
      <s id="b.1CO.16.18.3">Antsu aints nuwajai tunau takauka ni namangken pasemamtikui.</s>
     </seg>
     <seg type="verse" id="b.1CO.16.19">
      <s id="b.1CO.16.19.1">Yus ni Wakanin atumin suramsau asamtai, atumi namangke Yuse jeea nunisketai.</s>
      <s id="b.1CO.16.19.2">Tura Yuse Wakani atumi nintin pujurtamu asamtai, atumi namangkengka atumnauchawaitai.</s>
      <s id="b.1CO.16.19.3">¿Atumka nuka nekatsrumek?</s>
     </seg>
     <seg type="verse" id="b.1CO.16.20">
      <s id="b.1CO.16.20.1">Cristo atumi tunaurin akiimiatramkatas ni numpejai atumin sumarmaku asamtai, yamaikia atumi namangkengka Yusnawaitai.</s>
      <s id="b.1CO.16.20.2">Tura Yusnau asamtai, yamaikia maaketai tusaram Yus pengker awajsataram.</s>
     </seg>
    </div>
    <div type="chapter" id="b.1CO.17">
     <seg type="verse" id="b.1CO.17.1">
      <s id="b.1CO.17.1.1">Atum wína papi aatrakrum: Nuwa nuwatkatin chicham pachisrum inintsamarume.</s>
      <s id="b.1CO.17.1.2">Nuna pachisan yamaikia titatjarme: Aints nuwan nakitak nuwatsuk pujaksha pengkeraitai.</s>
     </seg>
     <seg type="verse" id="b.1CO.17.2">
      <s id="b.1CO.17.2.1">Turayat chikich nuwan takasai tusa, aints kichik nuwanak nuwatkati.</s>
      <s id="b.1CO.17.2.2">Tura nuwasha nunisang kichik aintsnak ninumkati.</s>
     </seg>
     <seg type="verse" id="b.1CO.17.3">
      <s id="b.1CO.17.3.1">Ni nuwari asamtai, aints ni nuwarin pengker awajsatnuitai.</s>
      <s id="b.1CO.17.3.2">Tura nuwasha nunisang ni aishrin pengker awajsatnuitai.</s>
     </seg>
     <seg type="verse" id="b.1CO.17.4">
      <s id="b.1CO.17.4.1">Nuwa namangkengka ninuchuitai, antsu ni aishrinuitai.</s>
      <s id="b.1CO.17.4.2">Tura aishmangku namangkesha nunisang ninuchuitai, antsu ni nuwarinuitai.</s>
     </seg>
     <seg type="verse" id="b.1CO.17.5">
      <s id="b.1CO.17.5.1">Aints ni nuwarijai tsuutnaitsuk tsaniasar pujusartinuitai.</s>
      <s id="b.1CO.17.5.2">Antsu Yus nukap seatasar ¿warutam kintak iijai kanutskesha pujustaij? tu nintiminauka mai nuwamtak metek nintimtunisar nunaka turuwartinuitai.</s>
      <s id="b.1CO.17.5.3">Antsu aints ninu nuwarijai kanutsuk untsuri kinta pujamtaikia, iwianchi apuri Satanás: Chikich nuwanam tepeeta turuti tusa, ataksha ni nuwarijai kanurtinuitai.</s>
     </seg>
     <seg type="verse" id="b.1CO.17.6">
      <s id="b.1CO.17.6.1">Yatsur ainautiram, tuke atumi nuwarijai tumatsuk asataram tusanka nunaka tatsujrume.</s>
      <s id="b.1CO.17.6.2">Antsu atum wakerakrumka, nusha turunataram tusan tajarme.</s>
     </seg>
     <seg type="verse" id="b.1CO.17.7">
      <s id="b.1CO.17.7.1">Aints mash wijai metek nuwenchau arti tusan wakerajai.</s>
      <s id="b.1CO.17.7.2">Antsu Yus mash aints ainaun metekka najanachmiayi.</s>
      <s id="b.1CO.17.7.3">Tura asamtai chikich ainauka nuwan nuwatkatin ainawai.</s>
      <s id="b.1CO.17.7.4">Antsu chikich ainauka nuwan nuwatkashtin ainawai.</s>
     </seg>
     <seg type="verse" id="b.1CO.17.8">
      <s id="b.1CO.17.8.1">Antsu nuwartichu ainautirmin, tura waje ainautirmincha chicharkun: Wi nuwartichu aja aintsaram pujakrumnisha pengker pujarme tajarme.</s>
     </seg>
     <seg type="verse" id="b.1CO.17.9">
      <s id="b.1CO.17.9.1">Antsu nuwartichu pujuschamin nekapinaka, nuwa angkantin aa nuna nuwatkarti.</s>
      <s id="b.1CO.17.9.2">Tura nuwa aintsun ninumtsuk pujuschamin nekapinaka aints nuwenchawa nuna ninumkarti.</s>
      <s id="b.1CO.17.9.3">Nusha pengkeraitai.</s>
      <s id="b.1CO.17.9.4">Antsu natsa nuwan tuke wakerayat nuwatsuk pujakka nuka napchawaitai.</s>
     </seg>
     <seg type="verse" id="b.1CO.17.10">
      <s id="b.1CO.17.10.1">Antsu aishrintin ainauka aishrinka ajapangka ukukchartinuitai.</s>
      <s id="b.1CO.17.10.2">Wiki nintimsanka nunaka tatsujrume.</s>
      <s id="b.1CO.17.10.3">Antsu ii Apuri Cristo: Nu chichamsha umiktaram tusa akupkamiayi.</s>
     </seg>
     <seg type="verse" id="b.1CO.17.11">
      <s id="b.1CO.17.11.1">Antsu nuwa ni aishrin ajapa ukukingkia, nuniangka aintsnaka ninumtsuk pujusti, tura aintsjai tsaning pujustas wakerakka, ni aishrinak waketrukti.</s>
      <s id="b.1CO.17.11.2">Tura aintcha ni nuwarincha ajapangka ukukchati tajarme.</s>
     </seg>
     <seg type="verse" id="b.1CO.17.12">
      <s id="b.1CO.17.12.1">Tura chikich nuwentin ainaun iinu Apuri nu chichamnaka akupkachu wainiatun nunaka tajai: Aints Cristonu asa, ni nuwari Criston umirchau wainiat, nijai pujustas wakerakka, nuwarinka ajapashtinuitai.</s>
     </seg>
     <seg type="verse" id="b.1CO.17.13">
      <s id="b.1CO.17.13.1">Tura nuwasha nunisang Cristonu asa, aishri Criston umirchau wainiat, nijai tsanias pujustas wakerakka, aishrincha ajapashtinuitai.</s>
     </seg>
     <seg type="verse" id="b.1CO.17.14">
      <s id="b.1CO.17.14.1">Nuwa Cristonu asa, aishri Criston umirchau wainiat Yus: Mai kichkia nunisang arti timiau asa, aishrin ajapashtinuitai.</s>
      <s id="b.1CO.17.14.2">Tura aishmangsha nunisang Cristonu asa, nuwari Criston umirchau wainiat, nuwarincha ajapashtinuitai.</s>
      <s id="b.1CO.17.14.3">Nuwa Criston umirchau wainiat aishri: Wína uchir Yusnau arti timiau asa, ni uchirisha Yusnau ainawai.</s>
      <s id="b.1CO.17.14.4">Tura aishmangsha Criston umirchau wainiat ninu nuwari: Wína uchir Yusnau arti timiau asa, ni uchirisha nunisarang Yusnau ainawai.</s>
      <s id="b.1CO.17.14.5">Antsu nuwa Criston umirchau aishrin ajapa ukukmiaka ni uchirisha Yusen umirchau artinuitai.</s>
      <s id="b.1CO.17.14.6">Tura aints Criston umirchau asa, nuwarin ajapa ukukmiaka, ni uchirisha Yusen umirchau artinuitai.</s>
     </seg>
     <seg type="verse" id="b.1CO.17.15">
      <s id="b.1CO.17.15.1">Antsu aints Criston umirchau asa, ni nuwari Cristonu asamtai, nuwarin ukuktas wakerakka turatnuitai.</s>
      <s id="b.1CO.17.15.2">Tura nuwari aishrincha: Weep tusangka surimkashtinuitai.</s>
      <s id="b.1CO.17.15.3">Tura nuwari ataksha angkanta nunisang atinuitai.</s>
      <s id="b.1CO.17.15.4">Tura nuwasha nunisang Cristo umirchau asa, aishri Cristonu asamtai, aishrin ukuktas wakerakka turatnuitai.</s>
      <s id="b.1CO.17.15.5">Tura aishri nuwarin: Weep tusangka surimkashtinuitai.</s>
      <s id="b.1CO.17.15.6">Tura aishri ataksha nuwenchawa nunisang atinuitai.</s>
      <s id="b.1CO.17.15.7">Antsu Yus: Kajernaitsuk pengker nintimtunisrum aneenisrum pujustaram tusa wakerau asamtai, nuna pachisan aatjarme.</s>
     </seg>
     <seg type="verse" id="b.1CO.17.16">
      <s id="b.1CO.17.16.1">Aints Criston umirchayat, nuwarin ukutsuk pujakka, nuwa aishrin nintimtikmau asa, nisha ukunam Criston umirak uwemrashtimpiash tusarkia nekaachminuitji.</s>
      <s id="b.1CO.17.16.2">Tura nuwasha nunisang Criston umirchayat, aishrin ukutsuk pujakka, ni aishri nuwan nintimtikmau asa, nisha ukunam Criston umirak uwemrashtimpiash tusarkia, nusha nekaachminuitji.</s>
      <s id="b.1CO.17.16.3">Tura asamtai nu aintska Cristonu asa ni nuwari Criston umirchau wainiat ukukchatnuitai.</s>
      <s id="b.1CO.17.16.4">Tura nuwasha nunisang Cristonu asa, ni aishri Criston umirchau wainiat ukukchatnuitai.</s>
     </seg>
     <seg type="verse" id="b.1CO.17.17">
      <s id="b.1CO.17.17.1">Yus aints ainautin: Tu pujustaram turamin asamtai, kichik kichik Cristonu ainau Yus wakera nunisang pujusarti.</s>
      <s id="b.1CO.17.17.2">Nu chicham umiktaram tusan, tuke Cristonu ainau iruntramunam etserjai.</s>
     </seg>
     <seg type="verse" id="b.1CO.17.18">
      <s id="b.1CO.17.18.1">Tura asamtai judío Criston umirtsaing, ni nuwapchirin charutkarmia nuka Criston umirak pujakka natsaamak: Ameka judío aintsuitme turutiarai tusa, nu charutkamun uukainjash tu nintimtsuk asati.</s>
      <s id="b.1CO.17.18.2">Tura aints ni nuwapchirin charukchamu ayat, Cristonu asa, nuwaprun charukainjash, tu nintimtsuk asati tajarme.</s>
     </seg>
     <seg type="verse" id="b.1CO.17.19">
      <s id="b.1CO.17.19.1">Cristonu ainautikia nuwapech charukmauka tura charukchamuka pachiatsji.</s>
      <s id="b.1CO.17.19.2">Antsu Yuse chichamen miatrusrik umirkatasar wakeraji, tu nintimsar pujaji.</s>
     </seg>
     <seg type="verse" id="b.1CO.17.20">
      <s id="b.1CO.17.20.1">Cristonu ainautikia Cristo umirtsurning nuwapech charukmau autikia aintsarik pujusminuitji, tura charutkachmau ainausha aintsarang pujusartinuitai.</s>
     </seg>
     <seg type="verse" id="b.1CO.17.21">
      <s id="b.1CO.17.21.1">Tura atum Cristo umirtsuk pujusrum aintsu inatiri akurmesha, nunia Cristonu wajasrum napchau nintimtsuk asataram.</s>
      <s id="b.1CO.17.21.2">Antsu inatmin atumin chichartamak: Angkan pujustasam wakerakmeka jiinkitnuitme turaminamtaikia, nekasrum jiinkitnuitrume.</s>
     </seg>
     <seg type="verse" id="b.1CO.17.22">
      <s id="b.1CO.17.22.1">Ii Apuri Cristo aintsu inatirin: Wína umirtukta tusa eak, ni tunaurin akiimiatkamu asa, aintsu inatiri ayat, yamaikia angkanta nunisang Criston umirkatnuitai.</s>
      <s id="b.1CO.17.22.2">Tura aintsu inatirinchu Cristo: Wína umirtukta tusa eakmau asa, aintsu inatirinchutiat Cristo inatirintai.</s>
     </seg>
     <seg type="verse" id="b.1CO.17.23">
      <s id="b.1CO.17.23.1">Cristo atumi tunaarin akiimiatramkatas waitnas jaka, atumin sumarmaku asamtai, yamaikia Cristonu ainiarme.</s>
      <s id="b.1CO.17.23.2">Tura asaram ju nungkanmaya ainau atumin: Wina umirtukta tinauka pachischatnuitrume.</s>
     </seg>
     <seg type="verse" id="b.1CO.17.24">
      <s id="b.1CO.17.24.1">Yatsur ainautiram umaarutirmesha, Yus atumin eatmak: Wína umirtakrum tu pujustaram tinu asamtai, chikich chikich ainautirmesha Yus wakera nunisrumek pujustaram.</s>
     </seg>
     <seg type="verse" id="b.1CO.17.25">
      <s id="b.1CO.17.25.1">Yamaikia nawantan pachisan, nunia natsancha pachisan tajarme nuka anturtuktaram.</s>
      <s id="b.1CO.17.25.2">Ii Apuri nuna pachis chichaman akupkachu wainiatnak wiki nintimsanak nunaka aatjarme.</s>
      <s id="b.1CO.17.25.3">Ii Apuri wait anentrak ni chichamen nekamtikruau asamtai, wi taja nuka atumsha nekasaintai titinuitrume.</s>
     </seg>
     <seg type="verse" id="b.1CO.17.26">
      <s id="b.1CO.17.26.1">Tura yamaikia wait wajaktin nukap au asamtai, nuwa nuwatsuk aintsarik pujustin pengkeraitai, tu nintimsan pujajai.</s>
     </seg>
     <seg type="verse" id="b.1CO.17.27">
      <s id="b.1CO.17.27.1">Nuwartin akurmeka, nuwaram japawairap.</s>
      <s id="b.1CO.17.27.2">Antsu nuwartichu akurmeka nuwasha eakairap.</s>
     </seg>
     <seg type="verse" id="b.1CO.17.28">
      <s id="b.1CO.17.28.1">Antsu nuwa nuwatkurmeka tunauka turatsrume.</s>
      <s id="b.1CO.17.28.2">Tura nuwa nawan aintsun ninumkusha nuka tunaunaka turatsui.</s>
      <s id="b.1CO.17.28.3">Antsu nuwenawaru ainauka nukap wait wajakartin asaramtai, atum waitnawairam tusan nunaka tajarme.</s>
     </seg>
     <seg type="verse" id="b.1CO.17.29">
      <s id="b.1CO.17.29.1">Yatsur ainautirmin umaarutirmincha nunasha tajarme: Ii Apuri tatintri jeatak wajasi.</s>
      <s id="b.1CO.17.29.2">Tura asamtai yamaisha nuwartin ainau nuwartichua nunisarang Yusnaka umirkartinuitai.</s>
     </seg>
     <seg type="verse" id="b.1CO.17.30">
      <s id="b.1CO.17.30.1">Tura wake mesekar pujuinausha wake meseachua nunisarang Yusnaka umirkartinuitai.</s>
      <s id="b.1CO.17.30.2">Tura nakurin ainausha nakurichua nunisarang Yusen umirkartinuitai.</s>
      <s id="b.1CO.17.30.3">Tura warinchun sumin ainausha sumichua nunisarang Yusnaka umirkartinuitai.</s>
     </seg>
     <seg type="verse" id="b.1CO.17.31">
      <s id="b.1CO.17.31.1">Ju nungkanam aa nuka mash mengkakatin asamtai, ju nungkanam aa nunaka wakerutsuk Yusnaka umirkartinuitai.</s>
     </seg>
     <seg type="verse" id="b.1CO.17.32">
      <s id="b.1CO.17.32.1">Ju nungkanam aa nu nintimtsuk asataram tusan, nunasha tajarme: Nuwartichu ainauka Yusen pengker umirkatasan wakerajai, tu nintimsar pujuinawai.</s>
     </seg>
     <seg type="verse" id="b.1CO.17.33">
      <s id="b.1CO.17.33.1">Antsu nuwartinka ¿itiur nuwarnasha pengkersha awajsatjak? tusar ju nungkanam aa nunak nintimsar pujuinawai.</s>
     </seg>
     <seg type="verse" id="b.1CO.17.34">
      <s id="b.1CO.17.34.1">Tura aishrintin ainau aishrinchau ainaujai metekchau nintiminawai.</s>
      <s id="b.1CO.17.34.2">Nuwa aishrinchau ainauka: ¿Itiur wína namangkrujai, tura wína nintirjaisha tunaarinchau Yusen pengker awajsatjak? tusar ii Apuri Criston nintimsar pujuinawai.</s>
      <s id="b.1CO.17.34.3">Antsu aishrintin ainauka: ¿Itiur aishruncha pengkersha awajsatjak? tusar ju nungkanam aa nuna nintimsar pujuinawai.</s>
     </seg>
     <seg type="verse" id="b.1CO.17.35">
      <s id="b.1CO.17.35.1">Atumsha mash nuwartichu pujustaram tusanka nunaka tatsujrume.</s>
      <s id="b.1CO.17.35.2">Antsu atumin yaingtasan nekas pengker aa nu turataram tusan, tura ii Apuri Cristo miatrusrumek nintimrataram tusan nunaka tajarme.</s>
     </seg>
     <seg type="verse" id="b.1CO.17.36">
      <s id="b.1CO.17.36.1">Antsu aints chichaak: Nawan yaanchuk aintsun ninumkamin ayat, ninumtsuk pujakka napchawaitai, tura asan nuwaktasan wakerajai, tu nintimias pujakka, nu nawannaka nuwatkati.</s>
      <s id="b.1CO.17.36.2">Nuka tunaachawaitai.</s>
     </seg>
     <seg type="verse" id="b.1CO.17.37">
      <s id="b.1CO.17.37.1">Antsu chikich aints yusen miatrusnak umirkatasan, nuwan nuwatan nakitajai tu nintimias pujauka pengker aa nuna turawai.</s>
     </seg>
     <seg type="verse" id="b.1CO.17.38">
      <s id="b.1CO.17.38.1">Tura asamtai aints nawantan nuwatuka pengker aa nuna turawai.</s>
      <s id="b.1CO.17.38.2">Tura aints nuwan nuwatsuk pujausha nuna nangkamasang pengker nintimias pujawai.</s>
     </seg>
     <seg type="verse" id="b.1CO.17.39">
      <s id="b.1CO.17.39.1">Nuwa aishri iwiaaku pujamtaikia, tuke nijai tsanias pujustinuitai.</s>
      <s id="b.1CO.17.39.2">Antsu aishri jakamtai angkan wajas, ni wakerakka Cristo nemarniun ninumkatnuitai.</s>
     </seg>
     <seg type="verse" id="b.1CO.17.40">
      <s id="b.1CO.17.40.1">Tura wiki nintimsanak: Waje chikich aintsun ninumtsuk pujakka, timiá pengker nintimias pujustinuitai tajai.</s>
      <s id="b.1CO.17.40.2">Yuse Wakani nunasha wína nekamtikruau asamtai, tu nintimsan pujajai.</s>
     </seg>
    </div>
    <div type="chapter" id="b.1CO.18">
     <seg type="verse" id="b.1CO.18.1">
      <s id="b.1CO.18.1.1">Yatsur ainautiram, Cristo umirchau ainau ni yusrin, Yuschau waininayat, tangkurin susartas maawaramtai ¿nuna namangke Cristonu ainauti yuwatnuashi? tu inintsamarume nuna pachisan aatjarme.</s>
      <s id="b.1CO.18.1.2">Antuktaram: Iikia nukap nekaji taji nuka nekasaintai.</s>
      <s id="b.1CO.18.1.3">Antsu iijai metek nekainachu ainaun pachisar: Nuka mianchawaitai taji nuka napchawaitai.</s>
      <s id="b.1CO.18.1.4">Antsu Cristonu ainau aneakrikia, iisha Yus miatrusrik umirkur pujustinuitji.</s>
     </seg>
     <seg type="verse" id="b.1CO.18.2">
      <s id="b.1CO.18.2.1">Aints nangkami nintimias: Mash aa nunaka nekajai tayat, Yus niin nekamtikiatas wakera nunaka mashkia nekatsui.</s>
     </seg>
     <seg type="verse" id="b.1CO.18.3">
      <s id="b.1CO.18.3.1">Antsu Yusen anea nuna pachis Yus: Nuka wina aintsruitai tawai.</s>
     </seg>
     <seg type="verse" id="b.1CO.18.4">
      <s id="b.1CO.18.4.1">Tura asamtai Cristo umirchau ainau ni yusrin susartas tangkun maina nusha yuwamnawashi, tu nintimsaram pujau asaram nintimrataram.</s>
      <s id="b.1CO.18.4.2">Yuska kichkitai nuketai.</s>
      <s id="b.1CO.18.4.3">Antsu ju nungkanam pujuinauka: Juka wína yusruitai tina nuka Yuschawaitai tusar nekaji.</s>
     </seg>
     <seg type="verse" id="b.1CO.18.5">
      <s id="b.1CO.18.5.1">Aints ainau wakan ainaun, tura iwianch ainauncha shaminak, untsuri umirin ainayat nangkamiar: Nayaimpinmasha, tura nungkanmasha yuska untsuri pujuinawai, tu nintiminawai.</s>
     </seg>
     <seg type="verse" id="b.1CO.18.6">
      <s id="b.1CO.18.6.1">Antsu iikia Yuska kichkitai taji.</s>
      <s id="b.1CO.18.6.2">Nuka iinu Apaachirintai.</s>
      <s id="b.1CO.18.6.3">Nusha mash aa nuna najanau asa iincha: Wína umirtuktaram tusa najatmamiaji.</s>
      <s id="b.1CO.18.6.4">Tura ii Apuringkia kichkitai.</s>
      <s id="b.1CO.18.6.5">Nuka Jesucristoketai.</s>
      <s id="b.1CO.18.6.6">Nuka ii Apaachiri Yusjai mash ainia nuna najanau asamtai, iisha nuna kakarmarijai iwiaakji.</s>
     </seg>
     <seg type="verse" id="b.1CO.18.7">
      <s id="b.1CO.18.7.1">Antsu aints ainau mashkia nunaka nekainatsui.</s>
      <s id="b.1CO.18.7.2">Chikich ainau nangkamiar: Yuschau waininayat nuka ii yusrintai tinawai.</s>
      <s id="b.1CO.18.7.3">Tura asamtai ni yusrin maaketai tiartas, ni tangkurin maawaru asaramtai, Cristonu ainau nuna namangken yuwinakka, napchau nintimsar shaminayat yuwinawai.</s>
     </seg>
     <seg type="verse" id="b.1CO.18.8">
      <s id="b.1CO.18.8.1">Antsu ii yutairi yuwakrincha Yuska nunaka pachiatsui.</s>
      <s id="b.1CO.18.8.2">Tura ii yutsuk pujakrisha Yuska napchauka awajtsuji.</s>
      <s id="b.1CO.18.8.3">Tura ii yutairi yuwakrisha Yuska pengkerka awajtsuji.</s>
     </seg>
     <seg type="verse" id="b.1CO.18.9">
      <s id="b.1CO.18.9.1">Antsu nuka nintimrataram: Atumka nuka tunaachawaitai tusaram, nu yutasha wakerakrumka yuwamnawaitrume.</s>
      <s id="b.1CO.18.9.2">Antsu nu yuta yuwakrumningkia, chikich aints nuna wainak: Nuka tunaawitai tu nintimratnuitai.</s>
      <s id="b.1CO.18.9.3">Tura asamtai chikich aints ainaun tunau nintimtikrai tusaram nintimrataram.</s>
     </seg>
     <seg type="verse" id="b.1CO.18.10">
      <s id="b.1CO.18.10.1">Atumka aintsu yusri jeen pujusrum, nuka Yuschawaitai tusaram nekau asaram, tangku namangke ni yusrin susaru yuwau asakrumin, chikich aints Cristo nemarin atumin waitmak, nusha nunisang nuna yuwau asa, Criston umirtan inais, tuke chikich aintsu yusri jeen maaketai titas wayaamnawaitai.</s>
     </seg>
     <seg type="verse" id="b.1CO.18.11">
      <s id="b.1CO.18.11.1">Tura asamtai atumka: Chikich aintsu yusri nekas Yuschawaitai tusaram, nekayatrum nuni yuwau asakrumin, chikich aints Criston miatrusang umirchauka Cristo nu aintsun uwemtikratas jarukmaitiat, nu aintska mengkakatnuitai.</s>
     </seg>
     <seg type="verse" id="b.1CO.18.12">
      <s id="b.1CO.18.12.1">Turamtai nu tangku namangke yuwau asaram, Criston nemarnuka tunau nintimtikrume.</s>
      <s id="b.1CO.18.12.2">Nu turakrumka Cristoka umirtsuk tunau wajarme.</s>
     </seg>
     <seg type="verse" id="b.1CO.18.13">
      <s id="b.1CO.18.13.1">Tura asakrumin wikia tajarme: Wi yutan yuwamtaikia, Cristonu ainau tunau wajasarai tusan, wikia yamaikia nu yutanka pengké yuwashtatjai.</s>
     </seg>
    </div>
    <div type="chapter" id="b.1CO.19">
     <seg type="verse" id="b.1CO.19.1">
      <s id="b.1CO.19.1.1">¿Wikia Cristo akupkamuchukitaj?</s>
      <s id="b.1CO.19.1.2">Wikia Jesús jakamunmaya nantaknuncha wainkamiajai.</s>
      <s id="b.1CO.19.1.3">Tura atumin Cristo chichamen etserkau asamtai, atumsha Cristo umirin ainiarme.</s>
      <s id="b.1CO.19.1.4">Wikia Cristo akupkamu asan chikich aints Cristo akupkamu turina nunasha wisha nunisnak turamnawaitjai.</s>
     </seg>
     <seg type="verse" id="b.1CO.19.2">
      <s id="b.1CO.19.2.1">Chikich ainau wína pachitsar nangkamiar: Cristo akupkachmawaitai turutinau waitiatrumek atumka nekasrum: Cristo akupkamuitai turutinuitrume.</s>
      <s id="b.1CO.19.2.2">Cristo: Wína chichamur etserkata tusa akuptuku asamtai, atumsha wi etsermau antuku asaram, Cristonu ainiarme.</s>
      <s id="b.1CO.19.2.3">Tura asaram wína pachitsaram: Cristo akupkamuitai tusaram paan nekaramnawaitrume.</s>
     </seg>
     <seg type="verse" id="b.1CO.19.3">
      <s id="b.1CO.19.3.1">Aints ainaun wína pachitsar: Itiur pujawa tusar nekarawartas wakerutinaunka wisha nunasha tajai:</s>
     </seg>
     <seg type="verse" id="b.1CO.19.4">
      <s id="b.1CO.19.4.1">Wikia nekasan Cristo chichame etserin asan, Cristonu ainaun: Yutasha tura umutisha surustaram timinuitjai.</s>
     </seg>
     <seg type="verse" id="b.1CO.19.5">
      <s id="b.1CO.19.5.1">Tura Cristo akupkamu asan, nuwan nuwatkanka, nujai tsaniasan wekaasamnawaitjai.</s>
      <s id="b.1CO.19.5.2">Chikich aints Cristo akupkamu ainau, tura ii Apuri Cristo yachí ainausha, tura Pedrosha ni nuwarijai wekajinawai.</s>
      <s id="b.1CO.19.5.3">Tura asamtai wisha wakeraknaka turamnawaitjai.</s>
     </seg>
     <seg type="verse" id="b.1CO.19.6">
      <s id="b.1CO.19.6.1">¿Atumka itiur nintimrume?</s>
      <s id="b.1CO.19.6.2">Cristo akupkamu ainau ni uwejejai takakminachu wainiatrumek, atumka ni yuumamurisha suarme.</s>
      <s id="b.1CO.19.6.3">Antsu wisha Bernabéjai atumin Cristo chichamen etseriatrik, iik takakmasar ii yuumamuringkia sumarmaji.</s>
      <s id="b.1CO.19.6.4">¿Nuka pengkerkai?</s>
     </seg>
     <seg type="verse" id="b.1CO.19.7">
      <s id="b.1CO.19.7.1">Suntar nintimrarmi: ¿Aints suntar naamkau ni yutairin akiimiawak?</s>
      <s id="b.1CO.19.7.2">Atsa, antsu suntara apuri ni yutairinka akiimiatui.</s>
      <s id="b.1CO.19.7.3">¿Tura ajartin ni ajarinian juuk yutsukek puja?</s>
      <s id="b.1CO.19.7.4">Atsa.</s>
      <s id="b.1CO.19.7.5">¿Tura uwijartin ni tangkurin tsakatmaruka nuna muntsurin umutskek puja?</s>
      <s id="b.1CO.19.7.6">Atsa, pachitsuk umawai.</s>
      <s id="b.1CO.19.7.7">Tura asamtai Cristo: Wina chichamur etserkataram tusa iincha akuptamkau asamtai, iisha Cristonu ainau yutairisha nangkamrik yuwamnawaitji, tura kuikian iin suraminamtaikia, iisha ii yuumamuringkia sumarmakminuitji.</s>
     </seg>
     <seg type="verse" id="b.1CO.19.8">
      <s id="b.1CO.19.8.1">Junia aints nintimina nunisnaka tatsujrume.</s>
      <s id="b.1CO.19.8.2">Antsu Moisés umiktin chichaman akupak nunasha timiayi.</s>
     </seg>
     <seg type="verse" id="b.1CO.19.9">
      <s id="b.1CO.19.9.1">Yus umiktin chichaman akupkau asamtai, tu aarmawaitai: “Waaka trigo neren pakartas nájamtaikia, trigo pachitsuk yuwati tusaram jangkengka jingkiatawairap.”</s>
      <s id="b.1CO.19.9.2">¿Antsu Yus waakan nintimsang nunaka tímia?</s>
      <s id="b.1CO.19.9.3">Atsa.</s>
     </seg>
     <seg type="verse" id="b.1CO.19.10">
      <s id="b.1CO.19.10.1">Antsu iincha nintimtikramratas nunaka aatramramiaji.</s>
      <s id="b.1CO.19.10.2">Nunaka taku tawai: Yuse chichame etserin Yuse takatrin takakmau asamtai, chikich ainauka Yuse chichamen antinau asar, ni yuumamurincha susartinuitai.</s>
      <s id="b.1CO.19.10.3">Aints arakan araina nuka, tura neren juwina nuka mai metek yuwarmin ainawai.</s>
     </seg>
     <seg type="verse" id="b.1CO.19.11">
      <s id="b.1CO.19.11.1">¿Aints ajarin araamia nuna neren juuk yutsukek pujusminui?</s>
      <s id="b.1CO.19.11.2">Atsa, pachitsuk yuwamnawaitai.</s>
      <s id="b.1CO.19.11.3">Tura asamtai iikia Yuse chichame nekas pengker aa nu atumka nintimtikramu asaram ii yuumamurisha sukartusminuitrume.</s>
      <s id="b.1CO.19.11.4">¿Nuka paseekai?</s>
     </seg>
     <seg type="verse" id="b.1CO.19.12">
      <s id="b.1CO.19.12.1">Iikia nu nangkamtaik atumin Cristonam uwemratin chicham etserkamiaji.</s>
      <s id="b.1CO.19.12.2">Tura chikich ainau ukunam atumin Cristo chichamen nuitamrarmia nuka atumi yutairincha, tura atumi kuikiarin juwiarmia nunisrik iisha jukimnawaitji.</s>
      <s id="b.1CO.19.12.3">Turayatrik iikia turachmiaji.</s>
      <s id="b.1CO.19.12.4">Antsu chikich aints itiurchat nintimsar antutan nakitrarai tusar, iikia waitnasar takakmasar ii yuumamuringkia sumarminuyaji.</s>
     </seg>
     <seg type="verse" id="b.1CO.19.13">
      <s id="b.1CO.19.13.1">Nintimrataram: Yus seatai juun jeanam takakminausha chikich ainau Yusen susartas tangkun maawar itainaun nuna namangken yuu armiayi.</s>
      <s id="b.1CO.19.13.2">Sacerdote ainausha aintsu tangkurin maawar, Yusen susartas epeena nuna namangkencha yu armiayi.</s>
     </seg>
     <seg type="verse" id="b.1CO.19.14">
      <s id="b.1CO.19.14.1">Tura asamtai ii Apuri nu chichamnasha iin akupturmak: Aints ainau uwemratin chichaman antin ainauka Yuse chichamen etserin ainaunka ni yuumamurin susarti timiayi.</s>
     </seg>
     <seg type="verse" id="b.1CO.19.15">
      <s id="b.1CO.19.15.1">Antsu wikia chikich aintsun: Yuumamur surusta pengké tichamiajai.</s>
      <s id="b.1CO.19.15.2">Tura yuumamur surustaram tusanka atumniaka aatsujrume.</s>
      <s id="b.1CO.19.15.3">Chikich ainaun: Yuumamur surusta takunka ¿natsantrujai jakamin nekapchainjash?</s>
      <s id="b.1CO.19.15.4">Antsu chikich ainau kuikiarin jurukchau asan, pengker nintimsan warasan angkan pujajai.</s>
     </seg>
     <seg type="verse" id="b.1CO.19.16">
      <s id="b.1CO.19.16.1">Ii Apuri Cristo: Uwemratin chicham etserkata tusa akuptuku asamtai, wi nu chichaman etserkunka: Pengkeraitjai tumamtsujai.</s>
      <s id="b.1CO.19.16.2">Antsu wi nu chichaman etsertsuk pujamtaikia, Cristo winaka wait wajaktiniun surustinuitai.</s>
     </seg>
     <seg type="verse" id="b.1CO.19.17">
      <s id="b.1CO.19.17.1">Tura asamtai wi wakeraknaka Cristo chichamen etserkunka warasminuitjai.</s>
      <s id="b.1CO.19.17.2">Tura Cristo: Wína chichamur etserkata turutin asamtai, wikia nakitaknasha ni chichamenka tuke umiktinuitjai.</s>
     </seg>
     <seg type="verse" id="b.1CO.19.18">
      <s id="b.1CO.19.18.1">Tura wikia Cristonam uwemratin chichaman etserin asan, aints ainau akirkarti tuuka nintimtsujai.</s>
      <s id="b.1CO.19.18.2">Antsu chikich ainau wína akirtsuk antukarti tusan, pengker nintimsan nu chichaman etserjai.</s>
      <s id="b.1CO.19.18.3">Nu uwemratin chichaman wi etsermatai, chikich ainau nu chichaman antukaru asar, nekasar wína akirkarminiun wainiatun nunaka pengké nakitajai.</s>
     </seg>
     <seg type="verse" id="b.1CO.19.19">
      <s id="b.1CO.19.19.1">Wikia chikich ainau inatiringkia achayatnak, aints untsuri Cristo chichamen antukar uwemrarti tusan, mash aintsu inatiriya nunisnak pujajai.</s>
     </seg>
     <seg type="verse" id="b.1CO.19.20">
      <s id="b.1CO.19.20.1">Judío ainau Criston umirkarti tusan, wikia judío ainaujai iruntran, judío aintsua nunisnak pujuyajai.</s>
      <s id="b.1CO.19.20.2">Tura Moisésa chichamen umirin ainaujai iruntran, Criston umirkarti tusan, Moisésa chichamen umirnuyajai.</s>
      <s id="b.1CO.19.20.3">Moisésa chichamen umirkunka, tuuka uwemrachmin ayatnak nunaka turinuyajai.</s>
     </seg>
     <seg type="verse" id="b.1CO.19.21">
      <s id="b.1CO.19.21.1">Yus wína chichamur umirtuktaram tusa, chichaman akupkamia nuna umirin asan, Cristosha wína chichamur umirtukta tusa akuptukmia nuna umirkawaitjai.</s>
      <s id="b.1CO.19.21.2">Tura Moisésa chichamen nekachu ainausha Criston umirkarat tusan, wikia Moisésa chichamenka nekachua nunisnak pujuyajai.</s>
     </seg>
     <seg type="verse" id="b.1CO.19.22">
      <s id="b.1CO.19.22.1">Tura Cristo chichamen miatrusarang umirkacharu ainausha miatrusarang Criston umirkarat tusan, nijai iruntran pujuyajai.</s>
      <s id="b.1CO.19.22.2">Tura aints ainau mash uwemrarat tusan, judío ainau pujuinawa nunisnak nujai iruntran pujuyajai.</s>
      <s id="b.1CO.19.22.3">Tura judíochu ainaujaisha nunisnak iruntran pujuyajai.</s>
      <s id="b.1CO.19.22.4">Kichkikia menakar uwemrarmi tusan tu pujuyajai.</s>
     </seg>
     <seg type="verse" id="b.1CO.19.23">
      <s id="b.1CO.19.23.1">Tura aints ainau untsuri uwemrartin chichaman antukar uwemrarti tusan, wikia Cristonam jeanka winaka: Nekasam pengker umirtukmiame, turutmi tusan tu pujajai.</s>
     </seg>
     <seg type="verse" id="b.1CO.19.24">
      <s id="b.1CO.19.24.1">Aints ainau nekapnainak ampuinauka nekarme.</s>
      <s id="b.1CO.19.24.2">¿Yáachia eemak jeati? tusar ampukiar weenak, kichik aintsuk tsengkrutin jukitnun waininayat mash ampuinawai.</s>
      <s id="b.1CO.19.24.3">Atumsha tsengkrutin jukiartas ampuina nunisrumek Cristo pengker umirkataram.</s>
     </seg>
     <seg type="verse" id="b.1CO.19.25">
      <s id="b.1CO.19.25.1">Aints nekapnaisartas eemkar jeartas wakerinauka, ii namangke kakarat tusar kintajai metek ampuinawai.</s>
      <s id="b.1CO.19.25.2">Tura ampukiar: Wikia eemkan jeanka tsengkrutin jukitatjai, tu nintimsar turinawai.</s>
      <s id="b.1CO.19.25.3">Tura nu tsengkruti jumchik arus minartinuitai.</s>
      <s id="b.1CO.19.25.4">Tura iikia tsengkruti minartin aa nu jukitasrikia Cristoka umirtsuji.</s>
      <s id="b.1CO.19.25.5">Antsu nayaimpinam jeakrin, ii Apuri iin chichartamak: Atumka wina pengker umirtakrum pujuyarme, iin turammi tusar wakeraji.</s>
     </seg>
     <seg type="verse" id="b.1CO.19.26">
      <s id="b.1CO.19.26.1">Aints ainau nekapnainak ampuina nuka nangkamiarka ampuinatsui.</s>
      <s id="b.1CO.19.26.2">Antsu nekapnainak, chikich nepetkami tusar nekapnainawai.</s>
      <s id="b.1CO.19.26.3">Wisha nunisnak nangkamiar nasenam kutsma kutsma wajaina nunisnaka Cristonka umirtsujai.</s>
     </seg>
     <seg type="verse" id="b.1CO.19.27">
      <s id="b.1CO.19.27.1">Antsu tunau wajasai tusan, wína wakeramurnaka najantsujai.</s>
      <s id="b.1CO.19.27.2">Cristo chichamen etserin ayatnak, ni chichamen miatrusnak umirtsuk wi jakamtaikia, Cristo wína chichartak: Wína chichamur etsernutiatum ¿waruka miatrusmek umirtukchamiame? turuti tusan, Cristo chichamenak umirkatasan wakerajai.</s>
     </seg>
    </div>
    <div type="chapter" id="b.1CO.110">
     <seg type="verse" id="b.1CO.110.1">
      <s id="b.1CO.110.1.1">Yatsur ainautiram umaartirmesha, yamai taja nuka nintimrataram.</s>
      <s id="b.1CO.110.1.2">Yaanchuik Moisés ii juuntri ainaun Egipto nungkanmaya jiikim, ii juuntri ainau mash mukuntiujai wekaasarmiayi.</s>
      <s id="b.1CO.110.1.3">Tura mash juun entsa japencha wekaasarmiayi.</s>
     </seg>
     <seg type="verse" id="b.1CO.110.2">
      <s id="b.1CO.110.2.1">Ii juuntri ainau mash mukuntiujai wekaasaru asar, tura juun entsanmasha mash wekaasaru asar, entsanam mainawa nunisarang: Wikia Moisésan nemarsatasan wakerajai tiarmiayi.</s>
     </seg>
     <seg type="verse" id="b.1CO.110.3">
      <s id="b.1CO.110.3.1">Tura nayaimpinmaya yutancha mash yuwarmiayi.</s>
     </seg>
     <seg type="verse" id="b.1CO.110.4">
      <s id="b.1CO.110.4.1">Turinamtai Yus pampanmaya yumin akupkamtai, nu yumincha mash umurarmiayi.</s>
      <s id="b.1CO.110.4.2">Tura Cristoka nu pampa nunisang aints jakaarchati tusa iwiaaku pujustinun suramji.</s>
     </seg>
     <seg type="verse" id="b.1CO.110.5">
      <s id="b.1CO.110.5.1">Turamaitiat ii juuntri ainau Yusnaka pengkerka awajsacharmiayi.</s>
      <s id="b.1CO.110.5.2">Tura Yusen umirinachu asar, aints atsamunam untsuri jakaarmiayi.</s>
     </seg>
     <seg type="verse" id="b.1CO.110.6">
      <s id="b.1CO.110.6.1">Ii juuntri ainau ni wakeramurin najanawarmia nunisrumek tunau wakerukairap tusa, Yus iincha nuitamratas wakerutmaji.</s>
     </seg>
     <seg type="verse" id="b.1CO.110.7">
      <s id="b.1CO.110.7.1">Tura Yuschau waininayat ni yusrin ningki najanawar: Juka ii yusrintai tiarmia nunisrumka atumka tiirap.</s>
      <s id="b.1CO.110.7.2">Yuse chichamesha tu aarmawaitai: “Nu aints ainau yutancha yuwar, tura umutnasha nukap umurar nunia wajakiar nakurusarmiayi,” tu aarmawaitai.</s>
     </seg>
     <seg type="verse" id="b.1CO.110.8">
      <s id="b.1CO.110.8.1">Tura asamtai nuwajai turunitsuk asarmi.</s>
      <s id="b.1CO.110.8.2">Ii juuntri ainau yaanchuik nuwajai turunawaru asar, kichik kintatik veintitrés mil (23,000) aints jakarmiayi.</s>
     </seg>
     <seg type="verse" id="b.1CO.110.9">
      <s id="b.1CO.110.9.1">Tura ii juuntri chichainak: Wikia tunau turamtaikia, watska, Yus wait wajaktiniun suruschanpiash, iisha nekapsami tu nintimtsuk asarmi.</s>
      <s id="b.1CO.110.9.2">Yaanchuik ii juuntri ainau nuna turinamtai, Yus napin aints ainaun esaiti tusa akuptukmiayi.</s>
      <s id="b.1CO.110.9.3">Turamtai napi esainam untsuri jakaarmiayi.</s>
     </seg>
     <seg type="verse" id="b.1CO.110.10">
      <s id="b.1CO.110.10.1">Tura Yus pachisrum pasé chichakairap.</s>
      <s id="b.1CO.110.10.2">Yaanchuik ii juuntri ainau Yusen kajerinak pasé chichasaru asaramtai, Yus sungkuran ni awemamurijai akuptuk aints ainaun maamiayi.</s>
     </seg>
     <seg type="verse" id="b.1CO.110.11">
      <s id="b.1CO.110.11.1">Ii juuntri ainau turunamuri nintimrarmi: Nu aintsua nunisrumek pujusairam tusar, Yuse chichame etserin ainau tu aararmiayi.</s>
      <s id="b.1CO.110.11.2">Nungka amukatin jeatak wajasu asamtai, atumka tunau wajasairam tusa, Yus yamai pujuinautinka nuitamratas wakerutmaji.</s>
     </seg>
     <seg type="verse" id="b.1CO.110.12">
      <s id="b.1CO.110.12.1">Tura asamtai aints: Wikia tunaunaka pengké turashtatjai tauka anearti.</s>
      <s id="b.1CO.110.12.2">Nisha ii juuntriya nunisang tunau wajastinuitai.</s>
     </seg>
     <seg type="verse" id="b.1CO.110.13">
      <s id="b.1CO.110.13.1">Atumin nekapramsatin jeamtaikia: Wikiapi tu pujaja, tuuka nintimsairap.</s>
      <s id="b.1CO.110.13.2">Chikich ainausha atumjai metek tu pujuinawai.</s>
      <s id="b.1CO.110.13.3">Antsu Yus tímia nunaka nekas umiktinuitai.</s>
      <s id="b.1CO.110.13.4">Satanás: Tunau turata, turamu wainiat, Yus atumin: Tunau wajasairam tusa yainmaktatrume, nuniasha tunau nepetkataram tusa kakamtikramratatrume.</s>
     </seg>
     <seg type="verse" id="b.1CO.110.14">
      <s id="b.1CO.110.14.1">Aneetir ainautiram, nu nintimrau asaram, aints ni yusrin ningki najanina nuka nintimtutsuk asataram.</s>
     </seg>
     <seg type="verse" id="b.1CO.110.15">
      <s id="b.1CO.110.15.1">Atumka nekau asaram, wi taja nuka pengkeraitai tusaram nintimratnuitrume.</s>
     </seg>
     <seg type="verse" id="b.1CO.110.16">
      <s id="b.1CO.110.16.1">Iikia Cristo jakamuri nintimsar, tura ni numpe numparmaurisha nintimsar, iisha iruntrar maaketai tiri, kichik piningjai umaji.</s>
      <s id="b.1CO.110.16.2">Nu umakur Cristo nintimsar pujaji.</s>
      <s id="b.1CO.110.16.3">Tura Cristo jakamuri nintimsar, kichik yurumkak yuwaji.</s>
      <s id="b.1CO.110.16.4">Nu yuwakur Cristo nintimsar pujaji.</s>
     </seg>
     <seg type="verse" id="b.1CO.110.17">
      <s id="b.1CO.110.17.1">Iikia untsuri ayatrik, Cristo jakamuri nintimtusar, kichik yutak yuwaji.</s>
      <s id="b.1CO.110.17.2">Iikia mash Cristonu asar, kichik namangkea nunisketji.</s>
     </seg>
     <seg type="verse" id="b.1CO.110.18">
      <s id="b.1CO.110.18.1">Israel ainau turamuri nintimrataram: Sacerdote tangkun maawar namangken Yusen maaketai tiartas yuu armiayi.</s>
      <s id="b.1CO.110.18.2">Tura tangku namangke Yus suamu yuwinau asar, Yusen nintimsar yuu armiayi.</s>
     </seg>
     <seg type="verse" id="b.1CO.110.19">
      <s id="b.1CO.110.19.1">Wi yamai titatjarme nu nintimrataram.</s>
      <s id="b.1CO.110.19.2">¿Tangku namangken aints ni yusrin suwina nuka warimpita?</s>
      <s id="b.1CO.110.19.3">Nuka aya tangku namangkentai.</s>
      <s id="b.1CO.110.19.4">Antsu Yusen tenap nintimtichu ainau nangkamiar: Juka ii yusrintai tusar, ni yusrin ningki najanawariat, ni yutairincha maaketai tiartas suwinak ¿nekas Yusnak suwina?</s>
      <s id="b.1CO.110.19.5">Atsa, nunaka Yusnaka suwinatsui, antsu iwianchin suwinawai.</s>
      <s id="b.1CO.110.19.6">Tura asamtai atumsha nu yuwau asaram, iwianch ainaujai tsaningtinuitrume.</s>
      <s id="b.1CO.110.19.7">Antsu iwianch ainaujai tsaniasrum pujusairam tusan tajarme.</s>
     </seg>
     <seg type="verse" id="b.1CO.110.21">
      <s id="b.1CO.110.21.1">Atumka Cristo jakamuri nintimsaram, umuti kichik piningjai umuru asaram, nuniangka iwianch susamuka umurchatnuitrume.</s>
      <s id="b.1CO.110.21.2">Tura ii Apuri Cristo misarin yuwau asaram, nuniangka iwianch susamuka yuwashtinuitrume.</s>
     </seg>
     <seg type="verse" id="b.1CO.110.22">
      <s id="b.1CO.110.22.1">Ii Apuri Cristo umiriatur ¿nu inaisar ataksha iwianch umirkurin, ii Apuri kasmatramkatnukitai?</s>
      <s id="b.1CO.110.22.2">Tura: ¿Ii Apuri nangkamasrik kakarmaitji timinkitai?</s>
     </seg>
     <seg type="verse" id="b.1CO.110.23">
      <s id="b.1CO.110.23.1">Chikich aints chichainak: Ii wakerakrikia pachitsuk mash turamnawaitji tina nuka nekasaintai.</s>
      <s id="b.1CO.110.23.2">Antsu ii wakeraji nu mash turakrikia, chikich ainau yaingchatnuitji.</s>
      <s id="b.1CO.110.23.3">Nekasar ii wakeraji nuka pachitsuk turamnawaitji, antsu nu pachitsuk turakrikia, chikich aints Cristonu ainausha miatrusarang Criston umirkarat tusar yaingtatkamarsha yuumataji.</s>
     </seg>
     <seg type="verse" id="b.1CO.110.24">
      <s id="b.1CO.110.24.1">Tura asar ¿itiur pujaknak pengkersha pujusaintaj? tuuka nintimtsuk, antsu ¿chikich aintsun itiur yaingkainjak? tu nintimratnuitji.</s>
     </seg>
     <seg type="verse" id="b.1CO.110.25">
      <s id="b.1CO.110.25.1">Yuse chichame tu aarmawaitai: “Yus mash najanau asamtai, iinu nungkaringkia Yusnawaitai.</s>
      <s id="b.1CO.110.25.2">Tura ju nungkanam aa nusha mash Yusnawaitai.”</s>
      <s id="b.1CO.110.25.3">Tu aarmau asamtai, namang sumatinam tangku namangke sumaktasrum jearmeka, ¿aintsu yusri susamuashi? tuuka nintimtsuk sumaktaram.</s>
      <s id="b.1CO.110.25.4">Tura sumakrum ¿juna yuwanka tunau wajaschatjash? tuuka nintimtsuk pachitsuk yuwataram.</s>
     </seg>
     <seg type="verse" id="b.1CO.110.27">
      <s id="b.1CO.110.27.1">Cristo umirchau ainau: Wína jearun yuwita, atumin turaminamtaikia, atum wetasrum wakerakrumka yuutaram.</s>
      <s id="b.1CO.110.27.2">Tura ni jeen yuwakrum: ¿Namangsha ii yuwaji juka ni yusrin maaketai tiartas maamuchuashi? tura ¿nuna yuwanka tunau wajaschatjash? tuuka nintimtsuk pachitsuk yuwataram.</s>
     </seg>
     <seg type="verse" id="b.1CO.110.28">
      <s id="b.1CO.110.28.1">Turayat chikich aints ujatmak: Juka ni yusrin susatas maamuitai tusar ujatminamtaikia, chikich aints Cristo miatrusar umirchau ainau tunau nintimrarai tusaram, nu namangka yuwairap.</s>
     </seg>
     <seg type="verse" id="b.1CO.110.29">
      <s id="b.1CO.110.29.1">Atumka pachitsuk yuwamin arumin, chikich ainau tunau nintimrarai tusan nuka yuwairap tajarme.</s>
      <s id="b.1CO.110.29.2">Antsu atumka chichaakrum: Wikia wína yutairun pachitsuk yuwamin aisha, chikich ainau: Nuka yuwachminuitme tinamtaisha ¿warukanak wikia yuwashtaj?</s>
     </seg>
     <seg type="verse" id="b.1CO.110.30">
      <s id="b.1CO.110.30.1">Wikia Yusen maaketai tusan, wina yutairun yuwamtaisha ¿itiur chikich aints wína pachitas: Nuka tunau turayi, turutiarting? atumka timinuitrume.</s>
     </seg>
     <seg type="verse" id="b.1CO.110.31">
      <s id="b.1CO.110.31.1">Anturtuktaram.</s>
      <s id="b.1CO.110.31.2">Atumi yutairi yuwakrumka, tura atumi umutiri umakrumsha, tura waring achat mash turakrumsha, aints ainau nuna mash wainkar: Yusen pengker nintimtusarat tusaram turataram.</s>
     </seg>
     <seg type="verse" id="b.1CO.110.32">
      <s id="b.1CO.110.32.1">Judío ainau, tura judíochu ainausha Criston umirtan nakitrarai tusaram, tura Cristonu ainau tunau wajasarai tusaram, tuke tu nintimsaram pujustaram.</s>
     </seg>
     <seg type="verse" id="b.1CO.110.33">
      <s id="b.1CO.110.33.1">Aints ainau tuke mash pengker nintimsar pujusarti tusan, tura wína pachitsar pasé chichartukarai tusan, wikia wína wakeramurnaka najantsujai, antsu chikich ainau untsuri uwemrarti tusan, wikia aints ainaun yaingtasan wakerajai.</s>
     </seg>
    </div>
    <div type="chapter" id="b.1CO.111">
     <seg type="verse" id="b.1CO.111.1">
      <s id="b.1CO.111.1.1">Wikia Criston nemarkau asamtai, atumsha wiya nunisrumek chikich ainau yayaakrum Cristo nemarkataram tajarme.</s>
     </seg>
     <seg type="verse" id="b.1CO.111.2">
      <s id="b.1CO.111.2.1">Yatsur ainautiram, wína tuke kajinmatrukchau asakrumin, tura wi atumin nuiniarmiajrume nuka miatrusrumek umirtuku asakrumin, wisha atumin pengker nintimtajrume.</s>
     </seg>
     <seg type="verse" id="b.1CO.111.3">
      <s id="b.1CO.111.3.1">Tura chikich chichamnasha atumin nekamtikiatasan wakerajrume.</s>
      <s id="b.1CO.111.3.2">Anturtuktaram: Cristo ni Apaachiri Yusnak umirnuitai.</s>
      <s id="b.1CO.111.3.3">Tura Cristo umirin ainautikia mash ii Apuri Cristok umirnuitji.</s>
      <s id="b.1CO.111.3.4">Tura Yus wakerau asamtai, nuwa ainau ni aishrinak umirin ainawai.</s>
     </seg>
     <seg type="verse" id="b.1CO.111.4">
      <s id="b.1CO.111.4.1">Tura aishmang ni nuwarin inartin asa, Cristonu ainau iruntramunam Yusen aujsatas, tura Yuse chichamen etserkatas tarachin nukumak wajaska, nuwa tumau wajau asa nuka natsanpiakuitai.</s>
     </seg>
     <seg type="verse" id="b.1CO.111.5">
      <s id="b.1CO.111.5.1">Antsu nuwa aishrintin Cristonu ainau iruntramunam tarachin nukumatsuk Yusen aujsatas tura Yuse chichamen etserkatas wajakka, aishmangkua nunisang wajau asa nuka natsanpiakuitai.</s>
      <s id="b.1CO.111.5.2">Nuna turakka intashi awamrawa tumawaitai.</s>
     </seg>
     <seg type="verse" id="b.1CO.111.6">
      <s id="b.1CO.111.6.1">Tura asamtai nuwa Cristonu ainau iruntramunam tarachin nukumatsuk wajastas wakerakka, intashincha awartinuitai.</s>
      <s id="b.1CO.111.6.2">Antsu nuwa intashin awarka nuka natsanpiakuitai.</s>
      <s id="b.1CO.111.6.3">Tura asamtai nuwa aishrinak umirin asa, Cristonu ainau iruntramunam tarachin nukumaktinuitai.</s>
     </seg>
     <seg type="verse" id="b.1CO.111.7">
      <s id="b.1CO.111.7.1">Yus aintsun najana chicharak: Ju nungkanam ainia nuka wiya nunismek mash inarta timiau asa, aints waring achat Yus najanamia nunaka mash inartinuitai.</s>
      <s id="b.1CO.111.7.2">Tura asa tsengkrutin tsengkrutsuk wajastinuitai.</s>
      <s id="b.1CO.111.7.3">Turamtai nuwa aishrin pengker umirak pujakka, aishrin pengker awajsatnuitai.</s>
     </seg>
     <seg type="verse" id="b.1CO.111.8">
      <s id="b.1CO.111.8.1">Yus aintsun najanak aishmangnaka nuwanmayanka najanachmiayi, antsu aishmangkun eemak najana, pajen kuitak nuwanka uku najanamiayi.</s>
     </seg>
     <seg type="verse" id="b.1CO.111.9">
      <s id="b.1CO.111.9.1">Aishmang nuwan umirkat tusangka Yuska najanachmiayi, antsu nuwa aishmangkun umirkat tusa najanamiayi.</s>
     </seg>
     <seg type="verse" id="b.1CO.111.10">
      <s id="b.1CO.111.10.1">Tura asamtai nuwa aishrin umirak pujakka, Yuse awemamuri ainau nuna wainkar: Nu nuwaka aishrin umirui tiarat tusar tarachin nukumaktinuitai.</s>
     </seg>
     <seg type="verse" id="b.1CO.111.11">
      <s id="b.1CO.111.11.1">Antsu mai ii Apuri Cristonu asar, aishmangtisha iikikia Cristoka umirkashtinuitji.</s>
      <s id="b.1CO.111.11.2">Tura nuwa ainausha ningkikia Cristonka umirkachartinuitai.</s>
     </seg>
     <seg type="verse" id="b.1CO.111.12">
      <s id="b.1CO.111.12.1">Nu nangkamtaik Yus nuwan aishmangnumia najanamiayi.</s>
      <s id="b.1CO.111.12.2">Turayat aishmang ainausha nuwanmaya akiininawai.</s>
      <s id="b.1CO.111.12.3">Antsu Yus mai najanamiayi.</s>
     </seg>
     <seg type="verse" id="b.1CO.111.13">
      <s id="b.1CO.111.13.1">Atumek nintimrataram.</s>
      <s id="b.1CO.111.13.2">Cristonu ainau iruntramunam nuwa tarachin nukumatsuk Yusen seakka ¿nuka pengkerkai?</s>
      <s id="b.1CO.111.13.3">¿Atum ainautiram nuka napchawaitai tatsurmeash?</s>
     </seg>
     <seg type="verse" id="b.1CO.111.14">
      <s id="b.1CO.111.14.1">Corintonmaya ainautiram, aishmang ainau nuwa nunisarang intashin sarman tsakatmaramtaikia, ¿nuka natsanpiakuitai tatsurmek?</s>
     </seg>
     <seg type="verse" id="b.1CO.111.15">
      <s id="b.1CO.111.15.1">Antsu nuwa intashi tarachjai nukukmawa nunisang ati tusa, Yus nuwa intashin sarman najatamiayi.</s>
      <s id="b.1CO.111.15.2">Turamu asa nuwa intashpikia nekas pengkeraitai.</s>
     </seg>
     <seg type="verse" id="b.1CO.111.16">
      <s id="b.1CO.111.16.1">Antsu chikich ainau ju chichaman umitan nakitinamtaisha, wikia nunaka pachiatsjai.</s>
      <s id="b.1CO.111.16.2">Iikia Cristonu ainau iruntramunam tuke tu nintimsar pujaji.</s>
      <s id="b.1CO.111.16.3">Tura Cristonu ainau chikich nungkanam pujuinausha nunisarang nintiminawai.</s>
     </seg>
     <seg type="verse" id="b.1CO.111.17">
      <s id="b.1CO.111.17.1">Yamaikia chikich chichaman atumin aatratasan wakerajrume.</s>
      <s id="b.1CO.111.17.2">Yuse misari yuwatasrum iruntraram pujakrumsha, Cristo miatrusrumek umirkatasrumka iruntsurme.</s>
      <s id="b.1CO.111.17.3">Tura irunkurmesha pasé pujau asakrumin: Atumka pengker turarme tatsujrume.</s>
     </seg>
     <seg type="verse" id="b.1CO.111.18">
      <s id="b.1CO.111.18.1">Wi anturkamjarme nuka nuwaitai: Cristonu ainautirmin pachitmasar: Iijai iruntrar yuwami tiariat kanakar yuwinawai.</s>
      <s id="b.1CO.111.18.2">Nu tamaun antukan, nekasashi tu nintimsan pujajai.</s>
     </seg>
     <seg type="verse" id="b.1CO.111.19">
      <s id="b.1CO.111.19.1">Chikich aints ainau: ¿Yaachik Yusen miatrusang umirak puja? tusar paan nekarawarti tusaram, atumka kanákrum pujarme.</s>
      <s id="b.1CO.111.19.2">Antsu ¿kanákrum pujakrumsha nekasrum pengkerak pujaram?</s>
      <s id="b.1CO.111.19.3">Atsa.</s>
     </seg>
     <seg type="verse" id="b.1CO.111.20">
      <s id="b.1CO.111.20.1">Tura iruntai jeanam wayaaram kanákrum yuwakrumka, atumka Cristo jakamuri nintimtusrumka Yuse misari yuwatasrumka iruntsurme.</s>
     </seg>
     <seg type="verse" id="b.1CO.111.21">
      <s id="b.1CO.111.21.1">Antsu kichik kichik eemkar jear, kichnaka nákatsuk, ni yutairin kichnaka jamtsuk yuwinawai.</s>
      <s id="b.1CO.111.21.2">Tura eemkar jearma nusha umutirin nukap umuru asar nampekar pujuinawai.</s>
      <s id="b.1CO.111.21.3">Antsu uku jearuka yutsuk pujuinawai.</s>
     </seg>
     <seg type="verse" id="b.1CO.111.22">
      <s id="b.1CO.111.22.1">Tu yuwatasrum wakerakrumka, tura tu umurtasrum wakerakrumka ¿warukaya atumi jeening kanákrum yuwatsrume?</s>
      <s id="b.1CO.111.22.2">Cristonu ainau iruntramunam tu yuwakrumka nuka natsanpiakuitai.</s>
      <s id="b.1CO.111.22.3">Tura yutan jumchik itarusha inatsaarme.</s>
      <s id="b.1CO.111.22.4">¿Tura asakrumin warintajrumek?</s>
      <s id="b.1CO.111.22.5">¿Pengker turarme titajrumeash?</s>
      <s id="b.1CO.111.22.6">Atsa, nunaka tatsujrume.</s>
     </seg>
     <seg type="verse" id="b.1CO.111.23">
      <s id="b.1CO.111.23.1">Ii Apuri chichamen wína ujatkaru asaramtai, wi atumin ujakmiajrume nu kajinmatsuk asataram tusan tajarme: Ii Apuri Jesúsan nu kashi surukarmia nuni ii Apuri yurumkan achik,</s>
     </seg>
     <seg type="verse" id="b.1CO.111.24">
      <s id="b.1CO.111.24.1">Yusen maaketai tusa puuk: “Ju yuwakrum wína namangkur nintimrataram.</s>
      <s id="b.1CO.111.24.2">Wikia atumin uwemtikratasan jakatatjai.</s>
      <s id="b.1CO.111.24.3">Ju yuwakrumka tuke wína jakamur nintimrataram,” timiayi.</s>
     </seg>
     <seg type="verse" id="b.1CO.111.25">
      <s id="b.1CO.111.25.1">Tura piningnasha achik Yusen maaketai tusa chichaak: “Ju umuti umakrumka, wína numpar nintimrataram.</s>
      <s id="b.1CO.111.25.2">Wína mantinamtai, atumi tunaari sakartaj tusan wína numpar numpartatui.</s>
      <s id="b.1CO.111.25.3">Tuke ju umuti umakrumka wína nintimtursaram umurtaram,” timiayi.</s>
     </seg>
     <seg type="verse" id="b.1CO.111.26">
      <s id="b.1CO.111.26.1">Tura asamtai ii Apuri taatsaing, nu yurumak yuwakrumka, tura nu umutisha umakrumka: Ii Apuri Cristo iin uwemtikramratas jarutramkamiaji tu nintimratnuitrume.</s>
     </seg>
     <seg type="verse" id="b.1CO.111.27">
      <s id="b.1CO.111.27.1">Tura asamtai aints ii Apuri jakamuri nintimtsuk, nu yurumkan yuwauka, tura nu umutincha umauka, ii Apuri iin jarutramkau wainiat, ni jakamurin nintimtsuk yuwau asa tura nintimtsuk umuru asa, ningki wiasmatmamkatatui.</s>
     </seg>
     <seg type="verse" id="b.1CO.111.28">
      <s id="b.1CO.111.28.1">Antsu aints Yuse misarin yutsuk: ¿Tunaar atsuash? tu nintimias ningki ni nintin iwiaratnuitai.</s>
      <s id="b.1CO.111.28.2">Nunia nu yurumkancha yuwatnuitai, tura nu umutnasha umurtinuitai.</s>
     </seg>
     <seg type="verse" id="b.1CO.111.29">
      <s id="b.1CO.111.29.1">Cristo nu aintsu tunaarin sakturtas jarukmaitiat, aints nuna nintimtsuk nu yurumkancha yuwa, tura nu umutnasha umur, ni wait wajaktiniun jurumaktias turawai.</s>
     </seg>
     <seg type="verse" id="b.1CO.111.30">
      <s id="b.1CO.111.30.1">Tura asamtai atumjai iruntrar pujuinau untsuri kakaichu ainawai, tura najaiminawai.</s>
      <s id="b.1CO.111.30.2">Tura chikich ainausha jakaru ainawai.</s>
     </seg>
     <seg type="verse" id="b.1CO.111.31">
      <s id="b.1CO.111.31.1">Antsu Yusen umirchau ainaujai metek ji kajintrashtinnum mengkakarai tusa, ii Apuri Cristo ni nemarnutinka: Tunau inaisataram tusa, iin wait wajaktiniun suramji.</s>
      <s id="b.1CO.111.31.2">Tura asamtai ii tunauri mash nintimrar: Wikia tunaawitjai, antsu wina tunaurunka mash inaisatjai tinu asakrin, Yuska iinka wait wajaktinnaka suramsashtinuitji.</s>
     </seg>
     <seg type="verse" id="b.1CO.111.33">
      <s id="b.1CO.111.33.1">Yatsur ainautiram umaarutirmesha, iruntai jeanam Yuse misari yuwatasrum irunkurmeka, mash kaunkarti tusaram nakastaram.</s>
     </seg>
     <seg type="verse" id="b.1CO.111.34">
      <s id="b.1CO.111.34.1">Atumka wait wajaktin jurumakiram tusan nunasha tajarme.</s>
      <s id="b.1CO.111.34.2">Antsu aints yaparakka, ni jeen yuwatnuitai.</s>
      <s id="b.1CO.111.34.3">Tura chikich chicham atum aatrurmarume nunaka atumin jean chicharkatatjarme.</s>
     </seg>
    </div>
    <div type="chapter" id="b.1CO.112">
     <seg type="verse" id="b.1CO.112.1">
      <s id="b.1CO.112.1.1">Yatsur ainautiram, umaarutirmesha, Yus ni aintsri ainautin: Wina takatur pengker takakmastaram tusa, ni Wakani sukartusmauri pachisrum nekaataram tusan ujaktatjarme.</s>
     </seg>
     <seg type="verse" id="b.1CO.112.2">
      <s id="b.1CO.112.2.1">Atumka yaanchuikia Cristo umirchau asaram, atumi yusri aints najanamu wainiatrumek umirkuram pujuyarme.</s>
      <s id="b.1CO.112.2.2">Nusha aints najanamu asar chichachu armiayi.</s>
      <s id="b.1CO.112.2.3">Atumka nusha nekarme.</s>
     </seg>
     <seg type="verse" id="b.1CO.112.3">
      <s id="b.1CO.112.3.1">Tura asakrumin ¿yaachia nekas Yuse kakarmarijai chichaa? tusan nuna nekamtikiatasan wakerajrume.</s>
      <s id="b.1CO.112.3.2">Yuse Wakani nintimtikramu asar, aints kichkisha: Jesúska yumingkramu ati ticharminuitai.</s>
      <s id="b.1CO.112.3.3">Tura: Jesús wína Apuruitai, tinauka aya Yuse Wakani nintimtikramu asar tiartinuitai.</s>
     </seg>
     <seg type="verse" id="b.1CO.112.4">
      <s id="b.1CO.112.4.1">Yuse sukartusmauringkia untsuri ayat nuna sukarta nuka kichik Yuse Wakani nuketai.</s>
     </seg>
     <seg type="verse" id="b.1CO.112.5">
      <s id="b.1CO.112.5.1">Tura Cristonu ainauti takatri untsuri irunu wainiat, kichkin kichkin ni takatrin sukartinka kichik ii Apuri Cristo nuketai.</s>
     </seg>
     <seg type="verse" id="b.1CO.112.6">
      <s id="b.1CO.112.6.1">Tura Cristonu ainauti untsuri ayatrik, kichik kichik metekchau ni takatrin takakmasarti tusa, iin kakamtikramratnuka kichik ii Apaachiri Yus nuketai.</s>
     </seg>
     <seg type="verse" id="b.1CO.112.7">
      <s id="b.1CO.112.7.1">Yus mash pengker yainiktaram tusa, Cristonu ainautinka kichik kichik ni Wakanin suramji.</s>
     </seg>
     <seg type="verse" id="b.1CO.112.8">
      <s id="b.1CO.112.8.1">Tura asamtai Yuse Wakani chikich ainautinka Yuse chichamen nekas pengker etserkarat tusa nekamtikramji.</s>
      <s id="b.1CO.112.8.2">Tura chikich ainauncha Yuse chichamen pengker nuiniarat tusa nintimtikramji.</s>
      <s id="b.1CO.112.8.3">Tura nu aintsun ni nekamtairin suwa nuka Yuse Wakanintai.</s>
     </seg>
     <seg type="verse" id="b.1CO.112.9">
      <s id="b.1CO.112.9.1">Tura chikich aints ainautincha nekaachmin arining, Yuse Wakani ni wakeramurin nekamtikramji.</s>
      <s id="b.1CO.112.9.2">Tura chikich aints ainautincha jau ainauncha tsuwararat tusa kakamtikramji.</s>
      <s id="b.1CO.112.9.3">Tura nu aintsun ni kakarmarin sua nuka Yuse Wakanintai.</s>
     </seg>
     <seg type="verse" id="b.1CO.112.10">
      <s id="b.1CO.112.10.1">Tura kichnasha wainchatai takat turatnun suawai.</s>
      <s id="b.1CO.112.10.2">Tura kichnasha ukunam atiniun pachis chichaman paan etserkatnun suawai.</s>
      <s id="b.1CO.112.10.3">Tura kichnasha Yuse Wakani turamu nekamtikiatnuncha, tura pasé wakantrintin nekamtikiatnuncha suawai.</s>
      <s id="b.1CO.112.10.4">Tura kichnasha niish chichamtiksatnun suawai.</s>
      <s id="b.1CO.112.10.5">Tura kichnasha niish chichainaun paan nekamtikiatnun suawai.</s>
     </seg>
     <seg type="verse" id="b.1CO.112.11">
      <s id="b.1CO.112.11.1">Tura Cristonu ainautin Yuse Wakani nuke takamtikui.</s>
      <s id="b.1CO.112.11.2">Tura ningki wakerak, ni takatri takakmastinun kichik kichik suramji.</s>
     </seg>
     <seg type="verse" id="b.1CO.112.12">
      <s id="b.1CO.112.12.1">Nintimrataram.</s>
      <s id="b.1CO.112.12.2">Iinu namangke kichkitiat aintsti muchitmauri untsurintai.</s>
      <s id="b.1CO.112.12.3">Tura untsuri ayat, mash iruram kichik aintsu namangkentai.</s>
      <s id="b.1CO.112.12.4">Cristo nemarnutisha nunisrik untsuri ayatrik Cristonu asar, mash iruram kichik aintsu namangkea nunisrik aji.</s>
     </seg>
     <seg type="verse" id="b.1CO.112.13">
      <s id="b.1CO.112.13.1">Cristonu ainautikia untsuri nungkanmaya ainiaji.</s>
      <s id="b.1CO.112.13.2">Judíosha, tura judíochu ainausha Criston nemarin irunui.</s>
      <s id="b.1CO.112.13.3">Tura aintsu inatiri ainausha, tura aintsu inatirinchu ainausha Criston nemarin irunui.</s>
      <s id="b.1CO.112.13.4">Tura Yuska: Kichik namangkea nunisrumek ataram tusa, ni Wakani ni nintin piatkamiayi.</s>
     </seg>
     <seg type="verse" id="b.1CO.112.14">
      <s id="b.1CO.112.14.1">Aintsti namangke muchitmauri kichkichuitai.</s>
      <s id="b.1CO.112.14.2">Antsu untsurintai.</s>
     </seg>
     <seg type="verse" id="b.1CO.112.15">
      <s id="b.1CO.112.15.1">Tura asamtai aintsu nawe nintimrarmi: Aintsu nawe chichakchamin ayat: Wikia aintsu uwejenchuitjai.</s>
      <s id="b.1CO.112.15.2">Tura asan takakmaschamnawaitjai tayat ¿aintsun yaingchamnaukai?</s>
     </seg>
     <seg type="verse" id="b.1CO.112.16">
      <s id="b.1CO.112.16.1">Tura aintsu kuwishi nintimrarmi: Nusha chichakchamin ayat: Wikia aintsu jiinchuitjai.</s>
      <s id="b.1CO.112.16.2">Tura asan aintsun yaingchamnawaitjai tayat ¿aintsun yaingchamnaukai?</s>
     </seg>
     <seg type="verse" id="b.1CO.112.17">
      <s id="b.1CO.112.17.1">Antsu iikia jiik jiik akurkia, ii kuwishi atsamtaikia ¿itiur antuktinuitji?</s>
      <s id="b.1CO.112.17.2">Tura ii kuwishik kuwishik akurkia, ii nuji atsamtaikia ¿itiur nekapratnuitji?</s>
     </seg>
     <seg type="verse" id="b.1CO.112.18">
      <s id="b.1CO.112.18.1">Yuska ningki wakerau asa, aintsti muchitmaurin niish niish metekchau ati tusa najanamiayi.</s>
     </seg>
     <seg type="verse" id="b.1CO.112.19">
      <s id="b.1CO.112.19.1">Aintsti muchitmauri atsamtaikia ¿iinu namangke itiur muchitkating?</s>
     </seg>
     <seg type="verse" id="b.1CO.112.20">
      <s id="b.1CO.112.20.1">Antsu Yus ii muchitmaurin untsurin najanamaitiat, iinu namangke kichkitai.</s>
     </seg>
     <seg type="verse" id="b.1CO.112.21">
      <s id="b.1CO.112.21.1">Ii jiingkia pengker ataing, ii uwejesha yuumaji.</s>
      <s id="b.1CO.112.21.2">Tura ii muukesha pengker ataing, ii nawesha yuumaji.</s>
      <s id="b.1CO.112.21.3">Yus ni umirkautinka mash metek takakmasmintrum tusangka najatmachmiaji.</s>
      <s id="b.1CO.112.21.4">Antsu mash metekchau asaram, kichik kichik wína takatrun takakmasmintrum tusa, iinka najatmamiaji.</s>
      <s id="b.1CO.112.21.5">Tura asamtai Cristonu ainautikia: Aminka yuumatsjame tunaichamnawaitji.</s>
     </seg>
     <seg type="verse" id="b.1CO.112.22">
      <s id="b.1CO.112.22.1">Antsu aintsti namangke muchitmauri kakaichu wainiatur nukap yuumaji.</s>
     </seg>
     <seg type="verse" id="b.1CO.112.23">
      <s id="b.1CO.112.23.1">Ii muchitmauri mianchau ainia nu natsantakur jiirsarai tusar nukumaji.</s>
      <s id="b.1CO.112.23.2">Tura nu muchitmau natsanpiaku ainau waitkarai tusar tenap nukumaji.</s>
     </seg>
     <seg type="verse" id="b.1CO.112.24">
      <s id="b.1CO.112.24.1">Antsu iinu muchitmauri natsanchawa nuka nukumatsji.</s>
      <s id="b.1CO.112.24.2">Tura asakrin Cristonu ainautin mianchau arin wainiat, Yus iin najatmau asa: Ameka nekas pengkeraitme turamji.</s>
     </seg>
     <seg type="verse" id="b.1CO.112.25">
      <s id="b.1CO.112.25.1">Tura asamtai suwirpiakuka jiinitsuk pujustinuitji.</s>
      <s id="b.1CO.112.25.2">Antsu Cristonu ainautikia mash metekchau ayatrik, pengker nintimtunisar iruntrar pujusar, Cristonu ainaujaingkia yainin atinuitji.</s>
     </seg>
     <seg type="verse" id="b.1CO.112.26">
      <s id="b.1CO.112.26.1">Cristo nemarin kichik wait wajamtaikia, Cristonu ainautisha mash ni wait wajamuri nintimtusminuitji.</s>
      <s id="b.1CO.112.26.2">Tura Cristo nemarin chikich wara warat pujamtaikia, Cristonu ainautisha nunisrik wara warat pujusminuitji.</s>
     </seg>
     <seg type="verse" id="b.1CO.112.27">
      <s id="b.1CO.112.27.1">Tura atumsha kichik kichik Cristo nemarin asaram, mash iruntraram Cristonuitrume.</s>
     </seg>
     <seg type="verse" id="b.1CO.112.28">
      <s id="b.1CO.112.28.1">Tura Cristonu ainautin: Winia takatur takakmastaram tusa, Yuska ni kakarmarin suramsamiaji.</s>
      <s id="b.1CO.112.28.2">Chikich takatan nangkamasang Cristo akupkamu ainaun ni takatrin susamiayi.</s>
      <s id="b.1CO.112.28.3">Tura Yuse chichamen etsernuncha ni takatrincha susamiayi.</s>
      <s id="b.1CO.112.28.4">Tura Yuse chichamen nuikiartinnasha ni takatrincha susamiayi.</s>
      <s id="b.1CO.112.28.5">Tura chikich ainau wainchati takatan turawarti tusa, ni kakarmarincha susamiayi.</s>
      <s id="b.1CO.112.28.6">Tura chikich ainau jau ainaun tsuwararti tusa, tura chikich ainau Cristonu ainaun yaingkiarti tusa, ni kakarmarincha susamiayi.</s>
      <s id="b.1CO.112.28.7">Tura Cristonu ainaun pengker inararti tusa, chikich ainauncha ni kakarmarin susamiayi.</s>
      <s id="b.1CO.112.28.8">Tura chikich niish chichau ainaun tu chichasarti tusa chichamtikiamiayi.</s>
     </seg>
     <seg type="verse" id="b.1CO.112.29">
      <s id="b.1CO.112.29.1">¿Cristonu ainauti mashik Cristo akupkamu ainaij?</s>
      <s id="b.1CO.112.29.2">Atsa.</s>
      <s id="b.1CO.112.29.3">¿Tura mashik Yuse chichame etserin ainaij?</s>
      <s id="b.1CO.112.29.4">Atsa.</s>
      <s id="b.1CO.112.29.5">¿Tura mashik Yuse chichame nuikiartin ainaij?</s>
      <s id="b.1CO.112.29.6">Atsa.</s>
      <s id="b.1CO.112.29.7">¿Tura mashik Yuse kakarmarijai wainchatai takat takau ainaij?</s>
      <s id="b.1CO.112.29.8">Atsa.</s>
     </seg>
     <seg type="verse" id="b.1CO.112.30">
      <s id="b.1CO.112.30.1">¿Tura mashik Yuse kakarmarijai jau ainausha tsuwau ainaij?</s>
      <s id="b.1CO.112.30.2">Atsa.</s>
      <s id="b.1CO.112.30.3">¿Tura mashik niish chichau ainaij?</s>
      <s id="b.1CO.112.30.4">Atsa.</s>
      <s id="b.1CO.112.30.5">¿Tura mashik nu chichamnasha nekamtikin ainaij?</s>
      <s id="b.1CO.112.30.6">Atsa.</s>
     </seg>
     <seg type="verse" id="b.1CO.112.31">
      <s id="b.1CO.112.31.1">Antsu mash Cristo sukartusmauri pengker ainia nu wakerin ataram.</s>
      <s id="b.1CO.112.31.2">Tura itiur timiá pengker pujusminuitrume tusan, yamaikia atumin nekamtikiatasan wakerajrume.</s>
     </seg>
    </div>
    <div type="chapter" id="b.1CO.113">
     <seg type="verse" id="b.1CO.113.1">
      <s id="b.1CO.113.1.1">Wikia junia aints ainau chichamen untsuri chichaayatnak, tura Yuse awemamuri chichamencha chichaayatnak, chikich ainaun aneetsuk pujaknaka nangkami chichainjai.</s>
      <s id="b.1CO.113.1.2">Tura tampur mesramu nangkami tuntuyamua nunisnak pujuinjai.</s>
     </seg>
     <seg type="verse" id="b.1CO.113.2">
      <s id="b.1CO.113.2.1">Tura Yuse chichamen nekas pengkeran etseriatnak, tura chikich ainau nekaachminun wainiatnak, Yus nekawa nunisnak mash nekayatnak, tura Yusen nintimsan ni kakarmarijai muran muchkiamin ayatnak, chikich ainaun aneetsuk pujaknaka wikia nangkamnak pujuinjai.</s>
     </seg>
     <seg type="verse" id="b.1CO.113.3">
      <s id="b.1CO.113.3.1">Tura winar aa nunaka yuuminaun mash suayatnak, tura Yusen pengker awajsatasan wína namangkrun astuwarti tayatnak, chikich ainaun aneetsuk pujaknaka, pengké nangkamin tajai.</s>
     </seg>
     <seg type="verse" id="b.1CO.113.4">
      <s id="b.1CO.113.4.1">Antsu aints ainaun itiur aneetnuita tusan yamaikia ujaktatjarme.</s>
      <s id="b.1CO.113.4.2">Antuktaram: Chikich ainaun aneauka pasé awajinamsha pachichuitai, antsu wait anentratnuitai.</s>
      <s id="b.1CO.113.4.3">Tura chikich ainauncha suwirpiakuka jiichuitai.</s>
      <s id="b.1CO.113.4.4">Tura: Miajuitjai tumamtsuk pujuwitai.</s>
      <s id="b.1CO.113.4.5">Tura chikich ainaun pachis: Nuka mianchawaitai tutsuk pujuwitai.</s>
     </seg>
     <seg type="verse" id="b.1CO.113.5">
      <s id="b.1CO.113.5.1">Tura chikich ainaun aneauka natsanta nunaka turichuitai.</s>
      <s id="b.1CO.113.5.2">Tura ninunkeka nintimchawaitai.</s>
      <s id="b.1CO.113.5.3">Tura kajechuitai.</s>
      <s id="b.1CO.113.5.4">Tura ni pasé awajinamsha yapaijmichuitai.</s>
     </seg>
     <seg type="verse" id="b.1CO.113.6">
      <s id="b.1CO.113.6.1">Tura chikichan pasé awajinamtaisha warartichuitai.</s>
      <s id="b.1CO.113.6.2">Antsu nekas chichaman antuk waras pujuwitai.</s>
     </seg>
     <seg type="verse" id="b.1CO.113.7">
      <s id="b.1CO.113.7.1">Chikich ainaun aneauka, niincha pasé awajinamsha tsangkurnuitai.</s>
      <s id="b.1CO.113.7.2">Tura chikich ainaun aneauka ni chichamencha antuk: Nekasaintai tusa pujuwitai.</s>
      <s id="b.1CO.113.7.3">Antsu tunau ainaun pachis: Nuka tunaarin inaisarti tusa nakawaitai.</s>
      <s id="b.1CO.113.7.4">Tura chikich ainau pasé awajinamsha, kajertsuk jaimias tsantratnuitai.</s>
     </seg>
     <seg type="verse" id="b.1CO.113.8">
      <s id="b.1CO.113.8.1">Nekas aneenitka tuke atinuitai.</s>
      <s id="b.1CO.113.8.2">Ju nungka amukamtaikia, Yuse chichame etsermauka atsutnuitai.</s>
      <s id="b.1CO.113.8.3">Tura chikich chichamjai niish chichastinaka inaisartinuitai.</s>
      <s id="b.1CO.113.8.4">Tura Yusnum jearkia, mash aa nu nekau asar nekatka yuumakchatnuitji.</s>
     </seg>
     <seg type="verse" id="b.1CO.113.9">
      <s id="b.1CO.113.9.1">Antsu yamaikia mashkia nekatsji.</s>
      <s id="b.1CO.113.9.2">Tura Yuse chichamengka miatrusrikia etsertsuji.</s>
     </seg>
     <seg type="verse" id="b.1CO.113.10">
      <s id="b.1CO.113.10.1">Antsu ii Apuri taamtaikia, iikia mash paan nekaatnuitji.</s>
      <s id="b.1CO.113.10.2">Tura ju nungkanam nintimtaingkia amukatnuitai.</s>
     </seg>
     <seg type="verse" id="b.1CO.113.11">
      <s id="b.1CO.113.11.1">Yaanchuik uchi akun, uchia nunisnak chichaiyajai.</s>
      <s id="b.1CO.113.11.2">Tura uchi nintimina nunisnak nintimnuyajai.</s>
      <s id="b.1CO.113.11.3">Tura uchi nekainawa nunisnak nekaiyajai.</s>
      <s id="b.1CO.113.11.4">Antsu yamaikia juun asan, uchi akur nintimtainka inaisawaitjai.</s>
     </seg>
     <seg type="verse" id="b.1CO.113.12">
      <s id="b.1CO.113.12.1">Tura asamtai yamaikia ispi kusurujai paanchau wainmamji nunisrik jumchik nekaji.</s>
      <s id="b.1CO.113.12.2">Antsu ukunam ii Apuri ii nintimaurin mash aa nuna nekau asa nu taamtaikia, iisha nunisrik ii nekachmau aa nusha mash paan nekaatnuitji.</s>
     </seg>
     <seg type="verse" id="b.1CO.113.13">
      <s id="b.1CO.113.13.1">Tura asamtai kampatam tuke amukashtin ainia nuka juwaitai: Yus nekasampita tusar nintimtustin, tura ukunam atata nu nakastin, tura Yuscha tura aintcha aneakur pujustin.</s>
      <s id="b.1CO.113.13.2">Antsu anengkrataingkia mash ainia nuna nangkamasang timiá pengkeraitai.</s>
     </seg>
    </div>
    <div type="chapter" id="b.1CO.114">
     <seg type="verse" id="b.1CO.114.1">
      <s id="b.1CO.114.1.1">Tura asamtai chikich ainaun nekasan aneetasan wakerajai, tu nintimsaram pujustaram.</s>
      <s id="b.1CO.114.1.2">Tura Yus ni sukartusmauri surusti tusaram wakeruku ataram.</s>
      <s id="b.1CO.114.1.3">Takat timiá pengker aa nuka Yuse chichame etsernu takatrintai.</s>
     </seg>
     <seg type="verse" id="b.1CO.114.2">
      <s id="b.1CO.114.2.1">Antsu aints niish chichauka, chikich aints antukarti tusangka chichaatsui, antsu Yusjai chichaawai.</s>
      <s id="b.1CO.114.2.2">Tura Yuse Wakani niin chichastinun sua nunaka chikich ainau antinachu asar: ¿Warintua? tusarsha nekaachartin ainawai.</s>
     </seg>
     <seg type="verse" id="b.1CO.114.3">
      <s id="b.1CO.114.3.1">Antsu aints Yuse kakarmarijai Yuse chichamen etserkungka, chikich ainaun kakamtikratas, tura Criston miatrusarang umirkar pengker nintimsar pujusarti tusa etserui.</s>
     </seg>
     <seg type="verse" id="b.1CO.114.4">
      <s id="b.1CO.114.4.1">Aints chichaman nuimiarchayat niish chichauka: Wikia miatrusnak Yusen umirkatasan wakerajai tawai.</s>
      <s id="b.1CO.114.4.2">Tura aints Yuse chichamen paan antumain etserkungka, Cristonu ainau mash miatrusarang Yusen umirkarat tusa nu chichamnaka etserui.</s>
     </seg>
     <seg type="verse" id="b.1CO.114.5">
      <s id="b.1CO.114.5.1">Tura asamtai atumka chikicha chichame nuimiarchayatrumek, mash tu chichasmintrum tusan wakerajrume.</s>
      <s id="b.1CO.114.5.2">Tura nuna nangkamasrumek Yuse chichame mash paan etserkataram tusan wakerajrume.</s>
      <s id="b.1CO.114.5.3">Yuse chichame paan etserkatin timiá pengkeraitai.</s>
      <s id="b.1CO.114.5.4">Antsu niish niish chichastinka chikich ainau antinachu asaramtai nuka mianchawaitai.</s>
      <s id="b.1CO.114.5.5">Antsu aints antukchamniaun chichaamtai, chikich aints: Tu taku tawai tusa, paan antukminun etsermataikia, Cristonu ainau nu chichamnasha paan antukar nintimrartinuitai.</s>
     </seg>
     <seg type="verse" id="b.1CO.114.6">
      <s id="b.1CO.114.6.1">Yatsur ainautiram, umaarutirmesha nintimrataram.</s>
      <s id="b.1CO.114.6.2">Wikia atumin iraakun chikich chichamjaingkia antukchamniaun chichaamtaikia, ¿warintua tusaram, itiur nekaatrumek?</s>
      <s id="b.1CO.114.6.3">Antsu Yus wína nekamtikruamia nuna paan etsermataikia, tura wi nekaja nuna paan etsermataikia, tura ukunam atata nuna pachisan wi etsermataikia, tura chikich chichaman wi atumin nuiniakun pujamtaikia, mash paan antukrum Cristo miatrusrumek umirkatnuitrume.</s>
     </seg>
     <seg type="verse" id="b.1CO.114.7">
      <s id="b.1CO.114.7.1">Nangku umpuamu tura arawir tuntuyamu nintimrarmi.</s>
      <s id="b.1CO.114.7.2">Aints yumatayat nangkami nangkun umpuamtaikia, nunaapi umpuawa tusarkia nekaachminuitji.</s>
      <s id="b.1CO.114.7.3">Tura yumatayat arawiran nangkami tuntuyamtaikia, nunaapi tuntuyawa tusarkia nekaachminuitji.</s>
     </seg>
     <seg type="verse" id="b.1CO.114.8">
      <s id="b.1CO.114.8.1">Tura suntar ainau nintimrarmi: Suntar ainau mesetnum weartas maanit nangkamami tusar, maaniakur kantamtain pupuntrijai pupuntrinawai.</s>
      <s id="b.1CO.114.8.2">Tura suntar nangkami pupuntrin pupuntramtaikia, suntar ainau nuna antukar, ¿itiur maanitnasha nangkamawarting?</s>
     </seg>
     <seg type="verse" id="b.1CO.114.9">
      <s id="b.1CO.114.9.1">Atumsha nunisrumek chikich ainaujai chicham antukchamin chichaakrumka ¿chikich ainau atumi chichaamurincha itiur anturtamkarting?</s>
      <s id="b.1CO.114.9.2">Atum antukchamin chichau asaram nangkamrum chichaarme.</s>
     </seg>
     <seg type="verse" id="b.1CO.114.10">
      <s id="b.1CO.114.10.1">Nekas chikich nungkanmaya ainausha niish niish chichainau untsuri irunui.</s>
      <s id="b.1CO.114.10.2">Tura nu chichaman nekainauka mash paan antukmin ainawai.</s>
     </seg>
     <seg type="verse" id="b.1CO.114.11">
      <s id="b.1CO.114.11.1">Antsu wikia chikich nungkanmaya aintsu chichamen antachkunka ¿warinkung taj? tusanka nekaachminuitjai.</s>
      <s id="b.1CO.114.11.2">Tura anturnaikiachmin asamtai, chikich nungkanmaya aintsu chichamen niish chichau asa wi chichaamurnaka nekatsui.</s>
     </seg>
     <seg type="verse" id="b.1CO.114.12">
      <s id="b.1CO.114.12.1">Tura atumka Yuse Wakani sukartusmaurin timiá wakerau asaram, Cristonu ainau miatrusrumek kakamtikratasrum takat timiá pengker aa nu wakerin ataram.</s>
     </seg>
     <seg type="verse" id="b.1CO.114.13">
      <s id="b.1CO.114.13.1">Tura asamtai Cristonu ainau iruntramunam aints niish antukchamin chichauka, chikich ainausha antukarti tusa, Yus nu chichamnasha nekamtikiawarat tusa Yusen seatnuitai.</s>
     </seg>
     <seg type="verse" id="b.1CO.114.14">
      <s id="b.1CO.114.14.1">Yuse Wakani wína chichamtikrau asamtai, wikia chikich chichamjai Yusen seaknaka ¿warintajak? tusanka nintimtsujai.</s>
     </seg>
     <seg type="verse" id="b.1CO.114.15">
      <s id="b.1CO.114.15.1">¿Tura wisha itiurkatjak?</s>
      <s id="b.1CO.114.15.2">Yuse Wakani wina chichamtikrau asamtai, nu chichaman nekachiatnak Yusen seatatjai.</s>
      <s id="b.1CO.114.15.3">Tura wína chichamrujaisha paan nintimran Yusen seatatjai.</s>
      <s id="b.1CO.114.15.4">Tura: Yuse Wakani wína kantamtikrau asamtai: ¿Warí kantanak kantamataj? tusan nunasha nekachiatnak kantan kantamatatjai.</s>
      <s id="b.1CO.114.15.5">Tura paan nintimsan kantancha kantamatatjai.</s>
     </seg>
     <seg type="verse" id="b.1CO.114.16">
      <s id="b.1CO.114.16.1">Tura Yuse Wakani atumin chichamtikramau asamtai, Yus seakrum: Maaketai tinu asakrumin, chikich ainau atum Yus seamun antinayat: ¿Warintua? tusar nekainachu asar Yusen: Maaketai ticharmin ainawai.</s>
     </seg>
     <seg type="verse" id="b.1CO.114.17">
      <s id="b.1CO.114.17.1">Atumka nekasrum Yus maaketai tarumning, chikich ainausha: ¿Warintua? tusar nekainachu asar, Criston miatrusar umirkartatkamawar tujintinawai.</s>
     </seg>
     <seg type="verse" id="b.1CO.114.18">
      <s id="b.1CO.114.18.1">Wikia atumin nangkamasnak chikich ainau chichame nuimiarchau ayatun untsuri chichaajai.</s>
      <s id="b.1CO.114.18.2">Tura asan Yusnaka maaketai tajai.</s>
     </seg>
     <seg type="verse" id="b.1CO.114.19">
      <s id="b.1CO.114.19.1">Antsu chikich aintsu chichamejai antukchamin nukap chichaayatnak, chikich ainau nunaka antinachu asaramtai nangkamnak chichaajai.</s>
      <s id="b.1CO.114.19.2">Antsu Cristonu ainau iruntramunam wikia jumchik chichamnak paan antukminun etserkunka, Criston miatrusarang umirkarti tusan wakerajai.</s>
     </seg>
     <seg type="verse" id="b.1CO.114.20">
      <s id="b.1CO.114.20.1">Yatsur ainautiram umaarutirmesha, uchi ainau nintimina nunisrumka nintimrairap.</s>
      <s id="b.1CO.114.20.2">Tura uchichia nunisrumek nintimkurmesha, tunauka nintimtsuk asataram.</s>
      <s id="b.1CO.114.20.3">Antsu atumka juun asaram, juun ainau nintimina nunisrumek nintimrataram.</s>
     </seg>
     <seg type="verse" id="b.1CO.114.21">
      <s id="b.1CO.114.21.1">Yuse chichame tu aarmawaitai.</s>
      <s id="b.1CO.114.21.2">Yus chichaak: “Chikich nungkanmaya aintsu chichamejai wína aintsur ainaujai chichastinuitjai.</s>
      <s id="b.1CO.114.21.3">Tura waininayat wina chichamrunka antukchartinuitai,” timiayi.</s>
      <s id="b.1CO.114.21.4">Tu aarmau asamtai, Yus ni aintsri ainaun chikich ainau chichamejai chichamtikui tusar nekaatnuitji.</s>
     </seg>
     <seg type="verse" id="b.1CO.114.22">
      <s id="b.1CO.114.22.1">Tura asakrin Cristonu ainau iruntramunam aints chikich aintsu chichamejai antukchamin chichauka, Cristonu ainau uwemrarat tusangka chichamtiktsui.</s>
      <s id="b.1CO.114.22.2">Antsu Cristo umirchau ainau nuna antukar: Yuska nekas juuntapita tiarat tusa, Yus chikich aintsu chichamejaikia chichamtikui.</s>
      <s id="b.1CO.114.22.3">Tura Yuse chichamen paan antukminun etseruka, Cristo umirchau ainau Criston miatrusarang umirkarat tusangka chichamtiktsui, antsu Cristonu ainau Criston miatrusarang umirkarat tusa chichamtikui.</s>
     </seg>
     <seg type="verse" id="b.1CO.114.23">
      <s id="b.1CO.114.23.1">Tura asamtai Cristonu ainau iruntramunam mash Yuse kakarmarijai niish niish chichau asakrumin, chikich aints Yuse chichamen nekachu tura chikich aints Criston umirchau nuni wayaangka, atumin pachitmasar: ¿Waurinatsuash? tiartinuitai.</s>
     </seg>
     <seg type="verse" id="b.1CO.114.24">
      <s id="b.1CO.114.24.1">Antsu mash iruntrar Yuse kakarmarijai Yuse chichamen etserinamtaikia, Cristo umirchau tura Yuse chichamen nekachusha nuni wayaangka, nuna antuk ni tunaarin nintimias: Wisha tunaawitjai titinuitai.</s>
     </seg>
     <seg type="verse" id="b.1CO.114.25">
      <s id="b.1CO.114.25.1">Tu tinu asamtai nu aintsu nintimaurin paan nekaatnuitai.</s>
      <s id="b.1CO.114.25.2">Tura asamtai nuka ni tunaarin mash etserak, Yusen maaketai titas tikishmatar: Yus nekas atumjai pujawai turamtinuitai.</s>
     </seg>
     <seg type="verse" id="b.1CO.114.26">
      <s id="b.1CO.114.26.1">Yatsur ainautiram, Cristo umirin iruntramunam pujakrumka, chikich aints Yus kantan pengker kantamui, tura chikitcha Yuse chichamen pengker nuiniawai, tura chikitcha Yus niin nekamtikiamu asa, ni chichamen pengker etserui.</s>
      <s id="b.1CO.114.26.2">Tura chikitcha antukchamin chichaayat, Yuse kakarmarijai niish chichaawai.</s>
      <s id="b.1CO.114.26.3">Tura chikitcha nu chichaman paan antuku asa, nuna taku tawai tusa paan etserui.</s>
      <s id="b.1CO.114.26.4">Mash iruntraram tu pujakrumka, Cristo miatrusrik umirkarmi tusaram turataram.</s>
     </seg>
     <seg type="verse" id="b.1CO.114.27">
      <s id="b.1CO.114.27.1">Aints Yuse kakarmarijai antukchamin chichainauka, jimiarchiksha, tura kampatmaksha chichasarti.</s>
      <s id="b.1CO.114.27.2">Tura kitcha chichas umisamtai kitcha chichasti.</s>
      <s id="b.1CO.114.27.3">Tura kichka nu chichamnaka paan antau asa, nuna taku tawai tusa etserkatnuitai.</s>
     </seg>
     <seg type="verse" id="b.1CO.114.28">
      <s id="b.1CO.114.28.1">Tura nuna taku tawai tusa etserkamin atsamtaikia, Cristonu ainau iruntramunam chicham antukchamnaujaingkia chichakchatnuitai.</s>
      <s id="b.1CO.114.28.2">Antsu aints ningki kanák pujus, chicham antukchamin aa nujai Yusnaka seatnuitai.</s>
     </seg>
     <seg type="verse" id="b.1CO.114.29">
      <s id="b.1CO.114.29.1">Tura aints jimiarchiksha, tura kampatmaksha Yuse kakarmarijai Yuse chichamen etserkartinuitai.</s>
      <s id="b.1CO.114.29.2">Turinamtai ¿pengkerashi? tusar chikich ainausha nekaawartinuitai.</s>
     </seg>
     <seg type="verse" id="b.1CO.114.30">
      <s id="b.1CO.114.30.1">Tura chikich aints Yuse chichamen antú pujaun Yuse Wakani chikich chichaman chichasti tusa nintimtikramu asa, eemak chichauka itatkatnuitai.</s>
     </seg>
     <seg type="verse" id="b.1CO.114.31">
      <s id="b.1CO.114.31.1">Yuse chichamen tu etserkatasrum wakerakrumka, mash nuimiararti tusaram, tura mash miatrusarang Criston pengker nintimsar umirkarti tusaram, kichik kichik Yuse chichamen etserkiram jeekataram tajarme.</s>
     </seg>
     <seg type="verse" id="b.1CO.114.32">
      <s id="b.1CO.114.32.1">Yuska pachim chichamnaka nakitawai.</s>
      <s id="b.1CO.114.32.2">Antsu pengker nintimsaram angkan pujustaram tusa wakerawai.</s>
      <s id="b.1CO.114.32.3">Tura asamtai Yuse chichamen etserin ainauka, Yus ni chichamen nintimtikramu asar, nu chichamnaka etserkartinuitai.</s>
      <s id="b.1CO.114.32.4">Antsu nintimtsukka nangkamiarka chichakchartinuitai.</s>
      <s id="b.1CO.114.32.5">Chikich nungkanam Cristonu ainau iruntramunam turina nunisrumek atumsha turatnuitrume.</s>
     </seg>
     <seg type="verse" id="b.1CO.114.34">
      <s id="b.1CO.114.34.1">Cristonu ainau iruntramunam nuwa ainau chichakcharti tusar surimkamuitai, antsu Yuse chichame aarmawa nunisarang chichatsuk takamtaik antukartinuitai.</s>
     </seg>
     <seg type="verse" id="b.1CO.114.35">
      <s id="b.1CO.114.35.1">Cristonu ainau iruntramunam nuwa chichaaka mianchawaitai.</s>
      <s id="b.1CO.114.35.2">Tura asamtai nuwa tenap antukchau asa inintrustas wakerakka, ni jeen waketki, ni aishrin nuni iniastinuitai.</s>
     </seg>
     <seg type="verse" id="b.1CO.114.36">
      <s id="b.1CO.114.36.1">Ju chichamsha nintimrataram.</s>
      <s id="b.1CO.114.36.2">Yus atumin chikich ainaun nangkamaskeka ni chichamen nekamtikramachmiarume, tura atumkeka ni chichamenka jukichmiarume.</s>
     </seg>
     <seg type="verse" id="b.1CO.114.37">
      <s id="b.1CO.114.37.1">Aints: Wikia Yuse chichame etsernuitjai tauka tura: Wikia Yuse kakarmarijai Yuse takatrin takawitjai tauka atumin aatjarme nuna nintimias: Yus akupkamu asa aaweawai tusa paan nekaatnuitai.</s>
     </seg>
     <seg type="verse" id="b.1CO.114.38">
      <s id="b.1CO.114.38.1">Tura wína pachitas: Cristo akupkachmawaitai turutuka nuka Cristo akupkachmawaitai.</s>
     </seg>
     <seg type="verse" id="b.1CO.114.39">
      <s id="b.1CO.114.39.1">Yatsur ainautiram, Yuse chichame etserkatin wakeruku ataram.</s>
      <s id="b.1CO.114.39.2">Tura aints niish chichaamtaisha, antukchamin ayatrumek suritkairap.</s>
     </seg>
     <seg type="verse" id="b.1CO.114.40">
      <s id="b.1CO.114.40.1">Cristonu ainau iruntramunam aints ainau kaunkaramtaisha, pachim chichamka chichatsuk, pengker nintimraram wi taja nuka mash umirkuram turataram tajarme.</s>
     </seg>
    </div>
    <div type="chapter" id="b.1CO.115">
     <seg type="verse" id="b.1CO.115.1">
      <s id="b.1CO.115.1.1">Yatsur ainautiram umaarutirmesha, yamaikia chikich chichamnasha atum kajinmakiram tusan, atumin nintimtikratasan wakerajrume.</s>
      <s id="b.1CO.115.1.2">Uwemratin chichaman atumin etserkamiaja nusha jukimiarume.</s>
      <s id="b.1CO.115.1.3">Tura asaram nu chichamka umirume.</s>
     </seg>
     <seg type="verse" id="b.1CO.115.2">
      <s id="b.1CO.115.2.1">Tura nu pengker chichamnasha wi atumin ujakmiajrume nu tuke inaitsuk nintimtau asaram uwemrarume.</s>
      <s id="b.1CO.115.2.2">Antsu nu chicham umitsuk pujakrumka, Cristo nekasampita nangkamrum tiintrume.</s>
     </seg>
     <seg type="verse" id="b.1CO.115.3">
      <s id="b.1CO.115.3.1">Chicham timiá pengker aa nuna antuku asan, wikia atumin ujakmiajrume nuka nuwaitai.</s>
      <s id="b.1CO.115.3.2">Yuse chichame aarmawa nunisang Cristo ii tunaarin akiimiatramkatas jarutramkamiaji.</s>
     </seg>
     <seg type="verse" id="b.1CO.115.4">
      <s id="b.1CO.115.4.1">Turamtai ni namangkenka iwiarsarmiayi, turamaitiat Yuse chichame aarmawa nunisang kampatam kinta jaka tepayat ataksha nantakmiayi.</s>
     </seg>
     <seg type="verse" id="b.1CO.115.5">
      <s id="b.1CO.115.5.1">Nunia Pedro wina waitkat tusa Cristoka wantintukmiayi.</s>
      <s id="b.1CO.115.5.2">Tura ni nuiniatiri ainau: Wína waitkarat tusa ataksha wantinkamiayi.</s>
     </seg>
     <seg type="verse" id="b.1CO.115.6">
      <s id="b.1CO.115.6.1">Tura ataksha cinco pachak aints nangkamasarang ni nemarin ainaun Cristoka wantintukmiayi.</s>
      <s id="b.1CO.115.6.2">Tura nu wantintukmau ainauka yamaisha untsuri iwiaaku ainayat, jumchik jakaru ainawai.</s>
     </seg>
     <seg type="verse" id="b.1CO.115.7">
      <s id="b.1CO.115.7.1">Nuniasha Santiago wína waitkat tusa Cristoka wantintukmiayi.</s>
      <s id="b.1CO.115.7.2">Nuniasha ni nuiniatiri ainaun mash: Wína waitkarat tusa wantinkamiayi.</s>
     </seg>
     <seg type="verse" id="b.1CO.115.8">
      <s id="b.1CO.115.8.1">Tura nukap arus wikia Cristo kajerin aing, wína eatak: Chichamur etserkata tusa, Cristo winasha wantinturkamiayi.</s>
     </seg>
     <seg type="verse" id="b.1CO.115.9">
      <s id="b.1CO.115.9.1">Wikia Yuse umirin ainaun kajerakun, wait wajaktiniun sukartin asan yamaikia natsaamakun, Cristo akupkamuitjai tumamchamnawaitjai.</s>
      <s id="b.1CO.115.9.2">Tura asamtai chikich aints Cristo akupkamu ainau wína nangkatuku ainawai.</s>
     </seg>
     <seg type="verse" id="b.1CO.115.10">
      <s id="b.1CO.115.10.1">Antsu Yus wína wait anentruru asamtai, wisha Cristo akupkamuitjai.</s>
      <s id="b.1CO.115.10.2">Tura nangkamnaka winaka pengkerka awajtuschamiayi.</s>
      <s id="b.1CO.115.10.3">Tura wiki nintimsanak Cristo takatrin takakmaschamiajai.</s>
      <s id="b.1CO.115.10.4">Antsu Yus wína wait anentruru asamtai, Cristo nuiniatiri nangkamasnak Cristo takatrinka takakminuyajai.</s>
     </seg>
     <seg type="verse" id="b.1CO.115.11">
      <s id="b.1CO.115.11.1">Tura Cristo chichamen wi etserja nuka tura chikich aints Cristo chichame etserina nusha mai metek pengker ainawai.</s>
      <s id="b.1CO.115.11.2">Tura atum Cristo nantakmiau pachisar etsermau antuku asaram, Cristo nekasampita timiarume.</s>
     </seg>
     <seg type="verse" id="b.1CO.115.12">
      <s id="b.1CO.115.12.1">Iikia chicham Cristo jakamunmaya nantakmiauri pachisar etserji.</s>
      <s id="b.1CO.115.12.2">Nu etserkamu antuku arumning, atumjai pujuinau chichainak: Jakau ataksha nantakchatnuitai ¿tuweena nunasha warukaya tuweenawa?</s>
     </seg>
     <seg type="verse" id="b.1CO.115.13">
      <s id="b.1CO.115.13.1">Tura aints jakamunmaya nantakchamin awaitmatikia, Cristosha jakamunmayanka nantakchau ayi.</s>
     </seg>
     <seg type="verse" id="b.1CO.115.14">
      <s id="b.1CO.115.14.1">Tura Cristo nantakchawaitmatikia, ii etserji nuka nangkamir etserinji.</s>
      <s id="b.1CO.115.14.2">Tura atumsha nangkamrum: Cristo nekasampi Yuse Uchirinta tiintrume.</s>
     </seg>
     <seg type="verse" id="b.1CO.115.15">
      <s id="b.1CO.115.15.1">Nu nekasainmatikia, Yus Criston jakamunmaya inankimiayi, takurkia anangmawainji.</s>
      <s id="b.1CO.115.15.2">Tura jakau ainau nantakchamnawaitmatikia: Yus Criston jakamunmaya inankichu ayi.</s>
     </seg>
     <seg type="verse" id="b.1CO.115.16">
      <s id="b.1CO.115.16.1">Tura jakau nantakchamnawaitmatikia, Cristosha nantakchau ayi.</s>
     </seg>
     <seg type="verse" id="b.1CO.115.17">
      <s id="b.1CO.115.17.1">Tura Cristo nantakchawaitmatikia, atumsha Cristo nekasampi Yuse Uchirinta nangkamrum tiintrume.</s>
      <s id="b.1CO.115.17.2">Tura atumi tunaari sakarchau asamtai, atumka tuke tunaarintin aintrume.</s>
     </seg>
     <seg type="verse" id="b.1CO.115.18">
      <s id="b.1CO.115.18.1">Nu nekasainmatikia Cristonu jakaru ainau tuke mengkakaru aintai.</s>
     </seg>
     <seg type="verse" id="b.1CO.115.19">
      <s id="b.1CO.115.19.1">Iikia Cristonu asar iwiaaku pujakrikia, nijai tuke pujustin nakaji.</s>
      <s id="b.1CO.115.19.2">Antsu ii jakar nantakchamin akurkia, chikich ainaun nangkamasarang iin timiá wait anentramrarminuitji.</s>
     </seg>
     <seg type="verse" id="b.1CO.115.20">
      <s id="b.1CO.115.20.1">Antsu tuuka nintimrashtinuitji.</s>
      <s id="b.1CO.115.20.2">Chikich jakaru ainaun nangkamasang Yus nuná eemak Criston nekas jakamunmaya inankimiayi.</s>
      <s id="b.1CO.115.20.3">Tura asamtai Cristonu ainauti jakakrincha, iincha nunisang inantamkitnuitji.</s>
     </seg>
     <seg type="verse" id="b.1CO.115.21">
      <s id="b.1CO.115.21.1">Nu nangkamtaik Yus aints Adán naartinun najanamia nu tunau wajas jakau asamtai, mash nungkanmaya aints ainau tunau asar jakartin ainawai.</s>
      <s id="b.1CO.115.21.2">Tura wainiat Cristo jakamunmaya nantakin asamtai, Cristonu ainautikia mash Cristoa nunisrik nantakiartin ainiaji.</s>
      <s id="b.1CO.115.21.3">Tura asamtai kichik aints Adán naartinjai jakatin nangkamnau asamtai, jakamunmaya nantaktincha nunisang kichik aintsjai nangkamnamiayi.</s>
      <s id="b.1CO.115.21.4">Nu aintska Cristoyayi.</s>
     </seg>
     <seg type="verse" id="b.1CO.115.23">
      <s id="b.1CO.115.23.1">Tura Cristo chikich jakaru ainaun nangkamasang eemak nantakmiayi.</s>
      <s id="b.1CO.115.23.2">Tura nukap arus Cristo wantinkamtai, ni aintsri ainautikia jakamunmaya nantakiartinuitji.</s>
     </seg>
     <seg type="verse" id="b.1CO.115.24">
      <s id="b.1CO.115.24.1">Tura nungka amuamunam Cristo apu ainauncha mash, tura inakratin ainauncha mash, tura ni nemase ainauncha mash, timiá kakaram ainau wainiat nepetak amuktinuitai.</s>
      <s id="b.1CO.115.24.2">Tura nunia Cristo ni Apaachiri Yusen mash ainia nuna susamu asa, Yus ningki mash inartinuitai.</s>
     </seg>
     <seg type="verse" id="b.1CO.115.25">
      <s id="b.1CO.115.25.1">Ii Apuri Cristo ni nemase ainaun mash nepetak tuke mash inartinuitai.</s>
     </seg>
     <seg type="verse" id="b.1CO.115.26">
      <s id="b.1CO.115.26.1">Tura ni nemase mash nepetkatin asa, nungka amuamunam aints ainau pengké jakacharti tusa Cristo jatancha nepetkatnuitai.</s>
     </seg>
     <seg type="verse" id="b.1CO.115.27">
      <s id="b.1CO.115.27.1">Tura asamtai Yus ni Uchirin: Mash ainia nuna apuri ati tusa akupkamiayi.</s>
      <s id="b.1CO.115.27.2">Tura mash ainia nuna ínayat, ni Apaachiri Yusnaka inarchatnuitai.</s>
      <s id="b.1CO.115.27.3">Nuka paan nekaatnuitji.</s>
     </seg>
     <seg type="verse" id="b.1CO.115.28">
      <s id="b.1CO.115.28.1">Tura Cristo ni nemase ainaun mash nepetkau asa, nuniangka ni Apaachirin: Yamaikia amek Apu ata titinuitai.</s>
      <s id="b.1CO.115.28.2">Tu tamau asa, nuniangka Yuska mash ainia nuna nangkamasang juun atinuitai.</s>
     </seg>
     <seg type="verse" id="b.1CO.115.29">
      <s id="b.1CO.115.29.1">Nusha nintimrataram: Cristo nemarin jakamtai, chikich aints nu aintsu pengker pujamurin wainkau asar, iisha Criston umirkarmi tusar entsanam maiinawai.</s>
      <s id="b.1CO.115.29.2">Jakaru ainau jakamunmaya nantakchamniaun waininayatcha ¿warukantsuk entsanmasha maiina?</s>
     </seg>
     <seg type="verse" id="b.1CO.115.30">
      <s id="b.1CO.115.30.1">Tura jakaru ainau jakamunmaya nantakchamniauncha ¿warukantsuk kintajai meteksha iincha mantamawartascha wakerutminaji?</s>
     </seg>
     <seg type="verse" id="b.1CO.115.31">
      <s id="b.1CO.115.31.1">Yatsur ainautiram umaarutirmesha, kintajai metek iincha mantamawartas wakerutminau asaramtai nunasha tajarme: Atum ii Apuri Jesucristonu asakrumin, wisha waraajai.</s>
      <s id="b.1CO.115.31.2">Tura atumin Cristo chichamen etserkau asan, kintajai metek itiurkachminnum pujakun: Mantinaksha mantuwarti tusan, jakatnua nunisnak pujajai.</s>
     </seg>
     <seg type="verse" id="b.1CO.115.32">
      <s id="b.1CO.115.32.1">Wi Efeso yaktanam pujamtai, aints ainau juun yawaaya nunisarang winasha mantuwartas wakerutinau asaramtai, wikia wait wajayajai.</s>
      <s id="b.1CO.115.32.2">Iikia jakar nantakchatin akurkia ¿tuusha pujustin wakerukminkai?</s>
      <s id="b.1CO.115.32.3">Atsa.</s>
      <s id="b.1CO.115.32.4">Jakau ainau pengké nantakchamnawaitai, tu nintimina nuka nangkamiar chichainak: “Kashin ii jakatin asar, yamaisha nukap yuwami, tura nampekmi,” tinawai.</s>
      <s id="b.1CO.115.32.5">Jakaru ainau pengké nantakchamnawaitmatikia, nuna tinauka nunaka nekasar tiarminuitai.</s>
      <s id="b.1CO.115.32.6">Antsu jakaru ainau nekasar nantakiartin asaramtai, tuuka nintimrashtinuitji.</s>
     </seg>
     <seg type="verse" id="b.1CO.115.33">
      <s id="b.1CO.115.33.1">Chikich ainau anangkruwarai tusaram aneartaram.</s>
      <s id="b.1CO.115.33.2">“Aints pengker pujayat, pasé ainaujai tsanias pujakka, nusha nunisang pasé pujustinuitai.”</s>
      <s id="b.1CO.115.33.3">Tu tinu ainia nuka nekasar tinawai.</s>
     </seg>
     <seg type="verse" id="b.1CO.115.34">
      <s id="b.1CO.115.34.1">Atumjai Yusen nekachu ainausha pujuinawai.</s>
      <s id="b.1CO.115.34.2">Tura asamtai atumsha yamaikia tupin nintimsataram.</s>
      <s id="b.1CO.115.34.3">Tura atumi tunauri inaisataram tusan tajarme.</s>
      <s id="b.1CO.115.34.4">Nunaka atumin natsaarat tusan tajarme.</s>
     </seg>
     <seg type="verse" id="b.1CO.115.35">
      <s id="b.1CO.115.35.1">Tura chikich aints inintrak: ¿Jakau ainau itiur ataksha iwiaaku pujusartinuita?</s>
      <s id="b.1CO.115.35.2">Tura ninu namangke mash mengkakamtai, ¿warí namangkejing ataksha nantaktinuita? timinuitai.</s>
     </seg>
     <seg type="verse" id="b.1CO.115.36">
      <s id="b.1CO.115.36.1">Tu inintra nuka nintimchawaitai.</s>
      <s id="b.1CO.115.36.2">Arak araarma nu saapchiri kawaachmatikia tsapaichminuitai.</s>
     </seg>
     <seg type="verse" id="b.1CO.115.37">
      <s id="b.1CO.115.37.1">Tura asamtai árak araakrumka, ¿yanchuk nukarauk araa wearam?</s>
      <s id="b.1CO.115.37.2">Atsa, antsu trigo araakrumka, tura chikich árak araakrumsha, jingkiajin araarme.</s>
     </seg>
     <seg type="verse" id="b.1CO.115.38">
      <s id="b.1CO.115.38.1">Tura Yus árak araamun niish niish tsapaiti tusa tsapamtikui.</s>
      <s id="b.1CO.115.38.2">Tura Yus wakera nunisang tsapaayi.</s>
     </seg>
     <seg type="verse" id="b.1CO.115.39">
      <s id="b.1CO.115.39.1">Yus ningki wakerak, ni najanamia nuna metekchau ati tusa mash najanamiayi.</s>
      <s id="b.1CO.115.39.2">Tura asamtai aintstikia iisha aji.</s>
      <s id="b.1CO.115.39.3">Tura kuntin ainausha, tura nanamtin ainausha, tura namak ainausha niish niish ainawai.</s>
     </seg>
     <seg type="verse" id="b.1CO.115.40">
      <s id="b.1CO.115.40.1">Nayaimpinmasha yaa ainau niish niish jintin ainawai.</s>
      <s id="b.1CO.115.40.2">Tura nungkanam Yus najanamu ainausha niish niish arti tusa metekchau najanamu ainawai.</s>
      <s id="b.1CO.115.40.3">Tura nayaimpinmaya ainau shiirmari, tura nungkanmaya ainau shiirmarisha niish niish ainawai.</s>
     </seg>
     <seg type="verse" id="b.1CO.115.41">
      <s id="b.1CO.115.41.1">Tura tsaa tsanmausha niish ayi.</s>
      <s id="b.1CO.115.41.2">Tura nantu tsanmausha niish mushatmin ayi.</s>
      <s id="b.1CO.115.41.3">Tura yaa ainau tsanmausha niish niish asaramtai, yaa ainau shiirmari metekchau ainawai.</s>
     </seg>
     <seg type="verse" id="b.1CO.115.42">
      <s id="b.1CO.115.42.1">Tura jakau ainausha nunisarang yamaram namangjai nantakiartin ainawai.</s>
      <s id="b.1CO.115.42.2">Jakau namangke kaurtin aa nu iwiarsam, nuniangka jakashtinnum nantaktinuitai.</s>
     </seg>
     <seg type="verse" id="b.1CO.115.43">
      <s id="b.1CO.115.43.1">Jakau namangke kawaarak mejeeni tusar tsuutakur iwiarji.</s>
      <s id="b.1CO.115.43.2">Antsu jakamunmaya nantaakka shiiram nantaktinuitai.</s>
      <s id="b.1CO.115.43.3">Ii namangke kakaichu aa nuka iwiarji.</s>
      <s id="b.1CO.115.43.4">Antsu yamaram namang kakaram atinua nujai nantaktinuitji.</s>
     </seg>
     <seg type="verse" id="b.1CO.115.44">
      <s id="b.1CO.115.44.1">Jakau namangke junia namang asamtai iwiarji.</s>
      <s id="b.1CO.115.44.2">Tura Yusjai nayaimpinam pujustasar yamaram namangjai nantaktin ainiaji.</s>
      <s id="b.1CO.115.44.3">Jakau namangke ju nungkanmaya namangketai, antsu jaka nantaktin namangke aa nuka nayaimpinmaya namangketai.</s>
     </seg>
     <seg type="verse" id="b.1CO.115.45">
      <s id="b.1CO.115.45.1">Yuse chichame tu aarmawaitai: “Nu nangkamtaik Yus aintsun Adán naartinun najanak suut umpui: Iwiaaku ati tusa, mayatairin engketamiayi.”</s>
      <s id="b.1CO.115.45.2">Tu aarmawaitai.</s>
      <s id="b.1CO.115.45.3">Nunia nukap arus Cristo aints wajas, Yuse Wakani kakarmarijai aints ainau tuke iwiaaku pujustinun suyayi.</s>
     </seg>
     <seg type="verse" id="b.1CO.115.46">
      <s id="b.1CO.115.46.1">Nu nangkamtaik Yus aintsu namangken nungkanmaya najanamiayi.</s>
      <s id="b.1CO.115.46.2">Nuniangka chikich yamaram namang nayaimpinam pujustinnaka uku najanamiayi.</s>
     </seg>
     <seg type="verse" id="b.1CO.115.47">
      <s id="b.1CO.115.47.1">Nu nangkamtaik Yus aintsun nungkanmaya najanamu asa, ju nungkanmaya aintsuyayi.</s>
      <s id="b.1CO.115.47.2">Antsu ii Apuri Cristoka nayaimpinmaya aintsuitai.</s>
     </seg>
     <seg type="verse" id="b.1CO.115.48">
      <s id="b.1CO.115.48.1">Adánka nunisarang ainauka junia namang ainawai.</s>
      <s id="b.1CO.115.48.2">Tura Cristoa nunisarang pujusartin ainauka nayaimpinmaya namang artinuitai.</s>
     </seg>
     <seg type="verse" id="b.1CO.115.49">
      <s id="b.1CO.115.49.1">Yamaikia Adánka nunisrik ju nungkanmaya aints ayatrik, ukunam nayaimpinam jearkia, Cristoa nunisrik nayaimpinmaya aints atinuitji.</s>
     </seg>
     <seg type="verse" id="b.1CO.115.50">
      <s id="b.1CO.115.50.1">Yatsur ainautiram umaarutirmesha nunasha tajarme.</s>
      <s id="b.1CO.115.50.2">Aints junia namangjai tura junia numpajai Yus pujamunmaka pujuschartinuitai.</s>
      <s id="b.1CO.115.50.3">Tura junia namangka kaurtin asamtai, nayaimpinmaka kaurtinnumka jeachartinuitai.</s>
     </seg>
     <seg type="verse" id="b.1CO.115.51">
      <s id="b.1CO.115.51.1">Yuska chikich chicham uukmaunasha wína nekamtikruau asamtai, yamaikia atumin nekamtikiatasan wakerajrume.</s>
      <s id="b.1CO.115.51.2">Antuktaram: Cristo umirkautikia mashkia jakashtinuitji.</s>
      <s id="b.1CO.115.51.3">Antsu iinu namangkenka Yus mash yapajiatnuitai.</s>
     </seg>
     <seg type="verse" id="b.1CO.115.52">
      <s id="b.1CO.115.52.1">Yuse awemamuri pupunan pupuntramtai, aints mitsum mitsum wajawa nunisang Yus ii namangken yapaijturmatnuitji.</s>
      <s id="b.1CO.115.52.2">Tura pupunan pupuntramtai, Cristo umirin jakaru ainau Yusjai tuke jatsuk pujusartas nantakiartinuitai.</s>
      <s id="b.1CO.115.52.3">Tuminamtai iwiaaku ainau namangkencha Yus yapajiatnuitai.</s>
     </seg>
     <seg type="verse" id="b.1CO.115.53">
      <s id="b.1CO.115.53.1">Ju namangka jakakrin kaurtinuitai.</s>
      <s id="b.1CO.115.53.2">Antsu nunia yapaijmiamar chikich namang kaurchatin aa nujai, tura pengké jakashtin aa nujai Yusnum pujustinuitji.</s>
     </seg>
     <seg type="verse" id="b.1CO.115.54">
      <s id="b.1CO.115.54.1">Tura ii namangke jakatin aa nu yapaijmiamar, chikich yamaram namang jakashtin aa nujai pujustinuitji.</s>
      <s id="b.1CO.115.54.2">Tura asamtai Yuse chichame etsernu aarmaurisha umiktinuitai.</s>
      <s id="b.1CO.115.54.3">Nu aarmauka nuwaitai: “Jatanka Yus nepetkawaitai.</s>
     </seg>
     <seg type="verse" id="b.1CO.115.55">
      <s id="b.1CO.115.55.1">¿Yamaikia jatasha iincha itiur nepetamkatjik?</s>
      <s id="b.1CO.115.55.2">Tura asamtai ¿iikia warukarik jatasha shamkataij?” tu aarmawaitai.</s>
     </seg>
     <seg type="verse" id="b.1CO.115.56">
      <s id="b.1CO.115.56.1">Yaanchuik Yus Moisésnum umiktin chichaman akupkau asamtai, aints ainauti nu chichamka umitsuk mash tunau wajasar jakatnuyaji.</s>
     </seg>
     <seg type="verse" id="b.1CO.115.57">
      <s id="b.1CO.115.57.1">Tura ii Apuri Jesucristo turamurijai jatanka Yus nepetkamiayi.</s>
      <s id="b.1CO.115.57.2">Tura jatancha nepetkau asamtai, iisha jatasha nepetkatin asar, Yus maaketai tiarmi.</s>
     </seg>
     <seg type="verse" id="b.1CO.115.58">
      <s id="b.1CO.115.58.1">Wína aneetir yatsur ainautiram umaarutirmesha: Jatasha nepetkatin asaram kakaram wajasrum, tuke yawetsuk Yuse takatri takakmin ataram.</s>
      <s id="b.1CO.115.58.2">Tura ii Apuri Cristonu asaram, ni takatringkia nangkamrumka takaatsrume.</s>
      <s id="b.1CO.115.58.3">Atumka nusha nekarme.</s>
     </seg>
    </div>
    <div type="chapter" id="b.1CO.116">
     <seg type="verse" id="b.1CO.116.1">
      <s id="b.1CO.116.1.1">Yamaikia kuik irumraram chikich aints Cristonu ainau akuptuktaram tusan aatjarme.</s>
      <s id="b.1CO.116.1.2">Wi Galacianmaya ainaun: Nu turataram tusan timiaja nunisnak atumnasha tajarme.</s>
     </seg>
     <seg type="verse" id="b.1CO.116.2">
      <s id="b.1CO.116.2.1">Wi taamtai nu kuik irumrai tusaram, atum tumingjai metek kuik Yus susatasrum atumi jeen akankaram ukustaram.</s>
      <s id="b.1CO.116.2.2">Kuik nukap jukirmeka Yus nukap susatnuitrume.</s>
      <s id="b.1CO.116.2.3">Antsu jumchik jukirmeka jumchiksha susatnuitrume.</s>
     </seg>
     <seg type="verse" id="b.1CO.116.3">
      <s id="b.1CO.116.3.1">Tura wi atumin jeamtai, pengke aints atumjai pujuinau wainkaram: Jerusalénnum Cristonu kuikiartichu ainaun yaingkiartas, atumi kuikiari takusar wearti tinu asakrumin, wikia papin aaran akupkatatjai.</s>
     </seg>
     <seg type="verse" id="b.1CO.116.4">
      <s id="b.1CO.116.4.1">Tura wi weminuitmataikia, wijai tsaniasar wearminuitai.</s>
     </seg>
     <seg type="verse" id="b.1CO.116.5">
      <s id="b.1CO.116.5.1">Wikia Macedonia nungkanam wetin asan, nunia jiinkin Corintonam atum pujamunam jeatatjai.</s>
     </seg>
     <seg type="verse" id="b.1CO.116.6">
      <s id="b.1CO.116.6.1">Yamaikia atumin jeanka, jumchik kinta iratnaka nakitajai.</s>
      <s id="b.1CO.116.6.2">Antsu Yus wakeramtaikia, nukap kinta atumjai tsaniasan pujustasan nintimjai, tura yumanch nangkamarti tusan, atumjai pujuschainjash tu nintimjai.</s>
      <s id="b.1CO.116.6.3">Nuniangka atum: Weta tusaram, winaka akuptukmintrum tu nintimjai.</s>
     </seg>
     <seg type="verse" id="b.1CO.116.8">
      <s id="b.1CO.116.8.1">Tura yamaikia Efeso yaktanam Pentecostés fiestan inangkartatjai.</s>
     </seg>
     <seg type="verse" id="b.1CO.116.9">
      <s id="b.1CO.116.9.1">Junia aints ainau untsuri Yuse chichamen antukartas wakerinawai.</s>
      <s id="b.1CO.116.9.2">Antsu Criston umirtan nakitinausha untsuri irunui.</s>
     </seg>
     <seg type="verse" id="b.1CO.116.10">
      <s id="b.1CO.116.10.1">Timoteo atumin jeamtai, nisha wiya nunisang ii Apuri takatrin takau asamtai, pengker nintimias atumjai pujusti tusaram wainkataram.</s>
     </seg>
     <seg type="verse" id="b.1CO.116.11">
      <s id="b.1CO.116.11.1">Antsu Timoteo pachisrum mianchawaitai tiirap.</s>
      <s id="b.1CO.116.11.2">Antsu pengker nintimias angkan waketkiti tusaram akupturkataram.</s>
      <s id="b.1CO.116.11.3">Nunia chikich aints Cristo umirnujai tati tusan juni nakajai.</s>
     </seg>
     <seg type="verse" id="b.1CO.116.12">
      <s id="b.1CO.116.12.1">Tura ii yachi Apolosan chikich ii yachiijai atumin winíar jiirmasarat tusan nukap iniasmajai, turayat yamaikikia iratan nakimiawai.</s>
      <s id="b.1CO.116.12.2">Antsu ni angkan akungka winishtimpiash.</s>
     </seg>
     <seg type="verse" id="b.1CO.116.13">
      <s id="b.1CO.116.13.1">Chikich ainau atumin anangkramawarai tusaram aneartaram.</s>
      <s id="b.1CO.116.13.2">Tura Cristo nekasampita tusaram, kakaram wajasrum, uchia nunisrumka nintimsairap.</s>
     </seg>
     <seg type="verse" id="b.1CO.116.14">
      <s id="b.1CO.116.14.1">Tura asaram chikich ainau tuke inaitsuk anen ataram tusan tajarme.</s>
     </seg>
     <seg type="verse" id="b.1CO.116.15">
      <s id="b.1CO.116.15.1">Yatsur ainautiram, atumsha Estéfanas itiur pujumia nusha nekarme.</s>
      <s id="b.1CO.116.15.2">Niisha ni weari ainaujai Acaya nungkanam nu nangkamtaik Cristo chichamen umirkarmiayi, tura Cristonu ainaun tuke yaingkiarmiayi.</s>
      <s id="b.1CO.116.15.3">Atumsha nuka nekarme.</s>
     </seg>
     <seg type="verse" id="b.1CO.116.16">
      <s id="b.1CO.116.16.1">Tura Estéfanasa nunisarang Criston umirinak pujuinauka umirkataram.</s>
      <s id="b.1CO.116.16.2">Turaram Cristonu ainaun yaingkiartas takakminauka umirkataram tajarme.</s>
     </seg>
     <seg type="verse" id="b.1CO.116.17">
      <s id="b.1CO.116.17.1">Estéfanas, tura Fortunatosha, tura Acáicosha juni taaru asaramtai wisha waraajai.</s>
      <s id="b.1CO.116.17.2">Atum winitatkamaram tujintrakrumin, niisha wína jiirsartas tarutiarmayi.</s>
     </seg>
     <seg type="verse" id="b.1CO.116.18">
      <s id="b.1CO.116.18.1">Tura winasha jiirsar nintirun pengker nintimtikrurarmayi.</s>
      <s id="b.1CO.116.18.2">Tura atumin waketkiar, atumnasha nunisarang pengker nintimtikramrartatui.</s>
      <s id="b.1CO.116.18.3">Tura asamtai nu aints ainau pengker awajsataram tajarme.</s>
     </seg>
     <seg type="verse" id="b.1CO.116.19">
      <s id="b.1CO.116.19.1">Asianmaya Cristonu ainau atumin: Pengker pujustaram tusar, chichaman akupturminawai.</s>
      <s id="b.1CO.116.19.2">Aquila ni nuwari Priscajai, tura Cristo nemarin ni jeen kaunin ainaujai Cristonu asar, atumin nukap pachitminawai.</s>
     </seg>
     <seg type="verse" id="b.1CO.116.20">
      <s id="b.1CO.116.20.1">Cristonu ainausha mash atumin: Pengker pujustaram tusar chichaman akupturminawai.</s>
      <s id="b.1CO.116.20.2">Cristonu ainautiram, pengker nintimtunisrum: ¿Pengkerak pujaram? tunaitaram.</s>
     </seg>
     <seg type="verse" id="b.1CO.116.21">
      <s id="b.1CO.116.21.1">Yamaikia ju aarmaunka wína uwejrujai aaran akuptajrume.</s>
      <s id="b.1CO.116.21.2">Wiitjai Pabloitjai.</s>
     </seg>
     <seg type="verse" id="b.1CO.116.22">
      <s id="b.1CO.116.22.1">Aints ii Apuri Jesucriston aneetsuk pujuinaunka Yus jiisti.</s>
      <s id="b.1CO.116.22.2">Apuru Jesúsa, wári tarata.</s>
     </seg>
     <seg type="verse" id="b.1CO.116.23">
      <s id="b.1CO.116.23.1">Ii Apuri Jesucristo atumin pengker awajtamsarti tajarme.</s>
     </seg>
     <seg type="verse" id="b.1CO.116.24">
      <s id="b.1CO.116.24.1">Atum Cristo Jesúsnau asakrumin, mash aneajrume.</s>
      <s id="b.1CO.116.24.2">Nunak tina amuajai.</s>
      <s id="b.1CO.116.24.3">Nuketai.</s>
     </seg>
    </div>
   </div>
   <div type="book" id="b.2CO">
    <div type="chapter" id="b.2CO.21">
     <seg type="verse" id="b.2CO.21.1">
      <s id="b.2CO.21.1.1">Wiitjai Pabloitjai.</s>
      <s id="b.2CO.21.1.2">Yus wakerau asamtai Jesucristo: Wina chichamur etserkata tusa eatkamiayi.</s>
      <s id="b.2CO.21.1.3">Yuse aintsri Corintonam pujuinautirmin, nunia Acaya nungkanam pujuinautirmincha, wína yatsur Timoteojai ju papin aaran akuptajrume.</s>
     </seg>
     <seg type="verse" id="b.2CO.21.2">
      <s id="b.2CO.21.2.1">Ii Apaachiri Yus ii Apuri Jesucristojai atumin pengker awajtamsarti, tura angkan pengker pujustinasha suramsarti tajarme.</s>
     </seg>
     <seg type="verse" id="b.2CO.21.3">
      <s id="b.2CO.21.3.1">Yus ii Apuri Jesucristo Apaachiri aints ainautin wait anengkratin asa, tuke iin pengker nintimtikramrau asamtai maaketai tiarmi.</s>
     </seg>
     <seg type="verse" id="b.2CO.21.4">
      <s id="b.2CO.21.4.1">Ii wait wajakrinkia, Yuska tuke iin pengker nintimtikramrau asamtai, chikich ainausha wait wajainamtaikia, Yus iin tuke pengker nintimtikramramiaji nunisrik iisha chikich wait wajainausha pengker nintimtikrartinuitji.</s>
     </seg>
     <seg type="verse" id="b.2CO.21.5">
      <s id="b.2CO.21.5.1">Cristo timiá wait wajakmia nunisrik iisha wait wajau asakrin, Cristoka napchau nintimtsuk asataram tusa, tuke pengker nintimtikramji.</s>
     </seg>
     <seg type="verse" id="b.2CO.21.6">
      <s id="b.2CO.21.6.1">Tura asamtai iikia wait wajayatrik: Pengker nintimsaram pujustaram tusar wait wajaji.</s>
      <s id="b.2CO.21.6.2">Tura atum uwemramnuram tusar iikia wait wajaji.</s>
      <s id="b.2CO.21.6.3">Tura Yus iincha tuke pengker nintimtikramrau asamtai ii wait wajaji nunisrumek atumsha wait wajakrumsha, napchau nintimtsuk, antsu iiya nunisrumek Yus nintimsaram wait wajaktinuitrume.</s>
     </seg>
     <seg type="verse" id="b.2CO.21.7">
      <s id="b.2CO.21.7.1">Tura asakrumin iikia atum nintimtusar: Iijai metek wait wajau asakrumin, Yuska iin pengker nintimtikramji nunisang atumnasha pengker nintimtikramratatrume, tu nintimsar iikia pujaji.</s>
     </seg>
     <seg type="verse" id="b.2CO.21.8">
      <s id="b.2CO.21.8.1">Yatsur ainautiram umaarutirmesha, Asia nungkanam timiá wait wajakmiaji nuna atumin nekamtikiatasan wakerajrume.</s>
      <s id="b.2CO.21.8.2">Timiá wait wajamuka pengké atsuwapi tu nintimsar, tura jakatatjiapi, tu nintimsar pujuyaji.</s>
     </seg>
     <seg type="verse" id="b.2CO.21.9">
      <s id="b.2CO.21.9.1">Antsu aints maatasar achikmawa nunisrik: Nekasriapi jakatatji tu nintimnuyaji.</s>
      <s id="b.2CO.21.9.2">Tura timiá wait wajakur: Uwemrashtinuapitji, tu nintimsar pujarning Yus: Wi jakaun inankitin asan, atumin uwemtikratatjarme tusa iin nuitamramiaji.</s>
     </seg>
     <seg type="verse" id="b.2CO.21.10">
      <s id="b.2CO.21.10.1">Atumsha Yusnum yainkau asakrumin, timiá shamrumtinnum pujakrisha: Jakatnuapitji, tu nintimsar pujarning, Yus iincha: Jakairam tusa uwemtikramramiaji.</s>
      <s id="b.2CO.21.10.2">Tura asa iincha tuke uwemtikramji.</s>
      <s id="b.2CO.21.10.3">Tura asamtai Yus iincha nekas uwemtikramratatjiapi, tu nintimsar pujaji.</s>
      <s id="b.2CO.21.10.4">Tura asar aints untsuri iin pachitmasar Yusen seatramiaru asaramtai, Yus iincha pengker awajtamsamji.</s>
      <s id="b.2CO.21.10.5">Tura asamtai aints untsuri iincha pachitmasar Yusen maaketai tiartatui.</s>
     </seg>
     <seg type="verse" id="b.2CO.21.12">
      <s id="b.2CO.21.12.1">Yatsur ainautiram, ju chicham nekaataram tusar wakeraji.</s>
      <s id="b.2CO.21.12.2">Iikia atumjai pujakur, anangmatsuk antsu Yus umirkur pujuyaji.</s>
      <s id="b.2CO.21.12.3">Tura junia aints ainau nintimina nunisrikia pujuchmiaji, antsu Yus iin pengker awajtamsau asa, iin nekas pengker pujustinun suramsamiaji.</s>
      <s id="b.2CO.21.12.4">Iikia tu nintimsar pujakur pengker nintimji.</s>
     </seg>
     <seg type="verse" id="b.2CO.21.13">
      <s id="b.2CO.21.13.1">Tura asar iikia atumin aatjirme nu aujsaram ¿warintua? tusaram paan nekaatnuitrume.</s>
      <s id="b.2CO.21.13.2">Antsu chicham nekaachminun aa nunaka aatsujrume.</s>
      <s id="b.2CO.21.13.3">Ii Apuri Jesús taamtai, atumka iin pachikratsaram warastinuitrume.</s>
      <s id="b.2CO.21.13.4">Tura iisha atum pachisar warastinuitji.</s>
     </seg>
     <seg type="verse" id="b.2CO.21.15">
      <s id="b.2CO.21.15.1">Tura pengker nintimtuniaji, nuna nekau asan, atum warasmi tusan, jimia irastasan wakerimiajai.</s>
     </seg>
     <seg type="verse" id="b.2CO.21.16">
      <s id="b.2CO.21.16.1">Wikia Macedonia nungkanam weakun jiirkuta nangkaikiarmi tusan wakerimiajai.</s>
      <s id="b.2CO.21.16.2">Tura waketkuncha ataksha jiisarmi tusan wakerimiajai.</s>
      <s id="b.2CO.21.16.3">Tura atumin pujunantaj nunia Judea nungkanam akuptukarmi tusan wikia wakerimiajai.</s>
     </seg>
     <seg type="verse" id="b.2CO.21.17">
      <s id="b.2CO.21.17.1">Antsu atumin winishtatiatun ¿nangkamniak atumin winitatjai timiakiaj?</s>
      <s id="b.2CO.21.17.2">Atsa.</s>
      <s id="b.2CO.21.17.3">¿Tura junia aints ainau: Winitatjai tiariat yapajiasarang: Winishtatjai, tu nintimsar pujuinawa nunisnak wikia tu pujaj?</s>
      <s id="b.2CO.21.17.4">Atsa.</s>
     </seg>
     <seg type="verse" id="b.2CO.21.18">
      <s id="b.2CO.21.18.1">Iikia winishtatiatrik atumin nangkamir: Winitatji tusarkia chichamka akupkachmiaji.</s>
      <s id="b.2CO.21.18.2">Yuscha nunaka nekawai.</s>
     </seg>
     <seg type="verse" id="b.2CO.21.19">
      <s id="b.2CO.21.19.1">Wikia Silvanojai tura Timoteojaisha Yuse Uchiri Cristo Jesúsa chichamen atumin ujakmiajrume nuka yapajiasrikia ujakchamiajrume.</s>
      <s id="b.2CO.21.19.2">Cristo timiauringkia nekasaintai.</s>
      <s id="b.2CO.21.19.3">Tura asamtai iisha ni chichamengka tuke yapaijtsuk ni tímia nunisrik etserji.</s>
     </seg>
     <seg type="verse" id="b.2CO.21.20">
      <s id="b.2CO.21.20.1">Yus tímia nunaka mash Cristo miatrusang umikmiayi.</s>
      <s id="b.2CO.21.20.2">Tura mash umiku asamtai, iikia Yus maaketai titasar, Cristo Jesúsa naari pachisar nuka nekasaintai taji.</s>
     </seg>
     <seg type="verse" id="b.2CO.21.21">
      <s id="b.2CO.21.21.1">Tura Cristonu asakrin, iincha kakamtikramji nuka Yusketai.</s>
      <s id="b.2CO.21.21.2">Tura winar ataram tusa eatmakmiaji.</s>
     </seg>
     <seg type="verse" id="b.2CO.21.22">
      <s id="b.2CO.21.22.1">Tura Yus ni Wakanin ii nintin engketramau asa, tuke wijai pujustinuitrume tusa iincha nintimtikramramiaji.</s>
     </seg>
     <seg type="verse" id="b.2CO.21.23">
      <s id="b.2CO.21.23.1">Tura asamtai wikia atumin nukap aneayatun, Corintonam pujautirmin jiistasan winichmajai.</s>
      <s id="b.2CO.21.23.2">Yus nintirun nekau asa ¿nekasash taj? tusa nekarui.</s>
     </seg>
     <seg type="verse" id="b.2CO.21.24">
      <s id="b.2CO.21.24.1">Atumka yanchuk Cristonu asakrumin, yamaikia ataksha Cristo: nekasampita titaram tatsujrume.</s>
      <s id="b.2CO.21.24.2">Antsu miatrusrumek warastaram tusar, atum nintimtikratasar wakeraji.</s>
     </seg>
    </div>
    <div type="chapter" id="b.2CO.22">
     <seg type="verse" id="b.2CO.22.1">
      <s id="b.2CO.22.1.1">Tura wiki nintimtumasnak: Atumin jeanka ataksha wake mesemtikaijrum tusan, wikia yamaikia atumniaka jiischatatjirme timiajai.</s>
     </seg>
     <seg type="verse" id="b.2CO.22.2">
      <s id="b.2CO.22.2.1">Wi atumin jeamtai, wake mesekrum pujakrumningkia ¿yaachik winasha waramtikrusat?</s>
      <s id="b.2CO.22.2.2">Atumek winaka waramtikrusminuitrume.</s>
     </seg>
     <seg type="verse" id="b.2CO.22.3">
      <s id="b.2CO.22.3.1">Tura asakrumin winaka wake mesemtikrukairam tusan, atumnaka jiischamiajrume, antsu wina waramtikrustaram tusan wakerajai.</s>
      <s id="b.2CO.22.3.2">Tura asan papinak aatran akuptukmiajrume.</s>
      <s id="b.2CO.22.3.3">Tura atumin jean wisha warasamtaikia, atumsha mash warasmintrum, tu nintimsan pujuyajai.</s>
     </seg>
     <seg type="verse" id="b.2CO.22.4">
      <s id="b.2CO.22.4.1">Wikia nuwik atumin aatkun, atumin napchau nintimtikratasnaka aatrachmiajrume.</s>
      <s id="b.2CO.22.4.2">Antsu atumin nukap aneau asan napchau nintimsan, tura wake mesekan juutkamaikiakun atumniaka aatramiajrume.</s>
     </seg>
     <seg type="verse" id="b.2CO.22.5">
      <s id="b.2CO.22.5.1">Wikia nuwik papin aatkun, aints tunau takaun pachisan aatramiajrume.</s>
      <s id="b.2CO.22.5.2">Nu tunau takauka winakeka wake mesemtikrukchamiayi.</s>
      <s id="b.2CO.22.5.3">Antsu atumsha mash jumchik wake mesekmiarume.</s>
      <s id="b.2CO.22.5.4">Turayatun nuna nangkamasnak chichakai tusan, “jumchik wake mesekmiarume” tajai.</s>
     </seg>
     <seg type="verse" id="b.2CO.22.6">
      <s id="b.2CO.22.6.1">Atumsha mash iruntraram pujusrum: Nu aintska iijai iruntrashti tinu asaram, yamaikia nuke ati tusaram tsangkatkataram.</s>
     </seg>
     <seg type="verse" id="b.2CO.22.7">
      <s id="b.2CO.22.7.1">Yamaikia nuka timiá wake mesek pujau asa, katsurman nintimsai tusaram, ni tunaarisha tsangkuraram nunia yaingtaram.</s>
     </seg>
     <seg type="verse" id="b.2CO.22.8">
      <s id="b.2CO.22.8.1">Tura wait aneasrum, ataksha nu aints yamaikia aneau asaram: Aneajme tusaram nekamtikiataram.</s>
     </seg>
     <seg type="verse" id="b.2CO.22.9">
      <s id="b.2CO.22.9.1">Wi nuwik aatramiajrume nunaka miatrusarang umirtukaraintash tusan nekaatasan aatramiajrume.</s>
     </seg>
     <seg type="verse" id="b.2CO.22.10">
      <s id="b.2CO.22.10.1">Atum chikich aintsu tunaari tsangkurarume nunisnak wisha tsangkurajai.</s>
      <s id="b.2CO.22.10.2">Nekas tsangkuramu amataikia, atumjai metek nintimsarmi tusan, nu aintsu tunaarin tsangkurajai.</s>
      <s id="b.2CO.22.10.3">Cristo nunasha nekawai tusan tajarme.</s>
     </seg>
     <seg type="verse" id="b.2CO.22.11">
      <s id="b.2CO.22.11.1">Satanás iincha nepetamkai tusar, nu aints yamaikia tsangkuratnuitji.</s>
      <s id="b.2CO.22.11.2">Satanás iincha itiur nepetamkatas wakerutmaji nusha nekaji.</s>
     </seg>
     <seg type="verse" id="b.2CO.22.12">
      <s id="b.2CO.22.12.1">Wikia Troas yaktanam Cristonam uwemratin chichaman etserkatasan jeamtai, ii Apuri takatri nekas pengker takakmasminun wainkamiajai.</s>
     </seg>
     <seg type="verse" id="b.2CO.22.13">
      <s id="b.2CO.22.13.1">Turayatun yatsur Titon wainkatatkaman tujinkan napchau nintimramiajai.</s>
      <s id="b.2CO.22.13.2">Tura Titon eaktasan Cristonu ainaun ukukin, Macedonia nungkanam wemiajai.</s>
     </seg>
     <seg type="verse" id="b.2CO.22.14">
      <s id="b.2CO.22.14.1">Tura Cristo Jesús tuke tunau nepetin asa, iincha tuke kakamtikramji.</s>
      <s id="b.2CO.22.14.2">Tura asamtai ii nintin pujawapi tusar, ii tunía wekaaji nunisha ni kakarmarijai aints ainau ni chichamen nekamtikiawaitji.</s>
      <s id="b.2CO.22.14.3">Tura asar Yuska maaketai taji.</s>
     </seg>
     <seg type="verse" id="b.2CO.22.15">
      <s id="b.2CO.22.15.1">Iikia Cristo chichame etserin asar, nekapeamka iikia kungkuaji.</s>
      <s id="b.2CO.22.15.2">Ii Yuse chichame ujakarmau asar, uwemrartin ainau tura mengkakartin ainausha ii kungkuamurinka nekaprartin ainawai.</s>
     </seg>
     <seg type="verse" id="b.2CO.22.16">
      <s id="b.2CO.22.16.1">Tura mengkakartin ainauka ii kungkuaji nunaka jakamnau mejeaun nekapraminaji.</s>
      <s id="b.2CO.22.16.2">Antsu uwemrartin ainauka tuke pujustinum wetin asar, kungkurman nekapraminaji.</s>
      <s id="b.2CO.22.16.3">¿Tura yaachia ningki nintimsangsha nunasha turamnawaita?</s>
     </seg>
     <seg type="verse" id="b.2CO.22.17">
      <s id="b.2CO.22.17.1">Chikich ainau untsuri kuik jukitaij tusar, Yuse chichamenka yapajiasarang etserina nunisrikia iikia etsertsuji.</s>
      <s id="b.2CO.22.17.2">Antsu Yus akupkamu asar, tura Cristo inatiri asar, Yus iincha jiirmaji tusar, pengker nintimsar Yuse chichame anangmatsuk paan etserji.</s>
     </seg>
    </div>
    <div type="chapter" id="b.2CO.23">
     <seg type="verse" id="b.2CO.23.1">
      <s id="b.2CO.23.1.1">Iikia nu tau asakrin, ¿atumsha ataksha ningki nintimtumasar: Wikia pengke aintsuitjai tumaminawai tuuk nintimrum?</s>
      <s id="b.2CO.23.1.2">Chikich aints turina nunisrik: Ju aints nekasar Yuse chichame etserin ainawai tusar ¿atum papi aarmau inaktustinkitaij?</s>
      <s id="b.2CO.23.1.3">¿Tura nu papi aatrurtaram tusar iisha atum seatnukitaij?</s>
      <s id="b.2CO.23.1.4">Atsa.</s>
     </seg>
     <seg type="verse" id="b.2CO.23.2">
      <s id="b.2CO.23.2.1">Atumka ii papiriya nunisketrume.</s>
      <s id="b.2CO.23.2.2">Ii chichame antuku asaram, atumka ii nintin papi aarmawa nunisrumek pujarme.</s>
      <s id="b.2CO.23.2.3">Tura asakrumin chikich aints ainau mash atum itiur pujarme tusar paan waitmakar, papin aujinawa nunisarang nekawartinuitai.</s>
     </seg>
     <seg type="verse" id="b.2CO.23.3">
      <s id="b.2CO.23.3.1">Atumka Cristo papin aar suramsawa nunisketrume.</s>
      <s id="b.2CO.23.3.2">Nuka papi aatijaisha aarchamu wainiat, Yus ni Wakanijai aarmawaitai.</s>
      <s id="b.2CO.23.3.3">Moisésan Yus kayanam aamtikramia nuniska aarchamuitai.</s>
      <s id="b.2CO.23.3.4">Antsu atumi nintin aarmawaitai.</s>
     </seg>
     <seg type="verse" id="b.2CO.23.4">
      <s id="b.2CO.23.4.1">Yus iincha: Wína chichamur etserkataram tusa akuptamkau asamtai, iikia Cristonu asar nuka timinuitji.</s>
     </seg>
     <seg type="verse" id="b.2CO.23.5">
      <s id="b.2CO.23.5.1">Ii kakarmari atsau asamtai, iik nintimsarik Yuse takatringkia takakmaschamnawaitji.</s>
      <s id="b.2CO.23.5.2">Antsu Yus ni kakarmarin suramsau asamtai nuka turaji.</s>
     </seg>
     <seg type="verse" id="b.2CO.23.6">
      <s id="b.2CO.23.6.1">Tura yamaram chichaman Cristo najanamia nuna iincha: Pengker etserkataram tusa Yus nekaamtikramamiaji.</s>
      <s id="b.2CO.23.6.2">Yaanchuik Moisésa aarmaurin umitsuk pujuinaunka tuke main armiayi.</s>
      <s id="b.2CO.23.6.3">Antsu yamaikia Moisésa aarmaurin miatrusrumek umirkataram turamtsuji, antsu Yuse Wakani ii nintin engkemturmau asa, tuke pujutan suramji.</s>
     </seg>
     <seg type="verse" id="b.2CO.23.7">
      <s id="b.2CO.23.7.1">Yus umirkatin chicham yaanchuikia kaya tauwa tumaunum aarmau ayayi.</s>
      <s id="b.2CO.23.7.2">Tura Yus nu kayan aarmaun, Moisésan susam, ni yapii wincha jiitsumir amiayi.</s>
      <s id="b.2CO.23.7.3">Tura timiá jiitsumir asamtai, Israel ainau Moisésa yapiin jiistatkamawar tujinkarmiayi.</s>
      <s id="b.2CO.23.7.4">Turayat Moisésa yapiin wincha amia nu yaitik mushatmaki sakarmiayi.</s>
      <s id="b.2CO.23.7.5">Moisés umirkatin chichaman umitsuk pujuinaunka maawartinun wainiat, Yus Moisésa yapiin winchaan wainmamtikiamiayi.</s>
     </seg>
     <seg type="verse" id="b.2CO.23.8">
      <s id="b.2CO.23.8.1">Yus umirkatin chichamka pengker ayat, yamaram chicham Yuse Wakani sukarta nuka nuna nangkamasang timiá pengkeraitai.</s>
     </seg>
     <seg type="verse" id="b.2CO.23.9">
      <s id="b.2CO.23.9.1">Yus umirkatin chichaman umirinachmatai maawartinun wainiat, Yus Moisésa yapiin winchaan awajsamiayi.</s>
      <s id="b.2CO.23.9.2">Antsu Cristo aints ainauti tunaarin sakturmaru asamtai, Cristo chichamengka Moisésa chichame nangkamasang timiá pengkeraitai.</s>
     </seg>
     <seg type="verse" id="b.2CO.23.10">
      <s id="b.2CO.23.10.1">Nintimrataram.</s>
      <s id="b.2CO.23.10.2">Nu yamaram chichamka timiá pengker asa, yaanchuik Yus Moisésan chichaman susamia nuna nangkamasang Cristo chichamengka timiá pengkeraitai.</s>
     </seg>
     <seg type="verse" id="b.2CO.23.11">
      <s id="b.2CO.23.11.1">Tura Moisés umirkatin chicham ukunmaka inaisartinun wainiat pengker ayayi.</s>
      <s id="b.2CO.23.11.2">Antsu Cristo chichame tuke pujustinun sukartin aa nuka nuna nangkamasang timiá pengkeraitai.</s>
     </seg>
     <seg type="verse" id="b.2CO.23.12">
      <s id="b.2CO.23.12.1">Tura asamtai iikia tuke Yusnum pujustin asar, pengké natsaamtsuk Yuse chichamengka paan etserji.</s>
     </seg>
     <seg type="verse" id="b.2CO.23.13">
      <s id="b.2CO.23.13.1">Moisésa yapii winchari yaitas mengkakatin asamtai, aints ainau wainkarai tusa, yapiin panuijai nukumakmiayi.</s>
      <s id="b.2CO.23.13.2">Antsu iikia turatsji.</s>
     </seg>
     <seg type="verse" id="b.2CO.23.14">
      <s id="b.2CO.23.14.1">Tura Yuse paaniurin mengkakaun aints ainau wainkarai tusa, Moisés panuijai yapiin nukumakmia nunisarang Israel ainau Moisésa chichamen aujinak pujuinayat ¿warinkung taj? tusarsha nintimtsuk puju armiayi.</s>
      <s id="b.2CO.23.14.2">Tura yamaisha nunisarang katsuram nintintin asar, tuke paan antukaru ainayat, ni jii kusurua nunisarang nintiminawai.</s>
      <s id="b.2CO.23.14.3">Antsu aints ainau paan nintimtikratnuka ii Apuri Cristoketai.</s>
     </seg>
     <seg type="verse" id="b.2CO.23.16">
      <s id="b.2CO.23.16.1">Tura asamtai aints ii Apurin umirinauka jii kusurua nunisarka ainatsui.</s>
     </seg>
     <seg type="verse" id="b.2CO.23.17">
      <s id="b.2CO.23.17.1">Ii Apuri nekas Wakanitai.</s>
      <s id="b.2CO.23.17.2">Tura Yuse Wakani aintsu nintin engkema pujakka, nu aintsnaka nekas angkanmamtikui.</s>
     </seg>
     <seg type="verse" id="b.2CO.23.18">
      <s id="b.2CO.23.18.1">Tura asamtai Moisés ni yapiin panuijai nukumakmia nunisrikia pujatsji.</s>
      <s id="b.2CO.23.18.2">Antsu iikia ispiya nunisketji.</s>
      <s id="b.2CO.23.18.3">Iisha ii Apuri paaniurisha itiur awa tusar nekau asar, chikich ainausha paan nekamtikiatnuitji.</s>
      <s id="b.2CO.23.18.4">Tura asar Yuse Wakani ii nintimaurin yapajiau asamtai, yaitasar ii Apuria nunisrik nintimsar pujaji.</s>
     </seg>
    </div>
    <div type="chapter" id="b.2CO.24">
     <seg type="verse" id="b.2CO.24.1">
      <s id="b.2CO.24.1.1">Yus iincha wait anentramrau asa, yamaram chicham etserkataram tusa akuptamkau asamtai, iikia yawetsuk tuke etserji.</s>
     </seg>
     <seg type="verse" id="b.2CO.24.2">
      <s id="b.2CO.24.2.1">Antsu chikich ainau natsanpiaku aa nuna úukar turina nuka iikia inaisawaitji.</s>
      <s id="b.2CO.24.2.2">Tura anangkartin ainau turina nuka iikia turatsji.</s>
      <s id="b.2CO.24.2.3">Tura Yuse chichamengka iikia pengké jumchiksha yapaijtsuji.</s>
      <s id="b.2CO.24.2.4">Antsu Yuska iincha jiirmaji tusar, ni chichame etserkursha, Yuse chichame aarmawa nunisrik etserji.</s>
      <s id="b.2CO.24.2.5">Turakrinka mash aints ainau nuna antukar: Nekas Yuse chichamentai tiarat tusar turaji.</s>
     </seg>
     <seg type="verse" id="b.2CO.24.3">
      <s id="b.2CO.24.3.1">Tura Yusnum uwemratin chicham ii etserji nuka paantaitai.</s>
      <s id="b.2CO.24.3.2">Tura waininayat mengkakartin ainauka: Nu chichamka paanchawaitai tinawai.</s>
     </seg>
     <seg type="verse" id="b.2CO.24.4">
      <s id="b.2CO.24.4.1">Tura asaramtai iwianch ju nungka apuri asa, nu aints ainau Yusnum uwemratin chicham timiá pengker aa nunaka paan nintimrarai tusa, tura Cristo Yusea nunisang pujawapi tu nintimrarai tusa, jii kusurua nunisarang pujusarat tusa anangkamiayi.</s>
     </seg>
     <seg type="verse" id="b.2CO.24.5">
      <s id="b.2CO.24.5.1">Tura asamtai iik nintimtumasrikia tu pujaji tusarkia, chichamka etsertsuji, antsu Jesucristo ii Apurintai tusar, ni chichamengka etserji.</s>
      <s id="b.2CO.24.5.2">Tura Jesús iin anenmau asamtai, iikia atumi inatirinji taji.</s>
     </seg>
     <seg type="verse" id="b.2CO.24.6">
      <s id="b.2CO.24.6.1">Yus nu nangkamtaik teen: Paantin ati, tímia nuka ii nintincha paantin ati tusa nintimtikramramiaji.</s>
      <s id="b.2CO.24.6.2">Jesucristo timiá kakaram aa nuka iincha: Yuse kakarmari tu awai tusa, nekamtikramatas ii nintincha paan nintimtikramramiaji.</s>
     </seg>
     <seg type="verse" id="b.2CO.24.7">
      <s id="b.2CO.24.7.1">Ii kakarmari atsau wainiat, Yus timiá kakaram aa nuka iin pachitmas: Wína aintsru kakarmaringkia niinuchuitai, antsu winaruitai tusa, aints ainautin mash nekamtikramatas, ii namangke nuwe najanamua nunisang kakarmachu mesertinun wainiat, Yus ni kakarmarin engketramji.</s>
     </seg>
     <seg type="verse" id="b.2CO.24.8">
      <s id="b.2CO.24.8.1">Tura asamtai iikia timiá wait wajayatrik, wait wajamunmayangka jiinkitnuitji.</s>
      <s id="b.2CO.24.8.2">Tura itiurkachmin pujayatrik waurtsuji.</s>
     </seg>
     <seg type="verse" id="b.2CO.24.9">
      <s id="b.2CO.24.9.1">Tura aints pasé awajtamkurnisha iinka Yuska ajaprama ukurmatsji.</s>
      <s id="b.2CO.24.9.2">Tura asamtai iin mestamrartas wakerutminaksha tujintraminaji.</s>
     </seg>
     <seg type="verse" id="b.2CO.24.10">
      <s id="b.2CO.24.10.1">Jesúsan maawartas wakeriarmia nunisarang iincha tunia wekaaji nunisha tuke mantamawartas wakerutminaji.</s>
      <s id="b.2CO.24.10.2">Turayat mantamawarchau asaramtai, iikia tuke Jesúsa kakarmarijai iwiaakji.</s>
      <s id="b.2CO.24.10.3">Tura jakachu asar, aints ainau Jesúsa kakarmarincha wainkarat tusar wakeraji.</s>
     </seg>
     <seg type="verse" id="b.2CO.24.11">
      <s id="b.2CO.24.11.1">Tura Jesúsnau asakrin, kintajai metek mantamawartas wakerutminaji.</s>
      <s id="b.2CO.24.11.2">Tura asamtai ii namangkengka jakatin ayatrik, Jesús jakayat tuke iwiaaku puja nuka iin pujurtamji tusar, aints ainausha nekamtikiatnuitji.</s>
     </seg>
     <seg type="verse" id="b.2CO.24.12">
      <s id="b.2CO.24.12.1">Tura asar atumsha tuke iwiaaku pujusmintrum tusar, iikia wait wajakar jakatin ayatrik, Yuse chichame etserji.</s>
     </seg>
     <seg type="verse" id="b.2CO.24.13">
      <s id="b.2CO.24.13.1">Yuse chichame tu aarmawaitai: “Yusen nekasampita tinu asan, Yusen pachisan chichakmiajai.”</s>
      <s id="b.2CO.24.13.2">David tu aarmau asamtai, iisha nunisrik Yus nekasampita tau asar, tu chichaaji.</s>
     </seg>
     <seg type="verse" id="b.2CO.24.14">
      <s id="b.2CO.24.14.1">Yuska ii Apuri Jesúsan jakamunmaya inankimiayi.</s>
      <s id="b.2CO.24.14.2">Tura asa iincha nunisang inantamkitnuitji.</s>
      <s id="b.2CO.24.14.3">Tura atumjai metek ni pujamunam iincha juramkitnuitji tusar nekaji.</s>
     </seg>
     <seg type="verse" id="b.2CO.24.15">
      <s id="b.2CO.24.15.1">Tura asar atum yaingtasar iisha wait wajaji.</s>
      <s id="b.2CO.24.15.2">Tura asakrin aints untsuri Yuse wait anengkratairi itiurak awa tusar, nunaka nekaawar, Yusen pengker awajinak maaketai tiartinuitai.</s>
     </seg>
     <seg type="verse" id="b.2CO.24.16">
      <s id="b.2CO.24.16.1">Tura asamtai iikia napchau nintimtsuk pujaji.</s>
      <s id="b.2CO.24.16.2">Ii namangkengka weamki weamtaisha, Yus ni kakarmarijaingkia ii nintinka kintajai metek kakamtikramji.</s>
     </seg>
     <seg type="verse" id="b.2CO.24.17">
      <s id="b.2CO.24.17.1">Tura ju nungkanam wait wajamuka wári nangkankatin asa nuka mianchawaitai.</s>
      <s id="b.2CO.24.17.2">Tura yamaikia nukap wait wajayatrik ukunam paaniunam pujusar, nuna nangkamasrik nukap warastinuitji.</s>
     </seg>
     <seg type="verse" id="b.2CO.24.18">
      <s id="b.2CO.24.18.1">Tura asar ju nungkanam wait wajaji nuka yamaikia nintimtsuji.</s>
      <s id="b.2CO.24.18.2">Antsu ii waintsuji nuka nekasar nintimji.</s>
      <s id="b.2CO.24.18.3">Ju nungkanam wait wajamuka wári nangkankatnuitai.</s>
      <s id="b.2CO.24.18.4">Antsu tuke pujustinka pengké nangkankashtinuitai.</s>
     </seg>
    </div>
    <div type="chapter" id="b.2CO.25">
     <seg type="verse" id="b.2CO.25.1">
      <s id="b.2CO.25.1.1">Yamaikia aintsti namangke nintimrarmi.</s>
      <s id="b.2CO.25.1.2">Aintsti namangkesha jea tumau asa wári mengkakatnuitai.</s>
      <s id="b.2CO.25.1.3">Tura ii jakar, nayaimpinam iinu namangke yamaram atinua nuka aintstikia najanachminun yanchuk Yus umismawaitai tusar nekaji.</s>
     </seg>
     <seg type="verse" id="b.2CO.25.2">
      <s id="b.2CO.25.2.1">Ju nungkanam iwiaaku pujakrikia nekasar wait wajaji.</s>
      <s id="b.2CO.25.2.2">Tura asar nayaimpinam yamaram namangjai pujustasar wakeraji.</s>
     </seg>
     <seg type="verse" id="b.2CO.25.3">
      <s id="b.2CO.25.3.1">Tura asar aints wejmakan entsawa nunisrik ii wakanisha ataksha yamaram namangnum engkemati tusar wakeraji.</s>
     </seg>
     <seg type="verse" id="b.2CO.25.4">
      <s id="b.2CO.25.4.1">Tura asar ju nungkanam iwiaaku pujakrikia wait wajakur wake mesemar pujaji.</s>
      <s id="b.2CO.25.4.2">Turayatrik nekasar jakatasrikia wakeratsji.</s>
      <s id="b.2CO.25.4.3">Antsu aints entsatin yamarman entsawa nunisrik yamaram namangjai tuke pujustasar wakeraji.</s>
     </seg>
     <seg type="verse" id="b.2CO.25.5">
      <s id="b.2CO.25.5.1">Yamaram namangken ii jukitnun najatramamiaji nuka Yusketai.</s>
      <s id="b.2CO.25.5.2">Tura Yus: Yamaram namangnaka susatatjarme tusa, nuna eemak ni Wakanin iin suramsawaitji.</s>
     </seg>
     <seg type="verse" id="b.2CO.25.6">
      <s id="b.2CO.25.6.1">Tura asamtai tuke pengker nintimsar pujaji.</s>
      <s id="b.2CO.25.6.2">Yus yamaram namangken iin suramsatin aa nuka wainchayatrik, Yuska wínaka nekas surustinuapita, tu nintimsar pujaji.</s>
      <s id="b.2CO.25.6.3">Tura junia namangjaingkia ii Apurijaingkia tsaniasrikia pujuschatnuitji tusar nekaji.</s>
     </seg>
     <seg type="verse" id="b.2CO.25.8">
      <s id="b.2CO.25.8.1">Turayatrik tuke pengker nintimsar pujaji.</s>
      <s id="b.2CO.25.8.2">Tura junia namangka ukukir, yamaram namangjai ii Apurijai pujustasar wakeraji.</s>
     </seg>
     <seg type="verse" id="b.2CO.25.9">
      <s id="b.2CO.25.9.1">Tura asar iwiaaku pujakrisha tura jakarsha, ii Apuri tuke warartustasar wakeraji.</s>
     </seg>
     <seg type="verse" id="b.2CO.25.10">
      <s id="b.2CO.25.10.1">Mash aints ainautikia jakarkia nunia nantakir, ii Apuri Cristo pujamunam eemkar wajasakrinkia, ii turamurincha mash jiirmastinuitji.</s>
      <s id="b.2CO.25.10.2">Tura nuni wajasakrin pengker aa nuna turinauka pengker aa nuna jukiartin ainawai.</s>
      <s id="b.2CO.25.10.3">Antsu pasé aa nuna turinauka pasé aa nuna jukiartin ainawai.</s>
     </seg>
     <seg type="verse" id="b.2CO.25.11">
      <s id="b.2CO.25.11.1">Ii Apuri mash tunaarintin ainaun wait wajaktiniun susatin asamtai, iikia nu nekau asar, Cristo umirchau ainausha: Cristo umirkataram tusar chicharkur pujaji.</s>
      <s id="b.2CO.25.11.2">Yuska iincha paan nekarmau asamtai, atumka ii turamuri paan nekaataram tusar wakeraji.</s>
     </seg>
     <seg type="verse" id="b.2CO.25.12">
      <s id="b.2CO.25.12.1">Nu takur iik nintimsarkia: Pengke aintsuitji tumamtsuji.</s>
      <s id="b.2CO.25.12.2">Chikich ainausha ningki nintimtumasar: Miajuitjai tumamsar chikich aintsu nintinka nekainachiat: Nuka mianchawaitai tinawai.</s>
      <s id="b.2CO.25.12.3">Antsu atumka ii turamuri nekau asaram chikich aints ainausha tenapkesar nekaawarti tusaram pengker nintimtusrum ujaktaram.</s>
     </seg>
     <seg type="verse" id="b.2CO.25.13">
      <s id="b.2CO.25.13.1">Tura asakrumin chikich ainausha iin pachitmasar: Waurinak tinawai nangkamiar turaminamtaikia, iikia Yuska pengker awajsatasar tu pujaji.</s>
      <s id="b.2CO.25.13.2">Tura paan nintimsar pujakrikia, atum yaingtasar tu pujaji.</s>
     </seg>
     <seg type="verse" id="b.2CO.25.14">
      <s id="b.2CO.25.14.1">Cristo iin timiá anenmau asamtai, ii turaji nuka Cristo anengkratairijai turaji.</s>
      <s id="b.2CO.25.14.2">Tura nusha nekaji: Cristo mash aints ainautin uwemtikramratas jarutramkau asamtai, Cristonu ainautikia mash Cristo jakamia nuni iisha nijai metek jakawaitji taji.</s>
     </seg>
     <seg type="verse" id="b.2CO.25.15">
      <s id="b.2CO.25.15.1">Tura asamtai Cristo mash aints ainautin jarutramak nunia nantakmiayi.</s>
      <s id="b.2CO.25.15.2">Nuni asamtai iwiaaku pujaji juwik ii wakeramuringkia najantsuk, antsu Cristo wakeramuri najanatnuitji.</s>
     </seg>
     <seg type="verse" id="b.2CO.25.16">
      <s id="b.2CO.25.16.1">Tura asamtai yamaikia junia nungkanmaya aints ainau nintiminawa nunisrikia nintimtsuji.</s>
      <s id="b.2CO.25.16.2">Yaanchuikia aints ainau jiisar: Juka pengkeraitai, antsu auka mianchawaitai tinuyaji.</s>
      <s id="b.2CO.25.16.3">Tura Cristosha pachisar tu nintimtinuyaji.</s>
      <s id="b.2CO.25.16.4">Antsu yamaikia tuuka nintimtsuji.</s>
     </seg>
     <seg type="verse" id="b.2CO.25.17">
      <s id="b.2CO.25.17.1">Tura asar Cristonu ainautikia Yusnumia akiinau asar, yamaram akiinawa nunisrik ainiaji.</s>
      <s id="b.2CO.25.17.2">Ii yaanchuik tunau nintimtairingkia mash inaisar, pujut yamaram jukin asar, yamaikia ii nintimauringkia nekas yamarmaitai.</s>
     </seg>
     <seg type="verse" id="b.2CO.25.18">
      <s id="b.2CO.25.18.1">Mash yamaram aa nunaka Yus turawai.</s>
      <s id="b.2CO.25.18.2">Yaanchuik iikia tunaarintin asar, Yusjaisha nemasnaikiar pujuyaji.</s>
      <s id="b.2CO.25.18.3">Tu puju arin, Cristo jarutramkau asamtai, yamaikia Yuse nemasengka atsuji, antsu Yus: Wína amikur ataram turammiaji.</s>
      <s id="b.2CO.25.18.4">Tura yamaikia chikich ainausha: Yusjai nemasnaitsuk asataram, antsu atumi tunaari inaisaram, Wijai amikmataram tusaram, uwemratin chicham etserataram tusa, Yus iin akuptamkamiaji.</s>
     </seg>
     <seg type="verse" id="b.2CO.25.19">
      <s id="b.2CO.25.19.1">Nu tsangkurnaiyamu chichamka nuwaitai: Yus aints ainauti tunaarinka nintimtsuk pujus: Wijai nemasnaitsuk asarti, antsu ni tunaarin inaisar wina amikur wajasarti tusa, ni Uchirin Criston akupturmakmiaji.</s>
      <s id="b.2CO.25.19.2">Tura iincha: Nu chicham chikich ainausha nekamtikiataram tusa akuptamkamiaji.</s>
     </seg>
     <seg type="verse" id="b.2CO.25.20">
      <s id="b.2CO.25.20.1">Tura Cristo: Wína chichamur aints ainau ujaktaram tusa, iin akuptamkau asamtai, Yus chichawa nunisrik iikia atum chicharkur: Yusjai nemasnaitsuk asataram, antsu Yus amikmataram, tusar ujaijrume.</s>
     </seg>
     <seg type="verse" id="b.2CO.25.21">
      <s id="b.2CO.25.21.1">Yus iincha tunarinchawa nunisrik pujarin jiirmastas wakerutmau asa, Cristoka tunaarinchautiat aints ainauti tunaarin sakturmartas tunau aintsua nunisang jakati tusa Yus wakerimiayi.</s>
     </seg>
    </div>
    <div type="chapter" id="b.2CO.26">
     <seg type="verse" id="b.2CO.26.1">
      <s id="b.2CO.26.1.1">Yaanchuik Yuse chichame etserin Isaíasa aarmauri nintimrarmi.</s>
      <s id="b.2CO.26.1.2">Nuka tu aarmawaitai: Yus chichaak: “Uwemratin kinta jeau asamtai, ame seatmiame nuna anturkamjame.</s>
      <s id="b.2CO.26.1.3">Yusnum uwemratin kinta jeau asamtai, wikia amincha yaingmajme,” timiayi.</s>
      <s id="b.2CO.26.1.4">Tu aarmawa nunisang yamaikia Yusnum uwemratin kinta jeayi.</s>
      <s id="b.2CO.26.1.5">Tura yamaikia Yus seatin kinta jeayi.</s>
      <s id="b.2CO.26.1.6">Tura asamtai iikia Yuse takatri takau asar, atum chicharkur: Yuse anengkratairi nintimtsuk pujusairam tusar ujaijrume.</s>
     </seg>
     <seg type="verse" id="b.2CO.26.3">
      <s id="b.2CO.26.3.1">Aints kichkisha Yuse chichame etserin ainautin pachitmasar pasé chichartamkarai tusar, iikia tuke pengker pujustasar wakeraji.</s>
     </seg>
     <seg type="verse" id="b.2CO.26.4">
      <s id="b.2CO.26.4.1">Tura Yuse inatiri asar, itiur pujuinawa tusar, aints ainausha pachitsuk nekaawartinuitai.</s>
      <s id="b.2CO.26.4.2">Iikia wait wajayatrik, tura yuumayatrik, tura yumtin pujayatrik, Cristo takatringkia tuke inaitsuk takakmakur pujaji.</s>
     </seg>
     <seg type="verse" id="b.2CO.26.5">
      <s id="b.2CO.26.5.1">Iikia awattai ayaji, tura kársernum engketai ayaji, tura mantamawartascha papeetmin armiayi.</s>
      <s id="b.2CO.26.5.2">Nuniasha taka takakmaka pimpikir pujuyaji.</s>
      <s id="b.2CO.26.5.3">Nuniasha kanutskesha tsawain ayaji.</s>
      <s id="b.2CO.26.5.4">Tura tsukajaisha wait wajayaji.</s>
     </seg>
     <seg type="verse" id="b.2CO.26.6">
      <s id="b.2CO.26.6.1">Tura timiá wait wajayatrik, tuke tunauka nintimtsuk pujuyaji.</s>
      <s id="b.2CO.26.6.2">Tura chicham nekas aa nu nekau ayaji.</s>
      <s id="b.2CO.26.6.3">Tura jaimiasar pujuyaji.</s>
      <s id="b.2CO.26.6.4">Tura aintska mash pengker awajnuyaji.</s>
      <s id="b.2CO.26.6.5">Yuse Wakani ii nintincha pujurtamnuyaji.</s>
      <s id="b.2CO.26.6.6">Tura chikich ainausha nekasar anen ayaji.</s>
     </seg>
     <seg type="verse" id="b.2CO.26.7">
      <s id="b.2CO.26.7.1">Tura nekas chicham etsernuyaji.</s>
      <s id="b.2CO.26.7.2">Tura Yuse kakarmarijai Yuse takatrisha takakminuyaji.</s>
      <s id="b.2CO.26.7.3">Iikia Cristo inatiri asar, tunauka nintimtsuk Yuse chichamejai iwianchkia nepetnuyaji.</s>
      <s id="b.2CO.26.7.4">Tura iin pachitmasar pasé chichartaminamtaisha, iikia Cristo nekasampita tinu asar tunauka nepetnuyaji.</s>
     </seg>
     <seg type="verse" id="b.2CO.26.8">
      <s id="b.2CO.26.8.1">Chikich ainau iin pachitmasar: Pengker aintsuitai turaminaji.</s>
      <s id="b.2CO.26.8.2">Antsu chikich ainausha iincha pachitmasar katsekraminaji.</s>
      <s id="b.2CO.26.8.3">Tura chikich ainauka iin pachitmasar pengker chichartaminaji.</s>
      <s id="b.2CO.26.8.4">Antsu chikich ainausha iin pachitmasar pasé chichartaminaji.</s>
      <s id="b.2CO.26.8.5">Nekas aa nu chichaarin waininayat, iin pachitmasar waitrinak: Nuka anangkartin ainawai turaminaji.</s>
     </seg>
     <seg type="verse" id="b.2CO.26.9">
      <s id="b.2CO.26.9.1">Chikich aints iincha waitmakar wishikraminak: ¿Warí aintsuita? turaminaji.</s>
      <s id="b.2CO.26.9.2">Antsu chikich ainausha nekasar itiur pujuinawa tusar paan nekarminaji.</s>
      <s id="b.2CO.26.9.3">Iikia jaachak wajakmiaji.</s>
      <s id="b.2CO.26.9.4">Turayatrik tuke iwiaakji.</s>
      <s id="b.2CO.26.9.5">Tura mantaminachu asaramtai jachauyaji.</s>
     </seg>
     <seg type="verse" id="b.2CO.26.10">
      <s id="b.2CO.26.10.1">Tura wake mesekar pujayatrik, tuke pengker nintimsar pujaji.</s>
      <s id="b.2CO.26.10.2">Tura kuikiartichu ayatrik, untsuri aints ainau yainuyaji.</s>
      <s id="b.2CO.26.10.3">Ii waririsha pengké atsau wainiatrik: Yusnau aa nuka mash iinuitai taji.</s>
     </seg>
     <seg type="verse" id="b.2CO.26.11">
      <s id="b.2CO.26.11.1">Corintonmaya yatsur ainautiram, iikia ii nintimmaurisha uutsuk mash paan ujayajrume.</s>
     </seg>
     <seg type="verse" id="b.2CO.26.12">
      <s id="b.2CO.26.12.1">Iikia atumin tuke inaitsuk pengker nintimtusar pujarin wainiatrumek, atumka iin pachikratsaram tuuka nintimsarmeka pujatsrume.</s>
     </seg>
     <seg type="verse" id="b.2CO.26.13">
      <s id="b.2CO.26.13.1">Tura asakrumin aints ni uchirin chicharinawa nunisnak atumin chicharjarme.</s>
      <s id="b.2CO.26.13.2">Atumsha nunisrumek winasha atumi nintimmauri paan ujatkataram tusan seajrume.</s>
     </seg>
     <seg type="verse" id="b.2CO.26.14">
      <s id="b.2CO.26.14.1">Atumka Cristo umirchau ainaujaingkia tuke tsaningkrumka pujusairap.</s>
      <s id="b.2CO.26.14.2">¿Cristo umirkau ainau Cristo umirchaujai metekak nintimina?</s>
      <s id="b.2CO.26.14.3">Atsa.</s>
      <s id="b.2CO.26.14.4">¿Tura paantin teejai metek aminkai?</s>
      <s id="b.2CO.26.14.5">Atsa.</s>
      <s id="b.2CO.26.14.6">Tura asamtai ¿Cristo umirkauti itiurkarik Cristo umirchau ainaujaisha tsaningtaij?</s>
     </seg>
     <seg type="verse" id="b.2CO.26.15">
      <s id="b.2CO.26.15.1">¿Cristo iwianchjai tsaning pujusminkai?</s>
      <s id="b.2CO.26.15.2">Atsa, tsaningchamnawaitai.</s>
      <s id="b.2CO.26.15.3">¿Tura Cristo umirkau Cristo umirchaujai tsaningkiar pengkerak pujusminui?</s>
      <s id="b.2CO.26.15.4">Atsa.</s>
     </seg>
     <seg type="verse" id="b.2CO.26.16">
      <s id="b.2CO.26.16.1">¿Tura chikich ainau Yuschau waininayat, nuna yusri jeen nekas ii Yusri jeejai metekkai?</s>
      <s id="b.2CO.26.16.2">Atsa, pengké metekchawaitai.</s>
      <s id="b.2CO.26.16.3">Antsu iikia ii Yusri tuke iwiaaku puja nuna jeea nunisketji.</s>
      <s id="b.2CO.26.16.4">Yus nuna pachis chichaak: “Níjai tsaniasan pujustinuitjai.</s>
      <s id="b.2CO.26.16.5">Tura nijai wekaasatnuitjai.</s>
      <s id="b.2CO.26.16.6">Tura ni Yusri atinuitjai.</s>
      <s id="b.2CO.26.16.7">Turamtai nisha wína aintsur artinuitai,” timiayi.</s>
     </seg>
     <seg type="verse" id="b.2CO.26.17">
      <s id="b.2CO.26.17.1">Nunia Yus chichaak: “Wína umirtichu ainamunmaya jiinkitaram.</s>
      <s id="b.2CO.26.17.2">Turaram níjai tsaningkrum pujusairap.</s>
      <s id="b.2CO.26.17.3">Tura tunauka takasairap.</s>
      <s id="b.2CO.26.17.4">Tunau takatsuk pujakrumningkia, wikia atumin jukitnuitjarme.</s>
     </seg>
     <seg type="verse" id="b.2CO.26.18">
      <s id="b.2CO.26.18.1">Tura asan wikia atumi Apaachiri atinuitjai.</s>
      <s id="b.2CO.26.18.2">Turamtai atumka wína uchir tura wína nawantur atinuitrume,” tusa ii Apuri nekas kakaram aa nuka timiayi.</s>
     </seg>
    </div>
    <div type="chapter" id="b.2CO.27">
     <seg type="verse" id="b.2CO.27.1">
      <s id="b.2CO.27.1.1">Aneetir ainautiram, Yus iincha nu chichaman akupturmaku asamtai, iikia yamaikia tunau takatsuk asarmi.</s>
      <s id="b.2CO.27.1.2">Tura tunau nintimtsuk asarmi.</s>
      <s id="b.2CO.27.1.3">Tura iikia: Ii Apuringkia Yusketai tinu asar, Yus miatrusrik umirkaru armi.</s>
     </seg>
     <seg type="verse" id="b.2CO.27.2">
      <s id="b.2CO.27.2.1">Ataksha iikia pengker nintimtunisar pujusarmi.</s>
      <s id="b.2CO.27.2.2">Iikia aintska kichkisha paseeka awajsachmiaji.</s>
      <s id="b.2CO.27.2.3">Tura aintska kichkisha paseeka nuiniarchamiaji, tura aintska kichkisha anangkachmiaji.</s>
     </seg>
     <seg type="verse" id="b.2CO.27.3">
      <s id="b.2CO.27.3.1">Atumin wiasmatkataj tusanka, nunaka tatsujrume.</s>
      <s id="b.2CO.27.3.2">Antsu yaanchuik timiaja nunaka ataksha tajarme: Wikia atumin aneau asan, jaaknasha atumjai jakatasan wakerajai.</s>
      <s id="b.2CO.27.3.3">Tura iwiaaku pujaknasha atumjai pujustasan wakerajai.</s>
     </seg>
     <seg type="verse" id="b.2CO.27.4">
      <s id="b.2CO.27.4.1">Wikia atumin pachisan pengker nintimtusan pujurjarme.</s>
      <s id="b.2CO.27.4.2">Tura yamaisha winaka pengker nintimtikruru asakrumin, wait wajayatnak nintirka nukap waraawai.</s>
     </seg>
     <seg type="verse" id="b.2CO.27.5">
      <s id="b.2CO.27.5.1">Tura Macedonianam jean, namangkrusha pimpikin asamtai, angkan pujutsuk tuke wait wajayajai.</s>
      <s id="b.2CO.27.5.2">Aints ainau iijai maanikiartas wakerinau asaramtai, tura Cristo umirin ainau Cristo umirtan inaisarai tusan nintirsha kurarmayi.</s>
     </seg>
     <seg type="verse" id="b.2CO.27.6">
      <s id="b.2CO.27.6.1">Wikia napchau nintimsan pujamtai, Yus napchau nintimsar pujuinauncha pengker nintimtikin asa, ii yachí Titon akupturkami.</s>
      <s id="b.2CO.27.6.2">Tura asa winasha pengker nintimtikrurmayi.</s>
     </seg>
     <seg type="verse" id="b.2CO.27.7">
      <s id="b.2CO.27.7.1">Turamtai Tito juni taa, atum wína pengker nintimtursamarume nuna ujatkayi, tura wína waitkatasrum nukap wakerutamun wína ujatkau asamtai wikia warasmajai.</s>
      <s id="b.2CO.27.7.2">Tura aints tunau turamtai, atum napchau nintimtichmakuram, tura atum wína pengker nintimturmaun ujatkau asamtai, wikia nuna nangkamasnak nukap warasmajai.</s>
     </seg>
     <seg type="verse" id="b.2CO.27.8">
      <s id="b.2CO.27.8.1">Tito wína ujatak: Ame Corintonam papi akupkamame nuna aujsar nukap wake mesekar pujuarmiayi tusa, ujatkau wainiatun, yamaikia napchau nintimtsuk pujajai.</s>
      <s id="b.2CO.27.8.2">Yaanchuik nu papin atumin akuptukan, atumin nukap wake mesemtikiau asan, napchau nintimramiajai.</s>
      <s id="b.2CO.27.8.3">Turayatrum tukeka wake mesekrumka pujuschamiarume, antsu jumchik arusrum ataksha inangkarmiarume.</s>
     </seg>
     <seg type="verse" id="b.2CO.27.9">
      <s id="b.2CO.27.9.1">Atum nukap wake meseku asakrumningkia, wikia waraatsjai.</s>
      <s id="b.2CO.27.9.2">Antsu wake mesekrum atumi nintimauri yapajiau asakrumin, wikia nuna nekaan waraajai.</s>
      <s id="b.2CO.27.9.3">Tura asaram Yus pengker awajsamiarume.</s>
      <s id="b.2CO.27.9.4">Tura asakrumin wikia nu papin akuptukmiajrume nujaingkia atumniaka paseeka awajsachmiajrume.</s>
     </seg>
     <seg type="verse" id="b.2CO.27.10">
      <s id="b.2CO.27.10.1">Yusen pengker awajsartas wake mesekar pujuinauka ni tunaarin inaisaru asar uwemrartin ainawai.</s>
      <s id="b.2CO.27.10.2">Tura asar napchau nintimtsuk pujuinawai.</s>
      <s id="b.2CO.27.10.3">Antsu junia nungkanmaya ainau ni tunaarin inaitan nakitinau asar, wake mesekar pujusar, nunia jakar tuke mengkakartin ainawai.</s>
     </seg>
     <seg type="verse" id="b.2CO.27.11">
      <s id="b.2CO.27.11.1">Atumsha nintimrataram.</s>
      <s id="b.2CO.27.11.2">Yus pengker awajsaram wake mesekrum pujau asaram, wi aatjarme nunisrumek tunaarintin atumjai pujau atumnia wári jiiktasrum wakerukmiarume.</s>
      <s id="b.2CO.27.11.3">Tura winasha ayamrutkatasrum wakerutkamiarume.</s>
      <s id="b.2CO.27.11.4">Tura aints tunau wajasmia nuna tunaarisha nakitramiarume, tura Yus shamakrum nu aintska kajerkamiarume.</s>
      <s id="b.2CO.27.11.5">Nu turau asaram, nu aintsu tunaaringkia pengké nakitaji tusaram ujatkamiarume.</s>
     </seg>
     <seg type="verse" id="b.2CO.27.12">
      <s id="b.2CO.27.12.1">Yaanchuik wi papin atumin akuptukmiajrume nuna: Nu aintska tunaarin inaisati tusan aatramiajrume.</s>
      <s id="b.2CO.27.12.2">Tura nuna apari wake mesekmia nuka ataksha pengker nintimrati tusan aatramiajrume.</s>
      <s id="b.2CO.27.12.3">Antsu nuna nangkamasrumek Yus umirkau asaram, iincha anengkratrume tusan atumin nintimtikratasan aatramiajrume.</s>
     </seg>
     <seg type="verse" id="b.2CO.27.13">
      <s id="b.2CO.27.13.1">Tura wi timiaja nusha mash umiku asakrumin, iisha pengker nintimsar pujaji.</s>
      <s id="b.2CO.27.13.2">Tura Tito pengker nintimrati tusaram, atumsha mash pengker awajsau asakrumin, Titosha waraak nunasha iincha ujatmaku asamtai, nuna nangkamasrik iisha nukap warasmaji.</s>
     </seg>
     <seg type="verse" id="b.2CO.27.14">
      <s id="b.2CO.27.14.1">Wikia atumin ujakmiajrume nuka mash nekasaintai.</s>
      <s id="b.2CO.27.14.2">Tura wisha Titon atumin pachisan: Nuka pengker aints ainawai, timiajrume nunasha Titosha nekarmamiarume.</s>
      <s id="b.2CO.27.14.3">Tura asakrumin iikia atumin pachisar Titon ujakmiaji nunaka: Nangkami tawai tutsuk, antsu nekasaintai Titosha timiayi.</s>
     </seg>
     <seg type="verse" id="b.2CO.27.15">
      <s id="b.2CO.27.15.1">Tura iin jiyatmaktas winitramtsujiash tusaram shamayatrum, ni tímia nuka mash miatrusrumek umirkamiarume.</s>
      <s id="b.2CO.27.15.2">Tura asakrumin Tito nuna nintimias nukap waraawai.</s>
     </seg>
     <seg type="verse" id="b.2CO.27.16">
      <s id="b.2CO.27.16.1">Tura asamtai wisha nunisnak atum nekas pengker turamurmin nekau asan, pengker nintimsan waraajai.</s>
     </seg>
    </div>
    <div type="chapter" id="b.2CO.28">
     <seg type="verse" id="b.2CO.28.1">
      <s id="b.2CO.28.1.1">Yatsur ainautiram, Cristonu ainau Macedonianam pujuinaun Yus ni wait anengkratairi nintimtikrau asamtai, nuna yamaikia atumin nekamtikiatasan wakerajrume.</s>
     </seg>
     <seg type="verse" id="b.2CO.28.2">
      <s id="b.2CO.28.2.1">Nisha itiurkachminnum pujuinayat nukap warainawai.</s>
      <s id="b.2CO.28.2.2">Tura kuikiartichu ainayat, kuikiartin ainaun nangkamasarang ampitsuk: Ii kuikiari Yusnau ati tusar mash susarmiayi.</s>
     </seg>
     <seg type="verse" id="b.2CO.28.3">
      <s id="b.2CO.28.3.1">Nuka kuik ampirmaunaka susacharmiayi, antsu pengker nintintin asar, kuikiari jumchik au waininayat, ningki wakerinak ni kuikiarin Yusen susarmiayi.</s>
      <s id="b.2CO.28.3.2">Wikia nuna wainkau asan ujaajrume.</s>
     </seg>
     <seg type="verse" id="b.2CO.28.4">
      <s id="b.2CO.28.4.1">Tura iincha seatraminak: Wait aneasrum, iisha Cristonu ainau yuuminak pujuinau kuik akuptuktin tsangkatruktaram turamiarmiaji.</s>
     </seg>
     <seg type="verse" id="b.2CO.28.5">
      <s id="b.2CO.28.5.1">Tura iik nintimsar: Kuikiachin jumchik Yusen susachartimpiash, tu nintimsar pujarin, nuna nangkamasarang nukap susarmiayi.</s>
      <s id="b.2CO.28.5.2">Antsu nuwá eemkar: Iikia Yusnau asar, iinu aa nuka mash Yusnawaitai tusar, nunia iincha: Iisha yaingtatjirme turamiarmiaji.</s>
     </seg>
     <seg type="verse" id="b.2CO.28.6">
      <s id="b.2CO.28.6.1">Tura asaramtai Tito yaanchuik atumin jea, kuik irumratniun nangkamamia nuka ataksha turati tusar, atumin akupkatasar wakeraji.</s>
     </seg>
     <seg type="verse" id="b.2CO.28.7">
      <s id="b.2CO.28.7.1">Atumsha Cristo tuke nekasampita tusaram, tura pengker nuikiartin asaram, tura Yuse chichame pengker nekau asaram, tura Yus miatrusrumek nintimrau asaram, tura iincha miatrusrumek anengkratu asaram, Cristonu ainau yuuminak pujuinau wait anentakrum kuikiasha nukap akuptuktinuitrume.</s>
     </seg>
     <seg type="verse" id="b.2CO.28.8">
      <s id="b.2CO.28.8.1">Antsu wína umirtuktaram tusanka nunaka tatsujrume, antsu Macedonianmaya ainau chikich ainaun miatrusarang yaingkiartas wakerinau asaramtai, atumin nuna nekamtikiatasan wakerajrume.</s>
      <s id="b.2CO.28.8.2">Tura atum nekasrumeash Yus anearam tusan, chikich ainaun nekamtikiatasan wakerajrume.</s>
     </seg>
     <seg type="verse" id="b.2CO.28.9">
      <s id="b.2CO.28.9.1">Atumka ii Apuri Jesucristo wait anengkratairingkia tu awai tusaram nekarme: Nuka nayaimpinam pengké yuumatsuk pujayat, ju nungkanam yuumak pujumiayi.</s>
      <s id="b.2CO.28.9.2">Tura ju nungkanam yuumak pujau, atumin anenmak jarutramkau asamtai, atumsha nayaimpinam yuumatsuk pujustinuitrume.</s>
     </seg>
     <seg type="verse" id="b.2CO.28.10">
      <s id="b.2CO.28.10.1">Wikia tu nintimsan pujajai tusan, atumin yaingtasan tajarme.</s>
      <s id="b.2CO.28.10.2">Chikich musach atumek wakerau asaram, pengker nintimsaram kuik irumat nangkamamiarume.</s>
     </seg>
     <seg type="verse" id="b.2CO.28.11">
      <s id="b.2CO.28.11.1">Tura yaanchuik pengker nintimsaram kuik irumratasrum wakerimiarme nuka yamaisha turamin amatikia turataram.</s>
     </seg>
     <seg type="verse" id="b.2CO.28.12">
      <s id="b.2CO.28.12.1">Nintimrataram.</s>
      <s id="b.2CO.28.12.2">Aints ni kuikiarin Yusen susatas wakeramtaikia, Yuska nu aintsu kuikiarin takakun nekau asa, pengker nintimias nu kuikianka jurawai.</s>
      <s id="b.2CO.28.12.3">Antsu kuikian takakchau ainaun: Kuik wína surustaram tusangka seatsui.</s>
     </seg>
     <seg type="verse" id="b.2CO.28.13">
      <s id="b.2CO.28.13.1">Tura chikich aints yayaakrum, atumka yuumaktaram tusanka tatsujrume.</s>
      <s id="b.2CO.28.13.2">Antsu mash metek yuumatsuk pujusmintrum tusan nunaka tajarme.</s>
     </seg>
     <seg type="verse" id="b.2CO.28.14">
      <s id="b.2CO.28.14.1">Yamaikia niisha yuuminak pujuinau asaramtai, atumsha niisha yaingtinuitrume.</s>
      <s id="b.2CO.28.14.2">Tura chikich kintati atumsha yuumakrumin, niisha nunisarang atumnasha yainmakartinuitai.</s>
      <s id="b.2CO.28.14.3">Tura asamtai mash yuumatsuk pujustinuitrume.</s>
     </seg>
     <seg type="verse" id="b.2CO.28.15">
      <s id="b.2CO.28.15.1">Yuse chichame nunaka pachis tu aarmawaitai: “Aints nukap jukiarmia nuka ampirmaurin chikich ainaun susaru asar ampichu armiayi.</s>
      <s id="b.2CO.28.15.2">Tura ni ampirmaurin chikich ainaun susarmau asar, nusha yuumatsuk pujuarmiayi.”</s>
     </seg>
     <seg type="verse" id="b.2CO.28.16">
      <s id="b.2CO.28.16.1">Wi atumin miatrusnak yaingtasan wakeraja nunisang Yus Titoncha nintimtikrau asamtai, wikia Yusen maaketai tajai.</s>
     </seg>
     <seg type="verse" id="b.2CO.28.17">
      <s id="b.2CO.28.17.1">Wi Titon: Weta tamau asa: Ayu turutui.</s>
      <s id="b.2CO.28.17.2">Tura niisha atumin anenmau asa, ningki wakerak atumin irastas winitatui.</s>
     </seg>
     <seg type="verse" id="b.2CO.28.18">
      <s id="b.2CO.28.18.1">Tura Titojai tsanias weti tusan, ii yachiin chikichan akuptuktatjarme.</s>
      <s id="b.2CO.28.18.2">Nuka Yusnum uwemratin chichaman nekas pengker etseru asamtai, Cristonu ainau mash niin pachisar pengker chichainawai.</s>
     </seg>
     <seg type="verse" id="b.2CO.28.19">
      <s id="b.2CO.28.19.1">Tura Cristonu ainau iruntramunam: Nu aints Titojai wekaasati tusar, tura niijai kuikian irumrarti tusar inaikiarmiayi.</s>
      <s id="b.2CO.28.19.2">Tura ii Apuri maaketai titasar, iik wakerakur yuuminau wait anentakur kuik akuptuktasar turaji tiarmiayi.</s>
     </seg>
     <seg type="verse" id="b.2CO.28.20">
      <s id="b.2CO.28.20.1">Tura asar iin pachitmasar: Ningki kuikian wakerinak tinatsuash turamiarai tusar, Titojai tsanias ii yachí kuikian irumrarat tusar akupaji.</s>
     </seg>
     <seg type="verse" id="b.2CO.28.21">
      <s id="b.2CO.28.21.1">Tura asar Yus wainmaunum tura aints ainau wainminamunam ii turaji nuna mash paan nekaawarat tusar turaji.</s>
     </seg>
     <seg type="verse" id="b.2CO.28.22">
      <s id="b.2CO.28.22.1">Nunia ju jimia aintsjai tsanias wearti tusar chikichan akuptuktatjirme.</s>
      <s id="b.2CO.28.22.2">Nuka Cristo takatrin tuke takakmastas wakerawai tusar nekaji.</s>
      <s id="b.2CO.28.22.3">Tura atumin nekas pengker nintimturmau asa, yamaikia nuna nangkamasang Cristo takatrin eemtikiatas wakerawai.</s>
     </seg>
     <seg type="verse" id="b.2CO.28.23">
      <s id="b.2CO.28.23.1">Antsu Titon pachisar inintrinamtaikia: Juka Pablojai tuke tsanias wekainuitai titaram.</s>
      <s id="b.2CO.28.23.2">Tura atumin yainmaktas tuke Yuse chichamen etserui titaram.</s>
      <s id="b.2CO.28.23.3">Tura ii yachí jimiar Titojai tsaniasar wekainauncha pachisar inintrinamtaikia: Juka Criston pengker awajsartas, junia Cristonu ainau mash ni yachiin akupkari titaram.</s>
     </seg>
     <seg type="verse" id="b.2CO.28.24">
      <s id="b.2CO.28.24.1">Tura atumi anengkratairin Cristonu ainau mash nekaawarti tusaram, ii yachí ainau pengker wainkataram.</s>
      <s id="b.2CO.28.24.2">Nu turakrumningkia atumin pachisar timiaji nuka pengke aintsuitai tiartinuitai.</s>
     </seg>
    </div>
    <div type="chapter" id="b.2CO.29">
     <seg type="verse" id="b.2CO.29.1">
      <s id="b.2CO.29.1.1">Atumka Cristonu ainau kuik akuptuktasrum wakerarme nuna nekau asan, nuna pachisnaka aatrachminuitjarme.</s>
      <s id="b.2CO.29.1.2">Atumsha kuik susatasrum wakerau asakrumin, wikia Macedonianam wekaakun atumin pachisan: Acaya nungkanam pujuinau chikich musachti kuik irumtan nangkamawar yamaisha tuke atumin yainmakartas wakerinawai tajai.</s>
     </seg>
     <seg type="verse" id="b.2CO.29.3">
      <s id="b.2CO.29.3.1">Tura atumin pachisan: Yuminak pujuinaun nekasar kuikian akuptukartas wakerinawai, timiaja nunaka nangkami tawai turutiarai tusan wikia nakitajai.</s>
      <s id="b.2CO.29.3.2">Tura asan kuik irumraram umistaram tusan, ii yachiin kampatam akupinajai.</s>
     </seg>
     <seg type="verse" id="b.2CO.29.4">
      <s id="b.2CO.29.4.1">Tura wi ukunam Macedonianmaya Cristonu ainaujai atumin jeakrin, atum kuik irumratin umitsuk pujakrumka natsaartinuitrume.</s>
      <s id="b.2CO.29.4.2">Tura ii atum pachisar: Kuik irumratniun umisari, tinu asar, iisha nunisrik natsaartinuitji.</s>
     </seg>
     <seg type="verse" id="b.2CO.29.5">
      <s id="b.2CO.29.5.1">Tura kuik surimshim irumrairam tusan yamaikia tajarme: Atumek nintimsarmek: Iikia yuuminak pujuinau kuikiaka akuptuktatji tinu asaram, nu kuik eemkaram irumrataram.</s>
      <s id="b.2CO.29.5.2">Turakrumin ii yachí ainau atumin eemkar jear, kuikian surimtsuk suamun irumrarti tusan akupajai.</s>
      <s id="b.2CO.29.5.3">Nunia wi atum mash irumraram pujarmin jeatatjai.</s>
     </seg>
     <seg type="verse" id="b.2CO.29.6">
      <s id="b.2CO.29.6.1">Ju chichamsha nintimrataram: Aints arakan jumchik araangka, jumchik juuktinuitai.</s>
      <s id="b.2CO.29.6.2">Antsu arakan nukap araangka, nukap juuktinuitai.</s>
      <s id="b.2CO.29.6.3">Kuik suamusha nunisketai.</s>
     </seg>
     <seg type="verse" id="b.2CO.29.7">
      <s id="b.2CO.29.7.1">Tura aints mash ni nintijai nintimina nunisarang ni kuikiarin pengker nintimsar Yusen susarti tajarme.</s>
      <s id="b.2CO.29.7.2">Aints pengker nintimias Yusen ni kuikiarin sua nunaka Yuska aneawai.</s>
      <s id="b.2CO.29.7.3">Tura asamtai: Nakitayatnak suajai tuuka nintimrashtinuitji.</s>
      <s id="b.2CO.29.7.4">Tura: Kuik susata turutinamtai suajai tuusha nintimrashtinuitji.</s>
     </seg>
     <seg type="verse" id="b.2CO.29.8">
      <s id="b.2CO.29.8.1">Yuska atumin tuke anenmau asa, atumka tuke yuumatsuk pujustaram tusa, pengker aa nuna mash suramtanka tujintatsui.</s>
      <s id="b.2CO.29.8.2">Tura asa chikich aints nukap yaingtinun atumnasha nukap suramsatnuitrume.</s>
     </seg>
     <seg type="verse" id="b.2CO.29.9">
      <s id="b.2CO.29.9.1">Yuse chichame tu aarmawaitai: “Aints yuuminak pujuinaun nukap susau asamtai, Yuska ni pengker turamurinka pengké kajinmatsui.”</s>
     </seg>
     <seg type="verse" id="b.2CO.29.10">
      <s id="b.2CO.29.10.1">Tu aarmau asamtai, Yuska aints ainautin: Arak araataram, tura yutasha yuwataram tusa, ii yuumamurin suritramtsuk tuke sukartin asa, arakan tsapamtikui tura nukap neremtikui.</s>
      <s id="b.2CO.29.10.2">Tura atum pengker turamun pachis nunaka taku tawai.</s>
     </seg>
     <seg type="verse" id="b.2CO.29.11">
      <s id="b.2CO.29.11.1">Atum: Chikich ainausha yaingtaram tusa, Yuska waring achat mash atumnasha suramsatnuitrume.</s>
      <s id="b.2CO.29.11.2">Kuik irumramu akupturmaktatrume nu iisha mash jukir, yuumin ainausha susatnuitji.</s>
      <s id="b.2CO.29.11.3">Turakrin nuka Yusen nukap maaketai tiartinuitai.</s>
     </seg>
     <seg type="verse" id="b.2CO.29.12">
      <s id="b.2CO.29.12.1">Tura ni yuumamuri susamu asar, Cristonu ainau yuuminak pujuinausha yuumatsuk pujusartinuitai.</s>
      <s id="b.2CO.29.12.2">Tura atum yaingmau asar, nuna pachisar Yusen nukap maaketai tiartinuitai.</s>
     </seg>
     <seg type="verse" id="b.2CO.29.13">
      <s id="b.2CO.29.13.1">Atumka yuuminau kuik akuptukmau asar, Cristonam uwemratin chichaman miatrusarang umirinawai tusar nekarmawartinuitai.</s>
      <s id="b.2CO.29.13.2">Tura asar: Nekas Yuska juuntapita tiartinuitai.</s>
      <s id="b.2CO.29.13.3">Tura atumi kuikiari surimtsuk susamu asar, niisha Yusen maaketai tiartinuitai.</s>
     </seg>
     <seg type="verse" id="b.2CO.29.14">
      <s id="b.2CO.29.14.1">Tura yuuminau kuik akuptuktaram tusa, Yuska atumin nintimtikramrau asamtai, atumsha wait anentakrum kuik akuptukmau asar nu kuikian jukiaru ainau atumin pachisar Yusen seatramiartinuitai.</s>
     </seg>
     <seg type="verse" id="b.2CO.29.15">
      <s id="b.2CO.29.15.1">Yuska ni Uchirin suritramtsuk iin akupturmaku asamtai, iikia tuke inaitsuk Yuska maaketai tiarmi.</s>
     </seg>
    </div>
    <div type="chapter" id="b.2CO.210">
     <seg type="verse" id="b.2CO.210.1">
      <s id="b.2CO.210.1.1">Aints ainau wína pachitsar chichartinak: Pablosha iijai pujakka mianchawapita, antsu arák pujus kartan akupturmak: Miajuitjai tusa, kakarman chichaayi turutinawai.</s>
      <s id="b.2CO.210.1.2">Tu turutinau wainiatnak, Cristo winaka pengker nintimtursau asamtai, tura wait anentruru asamtai, wikia Cristo nintimia nunisnak atumin chicharjarme.</s>
     </seg>
     <seg type="verse" id="b.2CO.210.2">
      <s id="b.2CO.210.2.1">Tura atumi irutkamuri iin pachitmasar chichainak: Junia nungkanmaya ainawa nunisarang pujuinawai, tinaunka ¿waruka nusha tarume? tusan chicharkatnuitjai.</s>
      <s id="b.2CO.210.2.2">Tura iin pachitmasar nangkamiar tsanuminak pujuinamtaikia, wisha atumin jeamtaikia, nu aints ainaun kakarman chicharkai tusaram Yus seatritaram.</s>
     </seg>
     <seg type="verse" id="b.2CO.210.3">
      <s id="b.2CO.210.3.1">Iikia ju nungkanam pujakrisha, junia nungkanmaya maanina nunisrikia iikia maaniatsji.</s>
     </seg>
     <seg type="verse" id="b.2CO.210.4">
      <s id="b.2CO.210.4.1">Junia nungkanmaya ainau nangkijai maaninawai.</s>
      <s id="b.2CO.210.4.2">Antsu ii nangkiringkia Yuse kakarmarintai.</s>
      <s id="b.2CO.210.4.3">Nujai iwianchi kakarmari nepetji.</s>
     </seg>
     <seg type="verse" id="b.2CO.210.5">
      <s id="b.2CO.210.5.1">Tura asar junia nungkanmaya ainau nangkami nintimtainkia Yuse kakarmarijai nepetji.</s>
      <s id="b.2CO.210.5.2">Tura Yus tu pujawai tusar, nekatan nakitinayat ningki nintimsar: Nekau aintsuitji, tinausha Yuse kakarmarijai nepetji.</s>
      <s id="b.2CO.210.5.3">Tura Cristo tuke pengker umirkarmi tinu asakrin, junia nungkanmaya ainau nintimtairingkia waring achat mash tu awai tusa iincha nekamtikramji.</s>
      <s id="b.2CO.210.5.4">Ju nungkanmaya ainau nintimina nuka nintimtsuk pujakur iwianchi nintimtairisha nepetji.</s>
     </seg>
     <seg type="verse" id="b.2CO.210.6">
      <s id="b.2CO.210.6.1">Tura atumka Cristo miatrusrumek umirkurminkia, nuniangka chikich ainau nangkamiar Cristonuitjai tinayat, Criston umirtsuk pujuinamtaikia, ni turamuri pachisar chicharkatnuitji.</s>
     </seg>
     <seg type="verse" id="b.2CO.210.7">
      <s id="b.2CO.210.7.1">Atumka aints ainau itiur nintiminawa tusarmeka paanka nekatsrume.</s>
      <s id="b.2CO.210.7.2">Antsu aints: Wikia Cristonuitjai tauka iincha pachitmas: Wiya nunisarang Cristonu ainawai, tu nintimratnuitai.</s>
     </seg>
     <seg type="verse" id="b.2CO.210.8">
      <s id="b.2CO.210.8.1">Tura Yus ni kakarmarin wína surusu asamtai: Wína chichamur umirtuktaram takuncha natsaarchatnuitjai.</s>
      <s id="b.2CO.210.8.2">Atum mengkakat tusangka, Yuska wínaka akuptukchamiayi, antsu Yus miatrusrumek umirkataram tit tusa, wínaka akuptukmiayi.</s>
     </seg>
     <seg type="verse" id="b.2CO.210.9">
      <s id="b.2CO.210.9.1">Tura asamtai atum shamruktaram tusanka papinka akuptatsjarme.</s>
     </seg>
     <seg type="verse" id="b.2CO.210.10">
      <s id="b.2CO.210.10.1">Antsu wína pachitsar: Niisha papin aar kakarman chichartamji.</s>
      <s id="b.2CO.210.10.2">Antsu ni taa mianchawaitai, tura asamtai ni chichaamuringkia pachischamnawaitai turutinawai.</s>
     </seg>
     <seg type="verse" id="b.2CO.210.11">
      <s id="b.2CO.210.11.1">Turutinauka nunasha nekaawarti: Iikia arák pujayatur, papi aarar chicham akupaji nunisrik atumjai pujakrikia umiktatji.</s>
     </seg>
     <seg type="verse" id="b.2CO.210.12">
      <s id="b.2CO.210.12.1">Aints ningki nintimtumasar: Iikia timiá pengkeraitji tinau wainiatrik: Iikia nu aintsjai metekaitji tichamnawaitji.</s>
      <s id="b.2CO.210.12.2">Tura niya tumawaitji tichamnawaitji.</s>
      <s id="b.2CO.210.12.3">Nu aints ainauka ningki nekapmaminawai.</s>
      <s id="b.2CO.210.12.4">Tura nangkamiar mai nuwamtak chicharnainak: Iikia timiá pengkeraitji tumaminauka nintinchau ainawai.</s>
     </seg>
     <seg type="verse" id="b.2CO.210.13">
      <s id="b.2CO.210.13.1">Antsu Yus tu nintimtsuk asataram, tinu asamtai, iikia nu aintsjai metekaitji tichamnawaitji.</s>
      <s id="b.2CO.210.13.2">Antsu Yus tu takakmastaram tusa akuptamu asa, iinka atumin jeatnun tsangkatramkamiaji.</s>
     </seg>
     <seg type="verse" id="b.2CO.210.14">
      <s id="b.2CO.210.14.1">Yus iin akuptamchamtaikia atumin jeachminuyaji.</s>
      <s id="b.2CO.210.14.2">Antsu Yus iin nekas akuptamkau asamtai, iiyá eemkir atumin Cristo chichame ujaimiajrume.</s>
     </seg>
     <seg type="verse" id="b.2CO.210.15">
      <s id="b.2CO.210.15.1">Tura ukunam chikich aints Cristo chichamen etserin jear, atumin yainmakaru asaramtai, nu aintsu takatringkia ii umismiaji tatsuji.</s>
      <s id="b.2CO.210.15.2">Antsu atumka miatrusrumek Yus nintimsaram pujakrumningkia, Yus wakera nunisrik atum nukap yaingtasar wakeraji.</s>
     </seg>
     <seg type="verse" id="b.2CO.210.16">
      <s id="b.2CO.210.16.1">Tura atumin jear, ii takatri Corintonam umisar, nuniangka nangkamakir, chikich nungka ainamunam Yusnum uwemratin chicham etserkatasar wakeraji.</s>
      <s id="b.2CO.210.16.2">Antsu chikich ainau takatrin pachisrikia: Nu takatka iik takakmasmaji tichatnuitji.</s>
     </seg>
     <seg type="verse" id="b.2CO.210.17">
      <s id="b.2CO.210.17.1">Aints ningki nintimtumas: Pengker takakmasjai taunaka ii Apuringkia: Pengker takakmame tatsui.</s>
      <s id="b.2CO.210.17.2">Antsu ii takatri tu awai tusa, ii Apuri ningki nekau asa: Wína takatruka pengker takakmame, titinuitai.</s>
      <s id="b.2CO.210.17.3">Tura asamtai aints ainau: Miajuitjai tumamtsuk, antsu Yusnak: Juuntapita tiartinuitai.</s>
     </seg>
    </div>
    <div type="chapter" id="b.2CO.211">
     <seg type="verse" id="b.2CO.211.1">
      <s id="b.2CO.211.1.1">Yamaikia nintinchau chichainawa nunisnak jumchik atumin chicharkatasan wakerajrume.</s>
      <s id="b.2CO.211.1.2">Tura asamtai wait aneasrum tsangkutrurtaram.</s>
      <s id="b.2CO.211.1.3">Tura nekasrum anturtuktaram.</s>
     </seg>
     <seg type="verse" id="b.2CO.211.2">
      <s id="b.2CO.211.2.1">Wiyá atumin Cristo chichamen etserkau asamtai, Cristonu wajasmiarume.</s>
      <s id="b.2CO.211.2.2">Tura asakrumin yamaikia anangkartinu chichame umirkairap tusan, nawan aintsjai tumichu kichik aintsu ninumkati tusa, ni apari suruku asa, chikichjai pujuschati tusa kasmatniayi.</s>
      <s id="b.2CO.211.2.3">Yuscha nunisang ni aintsri ainautin timiá anenmau asa, chikich yus umirtsuk asataram tusa, ni aintsrin kasmatak pujawai.</s>
      <s id="b.2CO.211.2.4">Wisha nunisnak atumin aneau asan kasmatajrume.</s>
     </seg>
     <seg type="verse" id="b.2CO.211.3">
      <s id="b.2CO.211.3.1">Nu nangkamtaik napi anangkartin asa, Evan anangkamia nunisarang nu aints ainau atumin anangkramawarai tusan napchau nintimjai.</s>
      <s id="b.2CO.211.3.2">Tura atum tuke pengker nintimsaram Cristo miatrusrumek umirkayatrum, atumin yamai anangkraminamtai, Cristo umirat inaisairam tusan napchau nintimjai.</s>
     </seg>
     <seg type="verse" id="b.2CO.211.4">
      <s id="b.2CO.211.4.1">Tura asamtai aints Yus akupkachmautiat atumin jeartamiar, ii Jesús pachisar chicham etserji nunisarka etsertsuk, antsu Jesúsan pachisar niish etserinau wainiatrumek: Jusha pengkeraitai tusaram anturume.</s>
      <s id="b.2CO.211.4.2">Tura Yuse Wakani pachisar ii etserji nunisarka etsertsuk, chikicha wakanin pachisar niish etserinau wainiatrumek: Jusha pengkeraitai tusaram anturume.</s>
      <s id="b.2CO.211.4.3">Tura Yusnum uwemratin chicham ii etserji nunisarka etserinachu wainiatrum, antsu chikich chichaman uwemrashtinun etserinau wainiatrumek: Jusha pengkeraitai tusaram anturume.</s>
     </seg>
     <seg type="verse" id="b.2CO.211.5">
      <s id="b.2CO.211.5.1">Tura nu aints ainau Yuse chichamen timiá shiirman etserinawai tinau wainiatun, wína nangkatusarka Yuse chichamenka etserinatsui, tu nintimsan pujajai.</s>
     </seg>
     <seg type="verse" id="b.2CO.211.6">
      <s id="b.2CO.211.6.1">Wikia antukchamnaun chichau ayatnak, Yuse chichamen paan nekajai.</s>
      <s id="b.2CO.211.6.2">Tura atumjai pujakun, atumin nu chichamnasha tuke nekamtikiamjarme.</s>
     </seg>
     <seg type="verse" id="b.2CO.211.7">
      <s id="b.2CO.211.7.1">Tura mianchau asan, uwejrujai takakmaknasha, atumin pengker awajsatasan akirkataram tutsuk, antsu kuikiachujai nangkamin Yusnum uwemratin chichaman atumin etserkamiaja ¿nu pachisrumek tunaawitai tarum?</s>
     </seg>
     <seg type="verse" id="b.2CO.211.8">
      <s id="b.2CO.211.8.1">Atumin Yuse chichamen etserkatasan chikich nungkanmaya Cristonu ainau kuikiarin jukin, nujai yuumamurnaka sumarminuyajai.</s>
     </seg>
     <seg type="verse" id="b.2CO.211.9">
      <s id="b.2CO.211.9.1">Tura atumin pujusan, kuikian yuumaknaka atumniaka seachmiajrume.</s>
      <s id="b.2CO.211.9.2">Antsu Macedonianmaya Cristonu ainau jear, wína yuumamurnaka surusarmiayi.</s>
      <s id="b.2CO.211.9.3">Tura asan atumniaka: Kuikiaram surustaram tusanka seachuyajrume, tura yamaisha kuikianka seashtatjarme.</s>
     </seg>
     <seg type="verse" id="b.2CO.211.10">
      <s id="b.2CO.211.10.1">Cristo nekas chichaman wínaka nekamtikruau asamtai, Acaya nungkanmaya ainau wína pachitsar: Nuka ii kuikiarinka pengké nakitawai, tuke turutiartatui tusan nekajai.</s>
     </seg>
     <seg type="verse" id="b.2CO.211.11">
      <s id="b.2CO.211.11.1">¿Atumin aneachkunak tu chicharjaram?</s>
      <s id="b.2CO.211.11.2">Atsa, wikia atumin nekasan nukap aneau asan tu chicharjarme.</s>
      <s id="b.2CO.211.11.3">Nunaka Yuska nekawai.</s>
     </seg>
     <seg type="verse" id="b.2CO.211.12">
      <s id="b.2CO.211.12.1">Tura wi turaja nunaka tuke turatatjai.</s>
      <s id="b.2CO.211.12.2">Chikich chichaman etserin ainau ningki nintimtumasar: Iikia Pablo tura nunisrik turaji, tinu ainau nuna turutiarai tusan, wikia Yuse chichamen yamaikia etserja nunisnak tuke etserkatatjai.</s>
     </seg>
     <seg type="verse" id="b.2CO.211.13">
      <s id="b.2CO.211.13.1">Tura asan nunasha tajarme: Nu aints ainau Yus akupkachmau asar anangkartin ainawai.</s>
      <s id="b.2CO.211.13.2">Tura asar Cristo iin akuptamkamji, nangkamiar anangminak tinawai.</s>
     </seg>
     <seg type="verse" id="b.2CO.211.14">
      <s id="b.2CO.211.14.1">¿Tura auka waruka timiá shiirmancha chichaina? tuuka nintimrashtinuitai.</s>
      <s id="b.2CO.211.14.2">Satanás tuke anangkartin asa, Yuse awemamuri paanniunam pujawa nunisang wantinui.</s>
     </seg>
     <seg type="verse" id="b.2CO.211.15">
      <s id="b.2CO.211.15.1">Satanás tu wantinu asamtai, ni inatiri ainausha: Nekasar iikia pengker aintsuitji tusar, Yuse inatiria nunisarang wantininawai.</s>
      <s id="b.2CO.211.15.2">Antsu anangkartin asar, ni tunaarijai metek tuke wait wajaktinnum jeartinuitai.</s>
     </seg>
     <seg type="verse" id="b.2CO.211.16">
      <s id="b.2CO.211.16.1">Ataksha nunasha tajarme: Aints kichkisha wína pachitas: Waurkawitai tu nintimtursashtinuitai.</s>
      <s id="b.2CO.211.16.2">Antsu tu nintimtursaram pujakrumningka, wisha wiki nintimtumasnak: Miajuitjai tumamtiasan, waurinak chichainawa nunisnak chichaktin tsangkatruktaram.</s>
     </seg>
     <seg type="verse" id="b.2CO.211.17">
      <s id="b.2CO.211.17.1">Wi yamaikia taja nunaka ii Apuri tita turutchau wainiatnak wikia wiki nintimsanak: Miajuitjai tusan, waurinak chichainawa nunisnak chicharjarme.</s>
     </seg>
     <seg type="verse" id="b.2CO.211.18">
      <s id="b.2CO.211.18.1">Junia nungkanmaya ainau untsuri: Miajuitjai tumaminamtaikia, wisha nunisnak: Miajuitjai tusan, jumchik atumin tu chicharkatatjarme.</s>
     </seg>
     <seg type="verse" id="b.2CO.211.19">
      <s id="b.2CO.211.19.1">Atumka nekawaitjai tayatrum, waurinak chichainau wainiatrum, pengker nintimsaram anturume.</s>
     </seg>
     <seg type="verse" id="b.2CO.211.20">
      <s id="b.2CO.211.20.1">Aints atumin inatminak, tura atumnau aa nunaka juwinak, iisha miajuitji tusar, atumin yapiin awataminamtaisha, atumka achikmawa nunisrumek pujayatrum, nu aintsu chichame anturin arume.</s>
     </seg>
     <seg type="verse" id="b.2CO.211.21">
      <s id="b.2CO.211.21.1">Wikia natsaamayatnak atumin tajarme: Iikia kakaichu asar, atumjai pujakrisha tuuka pujuschamiaji.</s>
      <s id="b.2CO.211.21.2">Antsu waurinak chichainawa nunisnak chichaayatnak nunasha tajarme: Chikich ainau miajuitjai tumamsar chichainawa nunisnak wisha chichakminuitjai.</s>
     </seg>
     <seg type="verse" id="b.2CO.211.22">
      <s id="b.2CO.211.22.1">Niisha hebreo ainamtaisha, wisha nunisnak hebreo aintsuitjai.</s>
      <s id="b.2CO.211.22.2">Tura niisha Israela wearinjai tinamtaisha, wisha nunisnak Israela wearinjai.</s>
      <s id="b.2CO.211.22.3">Tura niisha Abrahama wearinjai, tinamtaisha, wisha nunisnak Abrahama wearinjai tajai.</s>
     </seg>
     <seg type="verse" id="b.2CO.211.23">
      <s id="b.2CO.211.23.1">Tura niisha: Cristo inatirinjai tinamtaisha, wisha nuna nangkamasketjai.</s>
      <s id="b.2CO.211.23.2">Antsu nunaka takun waurua nunisnak chichaajai.</s>
      <s id="b.2CO.211.23.3">Wikia nu aints ainaun nangkamasnak kakarman takakminuitjai.</s>
      <s id="b.2CO.211.23.4">Tura nu aints ainaun nangkamasnak kársernum untsuri engkeamuitjai.</s>
      <s id="b.2CO.211.23.5">Tura nu aints ainaun nangkamasnak wikia awatramuitjai.</s>
      <s id="b.2CO.211.23.6">Tura nu aints ainaun nangkamasnak untsuri jaachak wajakmiajai.</s>
     </seg>
     <seg type="verse" id="b.2CO.211.24">
      <s id="b.2CO.211.24.1">Tura achirkar judío ainau nuwap chapikmarmaujai awá awataka treinta y nueve (39) awaturarmiayi.</s>
      <s id="b.2CO.211.24.2">Tura ataksha achirkar, tura ataksha achirkar, cinco (5) achirkar nunisarang awaturarmiayi.</s>
     </seg>
     <seg type="verse" id="b.2CO.211.25">
      <s id="b.2CO.211.25.1">Numijaisha kampatam katsumrukarmiayi.</s>
      <s id="b.2CO.211.25.2">Tura mantuwartas kayajai tukuriarmiayi.</s>
      <s id="b.2CO.211.25.3">Tura kanujai wekaakun juun entsanam kampatam ukanmiajai.</s>
      <s id="b.2CO.211.25.4">Chikich kanu ukanmatai, wikia kichik kinta kashisha, tura tsawaisha juun entsanam taunum achimkan nanasmiajai.</s>
     </seg>
     <seg type="verse" id="b.2CO.211.26">
      <s id="b.2CO.211.26.1">Wikia jinta wekaa wekaaka nukap wait wajayajai.</s>
      <s id="b.2CO.211.26.2">Tura entsa nujangkruamtai, katingtatkaman wait wajayajai.</s>
      <s id="b.2CO.211.26.3">Tura jinta wekaaknasha, kasa ainau achirkar mantuwarai tusan, tura wi weau ainausha, tura judíochu ainausha wína achirkar mantuwarai tusan shamnuyajai.</s>
      <s id="b.2CO.211.26.4">Tura yaktanam pujusan, wína achirkarai tusan nintimnuyajai.</s>
      <s id="b.2CO.211.26.5">Tura aints atsamunam pujusan, pachim ainau yuruwai tusan shamnuyajai.</s>
      <s id="b.2CO.211.26.6">Tura juun entsanam ukani tusan shamnuyajai.</s>
      <s id="b.2CO.211.26.7">Tura aints nangkamiar: Iisha Cristonuitji tusar, Cristonu ainaun anangkawarai tusan nintimnuyajai.</s>
     </seg>
     <seg type="verse" id="b.2CO.211.27">
      <s id="b.2CO.211.27.1">Wikia taka takakmaka yaweyajai.</s>
      <s id="b.2CO.211.27.2">Tura kanutskesha tsawainuyajai.</s>
      <s id="b.2CO.211.27.3">Tura yutancha yuumakun yaparnuyajai.</s>
      <s id="b.2CO.211.27.4">Tura kitamtancha kitamnuyajai.</s>
      <s id="b.2CO.211.27.5">Tura untsuri kinta ijarman pujuyajai.</s>
      <s id="b.2CO.211.27.6">Tura entsatirnasha yuumakun tsetsekjai wait wajayajai.</s>
     </seg>
     <seg type="verse" id="b.2CO.211.28">
      <s id="b.2CO.211.28.1">Tura nuna nangkamasnak ¿Cristonu ainau chikich chikich yaktanmasha itiur pujuinawak? tusan kintajai metek nintimnuyajai.</s>
     </seg>
     <seg type="verse" id="b.2CO.211.29">
      <s id="b.2CO.211.29.1">Tura Cristo umirin kakainachmataisha, wisha nunisnak kakarchamin nekapniajai.</s>
      <s id="b.2CO.211.29.2">Tura aints ainau: Cristo nemarin tunau takasti tusar nintimtikinamtaisha, wisha natsaamakun tunau takamtikinaun kajerniajai.</s>
     </seg>
     <seg type="verse" id="b.2CO.211.30">
      <s id="b.2CO.211.30.1">Wiki nintimsanak: Miajuitjai tumamtanka nakitajai.</s>
      <s id="b.2CO.211.30.2">Antsu wína pujutrun pachisan chichaaknaka, wi wait wajakmaurun pachisan chichastatjai.</s>
     </seg>
     <seg type="verse" id="b.2CO.211.31">
      <s id="b.2CO.211.31.1">Wi taja nuka nekasaintai.</s>
      <s id="b.2CO.211.31.2">Yus nunasha nekawai.</s>
      <s id="b.2CO.211.31.3">Ii Apuri Jesucristo Apaachiri asamtai, tuke Yuska maaketai titinuitji.</s>
     </seg>
     <seg type="verse" id="b.2CO.211.32">
      <s id="b.2CO.211.32.1">Wi Damasco yaktanam jeamtai, juun apu Aretas chikich apun: Nu yakta apuri ata tusa inaikiamu asa, ni suntari ainaun wína pachitsar: Nu aints achiktaram tama, yakta waitirin mash epeniar winaka nakarkarmiayi.</s>
     </seg>
     <seg type="verse" id="b.2CO.211.33">
      <s id="b.2CO.211.33.1">Turutinamtai Cristonu ainau winaka juun changkinnum engketawar, yakta wenukri angkaakmaurinia naekjai nungka itararu asaramtai uwemramiajai.</s>
     </seg>
    </div>
    <div type="chapter" id="b.2CO.212">
     <seg type="verse" id="b.2CO.212.1">
      <s id="b.2CO.212.1.1">Wiki nintimsanak: Miajuitjai tumamtanka nakitajai.</s>
      <s id="b.2CO.212.1.2">Antsu karanma nunisnak ii Apuri wantinkamun pachisan yamaikia ujaktatjarme.</s>
     </seg>
     <seg type="verse" id="b.2CO.212.2">
      <s id="b.2CO.212.2.1">Aints Cristo nemarin wi waintain Yus ni pujamurin nayaimpinam iwiakmiayi.</s>
      <s id="b.2CO.212.2.2">¿Tura namangtukeash iwiakia?</s>
      <s id="b.2CO.212.2.3">Turachkusha ¿wakaninkeash iwiarkaya? tusanka nekatsjai.</s>
      <s id="b.2CO.212.2.4">Antsu Yusek nekawai.</s>
      <s id="b.2CO.212.2.5">Nu turunamuka yamaikia catorce (14) musach nangkamaruitai.</s>
     </seg>
     <seg type="verse" id="b.2CO.212.3">
      <s id="b.2CO.212.3.1">Ataksha tajarme: ¿Nekasash namangtukeash nayaimpinam wakaya? tusanka nekatsjai.</s>
      <s id="b.2CO.212.3.2">Turachkusha ¿wakaninkeash Yus jurukia? tusanka nekatsjai.</s>
      <s id="b.2CO.212.3.3">Yusek nekawai.</s>
     </seg>
     <seg type="verse" id="b.2CO.212.4">
      <s id="b.2CO.212.4.1">Tura wainiatun nunasha nekajai.</s>
      <s id="b.2CO.212.4.2">Cristonu ainau jakau pujutinam iwiakmau asa, chichaman aints kichkisha etserkachminun antukmiayi.</s>
      <s id="b.2CO.212.4.3">Tura ni antukmia nunaka etserkaip tusa suritkamiayi.</s>
     </seg>
     <seg type="verse" id="b.2CO.212.5">
      <s id="b.2CO.212.5.1">Nu turunamun pachisan: Nekas pengkeraitai titinuitjai.</s>
      <s id="b.2CO.212.5.2">Tura wiki nintimsanak: Nekasan pengkeraitjai tumamchamnawaitjai.</s>
      <s id="b.2CO.212.5.3">Antsu wína wait wajakmaurun timiá untsuri amia nuna pachisan chichakminuitjai.</s>
     </seg>
     <seg type="verse" id="b.2CO.212.6">
      <s id="b.2CO.212.6.1">Wikia chikich aintsun nangkamakuitjai tumamtiasan wakeraknaka, wikia nunaka nangkamniaka tumamchainjai, antsu nekasan tumaminjai.</s>
      <s id="b.2CO.212.6.2">Turayatun nunaka tatsujai.</s>
      <s id="b.2CO.212.6.3">Atum wi turamur wainkaram, tura wi chichaamur antukrum, itiur pujawa tusaram paan nekararam, nuke nintimtursataram tusan wakerajai.</s>
     </seg>
     <seg type="verse" id="b.2CO.212.7">
      <s id="b.2CO.212.7.1">Wi nayaimpinam wainkamiaja nu timiá pengker asamtai, nangkami nintimtumas: Miajuitjai tii tusa, Satanás wait wajamun jangkia tumaun akuptukat tusa Yuska tsangkamrukmiayi.</s>
     </seg>
     <seg type="verse" id="b.2CO.212.8">
      <s id="b.2CO.212.8.1">Tura asan nu wait wajamurun jurutkit tusan, ii Apurin kampatman seamiajai.</s>
     </seg>
     <seg type="verse" id="b.2CO.212.9">
      <s id="b.2CO.212.9.1">Wi seamaitiat wína chichartak: “Wait wajamur jurutkita” turutme nunaka turashtatjame.</s>
      <s id="b.2CO.212.9.2">Antsu tuke inaitsuk pengker awajsatatjame.</s>
      <s id="b.2CO.212.9.3">Tura asamtai wína kakarmarjai kakaichu ainaun kakamtikraja nunajai amincha kakamtikratatjame turutmiayi.</s>
      <s id="b.2CO.212.9.4">Turutin asamtai, Cristo ni kakarmarin wína surusti tusan, kakarmachutiatnak pengker nintimsan Yusen maaketai tajai.</s>
     </seg>
     <seg type="verse" id="b.2CO.212.10">
      <s id="b.2CO.212.10.1">Tura Cristonu asan, wína katsekrinamtaisha, tura wína mantuwartas wakerutinamtaisha, pengker nintimsan pujajai.</s>
      <s id="b.2CO.212.10.2">Wi yuumakun pujayatnak, nunia yumtin pujayatnak, nunia wina kakarmarka atsurtau wainiatnak wikia pengker nintimsan pujajai.</s>
      <s id="b.2CO.212.10.3">Cristo ni kakarmarijai wína kakamtikruru asamtai, wína namangkruka kakarmachu ayatnak kakaram nekapeajai.</s>
     </seg>
     <seg type="verse" id="b.2CO.212.11">
      <s id="b.2CO.212.11.1">Wi pengkeraitjai tumamkun waurua nunisnak chichaajai.</s>
      <s id="b.2CO.212.11.2">Antsu atumsha wína pachitsaram pengker chichartukmin ayatrumek, atumka chichachu asakrumin tu chichaajai.</s>
      <s id="b.2CO.212.11.3">Wikia mianchau ayatnak, chikich ainau nangkamiar: Cristo akupkamuitji tinauka wína nangkatusarka ainatsui.</s>
     </seg>
     <seg type="verse" id="b.2CO.212.12">
      <s id="b.2CO.212.12.1">Wikia atumin jean, wait wajasan Yuse takatrinka takakmin ayajai.</s>
      <s id="b.2CO.212.12.2">Tura wainchatai takatnasha takauyajai.</s>
      <s id="b.2CO.212.12.3">Tura Yuse kakarmarijai jau ainauncha tsuwayajai.</s>
      <s id="b.2CO.212.12.4">Tura asamtai: Nekas Yus akupkamuitai tusaram nekaramiarume.</s>
     </seg>
     <seg type="verse" id="b.2CO.212.13">
      <s id="b.2CO.212.13.1">Tura chikich yaktanam Cristo umirin pujuinauncha atumjai metek pengker awajnuyajai.</s>
      <s id="b.2CO.212.13.2">Turayatun atumin: Kuik surustaram tusanka pengké seachmiajrume.</s>
      <s id="b.2CO.212.13.3">Tura nuka tunaawaitmatikia, wait aneasrum tsangkutrurtaram.</s>
     </seg>
     <seg type="verse" id="b.2CO.212.14">
      <s id="b.2CO.212.14.1">Atumin jimia irasu asan, jujaingkia atumin kampatam irastasan wakerajai.</s>
      <s id="b.2CO.212.14.2">Tura atumin jeanka, etsermaunum akirkataram tichatatjarme.</s>
      <s id="b.2CO.212.14.3">Atumnau aa nunaka wakeratsjai.</s>
      <s id="b.2CO.212.14.4">Antsu atumka Cristo miatrusrumek umirkataram tusan wakerajrume.</s>
      <s id="b.2CO.212.14.5">Uchikia ni aparinunka kuikian kiauntukchamnawaitai, antsu apari ni uchirinun kuikian kiauntukminuitai.</s>
      <s id="b.2CO.212.14.6">¿Tura atumka wína uchirchaukitrum?</s>
     </seg>
     <seg type="verse" id="b.2CO.212.15">
      <s id="b.2CO.212.15.1">Wikia atumin yaingtasan wína kuikiarnaka amuktatjai.</s>
      <s id="b.2CO.212.15.2">Tura atumin yaingtasan, taka takakmaka pimpikin jaaknasha jakatjai, tu nintimsan pujajai.</s>
      <s id="b.2CO.212.15.3">¿Wikia atumin miatrusnak aneamaitiatrumsha waruka winaka anentsurme?</s>
     </seg>
     <seg type="verse" id="b.2CO.212.16">
      <s id="b.2CO.212.16.1">Wikia atumi kuikiarin pengké jurukchamiajrume.</s>
      <s id="b.2CO.212.16.2">Tura waininayat chikich ainau wína pachitsar: ¿Nuka tsanukratin asa, itiur atumi kuikiarin jukishtatua? turutinawai.</s>
     </seg>
     <seg type="verse" id="b.2CO.212.17">
      <s id="b.2CO.212.17.1">¿Itiur atumniasha tsanurmiajrume?</s>
      <s id="b.2CO.212.17.2">¿Wi aintsun atumin akuptukmiaja nuka atumniaka tsanurmarmakiaram?</s>
      <s id="b.2CO.212.17.3">Atsa, atumniaka tsanurmarchamiarume.</s>
     </seg>
     <seg type="verse" id="b.2CO.212.18">
      <s id="b.2CO.212.18.1">Antsu wikia Titon chicharkun, atumin jiiriti tusan akuptukmiajrume.</s>
      <s id="b.2CO.212.18.2">Tura chikich aints Cristo nemarniun nijai tsanias weti tusan akupkamiajai.</s>
      <s id="b.2CO.212.18.3">Tura ¿Titosha atumniasha tsanurmarmakiaram?</s>
      <s id="b.2CO.212.18.4">Atsa.</s>
      <s id="b.2CO.212.18.5">Niisha iiya nunisang Yuse takatrin takakmawai.</s>
      <s id="b.2CO.212.18.6">¿Nekaschaukai?</s>
     </seg>
     <seg type="verse" id="b.2CO.212.19">
      <s id="b.2CO.212.19.1">Wína aneetir yatsur ainautiram ¿atumka itiur nintimrume?</s>
      <s id="b.2CO.212.19.2">Atumka wína pachitsaram: Niisha nekas pengker aintsuapita turutiarat tusa, ¿ni pengker turamurin pachis chichaatsuash, tu nintimtursarmek pujaram?</s>
      <s id="b.2CO.212.19.3">Antsu wikia tuuka nintimtsujai.</s>
      <s id="b.2CO.212.19.4">Wikia Cristonu asan, Yuska winasha nekaruapi tusan, atumin kakamtikratasan tu chicharjarme.</s>
     </seg>
     <seg type="verse" id="b.2CO.212.20">
      <s id="b.2CO.212.20.1">Wi atumin jeancha, pengker pujuinaun wainkarchatjash tu nintimsan pujajai.</s>
      <s id="b.2CO.212.20.2">Tura atumsha wina waitkatasrum wakerutarme nunisrumka winaka waitkashtatrume, wi tu nintimsan pujajai.</s>
      <s id="b.2CO.212.20.3">Wi atumin jeamtai ¿pasé chicharnaiyamusha achanpiash?</s>
      <s id="b.2CO.212.20.4">¿Tura suwirpiaku jiiniamu achanpiash?</s>
      <s id="b.2CO.212.20.5">¿Tura kajernaiyamu achanpiash?</s>
      <s id="b.2CO.212.20.6">¿Tura wi nangkamakuitjai tichartimpiash?</s>
      <s id="b.2CO.212.20.7">¿Tura mai jiyani wajamusha achanpiash?</s>
      <s id="b.2CO.212.20.8">¿Tura aujmatnaiyamusha achanpiash?</s>
      <s id="b.2CO.212.20.9">¿Tura wikia miajuitjai tumamchartimpiash?</s>
      <s id="b.2CO.212.20.10">¿Tura kanarar pujamusha achanpiash? tu nintimkun yumtin nintimjai.</s>
     </seg>
     <seg type="verse" id="b.2CO.212.21">
      <s id="b.2CO.212.21.1">Tura wi atumin jeamtai, atumi tunaari inaitsuk pujakrumningkia, Yus wínaka inatsatrai tu nintimsan pujajai.</s>
      <s id="b.2CO.212.21.2">Untsuri atumjai tsaniasar pujuinau ni yaanchuik tunau turutirincha inaitsuk, pasé aa nuna nintimtinak, tura nuwan tsanirmatan wakerinak, tura ni wakeramurin tuke nintiminak pujuinamtaikia, wikia atumin jean juutancha juutminuitjai tajarme.</s>
     </seg>
    </div>
    <div type="chapter" id="b.2CO.213">
     <seg type="verse" id="b.2CO.213.1">
      <s id="b.2CO.213.1.1">Yaanchuik atumin jimia irasmiajai.</s>
      <s id="b.2CO.213.1.2">Tura jujaingkia kampatman irastatjai.</s>
      <s id="b.2CO.213.1.3">Tura atumin jean, itiur pujarme tusan, chichaman nekaatasan, aintsun jimiarchiksha, tura kampatmankesha iniastatjai.</s>
     </seg>
     <seg type="verse" id="b.2CO.213.2">
      <s id="b.2CO.213.2.1">Yaanchuik atumin jean, tunau takau ainaun, tura chikich ainauncha mash wi timiaja nunaka yamaikikia arák pujayatun, ataksha aatjarme: Wi ataksha atumin jean, tunaarum inaiyachkurminkia tsangkurashtatjarme.</s>
     </seg>
     <seg type="verse" id="b.2CO.213.3">
      <s id="b.2CO.213.3.1">Tura wi Cristo kakarmarijai chichaaja nu nekaatasrum wakerau asaram nekaamnawaitrume.</s>
      <s id="b.2CO.213.3.2">Cristoka kakarmaitai.</s>
      <s id="b.2CO.213.3.3">Tura asa ni kakarmarin atumin nekamtikramrume.</s>
     </seg>
     <seg type="verse" id="b.2CO.213.4">
      <s id="b.2CO.213.4.1">Cristo namangke ii namangkea nunisang kakaichu amiayi.</s>
      <s id="b.2CO.213.4.2">Tura asamtai niincha numi winangmanum maawarmiayi.</s>
      <s id="b.2CO.213.4.3">Tura maawarmaitiat Yuse kakarmarijai jaka nantakin asa tuke iwiaakuitai.</s>
      <s id="b.2CO.213.4.4">Ii namangkesha kakaichutiatur Cristonu asar, tuke Yuse kakarmarijai atum yaingtasar pujaji.</s>
     </seg>
     <seg type="verse" id="b.2CO.213.5">
      <s id="b.2CO.213.5.1">Atumka anangmamawairam tusaram: Nekasnash Yusnawashitaj tusaram nekaamataram.</s>
      <s id="b.2CO.213.5.2">¿Jesucristo wína nintirun nekasampi pujurtawa tusaram atumka nekatsrumek?</s>
     </seg>
     <seg type="verse" id="b.2CO.213.6">
      <s id="b.2CO.213.6.1">Antsu iikia nangkamrikia Cristo umirnuitji tatsuji.</s>
      <s id="b.2CO.213.6.2">Atumsha nusha nekaataram tusar wakeraji.</s>
     </seg>
     <seg type="verse" id="b.2CO.213.7">
      <s id="b.2CO.213.7.1">Tura atum tunau takasairam tusar Yusnasha seatjirme.</s>
      <s id="b.2CO.213.7.2">Tura iincha pengker chichartamsarat tusarkia nunaka tatsujrume.</s>
      <s id="b.2CO.213.7.3">Antsu atum nekas pengker aa nu turataram tusar nunaka tajarme.</s>
      <s id="b.2CO.213.7.4">Tura iin pachitmasar pasé chichainauka nuka pachiatsji.</s>
     </seg>
     <seg type="verse" id="b.2CO.213.8">
      <s id="b.2CO.213.8.1">Iikia Yuse chichame nekas aa nuka pengké yapajiachmin aji.</s>
      <s id="b.2CO.213.8.2">Antsu ii turaji nuka nekas chicham pengker aa nujai turaji.</s>
     </seg>
     <seg type="verse" id="b.2CO.213.9">
      <s id="b.2CO.213.9.1">Tura asakrin iinka pachitmasar: Kakaichu ainawai turaminau wainiatrik, atumka kakaram wajakrumningkia iikia waraaji.</s>
      <s id="b.2CO.213.9.2">Tura atum pachisar: Miatrusarang Yusen umirkarat tusar Yuscha seaji.</s>
     </seg>
     <seg type="verse" id="b.2CO.213.10">
      <s id="b.2CO.213.10.1">Tura asar atumin pasemamtikrarat tusangka, Yuska winaka akuptukchamiayi.</s>
      <s id="b.2CO.213.10.2">Antsu atumin kakamtikrat tusa, Yuska wínaka akuptukmiayi.</s>
      <s id="b.2CO.213.10.3">Tura asamtai wi atumin jeanka, kakarman chicharkaijrum tusan, winitsuk ju papin aatjarme.</s>
     </seg>
     <seg type="verse" id="b.2CO.213.11">
      <s id="b.2CO.213.11.1">Ayu, yatsur ainautirmin umaarutirmincha, inangnamunam nunasha tajarme: Pengker nintimsaram pujustaram.</s>
      <s id="b.2CO.213.11.2">Tura Cristojai tuke kiakanirtaram.</s>
      <s id="b.2CO.213.11.3">Tura miatrusrik Cristo umirkarmi tusaram chicharnaikiataram.</s>
      <s id="b.2CO.213.11.4">Tura kichik ninti nintimtunistaram.</s>
      <s id="b.2CO.213.11.5">Tura pengker awajnaisaram pujustaram.</s>
      <s id="b.2CO.213.11.6">Tu pujakrumningkia, Yus atumin anenmau asa, tura nekas angkan pengker nintimtikiartin asa, atumniasha tuke pujurtamsatatrume.</s>
     </seg>
     <seg type="verse" id="b.2CO.213.12">
      <s id="b.2CO.213.12.1">Pengker nintimtunisrum chicharnaikiataram.</s>
     </seg>
     <seg type="verse" id="b.2CO.213.13">
      <s id="b.2CO.213.13.1">Junia Cristonu ainau mash atumin chichaman akupturminawai.</s>
     </seg>
     <seg type="verse" id="b.2CO.213.14">
      <s id="b.2CO.213.14.1">Ii Apuri Jesucristo atumniasha tuke yainmakarti.</s>
      <s id="b.2CO.213.14.2">Tura Yuska ni anengkratairin atumniasha nekamtikramawarti.</s>
      <s id="b.2CO.213.14.3">Tura Yuse Wakani atumi nintin engkema, tuke atumjai tsanias pujusti tajarme.</s>
      <s id="b.2CO.213.14.4">Maaketai.</s>
     </seg>
    </div>
   </div>
   <div type="book" id="b.GAL">
    <div type="chapter" id="b.GAL.1">
     <seg type="verse" id="b.GAL.1.1">
      <s id="b.GAL.1.1.1">Wiitjai Pabloitjai.</s>
      <s id="b.GAL.1.1.2">Aints ainau: Wína chichamur etserkata tusarka akuptukcharmiayi.</s>
      <s id="b.GAL.1.1.3">Tura Yus chikich aintsun akatak: Pablo wína chichamrun etserin ati tusam inaikiata tusangka, wínaka akuptukchamiayi.</s>
      <s id="b.GAL.1.1.4">Antsu ii Apaachiri Yus ni Uchiri Jesucriston jakamunmaya inankimia nu: Wína chichamur etserin ata tusa akuptukmiayi.</s>
     </seg>
     <seg type="verse" id="b.GAL.1.2">
      <s id="b.GAL.1.2.1">Cristonu ainau wijai iruntrar pujuinausha Galacia nungkanam Cristonu ainautirmin chichaman akupturminawai.</s>
     </seg>
     <seg type="verse" id="b.GAL.1.3">
      <s id="b.GAL.1.3.1">Ii Apaachiri Yus ii Apuri Jesucristojai wait anentraminak atumin pengker awajtamsarti tusan, tura angkan pengker pujustinasha suramsarti tusan seatjarme.</s>
     </seg>
     <seg type="verse" id="b.GAL.1.4">
      <s id="b.GAL.1.4.1">Ii Apaachiri Yuska nuna wakerau asa, junia nungkanmaya ainau tunau turamun inaisarat tusa, iin uwemtikramratas ni Uchirin akupturmaku asamtai, Cristo ii tunaarin sakturmartas jarutramkamiaji.</s>
     </seg>
     <seg type="verse" id="b.GAL.1.5">
      <s id="b.GAL.1.5.1">Tura asamtai Yuska juuntapita tusar tuke maaketai tiarmi.</s>
      <s id="b.GAL.1.5.2">Tu ati.</s>
     </seg>
     <seg type="verse" id="b.GAL.1.6">
      <s id="b.GAL.1.6.1">Maj ¿atumka nekasrumek kakarmachu Yus umirat inaisarum?</s>
      <s id="b.GAL.1.6.2">Cristo iin timiá anenmau asamtai, Yus wína aintsur ataram tusa, atumin eatmaku wainiatrum, tura chikich uwemratin chicham atsau wainiatrum, chikich aints atumin tarutmiar, Cristonam uwemratin chichaman yapajiawartas wakerinau wainiatrum, atumka nangkamrum: Nu chichaman umirkunka uwemratatjapi tarume.</s>
     </seg>
     <seg type="verse" id="b.GAL.1.8">
      <s id="b.GAL.1.8.1">Antsu wikia tajarme: Iikia uwemratin chicham Cristo pachisrum etserkataram, Yus turamin wainiatur yapajiar etserkurningkia, Yus iinka wait wajaktiniun suramsatnuitji.</s>
      <s id="b.GAL.1.8.2">Tura Yuse awemamurisha Yusnum uwemratin chichaman ii etsermiaji nuna yapajiawar etserinakka nusha nunisarang wiasmamkartin ainawai.</s>
     </seg>
     <seg type="verse" id="b.GAL.1.9">
      <s id="b.GAL.1.9.1">Yaanchuik atumin timiajrume nuna ataksha nunisnak tajarme.</s>
      <s id="b.GAL.1.9.2">Aints atumin anangkramawartas chikich uwemratin chicham iikia etserkachmiaji nuna etserinakka wiasmamkartin ainawai.</s>
     </seg>
     <seg type="verse" id="b.GAL.1.10">
      <s id="b.GAL.1.10.1">Wikia nuna takun, aints ainau wína pengker nintimtursarat tusanka nunaka tatsujai, antsu winaka Yus pengker nintimtursati tusan nunaka tajai.</s>
      <s id="b.GAL.1.10.2">Antsu aints ainaun pengker awajsatasnaka nunaka tatsujai.</s>
      <s id="b.GAL.1.10.3">Antsu aints ainau wína pengker awajtusarat tusan nuna takunka, Cristo inatiringkia achainjai.</s>
     </seg>
     <seg type="verse" id="b.GAL.1.11">
      <s id="b.GAL.1.11.1">Yatsur ainautiram umaarutirmesha, Cristonam uwemratin chichaman wi etserja nuka aintsu chichamenchuitai.</s>
      <s id="b.GAL.1.11.2">Nu nekaataram tusan tajarme.</s>
     </seg>
     <seg type="verse" id="b.GAL.1.12">
      <s id="b.GAL.1.12.1">Aints ainauka nu uwemratin chichamnaka ujatkacharmiayi.</s>
      <s id="b.GAL.1.12.2">Tura nu chichamnaka aints ainauka nuiturcharmiayi.</s>
      <s id="b.GAL.1.12.3">Antsu Jesucristo wína wantinturkau asa, nu chicham etserkata tusa nekamtikruamiayi.</s>
     </seg>
     <seg type="verse" id="b.GAL.1.13">
      <s id="b.GAL.1.13.1">Tura wi yaanchuik itiur pujuyaja nuka antukmiarume.</s>
      <s id="b.GAL.1.13.2">Tura judío umirkatin chichaman miatrusnak umirkataj tusan, wikia Cristo aintsri ainaun tuke kajerakun, tura mash amuktasan wakerakun, miatrusnak wait wajaktiniun suyaja nuka antukmiarume.</s>
     </seg>
     <seg type="verse" id="b.GAL.1.14">
      <s id="b.GAL.1.14.1">Tura wína wear ainau wijai metek yaanchuik ii juuntri timiauri nuimiaru ainau nuna nangkamasnak miatrusnak umirnuyajai.</s>
     </seg>
     <seg type="verse" id="b.GAL.1.15">
      <s id="b.GAL.1.15.1">Tura wikia akiintsain, Yus wait anentrak wína eatkau asa:</s>
     </seg>
     <seg type="verse" id="b.GAL.1.16">
      <s id="b.GAL.1.16.1">Wina Uchir itiur awa tusa, paan nekamtikruau asa: Judíochu ainamunam uwemratin chicham wína pachitsam etserkata tusa akuptuku asamtai, wikia chikich ainaun warinak etserkaintaj tutsuk, nunaka inintrutsuk pujuyajai.</s>
     </seg>
     <seg type="verse" id="b.GAL.1.17">
      <s id="b.GAL.1.17.1">Tura wína eemkar Cristo nuiniatiri armia nuna chichamen nekaatasnaka Jerusalénnumka wechamiajai.</s>
      <s id="b.GAL.1.17.2">Antsu Arabia nungkanam aints atsamunam Cristo chichamen nintimratasan wemiajai.</s>
      <s id="b.GAL.1.17.3">Nunia waketkin ataksha Damasco yaktanam tamiajai.</s>
     </seg>
     <seg type="verse" id="b.GAL.1.18">
      <s id="b.GAL.1.18.1">Nunia kampatam musach nangkamaramtai, Pedron jiistasan wemiajai.</s>
      <s id="b.GAL.1.18.2">Tura Jerusalénnum jean, nuni Pedrojai jimia tuming pujusmiajai.</s>
     </seg>
     <seg type="verse" id="b.GAL.1.19">
      <s id="b.GAL.1.19.1">Tura ii Apuri yachiin Santiagoncha wainkamiajai.</s>
      <s id="b.GAL.1.19.2">Antsu Cristo nuiniatiri chikich ainaunka wainkachmiajai.</s>
     </seg>
     <seg type="verse" id="b.GAL.1.20">
      <s id="b.GAL.1.20.1">Wi aarja juka nekasaintai.</s>
      <s id="b.GAL.1.20.2">Yusjai tajai.</s>
      <s id="b.GAL.1.20.3">Waitchawaitai.</s>
     </seg>
     <seg type="verse" id="b.GAL.1.21">
      <s id="b.GAL.1.21.1">Nunia Siria nungkanmasha, tura Cilicia nungkanmasha wemiajai.</s>
     </seg>
     <seg type="verse" id="b.GAL.1.22">
      <s id="b.GAL.1.22.1">Antsu Cristonu ainau Judea nungkanam pujuinauka winaka waitkacharmiayi.</s>
     </seg>
     <seg type="verse" id="b.GAL.1.23">
      <s id="b.GAL.1.23.1">Antsu wína pachitsar chichaman antukar: “Yaanchuik Cristonu ainautin wait wajaktiniun suramnuyaji nunaka inais, iin yaanchuik amutmaktas wakerinutiat, yamaikia Cristonam uwemratin chichaman etserak wekaawai,” tiarmiayi.</s>
     </seg>
     <seg type="verse" id="b.GAL.1.24">
      <s id="b.GAL.1.24.1">Tura asar wina pachitsar: Yuska juuntapita tiarmiayi.</s>
     </seg>
    </div>
    <div type="chapter" id="b.GAL.2">
     <seg type="verse" id="b.GAL.2.1">
      <s id="b.GAL.2.1.1">Nunia catorce (14) musach nangkamaramtai, wikia Bernabéjai ataksha Jerusalénnum wemiajai.</s>
      <s id="b.GAL.2.1.2">Tura Tito wijai wekaasati tusan jukimiajai.</s>
     </seg>
     <seg type="verse" id="b.GAL.2.2">
      <s id="b.GAL.2.2.1">Tura Yus: Weta tusa akuptuku asamtai, nuni jeamtai winaka: Nangkamim judíochu ainamunam Cristo chichame etseru weame, turutiarai tusan, Cristo nemarnu juuntri kanakar pujuinamunam nuni pachinkan: Yusnum uwemratin chichaman judíochu ainamunam tu etserjai timiajai.</s>
     </seg>
     <seg type="verse" id="b.GAL.2.3">
      <s id="b.GAL.2.3.1">Tura Titosha judíochutiat, wijai wekaimia nuna pachisar: Nuwapchirin charutkami ticharmiayi.</s>
     </seg>
     <seg type="verse" id="b.GAL.2.4">
      <s id="b.GAL.2.4.1">Tura chikich aints ainau anangminak: Iisha Cristonuitji tusar, aneachmau ii pujamunam wayaawar, ii Cristo Jesúsnum angkan pujamun nekarmawar, napchau awajtamkartas wakerutmiarmiaji.</s>
      <s id="b.GAL.2.4.2">Tura iin chichartaminak: Nekasrum uwemratasrum wakerakrumka, ataksha Moisésa aarmauri umirkataram turamiarmiaji.</s>
     </seg>
     <seg type="verse" id="b.GAL.2.5">
      <s id="b.GAL.2.5.1">Tura wainiatrik atum Yusnum uwemratin chicham antukmiarume nuka tuke yapaijtsuk antuktaram tusar, nu aints ainauka iikia pengké pachischamiaji.</s>
     </seg>
     <seg type="verse" id="b.GAL.2.6">
      <s id="b.GAL.2.6.1">Tura Cristonu ainau juuntrisha winaka yamaram chichamnaka ujatkacharmiayi.</s>
      <s id="b.GAL.2.6.2">Nuka Cristonu ainau juuntri ainayat, Yus mash aints ainautinka metek jiirmaji tusan, nu aints nekau irunuitmataisha, wikia nunaka pachiatsjai.</s>
     </seg>
     <seg type="verse" id="b.GAL.2.7">
      <s id="b.GAL.2.7.1">Tura wína yamaram chichaman pengké ujatkacharu wainiatnak, Yuska: Cristonam uwemratin chicham judíochu ainamunam etserkata tusa, winaka akuptuku asamtai, antsu Pedronka judío ainamunam Cristonam uwemratin chichaman etserkati tusa akupkau asamtai nunaka nekaawarmiayi.</s>
     </seg>
     <seg type="verse" id="b.GAL.2.8">
      <s id="b.GAL.2.8.1">Tura Pedron: Judío ainamunam weta, tímia nu Yusek winasha: Judíochu ainamunam weta tusa akuptukmiayi.</s>
     </seg>
     <seg type="verse" id="b.GAL.2.9">
      <s id="b.GAL.2.9.1">Tura asamtai nuna nekaawar Santiagosha, nunia Pedrosha, nunia Juansha Cristonu ainau juuntri asar, wína pachitsar: Nekas Cristo akupkamuitai, tu nintimtursar, winasha tura Bernabéncha: Nekasar metek nintimji tusar, ii untsur uwejen achirtamkar: Atumka judíochu ainamunam werum, Cristo chichame etserkataram.</s>
      <s id="b.GAL.2.9.2">Antsu iikia judío ainamunam weri, Cristo chichame etserkatatji turammiarmiaji.</s>
     </seg>
     <seg type="verse" id="b.GAL.2.10">
      <s id="b.GAL.2.10.1">Tura iin chichartaminak: Judío yuuminak pujuinau yaingtaram turutinamtai, wikia nunaka wakerau asan tuke turinuyajai.</s>
     </seg>
     <seg type="verse" id="b.GAL.2.11">
      <s id="b.GAL.2.11.1">Tura wi Antioquía yaktanam pujai Pedro tamiayi.</s>
      <s id="b.GAL.2.11.2">Tura taa judíochu ainau iruntramunam pachitsuk yuwamiayi.</s>
      <s id="b.GAL.2.11.3">Tura Santiagonumia akupkamu ainau kaunkaramtai, Pedro nu aintsun wainak: Ameka judíotiatmesha tura nuwapchiram charukmautiatmesha ¿waruka judíochu ainaujaisha iruntram yuwame? turutiarai tusa, natsaamak judíochu Cristonu ainaujai iruntrar yutan yuwamu inaisau asamtai, wikia Pedron wainkan tupnik chicharkamiajai.</s>
     </seg>
     <seg type="verse" id="b.GAL.2.13">
      <s id="b.GAL.2.13.1">Tura Pedro judíochu ainaujai iruntrar yuwamun inaisamtai, chikich judío Cristonu ainau Pedroa nunisarang judíochu Cristonu ainaujai pengker nintimsar iruntrar yuwaariat, nunia yapajiasarang nintimsar, judíochu ainaujai yutanka inaisarmiayi.</s>
      <s id="b.GAL.2.13.2">Turinau asaramtai Bernabésha nunisang turamiayi.</s>
     </seg>
     <seg type="verse" id="b.GAL.2.14">
      <s id="b.GAL.2.14.1">Turamtai nuna jiisan, Cristonam uwemratin chichaman mianak umirkacharu asaramtai, wikia mash antinamunam Pedron chicharkun: “Ameka judíotiatmesha nuwik judíochu ainawa nunisam pujayatmesha ¿waruka yamaikia judíochu Cristonu ainaun chicharkum: Judío ainau pujuina nunisrumek atumsha pujustaram tame?” timiajai.</s>
     </seg>
     <seg type="verse" id="b.GAL.2.15">
      <s id="b.GAL.2.15.1">Iikia nekasar akiinamunmaya judío asar, chikich nungkanmaya tunaarintin ainaujai pengké metekchawaitji.</s>
     </seg>
     <seg type="verse" id="b.GAL.2.16">
      <s id="b.GAL.2.16.1">Turayatur iikia nusha nekaji: Aintsti Moisés umirkatin chicham umirkarkia uwemratatji tayatrik, tuuka uwemrashtinuitji.</s>
      <s id="b.GAL.2.16.2">Antsu Cristo nekasampita takurkia, tunaanumia uwemratatjiapi tusar nekaji.</s>
      <s id="b.GAL.2.16.3">Nu nekau asar, Jesucristo nekasampita takurkia, Yus pengker awajsatnuitji.</s>
      <s id="b.GAL.2.16.4">Antsu Moisés umirkatin chichaman umirinaksha kichkisha tunaanumiangka tuuka uwemrachartin ainawai.</s>
     </seg>
     <seg type="verse" id="b.GAL.2.17">
      <s id="b.GAL.2.17.1">Tura judío ainautikia judíochu ainaujai metek tunaarintin asar: Cristo ii tunaarin sakturmaru asamtai, angkantaitji takurkia nuka nekasar taji.</s>
      <s id="b.GAL.2.17.2">¿Antsu Cristoka iinka: Judíochua nunisrumek tunau turataram turamjik?</s>
      <s id="b.GAL.2.17.3">Atsa, pengké turamtsuji.</s>
     </seg>
     <seg type="verse" id="b.GAL.2.18">
      <s id="b.GAL.2.18.1">Nintimrataram.</s>
      <s id="b.GAL.2.18.2">Wikia yaanchuik: Tunau inaisataram timiaja nuna wainkin: Ataksha tunau turataram takunka, wikia nekasan tunau wajasminuitjai.</s>
     </seg>
     <seg type="verse" id="b.GAL.2.19">
      <s id="b.GAL.2.19.1">Moisés umirkatin chichaman wikia umirkatatkaman pengké tujinnuyajai.</s>
      <s id="b.GAL.2.19.2">Tura Moisés umirkatin chichaman umirkachu asan, jakamin nekapnuyajai.</s>
      <s id="b.GAL.2.19.3">Tura yamaikia Yus wakera nunak umirkatasan, Moisés umirkatin chichamnaka pachischamnawaitjai.</s>
     </seg>
     <seg type="verse" id="b.GAL.2.20">
      <s id="b.GAL.2.20.1">Yuse Uchiri wína anentu asa, wína uwemtikrurtas ningki wakerak numi winangmanum jarutruku asamtai, wikia Cristo nekasampita tinu asan, Cristojai numi winangmanum jakawa nunisnak tura nantaknua nunisnak nintimjai.</s>
      <s id="b.GAL.2.20.2">Tura Cristo nekasampita tau asan, tura pujut nangkankashtinun jukin asan, yamaikia Cristonak nintimsan pujajai.</s>
     </seg>
     <seg type="verse" id="b.GAL.2.21">
      <s id="b.GAL.2.21.1">Yus iin timiá pengker awajtamsatas ni Uchirin akupturmaku asamtai ¿warukanak Cristoka nangkami jakamiayi titaj?</s>
      <s id="b.GAL.2.21.2">Wi Moisés umirkatin chichaman umirkan uwemramin amataikia, Cristoka nangkami jakaayi.</s>
      <s id="b.GAL.2.21.3">Antsu iin uwemtikramratas jarutramkau asamtai nuka tichamnawaitji.</s>
     </seg>
    </div>
    <div type="chapter" id="b.GAL.3">
     <seg type="verse" id="b.GAL.3.1">
      <s id="b.GAL.3.1.1">Gálatas ainautiram ¿warukaya waweamua nunisrumkesha timiá wauru wearme?</s>
      <s id="b.GAL.3.1.2">¿Yaachia atumin chicham nekaschau umirkataram tusasha anangkramamiarume?</s>
      <s id="b.GAL.3.1.3">Cristo atumin uwemtikramratas numi winangmanum jarutramkamiaji nuna pachisan wikia chichaman paan etserkaisha ¿waruka kakarmachusha kajinmakniurme?</s>
     </seg>
     <seg type="verse" id="b.GAL.3.2">
      <s id="b.GAL.3.2.1">Kichik chichaman iniastasan wakerajrume.</s>
      <s id="b.GAL.3.2.2">Nu airkataram.</s>
      <s id="b.GAL.3.2.3">¿Atumi nintin Yuse Wakani engkemamia nuka waruka engkemamiayi?</s>
      <s id="b.GAL.3.2.4">¿Atumka Moisés umirkatin chicham umirkau asakrumning, atumi nintin engkemamia?</s>
      <s id="b.GAL.3.2.5">Atsa, antsu Cristo chichame antukrum nekasampita tinu asaram, Yuse Wakanisha jukimiarume.</s>
     </seg>
     <seg type="verse" id="b.GAL.3.3">
      <s id="b.GAL.3.3.1">¿Warukaya timiá nintinchausha ainiarme?</s>
      <s id="b.GAL.3.3.2">Yuse Wakani nu nangkamtaik atumi nintin engkemturmau wainiatrumek ¿yamaikia atumi kakarmarijaisha Moisés umirkatin chichamsha umirkatasrumsha wakerarme?</s>
     </seg>
     <seg type="verse" id="b.GAL.3.4">
      <s id="b.GAL.3.4.1">¿Atumka nangkamrumek wait wajakmiarum?</s>
      <s id="b.GAL.3.4.2">¿Tura pengké kichkisha nuimiarchamkiarum?</s>
     </seg>
     <seg type="verse" id="b.GAL.3.5">
      <s id="b.GAL.3.5.1">Nintimrataram.</s>
      <s id="b.GAL.3.5.2">Yuska ni Wakanin atumin akupturmak: Wainchatai takat turataram turamiarme nuka ¿warukaya ni kakarmarinka suramsamiarume?</s>
      <s id="b.GAL.3.5.3">Atumka Moisés umirkurminkia ni kakarmarin suramsachmiarume, antsu Cristo pachisar etsermau antukrum, nekasampita tinu asakrumin ni kakarmarin suramsamiarume.</s>
     </seg>
     <seg type="verse" id="b.GAL.3.6">
      <s id="b.GAL.3.6.1">Ii yaanchuik juuntri Abraham nintimrarmi.</s>
      <s id="b.GAL.3.6.2">Abraham Yusen nekasampita timiayi.</s>
      <s id="b.GAL.3.6.3">Tura asamtai Yus Abrahaman pachis: Wína nekasampita turutu asamtai, tunaachawa nunisang pujaun jiiajai timiayi.</s>
     </seg>
     <seg type="verse" id="b.GAL.3.7">
      <s id="b.GAL.3.7.1">Tura asamtai Yusen nekasampita tinauka Abrahama wearia nunisarang ainawai.</s>
      <s id="b.GAL.3.7.2">Atumsha nuka paan nekaamnawaitrume.</s>
     </seg>
     <seg type="verse" id="b.GAL.3.8">
      <s id="b.GAL.3.8.1">Yus yaanchuik mash nekau asa, nukap arus mash nungkanmaya ainau wína nekasampita turutinaunka wikia tunaarinchawa nunisarang pujuinaun jiistinuitjai tusa, nuná eemak Abrahaman uwemratin chichaman ujaak: “Ameka wína nekasampita turutu asam uwemratnuitme.</s>
      <s id="b.GAL.3.8.2">Tura mash nungkanmaya ainau amea nunisarang wína nekasampita turutin ainaun nekasan pengker awajsatnuitjai,” timiayi.</s>
     </seg>
     <seg type="verse" id="b.GAL.3.9">
      <s id="b.GAL.3.9.1">Tura Abraham Yusen nekasampita tinu asamtai, chikich aints ainau Yusen nekasampita tusar pujuinaunka Yuska Abrahama nunisang pengker awajui.</s>
     </seg>
     <seg type="verse" id="b.GAL.3.10">
      <s id="b.GAL.3.10.1">Yuse chichame tu aarmawaitai: “Aints Moisés umirkatin chichaman aarmawa nunaka mash umirkachu ainauka Yus kajerkamu ainawai.”</s>
      <s id="b.GAL.3.10.2">Tu aarmau asamtai, aints ainau Moisés umirkatin chichaman mash miatrusarang umikcharu asaramtai, tuke Yus kajerkamu ainawai.</s>
     </seg>
     <seg type="verse" id="b.GAL.3.11">
      <s id="b.GAL.3.11.1">Yuse chichamesha tu aarmawaitai: “Yusen nekasampita tinauka, tuke iwiaaku pujusartin ainawai.”</s>
      <s id="b.GAL.3.11.2">Tu aarmau asamtai Moisés umirkatin chicham umirkurkia, Yuska iinka tunaachawa nunisrik pujarningkia jiirmatsji.</s>
     </seg>
     <seg type="verse" id="b.GAL.3.12">
      <s id="b.GAL.3.12.1">Tura aints ningki nintimias: Moisés umirkatin chichaman umirkanka uwemratatjapi tauka nunaka nangkami tawai.</s>
      <s id="b.GAL.3.12.2">Yuse chichame tu aarmawaitai: “Aints Moisés umirkatin chichaman umirak tunaanumia uwemratas wakerakka, Moisésa aarmaurinka mash miatrusang umirkati,” tu aarmawaitai.</s>
     </seg>
     <seg type="verse" id="b.GAL.3.13">
      <s id="b.GAL.3.13.1">Cristo ii wait wajaktiniun juki, numinam waitnas jarutramak uwemtikramrau asamtai, Moisésa chichame umirchau ainauka Yus kajerkamu ainawai, yamaikia turamtsuji.</s>
      <s id="b.GAL.3.13.2">Yuse chichame aints numinam nenaamun pachis tu aarmawaitai: “Aints jakati tusar, numinam nenaamua nuka kajerkamuitai,” tu aarmau asamtai, Cristo ii tunaarin akiimiatramkatas numinam nenaawarmia nuka aints kajerkamuyayi.</s>
     </seg>
     <seg type="verse" id="b.GAL.3.14">
      <s id="b.GAL.3.14.1">Yuska yaanchuik Abrahaman chicharak: “Mash nungkanmaya ainau wína nekasampita turutinauka, amijai metek wína aintsur artinuitai,” tinu asa, mash nungkanmaya ainaun uwemtikratas Jesucriston akupturmakmiaji.</s>
      <s id="b.GAL.3.14.2">Tura Yus: Wína nekasampita turutinaunka wína Wakantrun akuptukartinuitjai tinu asa, ni Wakanin iin akupturmakmiaji.</s>
     </seg>
     <seg type="verse" id="b.GAL.3.15">
      <s id="b.GAL.3.15.1">Yatsur ainautiram umaarutirmesha, yamaikia junia aints ainau turamurin pachisan ujaajrume.</s>
      <s id="b.GAL.3.15.2">Aints chikich aintsjai chichaman najanawar, nu chichaman papinum aarar, tura ni naarincha mai aarar umisar, nu chichamnaka yapaijtsuk umikiartin ainawai.</s>
      <s id="b.GAL.3.15.3">Antsu: Nu aarmaun yapajian, chikich chichamnasha aartajai, pengké tichamnawaitai.</s>
     </seg>
     <seg type="verse" id="b.GAL.3.16">
      <s id="b.GAL.3.16.1">Tura asamtai Yus Abrahaman ni wearin pachis chicharak: Ami wearam akiinatnua nuka mash nungkanmaya ainaun pengker awajsatnuitai timiayi.</s>
      <s id="b.GAL.3.16.2">Antsu untsuri aintsun pachiska nunaka tichamiayi, antsu kichik aintsun ni Uchirin Criston pachis Yus nunaka timiayi.</s>
     </seg>
     <seg type="verse" id="b.GAL.3.17">
      <s id="b.GAL.3.17.1">Wi taja nuka nintimrataram.</s>
      <s id="b.GAL.3.17.2">Yus Abrahamjai chichaman eemak najanamia nuka umitskeka inaisachminuyayi.</s>
      <s id="b.GAL.3.17.3">Tura Abraham jakamtai, cuatrocientos treinta (430) musach nangkamaramtai, Yus Moisésan umirkatin chichaman ukunam akuptukiat, Abrahaman nuná eemak tímia nunaka umitskeka inaisachmiayi.</s>
     </seg>
     <seg type="verse" id="b.GAL.3.18">
      <s id="b.GAL.3.18.1">Tura Yus Abrahaman: Wina nekasampita turutin asam uwemratatme tinu asa, Moisés umirkatin chicham umirkamka uwemratatme, Abrahamnaka tichamiayi.</s>
      <s id="b.GAL.3.18.2">Iikia Yus pengker awajsatasar wakerakrikia, Moisésa chichamenka umirkachu ayatrik, Yus nekasampita takurkia Abrahama nunisrik uwemramnawaitji.</s>
     </seg>
     <seg type="verse" id="b.GAL.3.19">
      <s id="b.GAL.3.19.1">Tura ¿Yus iincha waruka umiktin chichamnasha akupturmakmiaji?</s>
      <s id="b.GAL.3.19.2">Yus Abrahaman: Ami wearam akiinatnua nuka mash nungkanam pujuinaun pengker awajsatnuitai, tímia nunaka Cristo taatsaingkia umikchamnauyayi.</s>
      <s id="b.GAL.3.19.3">Tura asamtai aints ainau mash tunau wajasaru asaramtai, Yus ni awemamurin akatar akupak: Umiktin chicham Moisés susataram tusa akupkamiayi.</s>
     </seg>
     <seg type="verse" id="b.GAL.3.20">
      <s id="b.GAL.3.20.1">Yus Moisésan chichaman akuptak: Aints ainau wína wakeramur ujakta tusa, ni awemamurin akupkamiayi.</s>
      <s id="b.GAL.3.20.2">Antsu Abrahamjaingkia mia ningki chichasmiayi.</s>
     </seg>
     <seg type="verse" id="b.GAL.3.21">
      <s id="b.GAL.3.21.1">Yus Moisésan umiktin chichaman akuptukmau asa ¿eemak Abrahaman tímia nunaka umitsuk inaisamnaukai?</s>
      <s id="b.GAL.3.21.2">Atsa, nuka umitskeka inaisachminuitai.</s>
      <s id="b.GAL.3.21.3">Yus aints ainaun uwemtikratas Moisésan chichaman akuptukuitmatikia, aints ainau nu chichaman umirkar tunaarinchau pujusartin armiayi.</s>
      <s id="b.GAL.3.21.4">Antsu aints ainauka tuuka uwemrachmin armiayi.</s>
      <s id="b.GAL.3.21.5">Aints ainau tuke Wijai pujusarti tusangka, Moisésan umirkatin chichamnaka Yuska akuptukchamiayi.</s>
     </seg>
     <seg type="verse" id="b.GAL.3.22">
      <s id="b.GAL.3.22.1">Antsu Yuse chichame tu aarmawaitai: “Aints mash jingkiamua nunisarang tunau ainawai.”</s>
      <s id="b.GAL.3.22.2">Tu aarmau asamtai, iikia Jesucristo nekasampita takurkia, Yus yaanchuik Abrahaman tímia nunisrik uwemratnuitji.</s>
     </seg>
     <seg type="verse" id="b.GAL.3.23">
      <s id="b.GAL.3.23.1">Antsu Cristo taachmataikia Criston nekasampita tichamin armiayi.</s>
      <s id="b.GAL.3.23.2">Tura Yus Moisésan umirkatin chichaman akupkau asamtai, iisha jingkiamua nunisrik nu chicham umirin ayaji.</s>
      <s id="b.GAL.3.23.3">Antsu Cristo ukunam taa: Wína nekasampita turutkurmeka nekasrum uwemratnuitrume tusa iincha nekamtikramamiaji.</s>
     </seg>
     <seg type="verse" id="b.GAL.3.24">
      <s id="b.GAL.3.24.1">Tura asamtai Yus Moisésan chichaman akuptukmia nuka uchin wainua tumawaitai.</s>
      <s id="b.GAL.3.24.2">Uchin wainuka uchi chichaman umiktinun nuimiarat tusa nakawai.</s>
      <s id="b.GAL.3.24.3">Tura asamtai Yus Moisésnum chichaman akupkau asa, ii tunaarin nekamtikramamiaji.</s>
      <s id="b.GAL.3.24.4">Tura Cristo ii tunaarin sakturmartas tau asamtai, iikia Cristo nekasampita takurkia Yus pengker awajsatnuitji.</s>
     </seg>
     <seg type="verse" id="b.GAL.3.25">
      <s id="b.GAL.3.25.1">Tura yamaikia Cristo nekasampita tinu asar, uchi ni wainmaun umirua nunisrikia yamaikia pujatsji.</s>
      <s id="b.GAL.3.25.2">Tura asar Moisés umirkatin chichaman umirkunka uwemratatjapi tichamnawaitji.</s>
     </seg>
     <seg type="verse" id="b.GAL.3.26">
      <s id="b.GAL.3.26.1">Tura asamtai atumka Cristo Jesús nekasampita tinu asaram mash Yuse uchirintrume.</s>
     </seg>
     <seg type="verse" id="b.GAL.3.27">
      <s id="b.GAL.3.27.1">Tura mash Cristo naari pachisrum maiintirmeka Cristo pujumia nunisrumek atumsha pujustinuitrume.</s>
     </seg>
     <seg type="verse" id="b.GAL.3.28">
      <s id="b.GAL.3.28.1">Tura asamtai judío ainautirmesha, tura judíochu ainautirmesha, tura aintsu inatiri ainautirmesha, tura aintsu inatirinchu ainautirmesha, tura aishmang ainautirmesha, tura nuwa ainautirmesha yamaikia mash metek Cristo Jesúsnau asaram, kichkia tumawaitrume.</s>
      <s id="b.GAL.3.28.2">Tura iisha aji tuuka nintimrashtinuitrume.</s>
     </seg>
     <seg type="verse" id="b.GAL.3.29">
      <s id="b.GAL.3.29.1">Tura Cristonu asaram, Abrahama weariya tumawaitrume.</s>
      <s id="b.GAL.3.29.2">Tura asamtai Yus Abrahaman chicharak: “Ami wearmin pengker awajsatnuitjai” tinu asa, Yuska atumnasha pengker awajtamsatnuitrume.</s>
     </seg>
    </div>
    <div type="chapter" id="b.GAL.4">
     <seg type="verse" id="b.GAL.4.1">
      <s id="b.GAL.4.1.1">Wi taja nuka nintimrataram.</s>
      <s id="b.GAL.4.1.2">Kuikiartinu uchiri nampuaramtai, nu aints takaka nuka ukunam ninu uchirinu atinuitai.</s>
      <s id="b.GAL.4.1.3">Antsu uchi akungka, ni apari inatiriya nunisketai.</s>
     </seg>
     <seg type="verse" id="b.GAL.4.2">
      <s id="b.GAL.4.2.1">Tura nu uchikia nampuachkungka ni wainurin umirnuitai.</s>
      <s id="b.GAL.4.2.2">Tura ni apari kuikiarin wainuncha umirnuitai.</s>
      <s id="b.GAL.4.2.3">Antsu nampuarka, ni apari tu tinu asamtai, ni aparinu aa nunaka mash wainkatnuitai.</s>
     </seg>
     <seg type="verse" id="b.GAL.4.3">
      <s id="b.GAL.4.3.1">Cristo taachmataikia, iikia uchia nunisrik pujuyaji.</s>
      <s id="b.GAL.4.3.2">Tura asar uchi ni wakeramurin najantsuk pujusarti tusa, ni apari inatirin umirak pujawa nunisrik Moisésa chichame umirkur pujuyaji.</s>
     </seg>
     <seg type="verse" id="b.GAL.4.4">
      <s id="b.GAL.4.4.1">Tura ni kintari jeau asamtai, Yus ni Uchirin ju nungkanam akupkamu asa, nuwanam akiinamiayi.</s>
      <s id="b.GAL.4.4.2">Tura aints wajas, Moisésa chichamen miatrusang umirnuyayi.</s>
     </seg>
     <seg type="verse" id="b.GAL.4.5">
      <s id="b.GAL.4.5.1">Antsu aints ainauti Moisésa chichame umirkatatkamar tujintau asakrin, Yuska iin angkanmamtikramkatas: Wína uchir ataram tusa, ni Uchirin akupturmakmiaji.</s>
     </seg>
     <seg type="verse" id="b.GAL.4.6">
      <s id="b.GAL.4.6.1">Tura asamtai yamaikia Yuse uchiri wajasu asakrumin, Yus ni Uchiri Wakanin atumi nintin akupturmaku asa: “Apaachi,” turutmintrum tusa nintimtikramramiarume.</s>
     </seg>
     <seg type="verse" id="b.GAL.4.7">
      <s id="b.GAL.4.7.1">Tura asamtai yamaikia aintsu inatiria tumachawaitrume.</s>
      <s id="b.GAL.4.7.2">Antsu Yuse uchiri ainiarme.</s>
      <s id="b.GAL.4.7.3">Tura Yuse uchiri asakrumin, Yusnau aa nuka mash atumnau atinuitai.</s>
     </seg>
     <seg type="verse" id="b.GAL.4.8">
      <s id="b.GAL.4.8.1">Yaanchuikia Yuska tu awai tusaram nekachu asaram, chikicha yusri Yuschau wainiatrum, aintsu inatiriya nunisrumek umirkuram pujuyarme.</s>
     </seg>
     <seg type="verse" id="b.GAL.4.9">
      <s id="b.GAL.4.9.1">Antsu yamaikia Yus tu awai tusaram nekarme.</s>
      <s id="b.GAL.4.9.2">Tura Yuscha atumniasha nekarmarme.</s>
      <s id="b.GAL.4.9.3">Tura asamtai ¿waruka ataksha waketkirmesha Cristo umirat inaiyakrumsha, ataksha aintsu inatiriya nunisrumkesha aints umirkatin chichamsha umirkatasrumsha wakerarme?</s>
      <s id="b.GAL.4.9.4">Tu pujakrumka uwemrachminuitrume, tura Yuse kakarmarisha jukichminuitrume.</s>
     </seg>
     <seg type="verse" id="b.GAL.4.10">
      <s id="b.GAL.4.10.1">Atumka judíochu ayatrum, ¿waruka judío fiestarisha inangkartasrumsha wakerarme?</s>
      <s id="b.GAL.4.10.2">Tu uwemrachmin ayatrum, kinta pachisrum, tura nantu pachisrum, tura musach pachisrum, tura fiesta ainausha pachisrum tuke nintimsarmesha pujarme.</s>
     </seg>
     <seg type="verse" id="b.GAL.4.11">
      <s id="b.GAL.4.11.1">Atumka tu pujau asakrumin, wi atumin waitnasan Yuse chichamenka ujakmiajrume nunaka nangkamniash etserkaya tusan wake mesekan pujajai.</s>
     </seg>
     <seg type="verse" id="b.GAL.4.12">
      <s id="b.GAL.4.12.1">Yatsur ainautiram, wikia atumjai pujaknaka atumjai metek pujuyajai.</s>
      <s id="b.GAL.4.12.2">Tura asamtai yamaikia wait aneasrum wiya nunisrumek pujustaram.</s>
      <s id="b.GAL.4.12.3">Wi atumjai pujamtaisha, winaka paseeka awajtuschamiarume.</s>
     </seg>
     <seg type="verse" id="b.GAL.4.13">
      <s id="b.GAL.4.13.1">Wi nu nangkamtaik atum pujamunam jean, sungkurmau asan pimpiayatnak uwemratin chichaman ujayajrume.</s>
     </seg>
     <seg type="verse" id="b.GAL.4.14">
      <s id="b.GAL.4.14.1">Tura sungkurmau asan, wína namangkur pasemaru wainiatrumek, atumka tsuutrichmiarume.</s>
      <s id="b.GAL.4.14.2">Antsu Yuse awemamurin anturinawa nunisrumek, tura Jesucriston anturinawa nunisrumek anturtinuyarume.</s>
     </seg>
     <seg type="verse" id="b.GAL.4.15">
      <s id="b.GAL.4.15.1">Maj, nekasan tajarme: Yaanchuikia wina yainkatasrum, atumi jii kuinkachmin ayatrum, kuinkaram surutcha wakerutmiarume.</s>
      <s id="b.GAL.4.15.2">¿Antsu yamaikia waruka winaka pengker nintimturtsuksha pujarme?</s>
     </seg>
     <seg type="verse" id="b.GAL.4.16">
      <s id="b.GAL.4.16.1">Wikia atumin nekas chichaman aa nuna ujaamaitiatrumsha ¿yamaikia atumi nemasenkitaj?</s>
     </seg>
     <seg type="verse" id="b.GAL.4.17">
      <s id="b.GAL.4.17.1">Chikich aints ainau atum pujamunam jear anangkraminak: Iisha atum yaingtasar wakeraji turaminayat, nunaka nekasar atumin yainmakartaska turaminatsui.</s>
      <s id="b.GAL.4.17.2">Antsu wína pachitsar: Nuna chichame antutsuk asataram, antsu ii chichameng antuktaram tusar, atumnaka tu nintiminawai.</s>
     </seg>
     <seg type="verse" id="b.GAL.4.18">
      <s id="b.GAL.4.18.1">Turinamtai wi atumjai pujaisha, tura wi atsaisha, chikich ainau atumin nekasar yainmakartas wakerutminakka nuka nekas pengker araintai.</s>
     </seg>
     <seg type="verse" id="b.GAL.4.19">
      <s id="b.GAL.4.19.1">Wína uchir ainautiram, yamaikia Cristo nintimtichu asakrumin wikia wake mesekan, nuwa uchin jurertas wait wajawa nunisnak: Cristo nemarkamniuram tusan, wikia ataksha wait wajajai.</s>
     </seg>
     <seg type="verse" id="b.GAL.4.20">
      <s id="b.GAL.4.20.1">Tura yamaisha atumjai iruntran pujusan, nuna pachisan atumjai chichastasan wakerajrume.</s>
      <s id="b.GAL.4.20.2">Turayatun atumjai pujachu asan ¿itiurkatjarmek? tusancha nekatsjai.</s>
     </seg>
     <seg type="verse" id="b.GAL.4.21">
      <s id="b.GAL.4.21.1">Atumka Moisés umirkatin chicham umirkatasrum wakerau asakrumin kichik iniastajrume.</s>
      <s id="b.GAL.4.21.2">¿Moisés umirkatin chicham aujchaukitrum?</s>
     </seg>
     <seg type="verse" id="b.GAL.4.22">
      <s id="b.GAL.4.22.1">Yuse chichame Abrahaman pachis tu aarmawaitai: “Abrahama uchirisha jimiar ayayi.</s>
      <s id="b.GAL.4.22.2">Tura Sara inatiri Agar naartin kichkin jurermiayi.</s>
      <s id="b.GAL.4.22.3">Tura kichnaka Abrahama nekas nuwari Sara jurermiayi.”</s>
     </seg>
     <seg type="verse" id="b.GAL.4.23">
      <s id="b.GAL.4.23.1">Antsu Abrahama uchiri Sara inatiri Agar jurermia nunaka Yuska: Turata tichau wainiat, Abraham ningki nintimias yajutmarmiayi.</s>
      <s id="b.GAL.4.23.2">Antsu kichnaka Abrahama nuwari kaa ayat: Uchin jurertatui, Yus timiau asa Sarasha jurermiayi.</s>
     </seg>
     <seg type="verse" id="b.GAL.4.24">
      <s id="b.GAL.4.24.1">Wi taja nunaka taku tawai: Sara inatiri Agar uchin jurermiayi.</s>
      <s id="b.GAL.4.24.2">Nuka inatiri uchiri asa, Moisésa chichamen umirnua tumawaitai.</s>
      <s id="b.GAL.4.24.3">Tura Arabia nungkanam mura Sinaí tutainum yaanchuik Moisésnum umirkatin chichaman Yus aamtikramiayi.</s>
      <s id="b.GAL.4.24.4">Tura asamtai yamai Jerusalénnum pujuinausha: Iikia uwemratasrikia Moisés umirkatin chicham umirkatnuitji nangkamiar tinauka aintsu inatiria nunisarang ainawai.</s>
     </seg>
     <seg type="verse" id="b.GAL.4.26">
      <s id="b.GAL.4.26.1">Antsu iikia yamaram Jerusalénnum, nayaimpinmaya akupkatin aa nuni pujustin asar nunia aintsuitji.</s>
      <s id="b.GAL.4.26.2">Tura asar nu nayaimpinmaya Jerusalénnumia uchia nunisketji, nuniasha angkantaitji.</s>
     </seg>
     <seg type="verse" id="b.GAL.4.27">
      <s id="b.GAL.4.27.1">Tura asamtai tu aarmawaitai: “¡Kaa ayatmek warasta!</s>
      <s id="b.GAL.4.27.2">Uchiram atsau wainiatmek, tura uchi jurertasam jatemam nekapchau ayatmek, pengker nintimsam nukap warasta.</s>
      <s id="b.GAL.4.27.3">Nuwa japamu ayat, aishrintin ainaun nangkamasang uchin untsuri wainkatnuitai.”</s>
      <s id="b.GAL.4.27.4">Tu aarmawaitai.</s>
     </seg>
     <seg type="verse" id="b.GAL.4.28">
      <s id="b.GAL.4.28.1">Yatsur ainautiram umaarutirmesha, Yuska: Wína uchir ataram turamin asamtai, iisha Isaaca nunisrik Yuse uchirinji.</s>
     </seg>
     <seg type="verse" id="b.GAL.4.29">
      <s id="b.GAL.4.29.1">Yaanchuikia Agara uchiri Ismael, Yus wakerachmau akiinau asa, Sara uchirin Isaacan kajerak pasé awajnuya nunisarang yamaisha Yusen umirchau ainauka Yusnumia akiinau ainaunka tuke kajerin ainawai.</s>
     </seg>
     <seg type="verse" id="b.GAL.4.30">
      <s id="b.GAL.4.30.1">Tura Yuse chichame tu aarmawaitai: Sara Abrahaman chicharak: “Ame jakakmin wína uchir aminu aa nunaka mash jukitnuitai.</s>
      <s id="b.GAL.4.30.2">Antsu Agara uchiringkia nunaka jukishtinuitai.</s>
      <s id="b.GAL.4.30.3">Tura asamtai wína inatir ni uchirijai jiikim akupkata,” timiayi.</s>
     </seg>
     <seg type="verse" id="b.GAL.4.31">
      <s id="b.GAL.4.31.1">Tu aarmau asamtai iikia Cristonu asar, inati uchiria tumauchuitji.</s>
      <s id="b.GAL.4.31.2">Antsu angkantaitji.</s>
      <s id="b.GAL.4.31.3">Tura asar Sara uchiriya tumawaitji.</s>
     </seg>
    </div>
    <div type="chapter" id="b.GAL.5">
     <seg type="verse" id="b.GAL.5.1">
      <s id="b.GAL.5.1.1">Cristo iin uwemtikramratas angkan awajtamsamiaji.</s>
      <s id="b.GAL.5.1.2">Tura asamtai yamaikia angkan pujau asaram kakaram wajastaram.</s>
      <s id="b.GAL.5.1.3">Tura uwemratasrumka ataksha Moisés umirkatin chicham umirkami tiirap.</s>
     </seg>
     <seg type="verse" id="b.GAL.5.2">
      <s id="b.GAL.5.2.1">Anturtuktaram.</s>
      <s id="b.GAL.5.2.2">Wikia nekasan tajarme: Atum uwemratasrum atumi nuwapchiri charukakrumnisha, Cristoka atumin pengkerka awajtamsashtinuitrume.</s>
     </seg>
     <seg type="verse" id="b.GAL.5.3">
      <s id="b.GAL.5.3.1">Tura asamtai ataksha tajarme.</s>
      <s id="b.GAL.5.3.2">Aints ni nuwapchirin charuk tu uwemratas wakerakka, umirkatin chichamnasha Moisés aarmawa nunaka tuke mash inaitsuk umirkatnuitai.</s>
     </seg>
     <seg type="verse" id="b.GAL.5.4">
      <s id="b.GAL.5.4.1">Atumka Moisés umirkatin chichaman umirkanka uwemrainjapi, tu nintimsaram pujau asaram, Yuse anengkratairiniangka kanaku asakrumin, Cristo atumniaka pengkerka awajtamsashtinuitrume.</s>
     </seg>
     <seg type="verse" id="b.GAL.5.5">
      <s id="b.GAL.5.5.1">Antsu Yuse Wakani ii nintin engkemturmau asamtai, Cristo nekasampita tau asakrin, Yuska ii tunaarin mash sakturmaru asamtai: Nekasriapi Yusnum pujustinuitji tusar nakaji.</s>
     </seg>
     <seg type="verse" id="b.GAL.5.6">
      <s id="b.GAL.5.6.1">Ni nuwapchiri charukmau ainauka, tura ni nuwapchiri charutkachmau ainausha mai metek Cristo Jesúsnau asar, ii nuwap charutka pachischatnuitji.</s>
      <s id="b.GAL.5.6.2">Antsu mash Cristo nekasampita tinu asar, chikich ainausha aneetnuitji.</s>
     </seg>
     <seg type="verse" id="b.GAL.5.7">
      <s id="b.GAL.5.7.1">Atumka Cristo pengker umirkuram pujuyarme.</s>
      <s id="b.GAL.5.7.2">¿Yaachia nekas chicham inaisataram turamrume?</s>
     </seg>
     <seg type="verse" id="b.GAL.5.8">
      <s id="b.GAL.5.8.1">Yuska nunaka turachmiayi.</s>
      <s id="b.GAL.5.8.2">Antsu angkan pujustaram tusa, atumin untsurmaku asa: Ataksha Moisésa chichame umirkataram tichamiayi.</s>
     </seg>
     <seg type="verse" id="b.GAL.5.9">
      <s id="b.GAL.5.9.1">Antsu nu aints wait chichaman jumchik chichainayat, kariau kariachunam jumchik engkeam, mash karimtikia nunisang nu chichaman antuku ainaunka anangkawartinuitai.</s>
     </seg>
     <seg type="verse" id="b.GAL.5.10">
      <s id="b.GAL.5.10.1">Atumka ii Apuri umirkau asakrumin, wi timiaja nunaka tuke umirinak pujuinawai tu nintimjai.</s>
      <s id="b.GAL.5.10.2">Antsu atumin wait chichaman etsera nunaka Yus wait wajaktiniun susatnuitai.</s>
      <s id="b.GAL.5.10.3">Antsu ¿warí aintski? tusanka wikia pachiatsjai.</s>
     </seg>
     <seg type="verse" id="b.GAL.5.11">
      <s id="b.GAL.5.11.1">Yatsur ainautiram umaarutirmesha, Cristo umirin ainau ni nuwapchirin tuke charutkartinuitai, wi tamatisha, judío ainauka winaka kajertukchartinuitai.</s>
      <s id="b.GAL.5.11.2">Antsu nunaka wikia tatsujai.</s>
      <s id="b.GAL.5.11.3">Antsu Cristo numi winangmanum jarutramkau asa, iin uwemtikramratnuitji.</s>
      <s id="b.GAL.5.11.4">Chikich uwemtikramratnuka atsawai tau asamtai, wína tuke kajertinawai.</s>
     </seg>
     <seg type="verse" id="b.GAL.5.12">
      <s id="b.GAL.5.12.1">Aints atumin itit awajtaminak: Atumi nuwapchiri charutsuk pujakrumka, nekasrum uwemrashtinuitrume, tinauka niinun ningki charukarti tusan wakerajai.</s>
     </seg>
     <seg type="verse" id="b.GAL.5.13">
      <s id="b.GAL.5.13.1">Yatsur ainautiram umaarutirmesha, Cristo atumin: Angkan pujustaram tusa untsurmaku asamtai, yamaikia atumi namangke wakera nuka nintimtsuk asataram.</s>
      <s id="b.GAL.5.13.2">Antsu Yus umirkatin chichamka mash kichik chichamjai timinuitai.</s>
      <s id="b.GAL.5.13.3">Nu chichamka nuwaitai: “Atumi namangke anearme nunisrumek chikich ainausha aneetaram.”</s>
      <s id="b.GAL.5.13.4">Tu aarmau asamtai, nekasrum aneeniakrum yainiktaram.</s>
     </seg>
     <seg type="verse" id="b.GAL.5.15">
      <s id="b.GAL.5.15.1">Tura aneenitsuk jiyaani pujakrumka, pachim esaniniar yunainawa nunisrumek pujarme.</s>
      <s id="b.GAL.5.15.2">Tura asaram amuniktinuitrume.</s>
      <s id="b.GAL.5.15.3">Tu pujusai tusaram wainmamkataram.</s>
     </seg>
     <seg type="verse" id="b.GAL.5.16">
      <s id="b.GAL.5.16.1">Tura asamtai tajarme: Yuse Wakani wakera nuka tuke umirkuram pujustaram.</s>
      <s id="b.GAL.5.16.2">Tu pujakrumka atumi namangke wakera nuka umirkashtinuitrume.</s>
     </seg>
     <seg type="verse" id="b.GAL.5.17">
      <s id="b.GAL.5.17.1">Yuse Wakani wakera nuka aintsti namangke wakeramurijaingkia metekchawaitai.</s>
      <s id="b.GAL.5.17.2">Yuse Wakani wakera nunaka ii namangkengka nakitawai.</s>
      <s id="b.GAL.5.17.3">Tura ii namangke wakera nunaka Yuse Wakanisha nakitawai.</s>
      <s id="b.GAL.5.17.4">Tura asamtai atumi namangke wakeramuri najankurmeka, Yuse Wakani wakera nuka turatatkamaram tujintarme.</s>
     </seg>
     <seg type="verse" id="b.GAL.5.18">
      <s id="b.GAL.5.18.1">Antsu Yuse Wakani: Tu pujustaram tusa, atumin nuitamak pujurtamatikia, Moisés umirkatin chichamka pachischatnuitrume.</s>
     </seg>
     <seg type="verse" id="b.GAL.5.19">
      <s id="b.GAL.5.19.1">Aintsu wakeramuringkia paan nekaamnawaitji.</s>
      <s id="b.GAL.5.19.2">Aintsu wakeramuri tu ainawai: Tsanirmatin, tura pasé aa nu turatin, tura natsanpiaku aa nusha turatin,</s>
     </seg>
     <seg type="verse" id="b.GAL.5.20">
      <s id="b.GAL.5.20.1">tura Yuschau waininayat: Ameketme Yusem tusar seartin, tura wawekratatin, tura nemasnaikiatin, tura maaniktin, tura suwirpiaku jiinistin, tura aints kajerkatin, tura miajuitjai tumamtin, tura chikich ainaujai irunat nakitakur kanaktin,</s>
     </seg>
     <seg type="verse" id="b.GAL.5.21">
      <s id="b.GAL.5.21.1">tura chikichnau aa nu wakeruktin, tura nampektin, tura yutak nukap wakeruktin, nunia chikich tunaa aa nu pachitsuk turatin, aintsu wakeramuri tu ainawai.</s>
      <s id="b.GAL.5.21.2">Tura asamtai wi yaanchuik ujakmiajrume nunaka ataksha tajarme: Aints nuna tuke turinauka Yus pujamunmaka pengké jeachartin ainawai.</s>
     </seg>
     <seg type="verse" id="b.GAL.5.22">
      <s id="b.GAL.5.22.1">Antsu Yuse Wakani aintsu nintin piatkau asa, árak nereawa nunisang neremtikui.</s>
      <s id="b.GAL.5.22.2">Yuse Wakani turamuringkia tu ainawai: Chikich ainau aneenitin, tura warastin, tura angkan pengker nintimratin, tura jaimiasar nintimtustin, tura chikich ainau wait anentratin, tura chikich ainau pengker awajsatin, tura ii timiauri miatrusrik umiktin,</s>
     </seg>
     <seg type="verse" id="b.GAL.5.23">
      <s id="b.GAL.5.23.1">tura mianchawaitjai tumamtin, tura ii wakeramuringkia turashtin, Yuse Wakani turamuri tu ainawai.</s>
      <s id="b.GAL.5.23.2">¿Nu turatnunka yáki surimkat?</s>
     </seg>
     <seg type="verse" id="b.GAL.5.24">
      <s id="b.GAL.5.24.1">Tura Cristonu ainautikia ii namangke wakera nuka, tura pasé turuti ainia nusha aints numi winangmanum jakamia nunisrik inaisawaitji.</s>
     </seg>
     <seg type="verse" id="b.GAL.5.25">
      <s id="b.GAL.5.25.1">Tura yamaikia Yuse Wakani iin engkemturma pujamtaikia, ni wakera nuke umiktinuitji.</s>
     </seg>
     <seg type="verse" id="b.GAL.5.26">
      <s id="b.GAL.5.26.1">Antsu wikia miajuitjai tutsuk, tura nekapnaisatai tunaitsuk, tura suwirpiaku jiinitsuk pujusmi tu nintimtunistinuitji.</s>
     </seg>
    </div>
    <div type="chapter" id="b.GAL.6">
     <seg type="verse" id="b.GAL.6.1">
      <s id="b.GAL.6.1.1">Yatsur ainautiram umaarutirmesha, Cristo umirkausha aneachmau tunaunaka turatnuitai.</s>
      <s id="b.GAL.6.1.2">Turamtaisha Yuse Wakani piatkamu ainautiram, nu tunaun turau wainkurmesha: Wisha mianchawaitjai tusaram, nu aints jaimiasrum chicharkuram: Nu tunauka inaisata, tusaram yaingtaram.</s>
      <s id="b.GAL.6.1.3">Wisha tunau wajasai tusaram nuka turataram.</s>
     </seg>
     <seg type="verse" id="b.GAL.6.2">
      <s id="b.GAL.6.2.1">Chikich ainau merman nanaakinawa nunisarang wait wajainamtaikia, nu aints nekasrum yaingtaram.</s>
      <s id="b.GAL.6.2.2">Tu pujakrumka Cristo ni chichamen akupkamia nuka umirkatnuitrume.</s>
     </seg>
     <seg type="verse" id="b.GAL.6.3">
      <s id="b.GAL.6.3.1">Aints mianchau ayat nangkami: Wikia miajuitjai tauka ningki anangmamui.</s>
     </seg>
     <seg type="verse" id="b.GAL.6.4">
      <s id="b.GAL.6.4.1">Tura ¿ii turamuri itiurak awa? tusar iik nintimratnuitji.</s>
      <s id="b.GAL.6.4.2">Ii turamuri pengkeraitmatikia, chikicha turamuri nintimtusrikia waraatsji, antsu ii turamuring nintimsar waraaji.</s>
     </seg>
     <seg type="verse" id="b.GAL.6.5">
      <s id="b.GAL.6.5.1">Aintstikia mash ¿ii turamuri itiurak awa? tusar nintimratnuitji.</s>
     </seg>
     <seg type="verse" id="b.GAL.6.6">
      <s id="b.GAL.6.6.1">Yuse chichame atumin nuitaminak pujuinau nekasar yuumatsuk pujusarat tusaram, tuke mash pengker awajsaram yaingtaram.</s>
     </seg>
     <seg type="verse" id="b.GAL.6.7">
      <s id="b.GAL.6.7.1">Anangmamawairap.</s>
      <s id="b.GAL.6.7.2">Yuska anangmichuitai.</s>
      <s id="b.GAL.6.7.3">Aints arakan arauka juuktinuitai.</s>
      <s id="b.GAL.6.7.4">Ii turamuringkia árak araamua nunisarang ainawai.</s>
      <s id="b.GAL.6.7.5">Ii turaji nunasha iincha nunisarang turutmatnuitji.</s>
     </seg>
     <seg type="verse" id="b.GAL.6.8">
      <s id="b.GAL.6.8.1">Tura asamtai aints ni namangke wakera nuna turinauka, wait wajaktiniun jukiartinuitai.</s>
      <s id="b.GAL.6.8.2">Antsu Yuse Wakani wakera nuna turinauka tuke Yusnum pujut nangkankashtinun jukiartinuitai.</s>
     </seg>
     <seg type="verse" id="b.GAL.6.9">
      <s id="b.GAL.6.9.1">Tura asamtai pengker turatin aa nuka tuke inaitsuk tura yawetsuk turatnuitji.</s>
      <s id="b.GAL.6.9.2">Nu turau asar ii kintari jeamtai, aints arakan juwaak waraawa nunisrik iisha nukap arusar warastinuitji.</s>
     </seg>
     <seg type="verse" id="b.GAL.6.10">
      <s id="b.GAL.6.10.1">Tura asamtai yaingmin amatikia, aints ainau mash pengker awajsatnuitji.</s>
      <s id="b.GAL.6.10.2">Tura nuna nangkamasrik Cristonu ainau timiá pengker awajsatnuitji.</s>
     </seg>
     <seg type="verse" id="b.GAL.6.11">
      <s id="b.GAL.6.11.1">Inangnamunam nekasan wína uwejrujai aaran, warutam juunna aari tusaram wainkataram.</s>
     </seg>
     <seg type="verse" id="b.GAL.6.12">
      <s id="b.GAL.6.12.1">Judío aints ainau Criston numi winangmanum maawaru asar, Cristonu ainautin pe kajertaminaji.</s>
      <s id="b.GAL.6.12.2">Tura asaramtai aints atumin chichartaminak: Cristonu ayatrumek, tuke atumi nuwapchiri charuktaram turaminauka, judío ainaun shaminau asar, kajertamkarai tusar nunaka tinawai.</s>
     </seg>
     <seg type="verse" id="b.GAL.6.13">
      <s id="b.GAL.6.13.1">Tura nu aints ainau nuwapchirin charutkariat, Moisés umirkatin chichamnaka miatrusarka umirinatsui.</s>
      <s id="b.GAL.6.13.2">Turayat atumi nuwapchirin charutramkartas wakerutminawai.</s>
      <s id="b.GAL.6.13.3">Tura atumin pachisar: Au jiisia, au aintsu nuwapchiri charukmawaitai tiartas wakerinawai.</s>
     </seg>
     <seg type="verse" id="b.GAL.6.14">
      <s id="b.GAL.6.14.1">Tura wainiatun wikia aya ii Apuri Jesucristonak wararsatnuitjai.</s>
      <s id="b.GAL.6.14.2">Antsu chikichan pachisnaka waraschatnuitjai.</s>
      <s id="b.GAL.6.14.3">Ii Apuri jarutramkau asamtai, wikia numi winangmanum jakawa nunisnak ju nungkanmaya ainau wakeramurinka pachiatsjai.</s>
     </seg>
     <seg type="verse" id="b.GAL.6.15">
      <s id="b.GAL.6.15.1">Ni nuwapchiri charutkachmau ainausha, tura ni nuwapchiri charutkamu ainausha mai metek Cristonu asaramtai, aintsu nuwapen charutkachmau tura charutkamusha pachischatnuitji.</s>
      <s id="b.GAL.6.15.2">Antsu Yusnumia yamaram akiinatin wakeruktinuitji.</s>
     </seg>
     <seg type="verse" id="b.GAL.6.16">
      <s id="b.GAL.6.16.1">Yuse aintsri wi taja nunaka umirinak pujuinaun tuke mash angkan nintimratnun Yus susarat tusan, tura Yus wait anentrarat tusan wakerajai.</s>
     </seg>
     <seg type="verse" id="b.GAL.6.17">
      <s id="b.GAL.6.17.1">Yamaikia nunasha tajarme: Wikia Jesúsa inatiri asamtai, aints wína awatinak charutrarmau chimirmaurun paan waitrukartinuitai.</s>
      <s id="b.GAL.6.17.2">Tura asaramtai aints kichkisha yamaikia wínaka ititka awajtuschartinuitai.</s>
     </seg>
     <seg type="verse" id="b.GAL.6.18">
      <s id="b.GAL.6.18.1">Yatsur ainautirmin umaarutirmincha, ii Apuri Jesucristo atumniasha pengker awajtamsarti.</s>
      <s id="b.GAL.6.18.2">Tu ati.</s>
     </seg>
    </div>
   </div>
   <div type="book" id="b.EPH">
    <div type="chapter" id="b.EPH.1">
     <seg type="verse" id="b.EPH.1.1">
      <s id="b.EPH.1.1.1">Wiitjai Pabloitjai.</s>
      <s id="b.EPH.1.1.2">Yus wakerutak Jesucristo chichame etserin ata, turutin asa wína akuptukmiayi.</s>
      <s id="b.EPH.1.1.3">Cristonu ainautirmin Efesonam Cristo Jesús tuke umirkuram pujautirmin ju papin aatran akuptajrume.</s>
     </seg>
     <seg type="verse" id="b.EPH.1.2">
      <s id="b.EPH.1.2.1">Ii Apaachiri Yus ii Apuri Jesucristojai atumin wait anentramak pengker awajtamsarti.</s>
      <s id="b.EPH.1.2.2">Tura angkan pujustinnasha suramsarti.</s>
     </seg>
     <seg type="verse" id="b.EPH.1.3">
      <s id="b.EPH.1.3.1">Ii Apaachiri Yuska, ii Apuri Jesucristo Apaachiri asamtai, iikia: Ameketme juuntam tusar maaketai tiarmi.</s>
      <s id="b.EPH.1.3.2">Iikia Cristonu asakrin, Yus iincha timiá pengker awajtamsamiaji.</s>
      <s id="b.EPH.1.3.3">Tura ni Wakanin ii nintin engketramau asamtai, iikia nayaimpinam pujuinawa nunisrik pengker nintimsar angkan pujaji.</s>
     </seg>
     <seg type="verse" id="b.EPH.1.4">
      <s id="b.EPH.1.4.1">Tura asamtai Yus nu nangkamtaik nungkan najantsuk nintimias: Wína Uchir Cristo nukap arus aints niin umirinak pujusartinua nuna tunaarin sakatramu asa, tura aintstin timiá anenmau asa iincha pachitmas: Nu aints ainauka nekasar tunaarinchau wína Uchirnau arti tu nintimturmasmiaji.</s>
     </seg>
     <seg type="verse" id="b.EPH.1.5">
      <s id="b.EPH.1.5.1">Tura iincha Yus miatrusang anenmau asa, iin pachitmas: Ukunam wína Uchirun Jesucriston akupkamtai, nuka aints ainaun uwemtikratas jakamtai, wína aintsur wajasarti tusa, ningki wakerutmak tu nintimturmasmiaji.</s>
     </seg>
     <seg type="verse" id="b.EPH.1.6">
      <s id="b.EPH.1.6.1">Yus nekas timiá pengker asa, ni aneetiri Uchirin iin akupturmaku asa, wait anentramak iin pengker awajtamsamiaji.</s>
      <s id="b.EPH.1.6.2">Yus nuna turau asamtai, ni aintsri ainautikia mash iin pengker awajtamsamuri nintimsar: Yus juuntapita taji.</s>
     </seg>
     <seg type="verse" id="b.EPH.1.7">
      <s id="b.EPH.1.7.1">Yus iincha nukap anenmau asa, ni Uchirin akupturmaku asamtai, ii tunaarin akiimiatramkatas, Cristo jarutramak ni numpe numparmiayi.</s>
     </seg>
     <seg type="verse" id="b.EPH.1.8">
      <s id="b.EPH.1.8.1">Yus iincha wait anentramak pengker awajtamsau asa, ni nekamtairincha iincha suritramtsuk, ni nintimaurincha yaanchuik aints ainau nekaachminun wainiat iincha nekamtikramamiaji.</s>
      <s id="b.EPH.1.8.2">Tura iin uwemtikramratas Criston akupturmaku asamtai, yamaikia iisha nuka paan nekaatnuitji.</s>
     </seg>
     <seg type="verse" id="b.EPH.1.10">
      <s id="b.EPH.1.10.1">Yus iin nekamtikramatas wakerimia nuka nuwaitai.</s>
      <s id="b.EPH.1.10.2">Yus wi turatnuitjai tímia nunaka mash umis, Cristo ataksha tatin kinta jeamtai, nayaimpinmaya ainauncha, tura nungkanmaya ainauncha mash irur, wína Uchir Cristo nunaka tuke inartinuitai tu nintimramiayi.</s>
     </seg>
     <seg type="verse" id="b.EPH.1.11">
      <s id="b.EPH.1.11.1">Tura asamtai Cristonu ainautikia akiintsurning, Yus ningki iin uwemtikramratas wakerak iin pachitmas: Wína aintsur arti tusa, tura tuke Cristojai iruntrar wijai pujusarmi tusa wakerimiayi.</s>
     </seg>
     <seg type="verse" id="b.EPH.1.12">
      <s id="b.EPH.1.12.1">Yus nuna wakerau asamtai, iikia nuwá eemkar, Yus tuke nintimraru asar, Cristojai tuke nayaimpinam pujustinuapitji tusar, tura Yus nekas pengkerapita tusar, ni wakeramuri tuke inaitsuk najanatnuitji.</s>
     </seg>
     <seg type="verse" id="b.EPH.1.13">
      <s id="b.EPH.1.13.1">Tura atumsha iiya nunisrumek nekas uwemratin chicham Criston pachisrum antuku asaram, Cristo nekasampita timiarume.</s>
      <s id="b.EPH.1.13.2">Tura asamtai Yus: Wína Wakantrun aints ainau nintin engketatatjai tinu asa, ni Wakanin nekas pengker aa nuna atumi nintin engketramamiarume.</s>
      <s id="b.EPH.1.13.3">Tura asamtai atumsha: Wikia nekasnapi Yusnawaitja tusaram, atumek nekamatnuitrume.</s>
     </seg>
     <seg type="verse" id="b.EPH.1.14">
      <s id="b.EPH.1.14.1">Cristo ii tunaarin akiimiatramak uwemtikramrau asamtai, Yuse Wakani ii nintin engkemturmau asakrin, wína umirtuku ainaujai mash iruntraram, nekasrum wijai tuke pujustinuitrume tusa, Yuse Wakani iincha nintimtikramramiaji.</s>
      <s id="b.EPH.1.14.2">Tura Yuska timiá pengker asamtai, mash aints ainautikia pengker awajsartin ainiaji.</s>
     </seg>
     <seg type="verse" id="b.EPH.1.15">
      <s id="b.EPH.1.15.1">Atumka ii Apuri Jesús nekasampita tinu asaram, Yusnau ainau mash anearme.</s>
      <s id="b.EPH.1.15.2">Tura asamtai wisha nu chichaman antukan,</s>
     </seg>
     <seg type="verse" id="b.EPH.1.16">
      <s id="b.EPH.1.16.1">atumin pachisan Yusen seatkun tuke maaketai tajai.</s>
     </seg>
     <seg type="verse" id="b.EPH.1.17">
      <s id="b.EPH.1.17.1">Ii Apuri Jesucristo Apaachiri timiá pengker asamtai, atumin ninu Wakanin suramak, ni nekamtairincha atumniasha nekamtikramawarti tusan seatjarme.</s>
      <s id="b.EPH.1.17.2">Tura Yus itiur awa tusaram, miatrusrumek nekaamniuram tusan seatjarme.</s>
     </seg>
     <seg type="verse" id="b.EPH.1.18">
      <s id="b.EPH.1.18.1">Tura Yus atumin eatmaku asamtai, atum nayaimpinam jearam tuke nijai pujusmintrum tusan, tura atumin paan nekamtikramawarat tusan, Yusen seatjarme.</s>
      <s id="b.EPH.1.18.2">Tura Yus warina ni uchiri ainautinka tsangkatramkatnuitji nusha nekaamniuram tusan Yusen seatjarme.</s>
     </seg>
     <seg type="verse" id="b.EPH.1.19">
      <s id="b.EPH.1.19.1">Aints ainau Criston maawaru wainiat, ni tujinkamuri nekas atsau asamtai, Yuska ni kakarmarijai Criston jakamunmaya inankimiayi.</s>
      <s id="b.EPH.1.19.2">Nunia nayaimpinam iwiak, mash aa nuna inarti tusa, apu keemtainum ni untsurinini kentsamiayi.</s>
      <s id="b.EPH.1.19.3">Yuska timiá kakaram asa, ni kakarmarijai Cristonu ainautin kakamtikramratnuitji.</s>
      <s id="b.EPH.1.19.4">Nusha nekaamniuram tusan, wisha Yusen seatjarme.</s>
     </seg>
     <seg type="verse" id="b.EPH.1.21">
      <s id="b.EPH.1.21.1">Ii Apuri Cristo junia apu ainaun nukap nangkakawaitai.</s>
      <s id="b.EPH.1.21.2">Ni kakarmarisha nayaimpinam pujuinau kakarmarincha nukap nangkakawaitai.</s>
      <s id="b.EPH.1.21.3">Tura ii wainji nunasha mash ni kakarmarijai inamui.</s>
      <s id="b.EPH.1.21.4">Tura ii waintsuji nunasha pachitsuk mash inamui.</s>
      <s id="b.EPH.1.21.5">Cristo tuke iwiaaku asa, yamai pujuina nunasha, tura ukunam pujusartinua nunasha mash nukap nangkakawaitai.</s>
     </seg>
     <seg type="verse" id="b.EPH.1.22">
      <s id="b.EPH.1.22.1">Tura mash ainia nu Cristonka umirkartinuitai.</s>
      <s id="b.EPH.1.22.2">Tura mash ni umirin ainautin inarti tusa, Yus Cristonak inaikiamiayi.</s>
      <s id="b.EPH.1.22.3">Tura asamtai Cristo aintsri ainautikia kichik namangkea nunisrik ainiaji.</s>
     </seg>
     <seg type="verse" id="b.EPH.1.23">
      <s id="b.EPH.1.23.1">Tura Cristo mash aa nuna najanau asa, ni aintsri ainautinka inatmartin asamtai, iikia mash iruntrar Cristonuitji.</s>
      <s id="b.EPH.1.23.2">Tura Cristonu asakrin, ni Wakanin ii nintin piatramkau asamtai, mash Cristojai iruntrarsha kichik namangkea nunisrik ainiaji.</s>
     </seg>
    </div>
    <div type="chapter" id="b.EPH.2">
     <seg type="verse" id="b.EPH.2.1">
      <s id="b.EPH.2.1.1">Atumka yaanchuikia tunaarintin asaram, jakawa nunisrumek pujuyarme.</s>
     </seg>
     <seg type="verse" id="b.EPH.2.2">
      <s id="b.EPH.2.2.1">Tura ju nungkanam Criston umirchau ainau pujuinawa nunisrumek yaanchuikia atumsha pujuyarme.</s>
      <s id="b.EPH.2.2.2">Tu pujau asaram atumsha iwianchi apuri Cristo umirtan nakitinau apuri aa nuna wakeramuri tuke umirkuram pujuyarme.</s>
     </seg>
     <seg type="verse" id="b.EPH.2.3">
      <s id="b.EPH.2.3.1">Yaanchuikia iisha Cristo nemarchau asar tu pujuyaji, tura ii namangke wakera nuke najankur, tura ii nintijai wakeraji nuke nintimsar pujuyaji.</s>
      <s id="b.EPH.2.3.2">Tura tunaanumia akiinau asar, chikich aints Yusen umirchau pujuina nunisrik pujuinau asar, Yuse kajekmauri jukitin amiaji.</s>
     </seg>
     <seg type="verse" id="b.EPH.2.4">
      <s id="b.EPH.2.4.1">Tu pujarning Yus iincha wait anentramak pengker awajtamsatas wakerutmimiaji.</s>
      <s id="b.EPH.2.4.2">Turamtai iikia tunaarintin asar, jakawa nunisrik pujarning, Yuska iincha miatrusang anenmau asa, Cristojai tuke iwiaaku pujusmintrum tusa, iincha uwemtikramramiaji.</s>
     </seg>
     <seg type="verse" id="b.EPH.2.6">
      <s id="b.EPH.2.6.1">Tura asamtai iikia Cristo Jesúsnau asar, yamaikia nijai tsaniasar jakamunmaya nantaknua nunisrik tura nayaimpinam pujuinawa nunisrik, pengker nintimsar angkan pujusmintrum tusa uwemtikramramiaji.</s>
     </seg>
     <seg type="verse" id="b.EPH.2.7">
      <s id="b.EPH.2.7.1">Tura nukap arus ni anengkratairincha, tura iin pengker awajtamsatnurincha nekamtikramatas turamiayi.</s>
     </seg>
     <seg type="verse" id="b.EPH.2.8">
      <s id="b.EPH.2.8.1">Tura atumsha Cristo nekasampita tau asakrumin, Yus wait anentramak atumniasha tunaanumia uwemtikramramiarume.</s>
      <s id="b.EPH.2.8.2">Antsu atumkeka nuka turunachmiarume.</s>
      <s id="b.EPH.2.8.3">Antsu Yuska ningki wakerak kuikiachujai turamiayi.</s>
     </seg>
     <seg type="verse" id="b.EPH.2.9">
      <s id="b.EPH.2.9.1">Aints ningkikia uwemrachmin ayat, ni pengker takaamurijai tunaunumia uwemramnawaitkungka: Wiki tunaunumia uwemrawaitjai, tumamtinuitai.</s>
      <s id="b.EPH.2.9.2">Antsu aints kichkisha tuuka uwemrachmin asamtai, Yuska atumniaka ningki wakerak tunaanumia uwemtikramramiarume.</s>
     </seg>
     <seg type="verse" id="b.EPH.2.10">
      <s id="b.EPH.2.10.1">Iikia akiintsurning, Yusek iin uwemtikramratas ni Uchirin Cristo Jesúsan akupturmaku asa, tura iincha yamaram nintimaun suramsau asa: Yamaikia Cristonu asaram, pengker aa nuke turataram tusa iincha yainmaktinuitji.</s>
     </seg>
     <seg type="verse" id="b.EPH.2.11">
      <s id="b.EPH.2.11.1">Tura asamtai judíochu ainautiram yaanchuik itiur pujuyaji tusaram nintimrataram.</s>
      <s id="b.EPH.2.11.2">Judíochu akiinautiram Yuska umirchau asakrumin, judíoti ainauti atum pachisar: ¿Warí, ni nuwapchiri charutkamukai? tsuutakur tinuyaji.</s>
      <s id="b.EPH.2.11.3">Antsu judíotikia ii uwejejai ii uchiri nuwapchirin charutin asar, iik nintimsarik: Iikia Yusnawaitji tu nintimnuyaji.</s>
     </seg>
     <seg type="verse" id="b.EPH.2.12">
      <s id="b.EPH.2.12.1">Antsu atumka yaanchuik Cristo pachisrum yamaram chichamka nekachu ayarme.</s>
      <s id="b.EPH.2.12.2">Tura asaram Yuse aintsrinchu ayarme.</s>
      <s id="b.EPH.2.12.3">Tura Yuska judío ainautin ni chichamen akupturmak: Tuke wijai pujustinuitrume, tímia nuka antichu ayarme.</s>
      <s id="b.EPH.2.12.4">Tura nu chicham antichu asaram tura Yuska umirchau asaram uwemrachmin ayarme.</s>
     </seg>
     <seg type="verse" id="b.EPH.2.13">
      <s id="b.EPH.2.13.1">Antsu yaanchuikia Yuska umirchau ayatrum, yamaikia Cristo atumi tunaarin sakturmartas jarutramak numparu asamtai, atumka Cristo Jesúsnau asaram Yusnum iruntratnuitrume.</s>
     </seg>
     <seg type="verse" id="b.EPH.2.14">
      <s id="b.EPH.2.14.1">Yaanchuikia judío ainauti Moisésa chichame umirin asar, judíochu ainautirmijai kajernain armiaji.</s>
      <s id="b.EPH.2.14.2">Tura wainiat Cristo judío ainautin tura judíochu ainautirmincha nunisang uwemtikramratas jarutramkamiaji.</s>
      <s id="b.EPH.2.14.3">Tura asamtai Yus yaanchuik Moisésnum chichaman akupkamia nuna nangkamaku asamtai, yamaikia judío ainautincha, tura judíochu ainautirmincha: Mash iruntraram kichik aintsua nunisrumek kajernaitsuk angkan pengker pujusmintrum tusa, Cristo atumin angkan awajtamsamiarume.</s>
     </seg>
     <seg type="verse" id="b.EPH.2.16">
      <s id="b.EPH.2.16.1">Tura Cristo numi winangmanum waitnas jarutramkau asa: Mash metek pengker nintimtunisrum pujustaram tusa, judío ainautincha tura judíochu ainautirmincha: Atumi kajernaiyamuri inaisataram tusa chichamnaka iwiaramiayi.</s>
     </seg>
     <seg type="verse" id="b.EPH.2.17">
      <s id="b.EPH.2.17.1">Judíochu ainautiram, yaanchuikia Yus umirtsuk pujarmin wainiat, Cristo aints ainauncha mash uwemtikratas wantinkau asa: Judío ainau tura judíochu ainausha mash metek angkan pengker nintimsar kajernaitsuk pujusarti tusa, nu chichamnaka atumin nekamtikramamiarume.</s>
     </seg>
     <seg type="verse" id="b.EPH.2.18">
      <s id="b.EPH.2.18.1">Tura mash Cristonu asaram, judíochu ainautirmincha, tura judío ainautincha mash irur ni Wakanin ii nintin engketramau asamtai, ii Apaachiri Yuska seatnuitrume.</s>
     </seg>
     <seg type="verse" id="b.EPH.2.19">
      <s id="b.EPH.2.19.1">Tura yamaikia atumsha Cristonu asaram, chikich nungkanmaya aintsua tumauchuitrume.</s>
      <s id="b.EPH.2.19.2">Antsu Cristonu ainaujai mash iruntraram Yuse aintsrintrume.</s>
     </seg>
     <seg type="verse" id="b.EPH.2.20">
      <s id="b.EPH.2.20.1">Atumka jea jeamkamua tumawaitrume.</s>
      <s id="b.EPH.2.20.2">Kayajai jean jeamin ainau jea yumpunkai tusar, painia tumaun kayan nungka taimunam jintin armayi.</s>
      <s id="b.EPH.2.20.3">Yaanchuik Yuse chichame etserin ainau tura Cristo nuiniatiri ainausha jean jeaminawa nunisarang aints ainaun Yuse chichamen ujau armiayi.</s>
      <s id="b.EPH.2.20.4">Tura kaya nekas juunta tumau aa nuka Jesucristoketai.</s>
     </seg>
     <seg type="verse" id="b.EPH.2.21">
      <s id="b.EPH.2.21.1">Tura asamtai Cristonu ainautikia untsuri asar, mash iruntrar metek nintimtunisar ii Apuri jee nekas pengker jeamkamua nunisrik ainiaji.</s>
     </seg>
     <seg type="verse" id="b.EPH.2.22">
      <s id="b.EPH.2.22.1">Tura Yuse Wakani atumi nintin engkemturmau asamtai, atumka mash iruntraram Yuse jeea nunisketrume.</s>
     </seg>
    </div>
    <div type="chapter" id="b.EPH.3">
     <seg type="verse" id="b.EPH.3.1">
      <s id="b.EPH.3.1.1">Wikia Cristo Jesúsa chichamen judíochu ainautirmin etserkau asamtai, wína achirkar kársernum engketawarmiayi.</s>
     </seg>
     <seg type="verse" id="b.EPH.3.2">
      <s id="b.EPH.3.2.1">Tura asamtai Yuska: Wína chichamur etserkata tusa, ningki wakerutak akuptuku asa, tura atumin wait anentramak pengker awajtamsatas wakerau asa, wina chichamur etserkata tusa nekamtikruamiayi.</s>
      <s id="b.EPH.3.2.2">Atumka nuka nekaamnawaitrume.</s>
     </seg>
     <seg type="verse" id="b.EPH.3.3">
      <s id="b.EPH.3.3.1">Ju chichaman yamaikia jumchik aarja junaka aints ainau yaanchuikia nekaacharmiayi.</s>
      <s id="b.EPH.3.3.2">Antsu Yus ningki wakerak winaka nekamtikruamiayi.</s>
     </seg>
     <seg type="verse" id="b.EPH.3.4">
      <s id="b.EPH.3.4.1">Yaanchuik aints ainau nu chichaman nekaachminun wainiat, Yuska nu chichaman wína nekamtikruau asamtai, wi aarja ju atumsha aujsaram nekaamnawaitrume.</s>
     </seg>
     <seg type="verse" id="b.EPH.3.5">
      <s id="b.EPH.3.5.1">Yaanchuikia aints kichkisha nu chichamnaka nekaacharmiayi.</s>
      <s id="b.EPH.3.5.2">Antsu yamaikia Yuska ni Wakanin akupturmaku asa, Cristo akuptukmau ainautincha, tura chikich Yuse chichame etserin ainauncha, Criston pachisar etserkarti tusa, nu chichamnaka nekamtikramamiaji.</s>
     </seg>
     <seg type="verse" id="b.EPH.3.6">
      <s id="b.EPH.3.6.1">Nu chichamka juwaitai: Judíochu ainautirmesha judío ainautijai metek Cristo Jesúsnau asar, uwemratin chicham umirkar kichik aintsua nunisrik atinuitji.</s>
      <s id="b.EPH.3.6.2">Tura Yuse uchiri asar, mash iruntrar Cristonu ainiaji.</s>
      <s id="b.EPH.3.6.3">Judío ainautin Yuska yaanchuik ni chichamen akupturmak: Wijai tuke pujusmintrum tímia nunisang yamaikia judíochu ainautirmincha ju chichamnasha akupturmarme.</s>
     </seg>
     <seg type="verse" id="b.EPH.3.7">
      <s id="b.EPH.3.7.1">Wikia yaanchuikia Cristo umirtan nakitin asan, mash Cristonu ainaun nangkamasnak mianchauyajai.</s>
      <s id="b.EPH.3.7.2">Tura aing Yuska: Wína inatir wajasta tusa, ningki wakerutak tura wait anentrak, wína pengker awajtustas uwemtikruru asa, judíochu ainamunam wína chichamur etserkata tusa ni kakarmarin surusmiayi.</s>
      <s id="b.EPH.3.7.3">Tura asamtai wi Cristo chichamen etserkun: Cristo ningki wakerutkau asa, wait anentramak iincha tuke uwemtikramratnuitji tusan, nu chichamka kuikian nangkamasang timiá pengker asamtai etserjai.</s>
     </seg>
     <seg type="verse" id="b.EPH.3.9">
      <s id="b.EPH.3.9.1">Yus mash najanamia nuna nintimias: Judíochu ainau mash wína aintsur artinuitai tusa, ningki mash nekayat, nu nangkamtaik aints ainaun nunaka paanka nekamtikiachmiayi.</s>
      <s id="b.EPH.3.9.2">Antsu nu chichaman paan nekamtikiata tusa wína akuptukmiayi.</s>
     </seg>
     <seg type="verse" id="b.EPH.3.10">
      <s id="b.EPH.3.10.1">Tura yamai Yuse awemamuri apuri ainau nayaimpinam pujuinauka mash ni aintsritin Yus turunamun mash waitmakar nintimsar: Yuse nintimauri nekas pengker aa nuna paan nekamtikiatas,</s>
     </seg>
     <seg type="verse" id="b.EPH.3.11">
      <s id="b.EPH.3.11.1">Yus yaanchuik aints ainautin najatmatsuk, aints ainau uwemrarti tusa: Nukap arusan uchirun akupkatnuitjai, tu nintimrau asa, ni tímia nunisang ii Apuri Jesucriston akupturmakmiaji.</s>
     </seg>
     <seg type="verse" id="b.EPH.3.12">
      <s id="b.EPH.3.12.1">Turamtai iikia Cristo nekasampita tinu asar, shamtsuk tura natsaamtsuk angkan Yuska seamnawaitji.</s>
      <s id="b.EPH.3.12.2">Tura Cristonu asar, Yus seakur: Nekasampi anturtamji titinuitji.</s>
     </seg>
     <seg type="verse" id="b.EPH.3.13">
      <s id="b.EPH.3.13.1">Tura asamtai wikia atumin Cristo chichamen etserkau asan, wait wajamur nekakrumsha: Napchau nintimtsuk asataram tusan tajarme.</s>
      <s id="b.EPH.3.13.2">Antsu wikia wait wajaing, atumka warasmintrum tusan wakerajai.</s>
     </seg>
     <seg type="verse" id="b.EPH.3.14">
      <s id="b.EPH.3.14.1">Tura asamtai wikia tikishman ii Apuri Jesucristo Apaachirin seatjarme.</s>
     </seg>
     <seg type="verse" id="b.EPH.3.15">
      <s id="b.EPH.3.15.1">Yus nayaimpinmaya ainauncha tura nungkanmaya ainauncha mash najanau asamtai, iikia junia aints ainauti ii aparijai chichaaji nunisrik Yuska seakur: “Apaachia,” titinuitji.</s>
     </seg>
     <seg type="verse" id="b.EPH.3.16">
      <s id="b.EPH.3.16.1">Wisha atumin pachisan tu seatjarme: Yus timiá pengker asa, tura timiá kakaram asa, ni Wakani atumi nintin piatramkau asamtai, ni kakarmarijai atumniasha kakamtikramrarti.</s>
     </seg>
     <seg type="verse" id="b.EPH.3.17">
      <s id="b.EPH.3.17.1">Tura Cristo nekasampita tinu asakrumin, Cristo atumi nintin pujurtamsamniuram tusan, tura nekasrum aneenisrum pujusmintrum tusan Yusnaka seatjarme.</s>
     </seg>
     <seg type="verse" id="b.EPH.3.18">
      <s id="b.EPH.3.18.1">Tu pujakrumka Cristo umirin ainaujai mash iruntraram, Cristo anengkratairi tu awai tusaram, nekaataram tusan Yusen seatjarme.</s>
      <s id="b.EPH.3.18.2">Cristo aints ainautin tuke inaitamtsuk timiá anenmau asamtai, atumsha nunisrumek Yuska aneetaram tusan seatjarme.</s>
     </seg>
     <seg type="verse" id="b.EPH.3.19">
      <s id="b.EPH.3.19.1">Tura ¿Cristo anengkratairi itiurak aa? tusaram ¿tura aints ainautin waruka timiá anenmaji? tusaram miatrusrumek nekaachminun wainiat, Yus atumin nintimtikramrat tusan seatjarme.</s>
     </seg>
     <seg type="verse" id="b.EPH.3.20">
      <s id="b.EPH.3.20.1">Tura asan Yusen maaketai tajai.</s>
      <s id="b.EPH.3.20.2">Yuska timiá kakaram asa, ni tujinkamuringkia pengké atsau asamtai, ni kakarmarijai iincha kakamtikramrau asa, ni kakarmari ii seaji nuna nangkamasang iincha suramsamnawaitji.</s>
      <s id="b.EPH.3.20.3">Tura ii nintimji nuna nangkamasang iincha nintimtikramramnawaitji.</s>
     </seg>
     <seg type="verse" id="b.EPH.3.21">
      <s id="b.EPH.3.21.1">Tura Cristo Jesús iin uwemtikramrau asamtai, Cristonu ainautikia mash ninu asar, Yuska nekasar tuke inaitsuk pengker awajsarmi.</s>
      <s id="b.EPH.3.21.2">Tu ati.</s>
     </seg>
    </div>
    <div type="chapter" id="b.EPH.4">
     <seg type="verse" id="b.EPH.4.1">
      <s id="b.EPH.4.1.1">Wikia ii Apuri Cristo inatiri asamtai, wína achirkar kársernum engketawarmiayi.</s>
      <s id="b.EPH.4.1.2">Tura asan atumin akatkun, Yuska: Wína uchir ataram tusa, atumin eatmaku asamtai, atumsha Yuska umirin asaram, ni wakera nunisrumek pujustaram tusan nunasha tajarme.</s>
     </seg>
     <seg type="verse" id="b.EPH.4.2">
      <s id="b.EPH.4.2.1">Atumka: Mianchawaitjai tusaram, jaimiasrum yaitasrum aujnain ataram.</s>
      <s id="b.EPH.4.2.2">Tura pengker nintimtunisrum aneenin ataram.</s>
     </seg>
     <seg type="verse" id="b.EPH.4.3">
      <s id="b.EPH.4.3.1">Tura Yuse Wakani atumi nintin engkemturmau asamtai, atumka mash iruntraram metek nintimsaram angkan pengker pujustaram.</s>
     </seg>
     <seg type="verse" id="b.EPH.4.4">
      <s id="b.EPH.4.4.1">Yuse Wakaningkia kichkitai.</s>
      <s id="b.EPH.4.4.2">Nuka ii nintin mash metek engkemturmau asamtai, Cristonu ainautikia mash iruntrar kichik namangkea nunisrik atinuitji.</s>
      <s id="b.EPH.4.4.3">Tura Yuska iincha mash eatmaku asamtai, mash metek iruntrar nekasar Cristojai nayaimpinam pujustinuitji tu nintimji.</s>
     </seg>
     <seg type="verse" id="b.EPH.4.5">
      <s id="b.EPH.4.5.1">Ii Apuringkia kichkitai: Jesucristoketai.</s>
      <s id="b.EPH.4.5.2">Tura asamtai mash metek Cristok nekasampita titinuitji.</s>
      <s id="b.EPH.4.5.3">Cristonu ainauti Cristo nemarkatasar mash metek maiinuitji.</s>
     </seg>
     <seg type="verse" id="b.EPH.4.6">
      <s id="b.EPH.4.6.1">Tura Yuscha kichkitai: Nuka mash aints ainauti Apaachirintai.</s>
      <s id="b.EPH.4.6.2">Tura asa mash aa nuna inawai.</s>
      <s id="b.EPH.4.6.3">Tura mash aints ainau wina wakeramurun najanawarti tusa nintimtikrartinuitji.</s>
      <s id="b.EPH.4.6.4">Tura asa ii nintin engkemturmawaitji.</s>
     </seg>
     <seg type="verse" id="b.EPH.4.7">
      <s id="b.EPH.4.7.1">Tura Cristo iincha pengker awajtamak: Yainikmintrum tusa ningki wakerutmak, Yuse takatrisha metekchau atumsha atumsha takakmasmintrum tusa, ni kakarmarinka suramsawaitji.</s>
     </seg>
     <seg type="verse" id="b.EPH.4.8">
      <s id="b.EPH.4.8.1">Tura asamtai Yuse chichame yaanchuik Criston pachis tu aarmawaitai: “Ni nemase ainaun mash nepetak nayaimpinam wakamiayi, tura mash ainia nuna inartin asa, ningki wakerak aints ainaun metekchau kichik kichik ni kakarmarin susamiayi.”</s>
      <s id="b.EPH.4.8.2">Tu aarmawaitai.</s>
     </seg>
     <seg type="verse" id="b.EPH.4.9">
      <s id="b.EPH.4.9.1">“Ni wakamiayi,” tu aarmawa nuka ¿warina takua tawa?</s>
      <s id="b.EPH.4.9.2">Nuka yaanchuik ju nungkanam tara, aints wajas, nunia jakau asamtai iwiarsarmiayi.</s>
     </seg>
     <seg type="verse" id="b.EPH.4.10">
      <s id="b.EPH.4.10.1">Turinau wainiat nunia jaka nantakin asa, mash iruna nuna ni kakarmarijai inartas nayaimpinam wakamiayi.</s>
     </seg>
     <seg type="verse" id="b.EPH.4.11">
      <s id="b.EPH.4.11.1">Tura mash aa nuna inakratin asa, ni akuptukmau ainautinka: Wína chichamur etserkataram tusa kakamtikramamiaji.</s>
      <s id="b.EPH.4.11.2">Nunia Yuse chichame etserin chikich ainauncha: Wina chichamur etserkataram tusa ni chichamenka nekamtikramiayi.</s>
      <s id="b.EPH.4.11.3">Nunia chikich ainauncha: Yusnum uwemratin chicham paan etserkamniuram tusa kakamtikramiayi.</s>
      <s id="b.EPH.4.11.4">Nunia chikich ainauncha Cristo umirin ainau wainkamniuram tusa nintimtikramiayi.</s>
      <s id="b.EPH.4.11.5">Nunia chikich ainauncha Yuse chichame nuikiartin ataram tusa inaikiamiayi.</s>
     </seg>
     <seg type="verse" id="b.EPH.4.12">
      <s id="b.EPH.4.12.1">Cristo ni aintsri ainautin mash ni takatrin suramak: Cristonu ainau yaingmintrum tusa tura: Wína wakeramur miatrusrumek umirtukmintrum tusa, Cristo ni inatiri ainautinka mash ni kakarmarin suramsamiaji.</s>
     </seg>
     <seg type="verse" id="b.EPH.4.13">
      <s id="b.EPH.4.13.1">Cristo iin kakamtikramrau asamtai, iikia mash metek Cristo miatrusrik umirkarmi tusar, tura Yuse Uchiri tu awai tusar, miatrusrik nekaami tusar yainiktinuitji.</s>
      <s id="b.EPH.4.13.2">Tu pujakrikia mash metek Cristoa nunisrik nintimrartinuitji.</s>
      <s id="b.EPH.4.13.3">Tura Cristoa nunisrik nintimrar, Cristo wakeramuringkia tuke najanatnuitji.</s>
     </seg>
     <seg type="verse" id="b.EPH.4.14">
      <s id="b.EPH.4.14.1">Tu pujakrikia uchi nintiminawa nunisrikia nintimrashtinuitji.</s>
      <s id="b.EPH.4.14.2">Uchi ainau nase mai umpu mai umpu waja nunisarang nintiminak chichaman antukar pachitsuk nintimaurin yapajin ainawai.</s>
      <s id="b.EPH.4.14.3">Tura wait chichaman antukar mengkakartin ainawai.</s>
      <s id="b.EPH.4.14.4">Tura asaramtai anangkartin ainauka wait chichaman chichainau asar, chikich ainauncha pachitsuk anangkinawai.</s>
     </seg>
     <seg type="verse" id="b.EPH.4.15">
      <s id="b.EPH.4.15.1">Antsu iikia aneeniakur nekas chicham aa nu ujaniktinuitji.</s>
      <s id="b.EPH.4.15.2">Tura ii Apuri Cristo miatrusrik umirkurkia, ni nintimia nunisrik nintimsar, Cristonu ainautikia uchi nampuarua nunisrik nintimrartinuitji.</s>
     </seg>
     <seg type="verse" id="b.EPH.4.16">
      <s id="b.EPH.4.16.1">Tura asamtai Cristonu ainautikia untsuri ayatrik, kichkia nunisrik mash iruntrar metek nintimtunisar, miatrusrik aneenisar yainiktinuitji.</s>
      <s id="b.EPH.4.16.2">Tura asar Cristo ni takatri metekchau ati tusa iin suramsau asamtai, Cristo kakarmarijai mash iruntrar Cristo miatrusrik umirkatnuitji.</s>
     </seg>
     <seg type="verse" id="b.EPH.4.17">
      <s id="b.EPH.4.17.1">Ii Apuri Cristo ju chichamnasha aarta turutin asamtai, nunasha tajarme.</s>
      <s id="b.EPH.4.17.2">Yusen umirtsuk pujuinawa nunisrumek nangkamrum nintimsarmeka pujusairap.</s>
      <s id="b.EPH.4.17.3">Nu aints ainauka Yuse wakeramurin pachinachu asar nangkamiar nintiminawai.</s>
     </seg>
     <seg type="verse" id="b.EPH.4.18">
      <s id="b.EPH.4.18.1">Nuka Yuse chichamen nekatan nakitinau asar paanka nintiminatsui.</s>
      <s id="b.EPH.4.18.2">Tura nintinchau asar pengker pujustinun Yus sukarta nunaka nintiminatsui.</s>
     </seg>
     <seg type="verse" id="b.EPH.4.19">
      <s id="b.EPH.4.19.1">Tura ni tunau turamurincha natsaamtsuk turin asar, warainak pasé aa nuna turin ainawai.</s>
     </seg>
     <seg type="verse" id="b.EPH.4.20">
      <s id="b.EPH.4.20.1">Antsu atumka Cristo chichame paan antuku asaram, tu pujusmintrum tusarkia nuiniarchamuitrume.</s>
     </seg>
     <seg type="verse" id="b.EPH.4.21">
      <s id="b.EPH.4.21.1">Atumka nekasrumek Jesúsa chichame antukuitkurmeka, tura ni chichame nuimiaru akurmeka, ni chichame pachisrum atumsha: Nuka nekasaintai timinuitrume.</s>
     </seg>
     <seg type="verse" id="b.EPH.4.22">
      <s id="b.EPH.4.22.1">Yaanchuikia atumi wakeramuri nintimkuram anangmamkuram tuke inaitsuk tunau nintimin ayarme.</s>
      <s id="b.EPH.4.22.2">Tura asaram mengkakatnunam pujuyarme.</s>
      <s id="b.EPH.4.22.3">Antsu yamaikia nu arut nintimtaingkia inaisaram, Yuse Wakani atumi nintin engkemturmau asamtai, yamaram nintiminawa nunisrumek pujustaram.</s>
     </seg>
     <seg type="verse" id="b.EPH.4.24">
      <s id="b.EPH.4.24.1">Tura nekas chicham antuku asaram, Yus wakera nunisrumek tunaarinchau pujakrum, nekasrum pengker aa nuke turatnuitrume.</s>
      <s id="b.EPH.4.24.2">Tura asaram yamaikia yamaram nintimau nuke nintimsaram pujustaram.</s>
     </seg>
     <seg type="verse" id="b.EPH.4.25">
      <s id="b.EPH.4.25.1">Tura atumka mash kichik namangkea tumau asaram, waitrutsuk nekas chicham aa nuke chichastaram.</s>
     </seg>
     <seg type="verse" id="b.EPH.4.26">
      <s id="b.EPH.4.26.1">Kajernaikiaram tunau nintimsarmeka kanurairap.</s>
      <s id="b.EPH.4.26.2">Antsu chikich ainaujaisha tsangkurnairaram angkan kanurtaram.</s>
     </seg>
     <seg type="verse" id="b.EPH.4.27">
      <s id="b.EPH.4.27.1">Satanás atumi nintin engkemturawai tusaram aneartaram.</s>
     </seg>
     <seg type="verse" id="b.EPH.4.28">
      <s id="b.EPH.4.28.1">Yaanchuik kasamin akurmesha, yamaikia Cristonu asaram kasamat inaisaram pengker takakmastaram.</s>
      <s id="b.EPH.4.28.2">Tura yuuminak pujuinau yuumamurin susami tusaram, pengker takakmastaram.</s>
     </seg>
     <seg type="verse" id="b.EPH.4.29">
      <s id="b.EPH.4.29.1">Atum chichaakrumsha, chicham nakitamuka chichakairap.</s>
      <s id="b.EPH.4.29.2">Antsu chikich aints ainaun pengker awajsamin aa nuke chichaktaram.</s>
      <s id="b.EPH.4.29.3">Tura antujamniau chichau asaram, chikich ainausha miatrusarang Criston umirkarat tusaram, chicham pengker aa nuke chichastaram.</s>
     </seg>
     <seg type="verse" id="b.EPH.4.30">
      <s id="b.EPH.4.30.1">Yuse Wakani nekas pengker aa nuka wake mesemtikairap.</s>
      <s id="b.EPH.4.30.2">Yuse Wakani atumi nintin engkemturmau asamtai atumsha: Wikia nekasnapi Yusnawaitja tusaram paan nekaamamin arume.</s>
     </seg>
     <seg type="verse" id="b.EPH.4.31">
      <s id="b.EPH.4.31.1">Pasé aa nuka mash inaisaram kajernaitasha, tura nakitnairatnusha, tura jiyaniktincha, tura katsekmaktincha, tura pasé chichamsha mash inaisataram.</s>
     </seg>
     <seg type="verse" id="b.EPH.4.32">
      <s id="b.EPH.4.32.1">Antsu wait anennaisaram, tura pengker awajnaisaram pujustaram.</s>
      <s id="b.EPH.4.32.2">Yus atumi tunaarin mash tsangkutramrau asamtai, atumka Cristonu asaram tsangkurnairataram.</s>
     </seg>
    </div>
    <div type="chapter" id="b.EPH.5">
     <seg type="verse" id="b.EPH.5.1">
      <s id="b.EPH.5.1.1">Atumka nekasrum Yuse aneetiri uchiri asaram, Yus puja nunisrumek pujustaram.</s>
     </seg>
     <seg type="verse" id="b.EPH.5.2">
      <s id="b.EPH.5.2.1">Cristo ningki wakerak, iin uwemtikramratas jarutramkau asa, Yusen pengker awajsamiayi.</s>
      <s id="b.EPH.5.2.2">Tura asamtai Cristo iin anenma nunisrumek atumsha aneenitaram.</s>
     </seg>
     <seg type="verse" id="b.EPH.5.3">
      <s id="b.EPH.5.3.1">Atumka Yusnau asaram, tsanirmatnusha, tura pasé turatnusha, tura chikichnau aa nu wakeruktincha pachisrum chichaschatnuitrume.</s>
     </seg>
     <seg type="verse" id="b.EPH.5.4">
      <s id="b.EPH.5.4.1">Aints chikich nuwajai tsanirminauka, tura pasé turatnun wakerinauka, tura ninuchu aa nuna tuke wakerin ainauka nayaimpinam Yus ni Uchiri Cristojai aints ainautin inatmartas puja nuna pujutirinka pengké pujuschamnawaitai.</s>
      <s id="b.EPH.5.4.2">Atumsha nuka paan nekarme.</s>
      <s id="b.EPH.5.4.3">Ninuchu aa nuna wakerinauka chikich aintsu yusrin tikishmatrar seainawa nunisarang ainawai.</s>
      <s id="b.EPH.5.4.4">Tura chicham natsanpiaku aa nuka chichakairap, tura nintinchawa nunisrumek nangkamrumka chichakairap.</s>
      <s id="b.EPH.5.4.5">Nu chichamka nakitaintai.</s>
      <s id="b.EPH.5.4.6">Tura chikich ainausha pachisrum wishikrairap.</s>
      <s id="b.EPH.5.4.7">Antsu Cristonu asaram maaketai titaram.</s>
     </seg>
     <seg type="verse" id="b.EPH.5.6">
      <s id="b.EPH.5.6.1">Chikich ainau nangkamiar wait chichaman chichainamtaisha, anangkruwai tusaram nintimrataram.</s>
      <s id="b.EPH.5.6.2">Yusen umirchau ainauka tuke inaitsuk tunau turin asaramtai, Yuska nu aints ainaun wait wajaktiniun susartinuitai.</s>
     </seg>
     <seg type="verse" id="b.EPH.5.7">
      <s id="b.EPH.5.7.1">Tura asamtai nu aints ainaujai pengké pachinkairap tajarme.</s>
     </seg>
     <seg type="verse" id="b.EPH.5.8">
      <s id="b.EPH.5.8.1">Yaanchuikia Cristo umirchau asaram, teenam pujuinawa nunisrumek pujuyarme.</s>
      <s id="b.EPH.5.8.2">Antsu yamaikia ii Apuri Cristonu asaram, paaniunam pujuinawa nunisrumek pujarme.</s>
      <s id="b.EPH.5.8.3">Tura asaram tuke inaitsuk paaniunam pujusrum Cristosha umirin ataram.</s>
     </seg>
     <seg type="verse" id="b.EPH.5.9">
      <s id="b.EPH.5.9.1">Paaniunam pujuinauka pengker nintintin ainawai.</s>
      <s id="b.EPH.5.9.2">Tura nekas pengker aa nuna turinak nekas aa nuna chichainawai.</s>
     </seg>
     <seg type="verse" id="b.EPH.5.10">
      <s id="b.EPH.5.10.1">Tura asamtai ii Apuri wakera nu turin ataram.</s>
     </seg>
     <seg type="verse" id="b.EPH.5.11">
      <s id="b.EPH.5.11.1">Tura Yusen nintimtsuk teenam pujuinawa nunisrumek atumka: Tunau wajasai tusaram, nu aints ainaujaingkia iruntrairap.</s>
      <s id="b.EPH.5.11.2">Antsu teenam pujuinauka tunaanum pujusarai tusaram chicharkataram.</s>
     </seg>
     <seg type="verse" id="b.EPH.5.12">
      <s id="b.EPH.5.12.1">Nu aints ainau anumkar tunau turina nuna tunaaringkia pachisar chichastinka nekas natsanpiakuitai.</s>
     </seg>
     <seg type="verse" id="b.EPH.5.13">
      <s id="b.EPH.5.13.1">Antsu aints paaniunam pujuinau turamuringkia paan nekaratnuitji.</s>
      <s id="b.EPH.5.13.2">Tura tunau ainau turamurisha nunisang mash paan nekaratnuitji.</s>
     </seg>
     <seg type="verse" id="b.EPH.5.14">
      <s id="b.EPH.5.14.1">Tura asamtai tunau takainaun pachis tu aarmawaitai: “Jakawa nunisrumek kanurum tepakrumsha shintartaram.</s>
      <s id="b.EPH.5.14.2">Turaram shintarum nantaktaram.</s>
      <s id="b.EPH.5.14.3">Turakrumningkia Cristo atumin paan nintimtikramratnuitrume.”</s>
     </seg>
     <seg type="verse" id="b.EPH.5.15">
      <s id="b.EPH.5.15.1">Tu aarmau asamtai: Itiur pujaji, tusaram nintimrataram.</s>
      <s id="b.EPH.5.15.2">Yamaikia tunau ainau untsuri pujuinau wainiatrumek, atumka nintinchawa nunisrumka pujusairap.</s>
      <s id="b.EPH.5.15.3">Tura ii jakatin kinta wári jeatin asamtai, kintajai metek Yuska pengker awajsataram.</s>
     </seg>
     <seg type="verse" id="b.EPH.5.17">
      <s id="b.EPH.5.17.1">Tura asaram nintinchau ainau turina nuka turuwairap.</s>
      <s id="b.EPH.5.17.2">Antsu Yuse wakeramuri itiur awa tusaram nintimrataram.</s>
     </seg>
     <seg type="verse" id="b.EPH.5.18">
      <s id="b.EPH.5.18.1">Atumi umutiri umakrumsha nampekairap.</s>
      <s id="b.EPH.5.18.2">Atum nampeakrum pujakrumka inaisatatkamaram tujintarme.</s>
      <s id="b.EPH.5.18.3">Antsu wína nintirun Yuse Wakani tuke pujurtusti tusaram, Yus nintimsaram pujustaram.</s>
     </seg>
     <seg type="verse" id="b.EPH.5.19">
      <s id="b.EPH.5.19.1">Tura atum chichaakrumsha, Yuse chichame pachisrum chichastaram.</s>
      <s id="b.EPH.5.19.2">Tura Yus kanta kantamaram, atumek nintimsaram yamaram kantasha kantamataram.</s>
      <s id="b.EPH.5.19.3">Tura ii Apuri nintimsaram atumi nintijai kanta kantamataram.</s>
     </seg>
     <seg type="verse" id="b.EPH.5.20">
      <s id="b.EPH.5.20.1">Tura mash aa nu pachisrum ii Apuri Jesucristo naari nintimtusrum, tuke ii Apaachiri Yus maaketai titaram.</s>
     </seg>
     <seg type="verse" id="b.EPH.5.21">
      <s id="b.EPH.5.21.1">Atumka Cristonu asaram umirnain ataram.</s>
     </seg>
     <seg type="verse" id="b.EPH.5.22">
      <s id="b.EPH.5.22.1">Tura Cristoka ni aintsri ainautinka uwemtikramratin asa, ii muukea tumawaitai.</s>
      <s id="b.EPH.5.22.2">Tura nuwentin ainauka ni nuwari muukea tumau ainawai.</s>
      <s id="b.EPH.5.22.3">Tura asar ii Apuri nuna wakerau asamtai, aishrintin ainautiram atumi aishri umirkartaram.</s>
     </seg>
     <seg type="verse" id="b.EPH.5.24">
      <s id="b.EPH.5.24.1">Tu pujustaram turamin asamtai, aishrintin ainausha Cristonu asar, Criston umirina nunisarang mash ni aishrinak umirkartinuitai.</s>
     </seg>
     <seg type="verse" id="b.EPH.5.25">
      <s id="b.EPH.5.25.1">Cristo ni aintsri ainautinka timiá anenmau asa, iin uwemtikramratas jarutramkamiaji nunisrumek nuwentin ainautirmesha atumi nuwaringkia aneetaram.</s>
     </seg>
     <seg type="verse" id="b.EPH.5.26">
      <s id="b.EPH.5.26.1">Cristo ni aintsri ainautinka: Aints entsanam maii pakuichau pujawa nunisrumek nekasrum tunaarinchau ataram tusa, ii tunaarinka mash japitramramiaji.</s>
     </seg>
     <seg type="verse" id="b.EPH.5.27">
      <s id="b.EPH.5.27.1">Cristo aintsri ainautikia mash iruntrar Cristonu asakrin, ii Apuri ni aintsri ainauti tunaarin sakturmartas jarutramkamiaji.</s>
      <s id="b.EPH.5.27.2">Tura Cristo iin juramkitas taamtai, ni wakera nunisrik pengké tunaarinchau pujustinuitji.</s>
     </seg>
     <seg type="verse" id="b.EPH.5.28">
      <s id="b.EPH.5.28.1">Cristo aintsri ainautikia mash iruntrar Cristonu asar, Cristo ni aintsri ainautin timiá anenma nunisarang nuwentin ainauka nekasar ni nuwarin aneenak ni namangkea nunisarang niincha pengker awajsartinuitai.</s>
      <s id="b.EPH.5.28.2">¿Yáki ni namangken nakitnui?</s>
      <s id="b.EPH.5.28.3">¿Antsu ni namangken pengker awajsatas yáki yutan yuwatsu?</s>
      <s id="b.EPH.5.28.4">¿Tura yáki ni namangken pengker awajmamtsu?</s>
      <s id="b.EPH.5.28.5">Tura asamtai nuwentin ainau ni nuwarijai kichik namangkea nunisarang asar, nuwennuka ni namangken anea nunisang ni nuwarincha aneetnuitai.</s>
     </seg>
     <seg type="verse" id="b.EPH.5.31">
      <s id="b.EPH.5.31.1">Tura asamtai Yus nu nangkamtaik chichaak: “Aints ni aparincha, tura ni nukurincha inais ukuki, ni nuwarijai tsaningtinuitai.</s>
      <s id="b.EPH.5.31.2">Tura aishmang ni nuwarijai jimiaraitiat, kichkia nunisang atinuitai,” timiayi.</s>
     </seg>
     <seg type="verse" id="b.EPH.5.32">
      <s id="b.EPH.5.32.1">Yus nu nangkamtaik aints nuwatnaikiatnun pachis nunaka timiayi.</s>
      <s id="b.EPH.5.32.2">Tura yaanchuikia nunaka nekaachminun wainiat, Yus wína nekamtikruau asamtai wisha tajarme: Ju chichamka Cristonu ainauti mash iruntrar kichik namangkea nunisrik pujuinaji taku tawai.</s>
     </seg>
     <seg type="verse" id="b.EPH.5.33">
      <s id="b.EPH.5.33.1">Tura wi atumin aatramjarme nunak ataksha tajarme: Nuwentin ainautiram atumi nuwarisha atumi namangkea nunisrumek aneetaram.</s>
      <s id="b.EPH.5.33.2">Tura aishrintin ainautirmesha atumi aishri anturin ataram.</s>
     </seg>
    </div>
    <div type="chapter" id="b.EPH.6">
     <seg type="verse" id="b.EPH.6.1">
      <s id="b.EPH.6.1.1">Uchi ainautirmin tajarme: Ii Apuri Cristonu asaram, atumi aparisha, tura atumi nukurisha umirin ataram.</s>
      <s id="b.EPH.6.1.2">Nuka nekas pengkeraitai.</s>
     </seg>
     <seg type="verse" id="b.EPH.6.2">
      <s id="b.EPH.6.2.1">Yus nu nangkamtaik chichaman akupak: Ju chicham umirkuram, nekasrum pengker pujustinuitrume turammiaji nuka nuwaitai: “Atumi aparisha, tura atumi nukurisha umirkataram.</s>
      <s id="b.EPH.6.2.2">Turakrumka pengker aints atinuitrume, tura untsuri musach ju nungkanam pujustinuitrume.”</s>
     </seg>
     <seg type="verse" id="b.EPH.6.4">
      <s id="b.EPH.6.4.1">Uchirtin ainautirmincha tajarme: Atumi uchiri nangkamrumka kajkairap.</s>
      <s id="b.EPH.6.4.2">Antsu pengker nuiniakmaikiakrum, tunau wajasaim tusaram, tura Yusen pengker nintimtusarat tusaram, Cristo wakera nunisrumek tsakatmartaram.</s>
     </seg>
     <seg type="verse" id="b.EPH.6.5">
      <s id="b.EPH.6.5.1">Aintsu inatiri ainautirmincha tajarme: Atumka Cristo umirin asaram, Cristo wína pasé awajtusai tusaram, shamakrum pengker nintimsaram nakimtsuk atumi inatmin Cristo umirume nunisrumek pengker umirin ataram.</s>
     </seg>
     <seg type="verse" id="b.EPH.6.6">
      <s id="b.EPH.6.6.1">Atumin inatmin jiirmamtaisha, wína pengker awajtusat tuuka nintimtsuk takakmastaram.</s>
      <s id="b.EPH.6.6.2">Antsu atumin inatmin waitmachu wainiatrumek, Cristo inatiri asaram, nakimtsuk pengker nintimsaram takakmakrum Yuse wakeramuri najanin ataram.</s>
     </seg>
     <seg type="verse" id="b.EPH.6.7">
      <s id="b.EPH.6.7.1">Atumka pengker nintimsaram atumin inatmin umirkurmeka aintskeka umirtsurme, antsu ii Apuri Cristosha umirume.</s>
     </seg>
     <seg type="verse" id="b.EPH.6.8">
      <s id="b.EPH.6.8.1">Tura Cristo taamtai, aintsu inatiri ainausha, tura aintsu inatirinchu ainausha ii Apuri Cristo ni pengker turamurijai metek kichik kichik pengker awajsatnuitai.</s>
     </seg>
     <seg type="verse" id="b.EPH.6.9">
      <s id="b.EPH.6.9.1">Tura inakratin ainautirmincha tajarme: Atumsha Cristonu asaram, atumi inatiringkia yaishi yaintsuk asataram.</s>
      <s id="b.EPH.6.9.2">Nusha nintimrataram: Cristo nayaimpinam puja nusha atumka umirkatnuitrume.</s>
      <s id="b.EPH.6.9.3">Tura atumi inatirisha nunisarang niincha umirkartinuitai.</s>
      <s id="b.EPH.6.9.4">Tura Cristoka mash ainia nuna inau asa, mash aints ainautin metek inatmaji.</s>
     </seg>
     <seg type="verse" id="b.EPH.6.10">
      <s id="b.EPH.6.10.1">Yatsur ainautirmin umaarutirmincha tajarme: Atumka Satanás nepetkatasrum, ii Apuri Cristo nintimsaram: Cristo ni kakarmarijai wína kakamtikrurti tusaram kakaram wajastaram.</s>
     </seg>
     <seg type="verse" id="b.EPH.6.11">
      <s id="b.EPH.6.11.1">Romano suntari mesetnum weartas jirun entsarar weenawa nunisrumek atumsha Yuse kakarmarijai Satanáska nepetkatnuitrume.</s>
     </seg>
     <seg type="verse" id="b.EPH.6.12">
      <s id="b.EPH.6.12.1">Iikia aintsjaingkia maaniatsji.</s>
      <s id="b.EPH.6.12.2">Antsu iwianch ainaujai ii jiijai waintsuji nujai, tura Satanásjai, tura pasé nintimtikiartin ainau teenam pujuinawa nujai maaniaji.</s>
     </seg>
     <seg type="verse" id="b.EPH.6.13">
      <s id="b.EPH.6.13.1">Tura asamtai suntar mesetnum weenak iwiarmamina nunisrumek Yuse kakarmari jukitaram.</s>
      <s id="b.EPH.6.13.2">Tura asaram Satanás atumin nepetamkartas wakera nu nepetkau ataram, tura Satanás Yuse kakarmarijai nepetkau asaram tuke inaitsuk anearum kakaram wajastaram.</s>
     </seg>
     <seg type="verse" id="b.EPH.6.14">
      <s id="b.EPH.6.14.1">Tura asaram wainmamkataram.</s>
      <s id="b.EPH.6.14.2">Satanás nepetkatasrumka nekas aa nuke nintimrataram.</s>
      <s id="b.EPH.6.14.3">Tura wait chichamka etsertsuk nekas aa nuke etserkataram.</s>
      <s id="b.EPH.6.14.4">Tura Cristo atumi nintin japitramrau asamtai, tunaarumsha mash japaram ukukrum, tunaachawa nunisrumek pujustaram.</s>
     </seg>
     <seg type="verse" id="b.EPH.6.15">
      <s id="b.EPH.6.15.1">Tura asaram suntar iwiarmaminak sapatun wejina nunisrumek chikich ainamunam wetasrum, angkan pengker pujustin chicham etserkatin iwiarnartaram.</s>
     </seg>
     <seg type="verse" id="b.EPH.6.16">
      <s id="b.EPH.6.16.1">Nunia suntar maaninak tantaaran takakinawa nunisrumek Cristoka nekasampita tusaram nintimtustaram.</s>
      <s id="b.EPH.6.16.2">Turakrumningkia Satanás atumin: Tunau turataram tusa nepetamkatas wakeraksha, atumin nepetamkatatkama tujintramkatatrume.</s>
     </seg>
     <seg type="verse" id="b.EPH.6.17">
      <s id="b.EPH.6.17.1">Tura Cristo atumin uwemtikramrau asamtai, wína tuke waitkatatui, tu nintimsaram, suntar jirun tsengkrakinawa nunisrumek au asaram, Satanáska nepetkau ataram.</s>
      <s id="b.EPH.6.17.2">Tura suntar nangkin takakinawa nunisrumek Yuse chichamesha nintimrau ataram.</s>
      <s id="b.EPH.6.17.3">Nuka Yuse Wakani nangkirintai.</s>
     </seg>
     <seg type="verse" id="b.EPH.6.18">
      <s id="b.EPH.6.18.1">Yuse Wakani itiur Yus seatnuitrume tusa atumniaka nekamtikramatnuitrume.</s>
      <s id="b.EPH.6.18.2">Tura asamtai tuke inaitsuk Yus seataram.</s>
      <s id="b.EPH.6.18.3">Tura kajinmatsuk tuke Yus seakrumka, Cristonu ainausha mash pachisrum Yus seattiaram.</s>
     </seg>
     <seg type="verse" id="b.EPH.6.19">
      <s id="b.EPH.6.19.1">Tura winasha Yus seatritaram.</s>
      <s id="b.EPH.6.19.2">Tura Yus winia chichartak: Wína chichamur etserkata tusa akuptukuitai.</s>
      <s id="b.EPH.6.19.3">Wikia ni chichamen etserin asan kársernum engkeamuitjai.</s>
      <s id="b.EPH.6.19.4">Tura kársernum engketiatun, warinak titaj tusan, yamaikia nekaachmin ayatun, shamtsuk tura natsaamtsuk Yusnum uwemratin chicham nekas pengker aa nuna paan etserkatnun Yus wína nekamtikiati tusaram seatritaram tajarme.</s>
     </seg>
     <seg type="verse" id="b.EPH.6.21">
      <s id="b.EPH.6.21.1">Yamaikia ju papin aaran umisu asan, ii aneetiri yachiin Tíquicon atumin akuptuktatjarme.</s>
      <s id="b.EPH.6.21.2">Nuka ii Apuri Cristo pengker inatirintai.</s>
      <s id="b.EPH.6.21.3">Nuka atumin jea, wína pachitas atumin ujatmak wi turamurnasha mash nekaamtikramatatrume.</s>
     </seg>
     <seg type="verse" id="b.EPH.6.22">
      <s id="b.EPH.6.22.1">Tura asamtai atumka iin pachisrum mash nekaataram tusan, tura atumin pengker nintimtikrarti tusan akuptuktatjarme.</s>
     </seg>
     <seg type="verse" id="b.EPH.6.23">
      <s id="b.EPH.6.23.1">Ii Apaachiri Yus ii Apuri Jesucristojai ni nemarkautirminka mash angkan pengker pujustinun suramsarti tajarme.</s>
      <s id="b.EPH.6.23.2">Tura Cristo nekasampita tinu asakrumin, tuke aneenisrum pujustaram tusa, atumin yainmakarti.</s>
     </seg>
     <seg type="verse" id="b.EPH.6.24">
      <s id="b.EPH.6.24.1">Ii Apuri Jesucristo tuke inaitsuk aneakrumningkia, Yus atumin mash pengker awajtamsarti tajarme.</s>
      <s id="b.EPH.6.24.2">Maaketai.</s>
     </seg>
    </div>
   </div>
   <div type="book" id="b.PHI">
    <div type="chapter" id="b.PHI.1">
     <seg type="verse" id="b.PHI.1.1">
      <s id="b.PHI.1.1.1">Wiitjai Pabloitjai.</s>
      <s id="b.PHI.1.1.2">Yatsur Timoteojai ju papin atumin aatjarme.</s>
      <s id="b.PHI.1.1.3">Iisha mai Cristo Jesúsa inatirinji.</s>
      <s id="b.PHI.1.1.4">Jesucristonu ainautirmin Filiposnum pujuinautirmin mash atum aatkur pujaji.</s>
      <s id="b.PHI.1.1.5">Tura Cristonu ainau wainin ainautirmincha, tura ni yain ainautirmincha aatkur pujaji.</s>
     </seg>
     <seg type="verse" id="b.PHI.1.2">
      <s id="b.PHI.1.2.1">Ii Apaachiri Yus ii Apuri Jesucristojai, atumniasha pengker awajtamsarti, tura angkan pengker pujustinasha suramsarti.</s>
     </seg>
     <seg type="verse" id="b.PHI.1.3">
      <s id="b.PHI.1.3.1">Atumka Yusnau asaram, tura wína yainkau asakrumin, atumin nintimsan pujakun, wína Yusrunka maaketai tajai.</s>
     </seg>
     <seg type="verse" id="b.PHI.1.4">
      <s id="b.PHI.1.4.1">Tura atumin mash pachisan Yusrun seaknaka, nekasan warasan Yusen seajai.</s>
     </seg>
     <seg type="verse" id="b.PHI.1.5">
      <s id="b.PHI.1.5.1">Nu nangkamtaik Cristonam uwemratin chichaman wi etsermatai, atumka mash iruntraram wína yainkau asakrumin, tura yamaisha tuke yaintu asakrumin, nuna nintimsan warasan Yusen seatjarme.</s>
     </seg>
     <seg type="verse" id="b.PHI.1.6">
      <s id="b.PHI.1.6.1">Yus atumin pengker awajtamsatniun nangkamau asa, Cristo Jesús tatin kintaka jeatsaing, Cristonu ainautirmin tuke pengker umirtuktaram tusa, Yus atumniaka yainmaktatrume.</s>
      <s id="b.PHI.1.6.2">Yus nekasampi turatatua tusan, wisha nekajai.</s>
     </seg>
     <seg type="verse" id="b.PHI.1.7">
      <s id="b.PHI.1.7.1">Wikia atumin aneau asan, atumin pachisan tu nintimsan pujajai.</s>
      <s id="b.PHI.1.7.2">Yamaisha kársernum engketkuncha, tura apu iruntrar pujuinamunmasha: Cristonam uwemratin chicham nekas Yuse chichamentai tusan, tura nu chichamka waitchawapita tau asamtai, winasha wait anentrak Yus yaintui.</s>
      <s id="b.PHI.1.7.3">Atumsha winasha yaintu asakrumin, Yus wait anentramak atumniasha mash yainmarme.</s>
     </seg>
     <seg type="verse" id="b.PHI.1.8">
      <s id="b.PHI.1.8.1">Jesucristo atumin wait anentramak mash anenmau asamtai, wisha nunisnak atumin warutmak aneajrum nunasha Yuska nekawai.</s>
     </seg>
     <seg type="verse" id="b.PHI.1.9">
      <s id="b.PHI.1.9.1">Atum aneenisrum pujarme nuna nangkamasrumek aneenitaram tusan, tura Yus ni nekamtairin atumniasha suramsarat tusan Yusen seatjarme.</s>
     </seg>
     <seg type="verse" id="b.PHI.1.10">
      <s id="b.PHI.1.10.1">Tura Yusen tu seakun, nekas pengker aa nuna timiá pengkeraitai, tiarat tusan Yusen seatjarme.</s>
      <s id="b.PHI.1.10.2">Tura Cristo tatin kinta jeamtai, atum nekasrum tunaarinchau wajasmintrum tusan, tura wait wajakairam tusan Yusen seatjarme.</s>
     </seg>
     <seg type="verse" id="b.PHI.1.11">
      <s id="b.PHI.1.11.1">Jesucristonu asaram, ni kakarmarijai atumsha nekasrum tunaarinchau pujustinuitrume, tura pengker aa nuka nekasrum tuke mash turatnuitrume tusan, atumin pachisan Yusen seatjarme.</s>
      <s id="b.PHI.1.11.2">Tu pujakrumningkia chikich ainausha: Yus juuntapita tiartinuitai.</s>
     </seg>
     <seg type="verse" id="b.PHI.1.12">
      <s id="b.PHI.1.12.1">Yatsur ainautiram umaarutirmesha, wi kársernum engkeman pujai, aints untsuri Cristonam uwemratin chichaman antukari.</s>
      <s id="b.PHI.1.12.2">Nu nekaataram tusan wisha wakerajai.</s>
     </seg>
     <seg type="verse" id="b.PHI.1.13">
      <s id="b.PHI.1.13.1">Juun apu jeen wainin ainausha, tura chikich inatiri juun apu jeen pujuinausha wína pachitsar: Cristo nemarin asamtai, kársernum engkewari tusar mash nekarinawai.</s>
     </seg>
     <seg type="verse" id="b.PHI.1.14">
      <s id="b.PHI.1.14.1">Wi kársernum engkeamu pujamtai, Cristonu ainau untsuri ii Apurin umirkar, yamaikia pengker nintimsar, shamkartutsuk Yuse chichamen etserinawai.</s>
     </seg>
     <seg type="verse" id="b.PHI.1.15">
      <s id="b.PHI.1.15.1">Nekasan tajarme: Chikich ainauka wína suwirpiaku jiirsar, tura miajuitjai tinayat, Cristo chichamenka etserinawai.</s>
      <s id="b.PHI.1.15.2">Antsu chikich ainauka pengker nintimtursar Cristo chichamenka etserinawai.</s>
     </seg>
     <seg type="verse" id="b.PHI.1.16">
      <s id="b.PHI.1.16.1">Wikia Cristonam uwemratin chicham nekas Yuse chichamentai tinu asan, juni kársernum engkeamu pujajai.</s>
      <s id="b.PHI.1.16.2">Tura asamtai chikich ainau nuna nekainau asar, tura Criston aneenau asar Cristo chichamenka etserinawai.</s>
     </seg>
     <seg type="verse" id="b.PHI.1.17">
      <s id="b.PHI.1.17.1">Antsu chikich ainauka pasé nintimtursar: Wína anturtukarat tusar, wína pachitsar wait wajakti tu nintimtursar, Cristo chichamenka niish etserinawai.</s>
     </seg>
     <seg type="verse" id="b.PHI.1.18">
      <s id="b.PHI.1.18.1">Tinau wainiatnak wikia pachiatsjai.</s>
      <s id="b.PHI.1.18.2">Antsu mai metek Cristo chichamen etserkarti wikia tajai.</s>
      <s id="b.PHI.1.18.3">Chikich ainau pasé nintijaisha, antsu chikich ainauka nekasar pengker nintijai Cristo chichamen etserinamtai, nuna nekaan wisha waraajai.</s>
      <s id="b.PHI.1.18.4">Tura asan tuke warastatjai.</s>
     </seg>
     <seg type="verse" id="b.PHI.1.19">
      <s id="b.PHI.1.19.1">Nunia atumsha Yus tuke seatrau asakrumin, Jesucristo Wakani kakarmarijai wisha tuke Yusnum uwemratatjapi tusan nekajai.</s>
     </seg>
     <seg type="verse" id="b.PHI.1.20">
      <s id="b.PHI.1.20.1">Wikia nekasan natsaamtsuk: Cristo wina Apuruitai tusan, tuke ni naarin pachisan aints ainaun paan ujakartasan wakerajai.</s>
      <s id="b.PHI.1.20.2">Wi nuna turamtai, Cristo kakarmari wini puja nuna paan nekaawarat tusan wakerajai.</s>
      <s id="b.PHI.1.20.3">Wína mantinachmataikia, tura wína mantinamtaisha wikia shamkashtatjai, tura asan aints ainau: Cristo nekas juuntapita tiarat tusan wakerajai.</s>
     </seg>
     <seg type="verse" id="b.PHI.1.21">
      <s id="b.PHI.1.21.1">Wikia iwiaaku pujaknaka tuke Cristonak nintimsan pujajai.</s>
      <s id="b.PHI.1.21.2">Antsu jakanka tuke Cristojai tsaniasan pujustinuitjai.</s>
      <s id="b.PHI.1.21.3">Nuka timiá pengkeraitai.</s>
     </seg>
     <seg type="verse" id="b.PHI.1.22">
      <s id="b.PHI.1.22.1">Yamaikia iwiaaku pujaknaka, Cristo ni takatrin wína surusmia nuna takaajai.</s>
      <s id="b.PHI.1.22.2">Turayatnak ¿tukí timiá pengkerai? tusanka nekatsjai.</s>
     </seg>
     <seg type="verse" id="b.PHI.1.23">
      <s id="b.PHI.1.23.1">Wikia jakanka Cristojai tsaniasan pujustasan wakeraja nuka timiá pengkeraitai.</s>
      <s id="b.PHI.1.23.2">Antsu atumi yainmakartin yuumau asakrumin, wikia iwiaaku pujusminuitjai.</s>
      <s id="b.PHI.1.23.3">Tura asan ¿tukí timiá pengkerai? tusan nekaatatkaman tujintajai.</s>
     </seg>
     <seg type="verse" id="b.PHI.1.25">
      <s id="b.PHI.1.25.1">Cristo Jesús wina yaintu asamtai, atumjai ataksha iruntran pujamtaikia atumsha: Cristo nekas juuntaitai tusaram, nukap warasmintrum tusan, wárikia mantuachartatui tusan nekajai.</s>
      <s id="b.PHI.1.25.2">Tura tu nintimsan pujaknaka, wisha atumniaka mash: Miatrusrumek Cristo umirkataram tusan kakamtikratnuitjarme.</s>
      <s id="b.PHI.1.25.3">Tura atumniaka mash waramtiksatnuitjarme.</s>
     </seg>
     <seg type="verse" id="b.PHI.1.27">
      <s id="b.PHI.1.27.1">Tura Cristonam uwemratin chichamka timiá pengker asamtai, atumsha pengker aa nuke turataram.</s>
      <s id="b.PHI.1.27.2">Tura asakrumin atumin jiisan, tura atumin jiitsuk yajá pujaknasha, atum pengker turamurmin anturkatasan wakerajrume.</s>
      <s id="b.PHI.1.27.3">Tura mash metek iruntraram Cristo nekasampita tusaram chikich ainausha Cristonam uwemratin chicham mash metek nintimsaram ujaktaram.</s>
     </seg>
     <seg type="verse" id="b.PHI.1.28">
      <s id="b.PHI.1.28.1">Atumi nemase ainausha jumchiksha shamkairap.</s>
      <s id="b.PHI.1.28.2">Atum shamtsuk pujakrumningkia, nu aints ainauka: Jiinmapi wetatja tinaunka nunaka Yus nekamtikiatnuitai.</s>
      <s id="b.PHI.1.28.3">Tura Yus atumniasha nekamtikramau asamtai: Nekasnapi uwemratatja titinuitrume.</s>
     </seg>
     <seg type="verse" id="b.PHI.1.29">
      <s id="b.PHI.1.29.1">Atumka Cristonu asakrumin, ni nekas nintimtustinasha tura nuna nangkamasrumek wait wajaktinasha Cristo tsangkatramkawaitrume.</s>
     </seg>
     <seg type="verse" id="b.PHI.1.30">
      <s id="b.PHI.1.30.1">Atumsha wiya nunisrumek Cristonu asaram wait wajarme.</s>
      <s id="b.PHI.1.30.2">Yaanchuik wi wait wajamurka waitkamiarume.</s>
      <s id="b.PHI.1.30.3">Tura yamaisha wait wajamurka tuke antarme.</s>
     </seg>
    </div>
    <div type="chapter" id="b.PHI.2">
     <seg type="verse" id="b.PHI.2.1">
      <s id="b.PHI.2.1.1">Cristo atumin pengker nintimtikramrau asamtai, tura Yuse Wakani atumi nintin engkemturmau asamtai, atum Cristo nintimsaram pujau asaram, tura chikich ainau wait anentakrum pujau asaram, tura winasha anentau asaram,</s>
     </seg>
     <seg type="verse" id="b.PHI.2.2">
      <s id="b.PHI.2.2.1">wina waramtikrustasrum mash metek iruntraram aneenisrum pengker nintimtunisrum pujustaram.</s>
     </seg>
     <seg type="verse" id="b.PHI.2.3">
      <s id="b.PHI.2.3.1">Antsu chikich ainau suwirpiakuka jiisairap.</s>
      <s id="b.PHI.2.3.2">Tura: Miajuitjai tuuka nintimtumasairap.</s>
      <s id="b.PHI.2.3.3">Antsu mianchawaitjai, tu nitimtumasrum pujustaram.</s>
      <s id="b.PHI.2.3.4">Tura chikich ainausha pachisrum: Nuka timiá pengkeraitai tu nintimsaram pujustaram.</s>
     </seg>
     <seg type="verse" id="b.PHI.2.4">
      <s id="b.PHI.2.4.1">Atumnau aa nuke nintimsarmeka pujusairap.</s>
      <s id="b.PHI.2.4.2">Antsu ¿chikich ainaun itiurak yaingkaintaj? tu nintimsaram pujustaram.</s>
     </seg>
     <seg type="verse" id="b.PHI.2.5">
      <s id="b.PHI.2.5.1">Cristo Jesús nintimias pujumia nunisrumek atumsha nintimsaram pujustaram.</s>
     </seg>
     <seg type="verse" id="b.PHI.2.6">
      <s id="b.PHI.2.6.1">Cristo Yusea nunisang pujayat: Wikia Yusjai metekaitjai, tu nintimsangka pujuchmiayi.</s>
     </seg>
     <seg type="verse" id="b.PHI.2.7">
      <s id="b.PHI.2.7.1">Antsu ni pujutirin nayaimpinka ukuki, aintsua nunisang akiina, mash aints ainau inatiria nunisang ayayi.</s>
      <s id="b.PHI.2.7.2">Jesús tunaarinchau ayat aints wajas:</s>
     </seg>
     <seg type="verse" id="b.PHI.2.8">
      <s id="b.PHI.2.8.1">Wikia mianchawaitjai tusa ni Apaachirin umirkau asamtai, mangkartinua nunisarang numi winangmanum natsanpiakun maawarmiayi.</s>
     </seg>
     <seg type="verse" id="b.PHI.2.9">
      <s id="b.PHI.2.9.1">Tura asamtai nayaimpinam puju ainausha mash, tura nungkanam puju ainausha mash, tura nungka nitkarin puju ainausha mash Jesúsan tikishmatrarti tusa, tura Jesúsan nakitin ainausha: “Ameketme Inakratnum,” tiar ni Apaachiri Yusnaka waramtiksartinuitai.</s>
      <s id="b.PHI.2.9.2">Yus Jesucriston: Mash apu inau ata tusa, ni naarin chikich ainau naarin nangkamasang nekas pengker awajsamiayi.</s>
     </seg>
     <seg type="verse" id="b.PHI.2.12">
      <s id="b.PHI.2.12.1">Tura asamtai aneetir ainautiram, yaanchuik wi atumjai pujakun, Yuse chichame etsermatai antukrum umirtukmiarume nuna nangkamasrumek yamaisha arák pujai wainiatrumek pengker umirtuktaram.</s>
      <s id="b.PHI.2.12.2">Atumka: Yuse wakeramuri najanatatjai titaram tusa, atumin yainmaktinka Yusketai.</s>
      <s id="b.PHI.2.12.3">Tura ni wakeramuri takamtikramsatnuka Yusketai.</s>
     </seg>
     <seg type="verse" id="b.PHI.2.14">
      <s id="b.PHI.2.14.1">Atum turarme nuka mash chikich ainau pachisrum aujmatnaitsuk tura jiyanitsuk asataram tajarme.</s>
     </seg>
     <seg type="verse" id="b.PHI.2.15">
      <s id="b.PHI.2.15.1">Nu turakrumka pengké tunaarinchau pujau asaram, chikich ainau atumniaka wiasmatramtsuk pujusartinuitai.</s>
      <s id="b.PHI.2.15.2">Tura asaram Yuse uchiri atinuitrume.</s>
      <s id="b.PHI.2.15.3">Tura tunau ainaujai pachinkaram pujayatrumek, nekasrum tunaarinchau pujau asaram, yaa teenam tsantinawa nunisrumek</s>
     </seg>
     <seg type="verse" id="b.PHI.2.16">
      <s id="b.PHI.2.16.1">pujut nangkankashtin pachisrum Cristo chichame chikich aints ainausha nekamtikiataram.</s>
      <s id="b.PHI.2.16.2">Nu turakrumka Cristo tatin kinta jeamtai wínaka waramtikrustinuitrume.</s>
      <s id="b.PHI.2.16.3">Nu turakrumningkia wisha nintimsan: Wikia wait wajayatnak tuke wekaasan, Yuse chichamen etserkamiaja nunaka nangkamniaka etserkachmiajai titinuitjai.</s>
     </seg>
     <seg type="verse" id="b.PHI.2.17">
      <s id="b.PHI.2.17.1">Wína mantinamtaisha wikia warasainjai.</s>
      <s id="b.PHI.2.17.2">Tura atumsha Cristo nekasampita tinu asaram, wait wajayatrum wi waraaja nunisrumek warasminuitrume.</s>
     </seg>
     <seg type="verse" id="b.PHI.2.18">
      <s id="b.PHI.2.18.1">Tura atumsha waraakrumningkia metek warasarmi.</s>
     </seg>
     <seg type="verse" id="b.PHI.2.19">
      <s id="b.PHI.2.19.1">Ii Apuri Jesús wakeramtaikia, Timoteo wína pengker nintimtikrurat tusan wári atumin akuptuktasan wakerajrume.</s>
      <s id="b.PHI.2.19.2">Nuka atum itiur pujarme nuna nekaa, wína ujatkati tusan wisha wakerajai.</s>
     </seg>
     <seg type="verse" id="b.PHI.2.20">
      <s id="b.PHI.2.20.1">Tura Timoteowa nunisar nintimsar pujuinaunka kichkisha waininatsjai.</s>
      <s id="b.PHI.2.20.2">Timoteoka wiya nunisang atumin pachis: ¿Pengkerash pujuina? tusa nintimturmarme.</s>
     </seg>
     <seg type="verse" id="b.PHI.2.21">
      <s id="b.PHI.2.21.1">Chikich ainauka ni wakeramurinak tuke nintimu weenawai.</s>
      <s id="b.PHI.2.21.2">Antsu Jesucristo wakeramurinka nintimu weenatsui.</s>
     </seg>
     <seg type="verse" id="b.PHI.2.22">
      <s id="b.PHI.2.22.1">Tura atumka Timoteo pachisrum ni pengker pujamuringkia nekarme.</s>
      <s id="b.PHI.2.22.2">Nuka wijai tsanias Cristonam uwemratin chichaman etsernuyayi.</s>
      <s id="b.PHI.2.22.3">Tura uchi ni aparin yayawa nunisang winasha tuke yainuyayi.</s>
     </seg>
     <seg type="verse" id="b.PHI.2.23">
      <s id="b.PHI.2.23.1">Tura wina turunatnur itiur ating tusan nuna nekaanka, Timoteonka kakarmachu atumin akuptuktasan wakerajrume.</s>
     </seg>
     <seg type="verse" id="b.PHI.2.24">
      <s id="b.PHI.2.24.1">Tura ii Apuri wakeramtaikia, karsernumia wina jiirkiaramtaikia, atumin wáriapi wainkartatja, tu nintimsan pujajai.</s>
     </seg>
     <seg type="verse" id="b.PHI.2.25">
      <s id="b.PHI.2.25.1">Yamaikia Epafroditoncha akuptuktasan nintimtajrume.</s>
      <s id="b.PHI.2.25.2">Juka wína yatsurua tumawaitai.</s>
      <s id="b.PHI.2.25.3">Tura wiya nunisang wait wajayayi.</s>
      <s id="b.PHI.2.25.4">Tura wiya nunisang shamkartutsuk Cristo chichamen etsernuyayi.</s>
     </seg>
     <seg type="verse" id="b.PHI.2.26">
      <s id="b.PHI.2.26.1">Atumka ni sungkurmakmaurisha nekau asakrumin, Epafrodito nuna nekaa napchau nintimias, atumin jiirmastas wakerutmarme.</s>
     </seg>
     <seg type="verse" id="b.PHI.2.27">
      <s id="b.PHI.2.27.1">Nuka nekas jaachak wajakin asamtai, wisha wake mesekmajai.</s>
      <s id="b.PHI.2.27.2">Tura wainiat Yus wait anentak tsuwarmayi.</s>
      <s id="b.PHI.2.27.3">Ni jakawaitmataikia, wikia nuna nangkamasnak wake mesekan pujuschajash.</s>
      <s id="b.PHI.2.27.4">Tura Yus winasha wait anentruru asa niincha tsuwarmayi.</s>
     </seg>
     <seg type="verse" id="b.PHI.2.28">
      <s id="b.PHI.2.28.1">Tura asamtai atumsha ataksha wainkaram warastaram tusan, tura wisha nunisnak napchau nintimtsuk pujustaj tusan, ii yachiin wári akuptuktatjarme.</s>
     </seg>
     <seg type="verse" id="b.PHI.2.29">
      <s id="b.PHI.2.29.1">Tura ni atumin jeamtai, ii Apuri Cristo maaketai tusaram, nukap warasrum wainkataram.</s>
      <s id="b.PHI.2.29.2">Chikich ainau niya nunisarang Criston pengker umirkar pujuinausha pengker awajsataram.</s>
     </seg>
     <seg type="verse" id="b.PHI.2.30">
      <s id="b.PHI.2.30.1">Atumka wína yainkatatkamaram tujintau asaram, ni wína yaingti tusaram, atum akupkamu asa, ii yachí jatancha shamtsuk wina yaintak jaachak wajakmiayi.</s>
     </seg>
    </div>
    <div type="chapter" id="b.PHI.3">
     <seg type="verse" id="b.PHI.3.1">
      <s id="b.PHI.3.1.1">Wina yatsur ainautirmin umaarutirmincha, yamaikia ataksha tajarme: Ii Apuri Cristo nintimsaram warastaram.</s>
      <s id="b.PHI.3.1.2">Nuwik aatramjarme nuna ataksha antuktaram tusan, napchauka nintimtsuk atumin ataksha aatjarme.</s>
     </seg>
     <seg type="verse" id="b.PHI.3.2">
      <s id="b.PHI.3.2.1">Anangkartin ainau pasé aa nuna nuikiartinak pujuinau wainkataram.</s>
      <s id="b.PHI.3.2.2">Nu aints ainau chichainak: Atum uwemratasrum wakerakrumka, Moisés tímia nunisrumek atumi nuwapchiri charuktaram, nangkamiar tinawai.</s>
     </seg>
     <seg type="verse" id="b.PHI.3.3">
      <s id="b.PHI.3.3.1">Nuwaprun charuknaka uwemrainjapi, tichamnawaitji.</s>
      <s id="b.PHI.3.3.2">Antsu Yuse Wakanijai Yus pengker awajkur: Yus juuntaitai taji.</s>
      <s id="b.PHI.3.3.3">Tura Cristo Jesúsnau asar uwemratatjiapi tusar waraaji, antsu ii nuwapchiri charukmau asar uwemratatjiapi tatsuji.</s>
     </seg>
     <seg type="verse" id="b.PHI.3.4">
      <s id="b.PHI.3.4.1">Chikich ainau nangkamiar: Wikia miatrusnak Moisésa chichamen umirkawaitjai tu nintimtumasar pujuinau wainiatnak, nu aints ainaun nangkamasketjai timinuitjai.</s>
     </seg>
     <seg type="verse" id="b.PHI.3.5">
      <s id="b.PHI.3.5.1">Wi akiinamur ocho (8) kinta nangkamaramtai, Moisés chichaman akupkamia nunisarang nuwapchirun charutrukarmiayi.</s>
      <s id="b.PHI.3.5.2">Wikia nekasan Israela weari asan, Benjamínka wearinjai.</s>
      <s id="b.PHI.3.5.3">Tura wína wear ainausha tuke hebreo chichamen chichau asaramtai wisha nunisnak nunasha chichayajai.</s>
      <s id="b.PHI.3.5.4">Tura fariseo aints asan, Moisésa aarmaurin tuke umirnuyajai.</s>
     </seg>
     <seg type="verse" id="b.PHI.3.6">
      <s id="b.PHI.3.6.1">Tura wikia Moisésa aarmaurin miatrusnak umirkau asamtai, wína pachitsar: Moisésa aarmaurin umirchawaitai pengké turutcharminuitai.</s>
      <s id="b.PHI.3.6.2">Tura wiki nintimtumasnak Yusen miatrusnak umirkataj tusan, Cristonu ainaun kajerakun wait wajaktiniun suyajai.</s>
     </seg>
     <seg type="verse" id="b.PHI.3.7">
      <s id="b.PHI.3.7.1">Yaanchuikia tu nintimsan pujuu asan, nangkamin nintimnuyajai.</s>
      <s id="b.PHI.3.7.2">Antsu yamaikia Cristonu asan, wi yaanchuik nukap nintimnuyaja nunaka yamaikia inaisawaitjai.</s>
     </seg>
     <seg type="verse" id="b.PHI.3.8">
      <s id="b.PHI.3.8.1">Yaanchuik turutirun turaknaka tuuka uwemrachminuitjai tusan nuna nekaan, tura nunaka mash inaisau asan, yamaikia pachischawaitjai.</s>
      <s id="b.PHI.3.8.2">Antsu wína Apur Cristo Jesús itiurak awa tusan, nuna nekaatasan wakerajai.</s>
      <s id="b.PHI.3.8.3">Tura Cristonu tuke ataj tusan, yaanchuik nintimnuyaja nunaka pachisan: Tsuwata nunisketai, tu nintimsan pujajai.</s>
     </seg>
     <seg type="verse" id="b.PHI.3.9">
      <s id="b.PHI.3.9.1">Tura Cristojai tsaniasan pujustasan wakerau asan, Moisésa aarmaurin umirkun nekasnapi tunaarinchau pujusainja, tuuka yamaikia nintimtsujai.</s>
      <s id="b.PHI.3.9.2">Antsu Criston nekasampita tinu asamtai, tura Yus wína tunaaruncha japrutau asamtai, Yus winaka tunaarinchawa nunisnak pujai jiirui, tu nintimjai.</s>
     </seg>
     <seg type="verse" id="b.PHI.3.10">
      <s id="b.PHI.3.10.1">Tura mash ainia nuna nangkamasang wakeramurka juwaitai: Criston miatrusnak nekaatasan wakerajai.</s>
      <s id="b.PHI.3.10.2">Tura Yuse kakarmarijai nantakmiaurincha nekaatasan wakerinjai.</s>
      <s id="b.PHI.3.10.3">Tura ni wait wajakmia nunisnak wait wajaktasan wakerinjai.</s>
      <s id="b.PHI.3.10.4">Tura Cristo jatancha shamtsuk jakamia nunisnak wisha jatancha wakerinjai.</s>
     </seg>
     <seg type="verse" id="b.PHI.3.11">
      <s id="b.PHI.3.11.1">Tura asan Cristo jaka nantakmia nunisnak wisha jakamunmaya nantaktasan wakerinjai.</s>
     </seg>
     <seg type="verse" id="b.PHI.3.12">
      <s id="b.PHI.3.12.1">Antsu Cristo wakeramurin miatrusnak umirnuyajai tatsujai.</s>
      <s id="b.PHI.3.12.2">Tura tunauruka nekas atsawai tatsujai.</s>
      <s id="b.PHI.3.12.3">Tura wainiat Cristo Jesús: Winar atatme tusa untsurkamiayi.</s>
      <s id="b.PHI.3.12.4">Tura asamtai Cristo wakera nunaka tuke inaitsuk miatrusnak umirkatasan wakerajai.</s>
     </seg>
     <seg type="verse" id="b.PHI.3.13">
      <s id="b.PHI.3.13.1">Yatsur ainautiram umaarutirmesha, wisha Cristo pujumia nunisnak pujajai tatsujrume.</s>
      <s id="b.PHI.3.13.2">Antsu kichnasha tajarme: Wi turinuyaja nunaka yamaikia mash kajinmaran, Cristoa nunisnak atasan wakeraja nunaka tuke nintimsan pujajai.</s>
     </seg>
     <seg type="verse" id="b.PHI.3.14">
      <s id="b.PHI.3.14.1">Wikia nekasnapi Cristo Jesúsjai tsaniasan pujustatja, tu nintimsan pujajai.</s>
      <s id="b.PHI.3.14.2">Tura Yus wína untsurak: Cristojai tsaniasam nayaimpinam tuke pujusta turutit tusan, tu nintimsan pujajai.</s>
     </seg>
     <seg type="verse" id="b.PHI.3.15">
      <s id="b.PHI.3.15.1">Tura asamtai Cristo nekasampita tinu ainautikia mash metek tu nintimraru armi.</s>
      <s id="b.PHI.3.15.2">Antsu atum tu nintimtsuk pujakrumningkia, Yus: Tu pujustaram tusa, atumin nunasha nekamtikramatatrume.</s>
     </seg>
     <seg type="verse" id="b.PHI.3.16">
      <s id="b.PHI.3.16.1">Tura yanchuk Cristo tu umirkatin nekau asaram, tuke nunisrumek umirkataram tajarme.</s>
     </seg>
     <seg type="verse" id="b.PHI.3.17">
      <s id="b.PHI.3.17.1">Yatsur ainautiram umaarutirmesha, wi tu pujaja nu nekau asaram, wiya nunisrumek atumsha pujustaram.</s>
      <s id="b.PHI.3.17.2">Tura aints iiya nunisarang Cristo nemarinau wainkaram, nu aintsua nunisrumek pujustaram.</s>
     </seg>
     <seg type="verse" id="b.PHI.3.18">
      <s id="b.PHI.3.18.1">Yaanchuik atumin nukap ujakmiajrume nuna yamaisha juutkamaikiakun ataksha atumin ujaktasan wakerajrume.</s>
      <s id="b.PHI.3.18.2">Cristo numi winangmanum jakamia nuna chichamen untsuri aints ainau antutan nakitinawai.</s>
     </seg>
     <seg type="verse" id="b.PHI.3.19">
      <s id="b.PHI.3.19.1">Tura ni namangke wakerina nunak tuke nintimsar pujuinau asar, ni namangkengka ni Yusrintai.</s>
      <s id="b.PHI.3.19.2">Tura tunau takainau asar, natsanpiaku aa nunaka natsaamtsuk: Nuka pengkeraitai tinawai.</s>
      <s id="b.PHI.3.19.3">Tura ju nungkanmaya ainau nintiminawa nunisarang nintiminawai.</s>
      <s id="b.PHI.3.19.4">Tura asar tuke mengkaakartin ainawai.</s>
     </seg>
     <seg type="verse" id="b.PHI.3.20">
      <s id="b.PHI.3.20.1">Antsu iikia Yusnau asar, tura nayaimpinam pujustin asar, iin uwemtikramratin nayaimpinmaya wári tati tusar nakaji.</s>
      <s id="b.PHI.3.20.2">Iin uwemtikramratnuka ii Apuri Jesucristoketai.</s>
     </seg>
     <seg type="verse" id="b.PHI.3.21">
      <s id="b.PHI.3.21.1">Ni taa, iinu namangke jakatin aa nunaka ni namangkea nunisang ati tusa yamarman yapaijturmatnuitji.</s>
      <s id="b.PHI.3.21.2">Tura asamtai nu yamaram namangjai pengké jakashtinuitji.</s>
      <s id="b.PHI.3.21.3">Tura ni tujinkamuringkia atsau asamtai, Cristo waring achat mash aa nunaka ni kakarmarijai inartinuitai.</s>
     </seg>
    </div>
    <div type="chapter" id="b.PHI.4">
     <seg type="verse" id="b.PHI.4.1">
      <s id="b.PHI.4.1.1">Yatsur ainautirmin umaarutirmincha atumin aneau asan, atumniasha jiistasan wakerajrume.</s>
      <s id="b.PHI.4.1.2">Tura wi etsermaur antuku asaram, Cristo miatrusrumek umirkau arume.</s>
      <s id="b.PHI.4.1.3">Tura asakrumin wisha tuke waraajai.</s>
      <s id="b.PHI.4.1.4">Atumka wína aneetir asaram, tuke Cristo umirkuram kakaram wajastaram tajarme.</s>
     </seg>
     <seg type="verse" id="b.PHI.4.2">
      <s id="b.PHI.4.2.1">Yamaikia ii umaji Evodianam chichaman akupajai.</s>
      <s id="b.PHI.4.2.2">Tura ii umaji Sintiquenmasha chichamnasha akupajai.</s>
      <s id="b.PHI.4.2.3">Wait aneasrum atumka mai Cristonu asaram, pengker nintimtunisrum pujusmintrum tusan chichaman akuptajrume.</s>
     </seg>
     <seg type="verse" id="b.PHI.4.3">
      <s id="b.PHI.4.3.1">Yatsuru, amesha nekasam wína takatur yaintin asakmin wi seatjame: Ii umaji mai pengker nintimtunisar pujusarti tusam yaingta.</s>
      <s id="b.PHI.4.3.2">Wi yaanchuik Cristonam uwemratin chichaman etsermatai, ii umaji mai Clementejai, tura chikich aints ainaujai Yuse takatrin takakmasar, wína nukap yainkarmiayi.</s>
      <s id="b.PHI.4.3.3">Nuna naaringkia papinum tuke iwiaaku pujustinnum aatramu ainawai.</s>
     </seg>
     <seg type="verse" id="b.PHI.4.4">
      <s id="b.PHI.4.4.1">Ii Apuri Cristonu asaram, tuke mash warastaram.</s>
      <s id="b.PHI.4.4.2">Ataksha tajarme: Tuke warastaram.</s>
     </seg>
     <seg type="verse" id="b.PHI.4.5">
      <s id="b.PHI.4.5.1">Tu pujakrumningkia chikich ainau atumin waitmakar mash: Nu aints ainauka nekasar pengker nintintin ainawai tiartinuitai.</s>
      <s id="b.PHI.4.5.2">Ii Apuri arakchichu pujau asa iincha tuke waitmaji.</s>
     </seg>
     <seg type="verse" id="b.PHI.4.6">
      <s id="b.PHI.4.6.1">Atumka yumtinka nintimtsuk asataram.</s>
      <s id="b.PHI.4.6.2">Antsu tuke Yus seakrum waring achat mash Yus ujaktaram.</s>
      <s id="b.PHI.4.6.3">Tura Yus seakrum tuke maaketai titaram.</s>
     </seg>
     <seg type="verse" id="b.PHI.4.7">
      <s id="b.PHI.4.7.1">Yus ni Uchirin Cristo Jesúsan akupturmaku asa, atumi ninti nekas angkan nintimratnun aintstikia pengké nekaachmin aa nuna atumniasha suramsatatrume.</s>
      <s id="b.PHI.4.7.2">Tura Cristo Jesúsnau asakrumin, Yus atumin angkan awajtamsau asa, atumi nintimaurincha tunau engkemtuwai tusa atumin waitmaktatrume.</s>
     </seg>
     <seg type="verse" id="b.PHI.4.8">
      <s id="b.PHI.4.8.1">Yatsur ainautirmin umaarutirmincha, chikichnasha inangnamunam tajarme: Atum chicham nekas aa nunak nintimrataj tusaram, tura juun ainauncha: Nekasnapi pengker awajsatatja, tu nintimsaram pujustaram.</s>
      <s id="b.PHI.4.8.2">Tura tupin nintimsanapi pujustatja tusaram, tura tunaarinchawapi pujustatja tu nintimsaram pujustaram, tura chikich ainauncha aneetatjapi tusaram, tura pengker aa nunaapi nintimratatja tusaram, waring timiá pengkerai, tu nintimsaram maaketai tusaram pujustaram.</s>
     </seg>
     <seg type="verse" id="b.PHI.4.9">
      <s id="b.PHI.4.9.1">Wi atumin nuiniarmiajrume nuka umiktaram.</s>
      <s id="b.PHI.4.9.2">Tura wi etsermaur antukmiarume nusha umiktaram.</s>
      <s id="b.PHI.4.9.3">Tura wi takaamur wainkamiarume nusha nunisrumek turataram.</s>
      <s id="b.PHI.4.9.4">Nu turakrumningkia ii Yusri nekas angkan nintimratnuncha sukartin aa nuka atumjai pujustinuitai.</s>
     </seg>
     <seg type="verse" id="b.PHI.4.10">
      <s id="b.PHI.4.10.1">Atumka ataksha wína nintimtursaram kuik akupturkau asakrumin wikia Apurun maaketai tusan warasmajai.</s>
      <s id="b.PHI.4.10.2">Yaanchuikia nekasrum wína yainkatasrum wakerutayatrum yainkachmiarume.</s>
      <s id="b.PHI.4.10.3">Tura wainiatun wi papin aaran: Wína kuikiar atsau asamtai yainkataram tusanka nunaka aatsujrume.</s>
      <s id="b.PHI.4.10.4">Wi waring achat mash yuumayatnak, napchau nintimtsuk pujustinasha nuimiaruitjai.</s>
     </seg>
     <seg type="verse" id="b.PHI.4.12">
      <s id="b.PHI.4.12.1">Kuikiartichu pujaknasha: Kuikiartichu ainau itiur pujuinawa tusancha nekauyajai.</s>
      <s id="b.PHI.4.12.2">Tura kuikiartin pujaknasha kuikiartin ainau itiur pujuinawa tusancha, nunasha nekauyajai.</s>
      <s id="b.PHI.4.12.3">Yutair nukap amatikia, tutuaran pengker nintimnuyajai.</s>
      <s id="b.PHI.4.12.4">Tura yutair atsamtaisha, yaparaknasha nunisnak pengker nintimnuyajai.</s>
      <s id="b.PHI.4.12.5">Yuumatsuk pujaknaka tura yuumaknasha, pachitsuk pengker nintimsan pujustinasha nuimiaruitjai.</s>
     </seg>
     <seg type="verse" id="b.PHI.4.13">
      <s id="b.PHI.4.13.1">Cristo ni kakarmarin surusu asamtai, Cristo wakera nunasha mash turamnawaitjai.</s>
     </seg>
     <seg type="verse" id="b.PHI.4.14">
      <s id="b.PHI.4.14.1">Turai wi wait wajamtai, atumka wait anentrakrum wína yainkau asaram, nekas pengker aa nuka turamarume.</s>
     </seg>
     <seg type="verse" id="b.PHI.4.15">
      <s id="b.PHI.4.15.1">Filiposnum pujuinautiram, nu nangkamtaik Cristonam uwemratin chichaman atumin ujakmau asaram, tura wisha Macedonia nungkanmaya jiinkin asamtai, chikich yaktanmaya Cristonu ainau kuikian suruscharu wainiatrumek, atumek maaketai turutsaram kuik irumraram akupturkamiarume.</s>
     </seg>
     <seg type="verse" id="b.PHI.4.16">
      <s id="b.PHI.4.16.1">Tura wi Tesalónica yaktanam pujamtaisha, atumka kuik irumraram, ni yuumamuri sumarmakat tusaram akupturkamiarume.</s>
      <s id="b.PHI.4.16.2">Nunia ataksha kuik irumraram akupturkamarume.</s>
     </seg>
     <seg type="verse" id="b.PHI.4.17">
      <s id="b.PHI.4.17.1">Kuikianka miatrusnaka wakeratsjai.</s>
      <s id="b.PHI.4.17.2">Antsu atumka kuik akupturkau asakrumin, Yus atumin nukap yainmaktatrume, tu nintimsan pujajai.</s>
     </seg>
     <seg type="verse" id="b.PHI.4.18">
      <s id="b.PHI.4.18.1">Yatsur Epafrodito itama nuka atum akupturkamarume nunaka mash jukimjai.</s>
      <s id="b.PHI.4.18.2">Tura nukap akupturkau asakrumin, nuna mash metek jukin asan yamaikia yuumatsjai.</s>
      <s id="b.PHI.4.18.3">Wína surayatrumek nuka Yus susamarume.</s>
      <s id="b.PHI.4.18.4">Tura asaram kungkuti jinum epeamua nunisrumek Yus pengker awajsamarume.</s>
     </seg>
     <seg type="verse" id="b.PHI.4.19">
      <s id="b.PHI.4.19.1">Atumka Cristo Jesúsnau asakrumin, wina Yusur mash ainia nuna najanau asa, atumi yuumamurin mash suritramtsuk suramsatnuitrume.</s>
     </seg>
     <seg type="verse" id="b.PHI.4.20">
      <s id="b.PHI.4.20.1">Tura asamtai ii Apaachiri Yus nekas pengker aa nu tuke maaketai tiarmi.</s>
      <s id="b.PHI.4.20.2">Nuke ati.</s>
     </seg>
     <seg type="verse" id="b.PHI.4.21">
      <s id="b.PHI.4.21.1">Jesucristonu ainautirmin: Mash pengker pujustaram tusan chichaman akuptajrume.</s>
      <s id="b.PHI.4.21.2">Tura ii yachi iijai iruntrar pujuinausha: Pengker pujustaram tusar chichaman akupturminawai.</s>
     </seg>
     <seg type="verse" id="b.PHI.4.22">
      <s id="b.PHI.4.22.1">Cristonu ainau ju yaktanam pujuinauka mash pengker pujustaram tusar, chichaman akupturminawai.</s>
      <s id="b.PHI.4.22.2">Tura juun apu Césari inatiri ainia nusha Cristonu asar atumin chichaman akupturminawai.</s>
     </seg>
     <seg type="verse" id="b.PHI.4.23">
      <s id="b.PHI.4.23.1">Ii Apuri Jesucristo atumnasha pengker awajtamsarti.</s>
      <s id="b.PHI.4.23.2">Maaketai.</s>
     </seg>
    </div>
   </div>
   <div type="book" id="b.COL">
    <div type="chapter" id="b.COL.1">
     <seg type="verse" id="b.COL.1.1">
      <s id="b.COL.1.1.1">Wiitjai Pabloitjai.</s>
      <s id="b.COL.1.1.2">Yus wakerau asa, Jesucristo chichame etserin ata tusa wína akuptukmiayi.</s>
      <s id="b.COL.1.1.3">Cristo: Nekasrum tunaarinchau winar ataram tusa, atumin eatmaku asamtai, Cristonu ainautirmin Colosasnum pujuinautirmin ii yachí Timoteojai ju papin aaran akuptajrume.</s>
      <s id="b.COL.1.1.4">Ii Apaachiri Yus atumin wait anentramak tuke pengker awajtamsarti.</s>
      <s id="b.COL.1.1.5">Tura angkan pengker pujustinasha suramsarti.</s>
     </seg>
     <seg type="verse" id="b.COL.1.3">
      <s id="b.COL.1.3.1">Atumka Cristo Jesúsnau asakrumin, tura Cristonu ainau mash aneau asakrumin, iisha atum pachisar chicham antukar, Yus ii Apuri Jesucristo Apaachiri asamtai, atum pachisar seakur tuke maaketai taji.</s>
     </seg>
     <seg type="verse" id="b.COL.1.5">
      <s id="b.COL.1.5.1">Atumka Yusnum uwemratin chicham nekas aa nu antuku asaram, nayaimpinam pujustatjiapi tinu asakrumin, iisha atum pachisar tuke maaketai taji.</s>
     </seg>
     <seg type="verse" id="b.COL.1.6">
      <s id="b.COL.1.6.1">Yusnum uwemratin chichaman mash nungkanmaya ainau antukarmia nunisrumek atumsha antuku asaram, tura Yus miatrusrumek umirkau asaram, Yuse anengkratairi pachisrum: Nekas tu awapi tusaram nekaamiarume.</s>
      <s id="b.COL.1.6.2">Tura asakrumin nu chicham árak nereawa nunisang mash nungkanam yujaawai.</s>
     </seg>
     <seg type="verse" id="b.COL.1.7">
      <s id="b.COL.1.7.1">Ii aneetiri yachí Epafras nu chichamnaka atumin nekamtikramramiarume.</s>
      <s id="b.COL.1.7.2">Nuka iiya nunisang Cristo inatirintai.</s>
      <s id="b.COL.1.7.3">Tura Criston miatrusang umirkau asamtai, atumin akuptukmiajrume.</s>
     </seg>
     <seg type="verse" id="b.COL.1.8">
      <s id="b.COL.1.8.1">Tura nuka atumin pachitmas: Yuse Wakani ni nintin pujurmau asar, aneenisar pujuinawai tusa iincha ujatmakmiaji.</s>
     </seg>
     <seg type="verse" id="b.COL.1.9">
      <s id="b.COL.1.9.1">Tura nu chichamka antuku asar, nunia nangkamar tuke inaitsuk atum pachisar Yus seakur pujaji.</s>
      <s id="b.COL.1.9.2">Tura ni wakeramurin atumin nekamtikramawarat tusar, tura nuna atumin mash nintimtikramrarat tusar, atum pachisar Yus seaji.</s>
     </seg>
     <seg type="verse" id="b.COL.1.10">
      <s id="b.COL.1.10.1">Atumka Yusnau asaram, pengker aa nuka turataram tusar, tura Yuse wakeramuri miatrusrumek nekaataram tusar, ii Apuri tuke umirkau asaram, atum tuke Yus pengker awajsamniuram tusar, atum pachisar Yus seaji.</s>
     </seg>
     <seg type="verse" id="b.COL.1.11">
      <s id="b.COL.1.11.1">Tura Yus ni kakarmarijai atumin kakamtikramrat tusar, tura itiurkachmin pujayatrum, napchau nintimtsuk jaimiasrum warasrum pujusmintrum tusar Yus seaji.</s>
     </seg>
     <seg type="verse" id="b.COL.1.12">
      <s id="b.COL.1.12.1">Tura ii Apaachiri Yus: Wína uchir asaram, wína aintsur ainaujai mash nayaimpinam tuke paaniunam Wijai pujusmintrum turamin asamtai, tuke maaketai titinuitrume.</s>
     </seg>
     <seg type="verse" id="b.COL.1.13">
      <s id="b.COL.1.13.1">Yaanchuikia iikia teenam pujuyaji.</s>
      <s id="b.COL.1.13.2">Tu pujarin ii Apaachiri Yus iin teenmaya jiirmakin asa: Wína aneetir Uchir pujamunam atumsha pujusmintrum tusa angkanmamtikramamiaji.</s>
     </seg>
     <seg type="verse" id="b.COL.1.14">
      <s id="b.COL.1.14.1">Yuse Uchiri jarutramak ii tunaarin sakturmaru asa iin uwemtikramramiaji.</s>
     </seg>
     <seg type="verse" id="b.COL.1.15">
      <s id="b.COL.1.15.1">Yuse Uchiri Cristo nungkancha najantsaing tuke pujuyayi.</s>
      <s id="b.COL.1.15.2">Tura asa mash najanamu apurintai.</s>
      <s id="b.COL.1.15.3">Yuska wainchamaitiat, ni Uchiri aints wajasu asa, aints ainau wainkarat tusa wantinmamtikiamiayi.</s>
     </seg>
     <seg type="verse" id="b.COL.1.16">
      <s id="b.COL.1.16.1">Cristo mash ainia nuna najanau asa, nayaimpinam aa nuna mash, tura nungkanam aa nunasha mash najanamiayi.</s>
      <s id="b.COL.1.16.2">Tura ii wainji tura ii waintsuji nunasha mash najanamiayi.</s>
      <s id="b.COL.1.16.3">Tura Yuse awemamuri ainausha mash, tura nuna apurisha mash, tura junia apu ainausha mash Criston umirkarti tusar najanamu ainawai.</s>
     </seg>
     <seg type="verse" id="b.COL.1.17">
      <s id="b.COL.1.17.1">Mash ainia nunaka najantsaing Cristoka tuke pujuyayi.</s>
      <s id="b.COL.1.17.2">Tura yamaisha tuke pujau asa, tu ati tusa, mash aa nunaka wainnuitai.</s>
     </seg>
     <seg type="verse" id="b.COL.1.18">
      <s id="b.COL.1.18.1">Cristo nu nangkamtaik tuke iwiaaku pujuu asa, ni aintsri ainauti apurintai.</s>
      <s id="b.COL.1.18.2">Tura mash aa nuna inau ati tusa, Yus ni Uchirin chikich aints ainaun nangkamasang nuná eemak jakamunmaya inankimiayi.</s>
     </seg>
     <seg type="verse" id="b.COL.1.19">
      <s id="b.COL.1.19.1">Tura asamtai Cristo mash ainia nuna najanau asa, tura mash ainia nuna inartin asamtai Yus: Wijai metek ati tusa wakerimiayi.</s>
     </seg>
     <seg type="verse" id="b.COL.1.20">
      <s id="b.COL.1.20.1">Yus ni Uchirin: Numi winangmanum maawarti tusa akupkamu asa, ni numpe numparmaujai mash nungkanam pujuinauncha, tura nayaimpinam mash pujuinauncha: Angkan pengker nintimsar pujusarti tusa Yus wakerukmiayi.</s>
     </seg>
     <seg type="verse" id="b.COL.1.21">
      <s id="b.COL.1.21.1">Atumsha yaanchuikia Yus umirchau asaram, tura tunau tuke nintimsaram pujau asaram, Yusnumka jeachmin ayarme.</s>
      <s id="b.COL.1.21.2">Tura Yuse nemase arumning, Cristo aints wajas: Wína Apaachirjai pujustasrum yamaikia tunaarinchawa nunisrumek ataram tusa waitnas jakau asa, atumi tunaarin sakturmarmiarume.</s>
      <s id="b.COL.1.21.3">Tura asamtai Yus: Yamaikia wijai pengker nintimsaram pujustaram turamrume.</s>
     </seg>
     <seg type="verse" id="b.COL.1.23">
      <s id="b.COL.1.23.1">Tura asamtai nekasrum tuke inaitsuk Cristo nekasampita titinuitrume.</s>
      <s id="b.COL.1.23.2">Tura Cristonam uwemratin chicham antuku asaram, tuke inaitsuk: Wikia Cristojai nayaimpinam pujustasan wakerajai tinu asaram, nekasrum nayaimpinmaka pujustinuitrume.</s>
      <s id="b.COL.1.23.3">Nu uwemratin chichamnaka mash nungkanam etserkaruitai.</s>
      <s id="b.COL.1.23.4">Tura Cristo wína akuptuku asamtai, wisha nu chichaman etsernuitjai.</s>
     </seg>
     <seg type="verse" id="b.COL.1.24">
      <s id="b.COL.1.24.1">Criston miatrusarang umirkau ainau wait wajakartin ainawai.</s>
      <s id="b.COL.1.24.2">Tura asaramtai wisha nunisnak Cristonu asan, ni tímia nunisnak wait wajajai.</s>
      <s id="b.COL.1.24.3">Cristo wait wajakmia nunisnak atumin yaingtasan wait wajayatun, Cristonu asan wikia waraajai.</s>
     </seg>
     <seg type="verse" id="b.COL.1.25">
      <s id="b.COL.1.25.1">Yus wína akatur akuptak: Wína aintsur ainamunam mash wína chichamur miatrusmek etserkum, Cristonu ainau inatiri ata tusa akuptuku asamtai, wikia atumi inatiri ajai.</s>
     </seg>
     <seg type="verse" id="b.COL.1.26">
      <s id="b.COL.1.26.1">Yuska nekas pengker chichaman mash nungkanam pujuinaun nekamtikiatas wakerayat, nu nangkamtaikia aints ainautin nekamtikramachmiaji.</s>
      <s id="b.COL.1.26.2">Antsu yamaikia Yus nu chichamnaka Cristonu ainautinka nekamtikramji.</s>
      <s id="b.COL.1.26.3">Nu chichamka nuwaitai: Mash nungkanam Cristonu ainautin ni Wakanin engketramau asamtai, Cristo atumi nintin pujau asamtai, nijai tsaniasrum tuke iwiaaku pujustinuitrume.</s>
     </seg>
     <seg type="verse" id="b.COL.1.28">
      <s id="b.COL.1.28.1">Tura asakrumin iisha Cristo pachisar chicham etserji.</s>
      <s id="b.COL.1.28.2">Tura Criston miatrusarang umirinak nekasar tunaarinchau Cristonu arti tusar, Cristo nekatirijai tuke nu chichamka nuikiartaji.</s>
     </seg>
     <seg type="verse" id="b.COL.1.29">
      <s id="b.COL.1.29.1">Tura asamtai Cristo ni kakarmarin wína surusu asamtai, ni kakarmarijai Yuse chichamen tuke etserkun pujuyajai.</s>
     </seg>
    </div>
    <div type="chapter" id="b.COL.2">
     <seg type="verse" id="b.COL.2.1">
      <s id="b.COL.2.1.1">Yatsur ainautirmin, nunasha nekamtikiatasan wakerajrume.</s>
      <s id="b.COL.2.1.2">Wikia atumin yaingtasan, tura Laodicea yaktanam pujuinauncha yaingkiartasan, tura wína waitkacharu ainauncha Yuse chichamen ujakartasan nukap wakerajai.</s>
     </seg>
     <seg type="verse" id="b.COL.2.2">
      <s id="b.COL.2.2.1">Tura aints ainau mash Criston pengker umirkarat tusan, tura aneenisar metek nintimtunisar pujusarat tusan wakerajai.</s>
      <s id="b.COL.2.2.2">Nu chichamnaka yaanchuikia aints ainauka nekaacharmiayi.</s>
      <s id="b.COL.2.2.3">Tura wainiat Yus: Nu chicham aints ainau nekamtikiata turutin asamtai, paan nekamtikiatasan wakerajai.</s>
      <s id="b.COL.2.2.4">Nu chichamka Cristo chichamentai.</s>
     </seg>
     <seg type="verse" id="b.COL.2.3">
      <s id="b.COL.2.3.1">Cristo mash nekau asa, mash aa nunaka iin nintimtikramratnuitji, tura mash nekamtikramatnuitji.</s>
     </seg>
     <seg type="verse" id="b.COL.2.4">
      <s id="b.COL.2.4.1">Aints waitrinak atumin anangkramawarai tusan nunaka tajarme.</s>
     </seg>
     <seg type="verse" id="b.COL.2.5">
      <s id="b.COL.2.5.1">Wikia atumjai pujachiatnak, tuke atumin nintimtakun nukap pachiajrume.</s>
      <s id="b.COL.2.5.2">Tura atumka tuke inaitsuk Cristo nekasampita tusaram miatrusrumek umirkau asakrumin, wikia nuna nekau asan waraajai.</s>
     </seg>
     <seg type="verse" id="b.COL.2.6">
      <s id="b.COL.2.6.1">Tura asamtai Jesucristo wína Apuruitai tinu asaram, Cristojai tuke tsaniasrum pujustaram.</s>
     </seg>
     <seg type="verse" id="b.COL.2.7">
      <s id="b.COL.2.7.1">Tura Cristonu asaram, Cristo tu awapi tusaram nuimiaru asaram, tuke Cristok nintimsaram pujustaram.</s>
      <s id="b.COL.2.7.2">Tura Cristo miatrusrumek umirkau asaram, tuke inaitsuk Yus maaketai titaram.</s>
     </seg>
     <seg type="verse" id="b.COL.2.8">
      <s id="b.COL.2.8.1">Yatsur ainautiram aneartaram.</s>
      <s id="b.COL.2.8.2">Aints ainau waitrinak anangkartutai chichaman etserinak nangkamiar chichainau asar, ii yaanchuik juuntri tinu armia nu antuktaram tusar, junia aints ainau nekatirin nuitaminak pujuinamtaisha, Cristo nu chichamka antuktaram tichau asamtai, anangkruwai tusaram, tura Cristo umirtan inaisai tusaram aneartaram.</s>
     </seg>
     <seg type="verse" id="b.COL.2.9">
      <s id="b.COL.2.9.1">Yus wainchau arin, Cristo Yus ayat aints wajas: Yuska tu awai tusa iin nekamtikramamiaji.</s>
     </seg>
     <seg type="verse" id="b.COL.2.10">
      <s id="b.COL.2.10.1">Tura Cristo Yuse awemamuri ainaun tura mash apu ainauncha tura mash ainia nunasha inau asa, ni aintsri ainautin tuke uwemtikramrau asamtai, atumsha nijai tuke tsaningku asaram, Yuse Wakani piatkamu ainiarme.</s>
     </seg>
     <seg type="verse" id="b.COL.2.11">
      <s id="b.COL.2.11.1">Tura Cristonu asaram, atumi nuwapchiri aints charukchamu wainiat Cristo: Atumi wakeramuri tuke inaisataram tusa, atumi tunaarinka nakakar ashiniar japinawa nunisang mash atumi nintiniancha jiiki, Cristoka atumniaka pengker awajtamsamiarume.</s>
     </seg>
     <seg type="verse" id="b.COL.2.12">
      <s id="b.COL.2.12.1">Tura atumsha Cristo nemarkatasrum entsanam maakrumka, Cristo jakamtai iwiarsarmia nunisrumek entsanam mengkarme.</s>
      <s id="b.COL.2.12.2">Nuniasha Yus nekas ni kakarmarijai ni Uchirin jakamunmaya inankimia nunisrumek atumsha Criston nekasampita tusaram entsanmayangka ataksha tsapuarme.</s>
     </seg>
     <seg type="verse" id="b.COL.2.13">
      <s id="b.COL.2.13.1">Tura yaanchuik atumi tunaarijai jakawa nunisrumek pujarmin wainiat, Cristo atumi tunaarin mash japitramrau asamtai Yus: Cristojai tuke iwiaaku pujustaram tusa, pujut yamarman suramsamiarume.</s>
     </seg>
     <seg type="verse" id="b.COL.2.14">
      <s id="b.COL.2.14.1">Tura Cristo ii tunaarin pengké akiimiakchamniau au wainiat mash sakturmarmiaji.</s>
      <s id="b.COL.2.14.2">Tura asa numi winangmanum jirujai ajinkarti tusa tsangkatramkamiaji.</s>
      <s id="b.COL.2.14.3">Tura waitnas jarutramak aintsti tunaarinka ningki akiimiatramkamiaji.</s>
     </seg>
     <seg type="verse" id="b.COL.2.15">
      <s id="b.COL.2.15.1">Tura Cristo numi winangmanum jarutramak, iwianch ainaun tura ni nemase ainaun mash nepetkau asa, mash ainia nuna paan nekaawarat tusa jakamunmaya nantaki, ni nemase ainaun inatsaarmiayi.</s>
     </seg>
     <seg type="verse" id="b.COL.2.16">
      <s id="b.COL.2.16.1">Tura asamtai yamaikia aints kichkisha: Tunau wajasai tusaram, nu yutaka yuwairap, tura nu umutisha umurairap turamiarchatnuitai.</s>
      <s id="b.COL.2.16.2">Tura tunau wajasai tusaram, nu fiestasha inangkartaram, tura yamaram nantusha fiesta najanataram, tura nu kinta ayamrataram turamiarchatnuitai.</s>
     </seg>
     <seg type="verse" id="b.COL.2.17">
      <s id="b.COL.2.17.1">Cristo taatsaing Yus Moisésan chichaman akatar akupak: Nu chichamka mash umirtuktaram timiayi.</s>
      <s id="b.COL.2.17.2">Antsu nunia Cristo iin uwemtikramratas tarutmi jarutramkau asamtai, nu chichamka yamaikia pachischatnuitji.</s>
     </seg>
     <seg type="verse" id="b.COL.2.18">
      <s id="b.COL.2.18.1">Tura asamtai aints ainau nangkamiar chichainak: Iikia mianchau asar, Yuska tupnik aujtsuk, antsu Yuse awemamuring seatnuitji tinauka anturkairap.</s>
      <s id="b.COL.2.18.2">Nuka nangkamiar: Wikia karanam Yuse awemamurin wainkau asan, chikich aints ainaun nangkamakuitjai tinayat, Criston umirchau ainau nintimina nunisarang nintiminawai.</s>
     </seg>
     <seg type="verse" id="b.COL.2.19">
      <s id="b.COL.2.19.1">Nu aints ainauka Cristojai tsaniasarka pujuinatsui.</s>
      <s id="b.COL.2.19.2">Antsu Cristo mash aa nuna apuri asa, ni aintsri ainautinka pengker waitmaji.</s>
      <s id="b.COL.2.19.3">Tura asa metek nintimsaram Yus wakera nunisrumek pujustaram tusa, ni aintsri ainautinka kichkia nunisang jiirmaji.</s>
      <s id="b.COL.2.19.4">Tura: Miatrusrumek umirtuktaram tusa, ni kakarmarijai ni aintsri ainautinka yainmaji.</s>
     </seg>
     <seg type="verse" id="b.COL.2.20">
      <s id="b.COL.2.20.1">Atumsha Cristo jakamia nunisrumek yamaikia pujakrumka, junia aints ainau nintimina nuka umirkashtinuitrume.</s>
      <s id="b.COL.2.20.2">Tura asaram uwemrataj tayatrumsha ¿waruka ju nungkanmaya ainau chichame tuke umirkurmesha pujarme?</s>
     </seg>
     <seg type="verse" id="b.COL.2.21">
      <s id="b.COL.2.21.1">Nu aints ainau chichainak: Uwemratasrum wakerakrumka, nu yutasha yuwachminuitrume, tura nu umutisha umurchamnawaitrume, tura nusha takaschamnawaitrume tinawai.</s>
     </seg>
     <seg type="verse" id="b.COL.2.22">
      <s id="b.COL.2.22.1">Nu aints ainauka ningki nintimsar nu chichaman akupinau asar, aints ainaun: Nu umirkataram tusar nuininawai.</s>
      <s id="b.COL.2.22.2">Antsu waring achat ii yuwajina, tura umajina tura takajina nuka mash amukatnuitai.</s>
     </seg>
     <seg type="verse" id="b.COL.2.23">
      <s id="b.COL.2.23.1">Aints nu chichaman umirinak pujuinauka ningki nintimsar: Nekasan Yusen umirnuitjai tinawai.</s>
      <s id="b.COL.2.23.2">Tura wína namangkruka mianchawaitai tusar, ni namangkenak nukap waitkinawai.</s>
      <s id="b.COL.2.23.3">Tuminau asaramtai chikich aints ainau nuna wainkar nangkamiar: Nu aints ainauka nekau ainawai, tu nintiminawai.</s>
      <s id="b.COL.2.23.4">Antsu tu nintiminauka ni namangke wakeramurinka nepetkachartinuitai.</s>
     </seg>
    </div>
    <div type="chapter" id="b.COL.3">
     <seg type="verse" id="b.COL.3.1">
      <s id="b.COL.3.1.1">Tura asamtai Cristojai jakamunmaya nantaknua nunisrumek pujau asaram, nayaimpinam iruna nu wakerin ataram.</s>
      <s id="b.COL.3.1.2">Nuni Cristo Yuse untsurinini pujawai.</s>
     </seg>
     <seg type="verse" id="b.COL.3.2">
      <s id="b.COL.3.2.1">Tura asamtai ju nungkanmaya aints wakerina nuka nintimtsuk nayaimpinam aa nuke nintimtin ataram.</s>
     </seg>
     <seg type="verse" id="b.COL.3.3">
      <s id="b.COL.3.3.1">Atumka Cristojai tsaniasrum jakawa nunisrumek au asaram, tura Cristojai tsaniasrum iwiaaku pujau asaram, tuke Yusnau ainiarme.</s>
     </seg>
     <seg type="verse" id="b.COL.3.4">
      <s id="b.COL.3.4.1">Tura Cristo tuke pujustinun iin suramsatin aa nu nayaimpinmaya wantinkamtai, atumsha nijai tsaniasrum wantinkatnuitrume.</s>
      <s id="b.COL.3.4.2">Tura Cristoa nunisrumek atinuitrume.</s>
     </seg>
     <seg type="verse" id="b.COL.3.5">
      <s id="b.COL.3.5.1">Tura asamtai ju nungkanmaya ainau turina nuka aints jaka inaiyawa nunisrumek tuke mash inaisataram.</s>
      <s id="b.COL.3.5.2">Tura nuwa nuwatkashtatiatrum tsanirmatka tuke inaisataram.</s>
      <s id="b.COL.3.5.3">Tura tunau wakeruktincha mash inaisataram.</s>
      <s id="b.COL.3.5.4">Tura chikichnau aa nu wakerutisha inaisataram.</s>
      <s id="b.COL.3.5.5">Chikichnau aa nuna tímia wakerin ainauka ni Yusria nunisarang nintimtinawai.</s>
     </seg>
     <seg type="verse" id="b.COL.3.6">
      <s id="b.COL.3.6.1">Tu nintimsar Criston umirtsuk pujuinaunka Yuska nekas wait wajaktiniun susartinuitai.</s>
     </seg>
     <seg type="verse" id="b.COL.3.7">
      <s id="b.COL.3.7.1">Yaanchuikia atumsha nu tunausha tuke turin ayarme.</s>
     </seg>
     <seg type="verse" id="b.COL.3.8">
      <s id="b.COL.3.8.1">Antsu yamaikia nu tunauka mash inaisataram: Kajektincha, tura chikich ainau pasé chicharkatnusha, tura tsanumnairatnusha, tura tunau chichatcha mash inaisataram.</s>
     </seg>
     <seg type="verse" id="b.COL.3.9">
      <s id="b.COL.3.9.1">Yaanchuik tunau nintimtairum inaisamiarme.</s>
      <s id="b.COL.3.9.2">Tura yaanchuik tunau turutirmesha mash inaisau asaram, wait chichamka ujaanitsuk asataram.</s>
      <s id="b.COL.3.9.3">Atumka tunau nintimtairumka wejmak mamurun japina nunisrumek inaisawaitrume.</s>
     </seg>
     <seg type="verse" id="b.COL.3.10">
      <s id="b.COL.3.10.1">Tura yamaram nintimtai wejmakan yamarman entsainawa nunisrumek jukimiarme.</s>
      <s id="b.COL.3.10.2">Tura Yuska mash aa nuna najanau asa: Wijai metek nintimin ataram tusa, atumniaka kintajai metek nintimtikramrume.</s>
     </seg>
     <seg type="verse" id="b.COL.3.11">
      <s id="b.COL.3.11.1">Cristo ni umirin ainautinka timiá nintimtikramrau asamtai, yamaikia judíochu ainausha, tura judío ainausha, tura ii nuwapchiri charukmau ainausha, tura nuwapchiri charukchamu ainausha, tura chikich nungkanmaya ainausha, tura papi nekachu ainausha, tura aintsu inatiri ainausha, tura aintsu inatirinchu ainausha mash warí aintski tichatnuitji.</s>
      <s id="b.COL.3.11.2">Antsu Cristo mash najanamu asa, tura mash aints ainautin inatmin asa, ni aintsri ainauti nintin engkemturmau asamtai, Cristok nintimtustinuitji.</s>
     </seg>
     <seg type="verse" id="b.COL.3.12">
      <s id="b.COL.3.12.1">Tura asakrin Yus atumin anenmau asa: Winar ataram tusa, atumniaka eatmakmiarume.</s>
      <s id="b.COL.3.12.2">Tura asamtai yamaikia iwiarmamrawa nunisrumek pujau asaram, chikich ainausha wait anentrataram, tura pengker awajsataram.</s>
      <s id="b.COL.3.12.3">Tura mianchawaitjai tusaram, yaitasrum aujnaisataram, tura kajernaitsuk pujustaram.</s>
     </seg>
     <seg type="verse" id="b.COL.3.13">
      <s id="b.COL.3.13.1">Tura jaimiasrum tsangkurnain ataram.</s>
      <s id="b.COL.3.13.2">Tura chikich aints ainausha atumin pasé awajtaminak pujuinau wainiatrumek, Cristo atumin tsangkutramrau asamtai, atumsha nunisrumek tsangkurnain ataram.</s>
     </seg>
     <seg type="verse" id="b.COL.3.14">
      <s id="b.COL.3.14.1">Tura nu mash umiau asaram, nuna nangkamasrumek nukap aneenitaram.</s>
      <s id="b.COL.3.14.2">Tura aneenisrum pujakrumka, kichik namangkea nunisrumek asaram, Cristoka miatrusrumek umirume.</s>
     </seg>
     <seg type="verse" id="b.COL.3.15">
      <s id="b.COL.3.15.1">Atumka untsuri ayatrumek, kichik namangkea nunisrumek pujau asaram, Yus wina aintsur ataram tusa, atumin untsurmaku asamtai, angkan pengker nintimtunisrum pujustaram.</s>
      <s id="b.COL.3.15.2">Tura Yus tuke maaketai titaram.</s>
     </seg>
     <seg type="verse" id="b.COL.3.16">
      <s id="b.COL.3.16.1">Cristo chichame atumi nintijai tuke nintimin ataram.</s>
      <s id="b.COL.3.16.2">Tura nu chicham nekau asaram, Cristo mai nemarnutirmek Cristo chichame nekapruniataram.</s>
      <s id="b.COL.3.16.3">Tura Cristo mai nemarnutirmek Cristo chichame nintimtiknairataram.</s>
      <s id="b.COL.3.16.4">Tura Yuse chichame kantamataram.</s>
      <s id="b.COL.3.16.5">Tura Yus kanta kantamaram, Yuse Wakani atumin nintimtikramrau asamtai, yamaram kantasha kantamaram, Yuska maaketai titaram.</s>
     </seg>
     <seg type="verse" id="b.COL.3.17">
      <s id="b.COL.3.17.1">Tura chichaakrumsha, ii Apuri Jesús nintimkamaikiakrum chichastaram.</s>
      <s id="b.COL.3.17.2">Tura takakmakrum pujakrumsha nunisrumek Jesús nintimkamaikiakrum takakmastaram.</s>
      <s id="b.COL.3.17.3">Waring achat mash turarme nusha tuke nunisrumek Jesús nintimkamaikiakrum turataram.</s>
      <s id="b.COL.3.17.4">Tura ii Apuri Jesúsa naari pachisrum iinu Apaachiri Yuska tuke maaketai titaram.</s>
     </seg>
     <seg type="verse" id="b.COL.3.18">
      <s id="b.COL.3.18.1">Aishrintin ainautiram atumi aishringkia umirin ataram.</s>
      <s id="b.COL.3.18.2">Ii Apuri nuna wakerau asamtai turataram.</s>
     </seg>
     <seg type="verse" id="b.COL.3.19">
      <s id="b.COL.3.19.1">Tura nuwentin ainautirmesha atumi nuwari tuke aneen ataram.</s>
      <s id="b.COL.3.19.2">Tura katsuram nintimtutsuk asataram.</s>
     </seg>
     <seg type="verse" id="b.COL.3.20">
      <s id="b.COL.3.20.1">Uchi ainautiram, atumi aparisha, tura atumi nukurisha tuke umirin ataram.</s>
      <s id="b.COL.3.20.2">Ii Apuri Cristo: Nu turataram tusa wakerawai.</s>
     </seg>
     <seg type="verse" id="b.COL.3.21">
      <s id="b.COL.3.21.1">Uchirtin ainautiram, atumi uchiri wake mesekar pujusarai tusaram, nangkamrum chicharkuram kajkairap.</s>
     </seg>
     <seg type="verse" id="b.COL.3.22">
      <s id="b.COL.3.22.1">Aintsu inatiri ainautiram, tuke atumin inatmin umirin ataram.</s>
      <s id="b.COL.3.22.2">Atumin inatmin jiirmaj wajamtai, wína pengker awajtusat tuuka nintimtsuk takakmastaram.</s>
      <s id="b.COL.3.22.3">Antsu pengker nintintin asaram, atumi inatmin waitmachu wainiatrumek, ii Apuri Cristo tuke iincha waitmaji tusaram shamakrum nakimtsuk takakmastaram.</s>
     </seg>
     <seg type="verse" id="b.COL.3.23">
      <s id="b.COL.3.23.1">Ii Apuri Cristo ni tímia nunaka miatrusang umiktinuitai tusaram nu nekau asaram, nekasrum nijai tuke pujustinuitrume.</s>
      <s id="b.COL.3.23.2">Tura asaram waring achat mash turarme nu turakrumka, atumi inatmin umiriatrumek, ii Apuri Cristo inatiri asaram, ii Apuri pengker awajsatasrum, pengker nintimsaram nakimtsuk kakaram takakmastaram.</s>
     </seg>
     <seg type="verse" id="b.COL.3.25">
      <s id="b.COL.3.25.1">Yus aints ainautin mash metek jiirmau asamtai, aints pasé aa nuna takauka ni pasé turamurijai metek wait wajaktintrin jukitnuitai.</s>
     </seg>
    </div>
    <div type="chapter" id="b.COL.4">
     <seg type="verse" id="b.COL.4.1">
      <s id="b.COL.4.1.1">Tura aints inau ainautirmincha nunasha tajarme: Atumsha Cristo umirin asaram, wína inatnusha nayaimpinam pujawai tusaram, paan nekau asaram, atumi inatiri pengker awajsaram ni yuumamurisha susataram.</s>
     </seg>
     <seg type="verse" id="b.COL.4.2">
      <s id="b.COL.4.2.1">Nunia mash Cristonu ainautirmincha nunasha tajarme: Tuke inaitsuk Yus seataram.</s>
      <s id="b.COL.4.2.2">Tura tuke kajinmatsuk Yus seakrum maaketai titaram.</s>
     </seg>
     <seg type="verse" id="b.COL.4.3">
      <s id="b.COL.4.3.1">Tura Yus seakrumka, iincha pachikratsaram Yus seataram.</s>
      <s id="b.COL.4.3.2">Yaanchuikia aints ainau Cristo chichamen nekaachminu wainiat, Yus iinka nu chichamnaka nekamtikramamiaji.</s>
      <s id="b.COL.4.3.3">Tura asamtai nu chichamka ataksha aints ainau antumtikiatasar wakeraji.</s>
      <s id="b.COL.4.3.4">Antsu Cristo chichame etserin asan, wikia kársernum engkeamu pujajai.</s>
     </seg>
     <seg type="verse" id="b.COL.4.4">
      <s id="b.COL.4.4.1">Tura Cristo wakera nunisnak nu chichamnaka aints ainaun paan nekamtikiatasan wakerajai.</s>
      <s id="b.COL.4.4.2">Tura asamtai nu pachisrum Yus seatritaram.</s>
     </seg>
     <seg type="verse" id="b.COL.4.5">
      <s id="b.COL.4.5.1">Atumka Cristo nekamtairi jukin asaram, Cristo umirchau ainau Criston pengker nintimrarti tusaram, nangkamrumka kinta japawairap.</s>
     </seg>
     <seg type="verse" id="b.COL.4.6">
      <s id="b.COL.4.6.1">Atumka chikich ainaujai chichaakrumsha tuke antuujamin chichastaram.</s>
      <s id="b.COL.4.6.2">Tura aints ainau atumin ininminamtaisha, warinak titaj tu nintimsaram nekasrum pengker aimkatnuitrume.</s>
     </seg>
     <seg type="verse" id="b.COL.4.7">
      <s id="b.COL.4.7.1">Yatsur ainautiram, yamai ju papin aaran umisan, ii aneetiri yachiin Tíquicon atumin akuptuktatjarme.</s>
      <s id="b.COL.4.7.2">Nuka wiya nunisang ii Apuri inatirintai.</s>
      <s id="b.COL.4.7.3">Tura asa iin nukap yainmin ayayi.</s>
      <s id="b.COL.4.7.4">Nuka wi turamurnasha pachis atumin ujatmaktatrume.</s>
     </seg>
     <seg type="verse" id="b.COL.4.8">
      <s id="b.COL.4.8.1">Turamtai iin pachisrum mash nekaataram tusan, tura atumin pengker nintimtikramrarat tusan akuptuktatjarme.</s>
     </seg>
     <seg type="verse" id="b.COL.4.9">
      <s id="b.COL.4.9.1">Nunia Tíquicojai ii aneetiri yachí Onésimon akuptuktatjarme.</s>
      <s id="b.COL.4.9.2">Nuka atumniayaintai.</s>
      <s id="b.COL.4.9.3">Nu jimiar aintska: Ii itiur pujaji nuna pachis mash ujatmaktatrume.</s>
     </seg>
     <seg type="verse" id="b.COL.4.10">
      <s id="b.COL.4.10.1">Aristarco, wijai kársernum engkeamu puja nuka chichaman akupturmarme.</s>
      <s id="b.COL.4.10.2">Nuniasha Bernabé kaná yachi, Marcoscha chichaman akupturmarme.</s>
      <s id="b.COL.4.10.3">Yaanchuik niin pachisan atumniasha chichaman ujakmiajrume.</s>
      <s id="b.COL.4.10.4">Ni atumin jeamtai pengker awajsataram.</s>
     </seg>
     <seg type="verse" id="b.COL.4.11">
      <s id="b.COL.4.11.1">Nunia Justo, chikich naari Jesús, atumin chichaman akupturmarme.</s>
      <s id="b.COL.4.11.2">Ju kampatam aints irunuka Yusen nemarin asar, wijai tsaniasar Yuse chichamen etserkarmia nuka judío aints ainawai.</s>
      <s id="b.COL.4.11.3">Chikich judío wijai pujauka atsawai.</s>
      <s id="b.COL.4.11.4">Antsu juka winaka pengker nintimtikrurarmayi.</s>
     </seg>
     <seg type="verse" id="b.COL.4.12">
      <s id="b.COL.4.12.1">Nuniasha atumnia aints Epafrascha chichaman akupturmarme.</s>
      <s id="b.COL.4.12.2">Nuka Cristo Jesúsa inatirintai.</s>
      <s id="b.COL.4.12.3">Tura tuke inaitsuk atumin pachitmas: Miatrusarang Yusen umirkarat tusa, tura Yus wakera nuna mash nekaawarat tusa Yusen seatramrume.</s>
     </seg>
     <seg type="verse" id="b.COL.4.13">
      <s id="b.COL.4.13.1">Juka atumin nukap nintimturmarme.</s>
      <s id="b.COL.4.13.2">Tura Laodicea yaktanam pujuinauncha, tura Hierápolis yaktanam pujuinauncha pachis nukap nintimui.</s>
      <s id="b.COL.4.13.3">Tura asamtai nuna nekau asan, nunasha atumin nekamtikiatasan wakerajrume.</s>
     </seg>
     <seg type="verse" id="b.COL.4.14">
      <s id="b.COL.4.14.1">Ii aneetiri tsuwakratin Lucascha chichaman akupturmarme.</s>
      <s id="b.COL.4.14.2">Nunia Demascha nunisang chichaman akupturmarme.</s>
     </seg>
     <seg type="verse" id="b.COL.4.15">
      <s id="b.COL.4.15.1">Nunia Cristonu ainaun Laodicea yaktanam pujuinauncha chichaman akuptinajai.</s>
      <s id="b.COL.4.15.2">Nunia Ninfan chichaman akuptakun, ni jeen Yuse chichamen antin ainauncha chichaman akuptinajai.</s>
     </seg>
     <seg type="verse" id="b.COL.4.16">
      <s id="b.COL.4.16.1">Atumka ju papikia mash aints antinamunam aujsataram.</s>
      <s id="b.COL.4.16.2">Tura aujsaram umisrum, Cristo umirin Laodicea yaktanam pujuinau antumtikiatasrum akupkataram.</s>
      <s id="b.COL.4.16.3">Tura Laodicea yaktanam pujuinaun papin akuptinaja nu jukiram atumsha aujsataram.</s>
     </seg>
     <seg type="verse" id="b.COL.4.17">
      <s id="b.COL.4.17.1">Nunia Arquipon ju chichaman akuptakun: “Ami takatrumin ii Apuri suramsau asamtai, nu pengker umikta” tawai titaram.</s>
     </seg>
     <seg type="verse" id="b.COL.4.18">
      <s id="b.COL.4.18.1">Wiitjai Pabloitjai.</s>
      <s id="b.COL.4.18.2">Ju chichamnaka wína uwejrujai aatjarme.</s>
      <s id="b.COL.4.18.3">Ju aarmauka wainkaram, nekas ni aarmaurintai tusaram nekaatnuitrume.</s>
      <s id="b.COL.4.18.4">Wikia kársernum pujau asamtai, kajinmatrutsuk Yus seatritaram.</s>
      <s id="b.COL.4.18.5">Yus atumniasha tuke pengker awajtamsarti.</s>
      <s id="b.COL.4.18.6">Maaketai.</s>
     </seg>
    </div>
   </div>
   <div type="book" id="b.1TH">
    <div type="chapter" id="b.1TH.11">
     <seg type="verse" id="b.1TH.11.1">
      <s id="b.1TH.11.1.1">Wiitjai Pabloitjai.</s>
      <s id="b.1TH.11.1.2">Silvanojai tura Timoteojai Tesalónica yaktanam Cristonu pujuinautirmin aatjarme.</s>
      <s id="b.1TH.11.1.3">Ii Apaachiri Yusnau asaram, tura ii Apuri Jesucristonu asakrumin, Yus wait anentramak atumin yainmakarti, tura angkan pengker nintimsar pujustinasha suramsarti.</s>
     </seg>
     <seg type="verse" id="b.1TH.11.2">
      <s id="b.1TH.11.2.1">Atumka Ii Apuri Jesucristo nekasampita tusaram, pengker aa nuka takakmakrum pujarme.</s>
      <s id="b.1TH.11.2.2">Tura Cristo aneau asaram, chikich ainausha tuke inaitsuk yayakrumsha yaweatsrume.</s>
      <s id="b.1TH.11.2.3">Tura asaram Cristo tati tusaram kajinmatsuk naka pujarme.</s>
      <s id="b.1TH.11.2.4">Tura asakrumin iikia nu nintimsar maaketai tusar, atum pachisar Yus tuke seakur pujaji.</s>
     </seg>
     <seg type="verse" id="b.1TH.11.4">
      <s id="b.1TH.11.4.1">Yatsur ainautirmin umaarutirmincha, Yus atumin anenmau asa, nekas wína uchir ataram tusa, atumniasha eatmakmiarume.</s>
      <s id="b.1TH.11.4.2">Nusha iisha nekaji.</s>
     </seg>
     <seg type="verse" id="b.1TH.11.5">
      <s id="b.1TH.11.5.1">Iikia Cristonam uwemratin chicham etserin asar, nangkamrikia nu chichamka etserkachmiaji.</s>
      <s id="b.1TH.11.5.2">Antsu Yuse Wakani ni kakarmarin iin suramsau asamtai, chicham nekas aa nu etserkurin, Yuse Wakani nu chichamnaka atumniasha nekamtikramamiarume.</s>
      <s id="b.1TH.11.5.3">Iisha atumjai itiur pujuyaji nusha nekarme.</s>
     </seg>
     <seg type="verse" id="b.1TH.11.6">
      <s id="b.1TH.11.6.1">Tura asaram atumsha iiya nunisrumek Yuse uchiri wajasrum, iincha nemarkartinuyarme, tura ii Apurisha nemarnuyarme.</s>
      <s id="b.1TH.11.6.2">Ii chichame pengker nintimsaram antuku asaram, atum nukap wait wajayatrumek, Yuse Wakani atumi nintin piatramkau asamtai, nukap warasmiarume.</s>
     </seg>
     <seg type="verse" id="b.1TH.11.7">
      <s id="b.1TH.11.7.1">Atum timiá pengker pujau asaram, Cristonu ainau Macedonia nungkanam pujuinau, tura Acaya nungkanam pujuinausha: Iisha Cristonu ainautisha tu pujaji tusaram, tura atumsha iiya nunisrumek tu pujustaram tusaram nuiniarmiarume.</s>
     </seg>
     <seg type="verse" id="b.1TH.11.8">
      <s id="b.1TH.11.8.1">Tura Macedonianam tura Acayanmasha chicham ii Apuri Cristo pachisrum etsernuyarme.</s>
      <s id="b.1TH.11.8.2">Tura asakrumin mash nungkanam atumin pachitmasar: Criston nekasampita tinawai tinu asar, Cristo chichamencha antukarmiayi.</s>
      <s id="b.1TH.11.8.3">Tura chikich nungkanmaya ainausha yaanchuik Yuse chichamen nekawaru asaramtai, nu chichamka iikia etsertsuk pujusminuitji.</s>
     </seg>
     <seg type="verse" id="b.1TH.11.9">
      <s id="b.1TH.11.9.1">Tura chikich nungkanmaya ainausha atumin pachitmasar etserinak: Iisha nu aintsnum irastasar wemiaji nuni iincha pengker awajtamsarmiaji.</s>
      <s id="b.1TH.11.9.2">Nunia ni yusri aints najanamu ainaunka inaisar, Yus nekas iwiaaku aa nuna umirinak pujuinawai tusar etserinawai.</s>
     </seg>
     <seg type="verse" id="b.1TH.11.10">
      <s id="b.1TH.11.10.1">Nunia atumin pachitmasar etserinak: Yuse Uchiri Jesús nayaimpinmaya taratata nuna nakainak pujuinawai turaminawai.</s>
      <s id="b.1TH.11.10.2">Yus ni Uchirin jaka tepau wainiat inankimiayi.</s>
      <s id="b.1TH.11.10.3">Tura tunau ainaun wait wajaktiniun susartas tara iinka uwemtikramratnuitji.</s>
     </seg>
    </div>
    <div type="chapter" id="b.1TH.12">
     <seg type="verse" id="b.1TH.12.1">
      <s id="b.1TH.12.1.1">Yatsur ainautirmin umaarutirmincha, iisha atumin nangkamrikia iraschamiaji.</s>
      <s id="b.1TH.12.1.2">Atumka nuka nekarme.</s>
     </seg>
     <seg type="verse" id="b.1TH.12.2">
      <s id="b.1TH.12.2.1">Iikia atumningkia iratsuk Filiposnuma wemiaji.</s>
      <s id="b.1TH.12.2.2">Nuni Yuse chichame etseru asar, ii nukap wait wajamiaji.</s>
      <s id="b.1TH.12.2.3">Tura nangkamiar iinka awatamrarmiaji.</s>
      <s id="b.1TH.12.2.4">Atumsha nusha nekarme.</s>
      <s id="b.1TH.12.2.5">Tura atumin jearsha, chikich ainau iincha pasé awajtaminau wainiatrik, Yus iinka yainmau asamtai, pengké shamkartutsuk atumin Cristonam uwemratin chichaman ujakmiajrume.</s>
     </seg>
     <seg type="verse" id="b.1TH.12.3">
      <s id="b.1TH.12.3.1">Iikia wait chichamka etsertsuk, tura pasé aa nusha nintimtsuk, tura atumka anangtsuk chicharkamiajrume.</s>
     </seg>
     <seg type="verse" id="b.1TH.12.4">
      <s id="b.1TH.12.4.1">Antsu Yuska ii nintimaunasha mash nekau asa: Cristonam uwemratin chicham etserkataram tusa, iin akuptamkau asamtai, Yus wakera nunisrik iikia etserji.</s>
      <s id="b.1TH.12.4.2">Aints ainau ningki nintimsar, chichaman antukartas wakerina nuka etsertsuji.</s>
      <s id="b.1TH.12.4.3">Antsu Yus pengker awajsatasar, ni chichamengka etserji.</s>
     </seg>
     <seg type="verse" id="b.1TH.12.5">
      <s id="b.1TH.12.5.1">Aints ainau iin pengker awajtamsarti tusarkia: Atumka pengke aintsuitrume pengké tichamiajrume.</s>
      <s id="b.1TH.12.5.2">Atumka nusha nekarme.</s>
      <s id="b.1TH.12.5.3">Nuniasha atumi kuikiari wakerakrikia nangkamrikia: Atumniaka nukap aneajrume tichamiajrume.</s>
      <s id="b.1TH.12.5.4">Yuska nunasha nekawai.</s>
     </seg>
     <seg type="verse" id="b.1TH.12.6">
      <s id="b.1TH.12.6.1">Nunia atumsha tura chikich aints ainausha iin: “Apuru,” turamiarai tusar nakitnuyaji.</s>
      <s id="b.1TH.12.6.2">Cristo akupkamutiatrik, apua nunisrik aints ainausha inatka pengké nakitnuyaji.</s>
      <s id="b.1TH.12.6.3">Antsu iisha atumin jear, atum aneau asar, nuwa ni uchirin aneak minakas muntsurin muntsua nunisrik iisha atumjai pujuyaji.</s>
     </seg>
     <seg type="verse" id="b.1TH.12.8">
      <s id="b.1TH.12.8.1">Tura atum timiá aneau asar, iisha Cristonam uwemratin chicham atumin pengker nintimsar ujaktasar wakerimiaji.</s>
      <s id="b.1TH.12.8.2">Tura nuna nangkamasrik atum timiá aneau asar, atum yaingtasar jakatasar wakerimiaji.</s>
     </seg>
     <seg type="verse" id="b.1TH.12.9">
      <s id="b.1TH.12.9.1">Yatsur ainautirmin umaarutirmincha, atumin Yusnum uwemratin chicham etserkur pujakur, ii yuumamuri sumaktasar atumi kuikiari juta nakitau asar, tsawaisha tura kashisha tuke takakmau asar pimpiyaji.</s>
      <s id="b.1TH.12.9.2">¿Nuka aneakrumek?</s>
     </seg>
     <seg type="verse" id="b.1TH.12.10">
      <s id="b.1TH.12.10.1">Antsu Cristonu ainautirmijai iruntrar pujakur, Yus umirkur nekasar pengker aa nuke turinuyaji.</s>
      <s id="b.1TH.12.10.2">Tura chikich ainau iin pachitmasar pasé chichasarai tusar tunaarinchau pujuyaji.</s>
      <s id="b.1TH.12.10.3">Atumsha nusha wainmakmiarume.</s>
      <s id="b.1TH.12.10.4">Yus mash wainkau asa nunasha nekawai.</s>
     </seg>
     <seg type="verse" id="b.1TH.12.11">
      <s id="b.1TH.12.11.1">Iisha uchirtin ainau ni uchirin chicharua nunisrik: Yus umirkataram tusar, tura shamtsuk kakaram wajastaram tusar, kichik kichik chicharkamiajrume.</s>
      <s id="b.1TH.12.11.2">Atumsha nusha nekarme.</s>
      <s id="b.1TH.12.11.3">Yus atumin: Wína pujutirun nayaimpinam paaniunam wijai pujusmintrum tusa untsurmakmiarume.</s>
      <s id="b.1TH.12.11.4">Tura Yuse uchiri asaram, tuke Yus umirkuram pujustaram tajarme.</s>
     </seg>
     <seg type="verse" id="b.1TH.12.13">
      <s id="b.1TH.12.13.1">Yuse chichame ii etsermiaji nuka antuku asaram atum: Aintsu chichamentai tutsuk, antsu Yuse chichamentai timiarme nuka nekasaintai.</s>
      <s id="b.1TH.12.13.2">Nu chichamka atum antuku asaram, Cristo nekasampita tusaram, Yus atumin nintimtikramramiarume.</s>
      <s id="b.1TH.12.13.3">Tura asamtai tuke inaitsuk Yuska maaketai taji.</s>
     </seg>
     <seg type="verse" id="b.1TH.12.14">
      <s id="b.1TH.12.14.1">Yatsur ainautiram umaarutirmesha, atumkeka waitka wajatsrume.</s>
      <s id="b.1TH.12.14.2">Antsu Cristo Jesúsnau ainaun Judea nungkanam pujuinaunka ni weari ainau wait wajaktiniun susarmiayi.</s>
      <s id="b.1TH.12.14.3">Tura asar atumniasha nunisarang atumi yaktari pujuinau waitkarminawai.</s>
      <s id="b.1TH.12.14.4">Tura wainiatrumek atumsha Judea nungkanmaya Cristonu ainia nunisrumek pengker nintimsaram pujarme.</s>
     </seg>
     <seg type="verse" id="b.1TH.12.15">
      <s id="b.1TH.12.15.1">Nu judío ainau ni wearintiat Yuse chichamen etserin ainaun yaanchuik maawarmiayi.</s>
      <s id="b.1TH.12.15.2">Nunia ii Apuri Jesúsnasha maawarmiayi.</s>
      <s id="b.1TH.12.15.3">Nunia iincha ni yaktariniangka jiirmakiarmiaji.</s>
      <s id="b.1TH.12.15.4">Nuka Yusen pengkerka awajtsuk pujuinawai, tura asar aints ainaun mash kajerin ainawai.</s>
     </seg>
     <seg type="verse" id="b.1TH.12.16">
      <s id="b.1TH.12.16.1">Iikia judíochu ainamunmasha Cristo chichame etserkatasar wakerarin waininayat, judío ainau iinka surimramkarmiaji.</s>
      <s id="b.1TH.12.16.2">Tura ninu nintin tuke tunau piatkamu asaramtai, Yus: Nuke ati tusa, nu judío ainaunka kajerak, ni wait wajaktintrincha nukap susartinuitai.</s>
     </seg>
     <seg type="verse" id="b.1TH.12.17">
      <s id="b.1TH.12.17.1">Yatsur ainautirmijai, tura umaarutirmijaisha jumchik kinta wainaitsuk kanakar pujakrisha, tuke kajinmatsuk atum nintimsar pujumiaji.</s>
      <s id="b.1TH.12.17.2">Tura asar atumin irastasar nukap wakerimiaji.</s>
     </seg>
     <seg type="verse" id="b.1TH.12.18">
      <s id="b.1TH.12.18.1">Wikisha atumin jiistasan wakerayatun tujinkan, ataksha atumin jiistasan wakerimiajai.</s>
      <s id="b.1TH.12.18.2">Tura iikia ataksha atumin jiistasar wakerayatrik, ii winitasar wakerarin wainiat, iinka Satanás tuke surimramkamiaji.</s>
     </seg>
     <seg type="verse" id="b.1TH.12.19">
      <s id="b.1TH.12.19.1">Ii Apuri Jesucristo taamtai, ¿yaachia ni wajamurin naka wajastatua?</s>
      <s id="b.1TH.12.19.2">Nuka atumetrume.</s>
      <s id="b.1TH.12.19.3">Iikia ii Apuri chichame atumin etserkau asakrin, atumsha ii Apuri umirkau asaram, ni wainkatnuitrume tusar, nu kinta iikia nakakur pujaji.</s>
      <s id="b.1TH.12.19.4">Nu kinta jeamtai, atum pachisar maaketai tusar warastinuitji.</s>
     </seg>
     <seg type="verse" id="b.1TH.12.20">
      <s id="b.1TH.12.20.1">Atum Cristo miatrusrumek umiru asakrumin, iisha atum pengker nintimsar maaketai tusar waraaji.</s>
     </seg>
    </div>
    <div type="chapter" id="b.1TH.13">
     <seg type="verse" id="b.1TH.13.1">
      <s id="b.1TH.13.1.1">Tura asakrin wikia atumin nintimsan: ¿Pengkerash pujuina? tusan, atumin winitatkaman tujinkan, tura chichaman nekaatatkaman yumatkau asan, wiki Atenas yaktanam juwakmiajai.</s>
     </seg>
     <seg type="verse" id="b.1TH.13.2">
      <s id="b.1TH.13.2.1">Tura ii yachí Timoteon atumin akuptukmiajrume.</s>
      <s id="b.1TH.13.2.2">Nusha iijai iruntrar Cristonam uwemratin chichaman etsernuitai.</s>
      <s id="b.1TH.13.2.3">Tura asamtai atum tuke inaitsuk Cristo nekasampita titaram tusan, tura Cristo umirkuram kakaram wajastaram tusan, Timoteon atumin akuptukmiajrume.</s>
     </seg>
     <seg type="verse" id="b.1TH.13.3">
      <s id="b.1TH.13.3.1">Atumka Cristonu asaram: Waitnasan pujaknasha, Cristo umirtanka inaisashtatjai tiarat tusan, atumin Timoteonka akuptukmiajrume.</s>
      <s id="b.1TH.13.3.2">Iisha Cristonu asar, tuke wait wajaktinuitji tusaram nekarme.</s>
     </seg>
     <seg type="verse" id="b.1TH.13.4">
      <s id="b.1TH.13.4.1">Yaanchuik atumjai iruntrar pujusar, iikia atum chicharkur: Iikia nekasar Cristo umirkurkia, wait wajaktinuitji timiajrume.</s>
      <s id="b.1TH.13.4.2">Ii timiaji nunisrumek yamaikia Cristonu asaram, atumsha wait wajarme nuka nekarme.</s>
     </seg>
     <seg type="verse" id="b.1TH.13.5">
      <s id="b.1TH.13.5.1">Tura asakrumin atumin nintimsan: ¿Pengkerash pujuina? tusan, nekaatatkaman yuumatkan: ¿Tuke Criston umirinatsuash? tusan, tura: ¿Cristo umirtaka inaisataram tusa iwianch atumin anangkramachmasha? tura Cristo umirmau inaisau asakrumin, ¿iisha waitnasar Yuse takatri nangkamriash takakmasiaij? tu nintimsan Timoteon atumin akuptukmiajrume.</s>
     </seg>
     <seg type="verse" id="b.1TH.13.6">
      <s id="b.1TH.13.6.1">Yamaikia Timoteoka atumniangka tamayi.</s>
      <s id="b.1TH.13.6.2">Tura taa, atum tuke Cristo nekasampita tusaram aneenisrum pengker pujamurminka ujatmaji.</s>
      <s id="b.1TH.13.6.3">Tura atumsha iin pengker nintimkartusrum pujarme tusa, tura iincha waitmakartas wakerutminaji tusa ujatmaji.</s>
      <s id="b.1TH.13.6.4">Tura asamtai iisha nunisrik atumsha jiistasar wakeraji.</s>
     </seg>
     <seg type="verse" id="b.1TH.13.7">
      <s id="b.1TH.13.7.1">Tura iisha nukap wait wajayatrik, tura itiurkachmin nukap pujayatrik, atum tuke Cristo nekasampita tinu asakrumin, nu chichamka antuku asar pengker nintimsar pujaji.</s>
     </seg>
     <seg type="verse" id="b.1TH.13.8">
      <s id="b.1TH.13.8.1">Atumka ii Apuri tuke umirkuram kakaram wajasu asakrumin, iisha nekasar pengker nintimsar pujaji.</s>
     </seg>
     <seg type="verse" id="b.1TH.13.9">
      <s id="b.1TH.13.9.1">Tura iin nukap waramtikiartusu asakrumin, iisha warasar atum pachisar Yus maaketai tayatrik, nuna nangkamasrik tuke maaketai titasar wakeraji.</s>
     </seg>
     <seg type="verse" id="b.1TH.13.10">
      <s id="b.1TH.13.10.1">Tsawaisha tura kashisha tuke Yus seakur, ataksha atum jiistasar wakeraji.</s>
      <s id="b.1TH.13.10.2">Yus nuna tsangkatramkat tusar seaji.</s>
      <s id="b.1TH.13.10.3">Tura atumin jear: Yus miatrusrumek umirkataram tusar atum nuiniartasar wakeraji.</s>
     </seg>
     <seg type="verse" id="b.1TH.13.11">
      <s id="b.1TH.13.11.1">Ii Apaachiri Yus, tura ii Apuri Jesús atumin iin akuptamkat tusar, tura ii wetinun eemak iwiarat tusar Yuska seaji.</s>
     </seg>
     <seg type="verse" id="b.1TH.13.12">
      <s id="b.1TH.13.12.1">Tura Yus seakur: Nekasrum atumka nukap aneenitaram tusar, tura ii Apuri atumin nukap nintimtikrarat tusar, tura iisha chikich ainausha mash aneaji nunisrumek atumsha chikich ainausha aneetaram tusar Yuska seaji.</s>
     </seg>
     <seg type="verse" id="b.1TH.13.13">
      <s id="b.1TH.13.13.1">Tura ii Apaachiri Yus miatrusrumek umiru asakrumin, ii Apuri Jesús ni aintsri ainaujai taamtai, atumsha pengké tunaarinchau naka wajatsamniuram tusar Yuska seaji.</s>
     </seg>
    </div>
    <div type="chapter" id="b.1TH.14">
     <seg type="verse" id="b.1TH.14.1">
      <s id="b.1TH.14.1.1">Yatsur ainautirmin umaarutirmincha, kichnasha tajarme.</s>
      <s id="b.1TH.14.1.2">Iisha: Yuska tu pengker awajsatnuitrume tusar, atumin ujakmiajrume nusha umirkuram pujarme.</s>
      <s id="b.1TH.14.1.3">Tura yamaisha ii Apuri Jesús: Tu chicharkataram tusa, iin akuptamkau asamtai, ii timiaji nuna nangkamasrumek Yus umirkuram pujustaram tusar atum chicharkur pujaji.</s>
     </seg>
     <seg type="verse" id="b.1TH.14.2">
      <s id="b.1TH.14.2.1">Ii Apuri Jesús: Nu chicham umiktaram tusa, iin akupturmaku asamtai, iisha atumin etserkamiaji nuka nekarme.</s>
     </seg>
     <seg type="verse" id="b.1TH.14.3">
      <s id="b.1TH.14.3.1">Yuse wakeramuri nuwaitai: Nekasrum pengké tunaarinchau pujustaram.</s>
      <s id="b.1TH.14.3.2">Tura asaram nuwa nuwatsukka tsanirmawairap.</s>
      <s id="b.1TH.14.3.3">Tura aints ninumtsukka turunawairap.</s>
     </seg>
     <seg type="verse" id="b.1TH.14.4">
      <s id="b.1TH.14.4.1">Kichik kichik aints ni nuwarinak nuwatak, nujaingkia tunaarinchau pujusartinuitai.</s>
     </seg>
     <seg type="verse" id="b.1TH.14.5">
      <s id="b.1TH.14.5.1">Yusen umirchau ainauka pachitsuk nuwan takasartas wakerinawai.</s>
      <s id="b.1TH.14.5.2">Antsu atumka nu aintsua nunisrumka pujusairap.</s>
     </seg>
     <seg type="verse" id="b.1TH.14.6">
      <s id="b.1TH.14.6.1">Yaanchuiksha atum akatkur timiajrume nunaka ataksha nunisnak wisha tajarme.</s>
      <s id="b.1TH.14.6.2">Chikich aints ainausha anangkawairap.</s>
      <s id="b.1TH.14.6.3">Tura chikich aintsu nuwaringkia tsanirmatsuk asataram tajarme.</s>
      <s id="b.1TH.14.6.4">Antsu nuna turinaunka ii Apuri wait wajaktiniun nukap susatnuitai.</s>
     </seg>
     <seg type="verse" id="b.1TH.14.7">
      <s id="b.1TH.14.7.1">Yuska: Tunau turataram pengké turamtsuji.</s>
      <s id="b.1TH.14.7.2">Antsu nekasrum tunaarinchau wína umirtuktaram turamji.</s>
     </seg>
     <seg type="verse" id="b.1TH.14.8">
      <s id="b.1TH.14.8.1">Tura aints ju chichaman nakitina nuka aintsnaka nakitinatsui, antsu Yusen nakitinawai.</s>
      <s id="b.1TH.14.8.2">Yus: Nekasrum tunaarinchau pujustaram tusa, ni Wakanin nekas pengker aa nuna iin suramsawaitji.</s>
     </seg>
     <seg type="verse" id="b.1TH.14.9">
      <s id="b.1TH.14.9.1">Tura Cristonu ainaujai pengker nintimtunisrum pujustaram tusa, Yus iinka paan nuitamrau asamtai ¿warukanak atumin aneenitaram tusancha nunasha aartaj?</s>
     </seg>
     <seg type="verse" id="b.1TH.14.10">
      <s id="b.1TH.14.10.1">Atumka nekasrum Cristonu ainau Macedonianam pujuinausha mash anearme.</s>
      <s id="b.1TH.14.10.2">Tura Cristonu asaram, nuna nangkamasrumek Cristonu ainau aneetaram.</s>
     </seg>
     <seg type="verse" id="b.1TH.14.11">
      <s id="b.1TH.14.11.1">Tura ¿itiurak pengker nintimsancha pujusaintaj? tu nintimsaram pujustaram.</s>
      <s id="b.1TH.14.11.2">Tura chikich ainauka waitkatsuk pujustaram.</s>
      <s id="b.1TH.14.11.3">Tura atumi yuumamuri sumaktasrum atumi uwejejai takakmastaram.</s>
      <s id="b.1TH.14.11.4">Yaanchuik atumin chicharkamiajrume nunisrumek turataram.</s>
     </seg>
     <seg type="verse" id="b.1TH.14.12">
      <s id="b.1TH.14.12.1">Tu pujakrumka pengké yuumakchatnuitrume.</s>
      <s id="b.1TH.14.12.2">Nunia Yusen umirchau ainausha atumin pachitmasar: Nuka pengke aintsuitai turamiartinuitai.</s>
     </seg>
     <seg type="verse" id="b.1TH.14.13">
      <s id="b.1TH.14.13.1">Yatsur ainautiram umaarutirmesha, ¿Cristonu jakaru ainau warukatnuki? tusaram nekaataram.</s>
      <s id="b.1TH.14.13.2">Cristo umirchau ainauka ni weari jakamtai: Pengké nantakchatnuitai tusar nukap juutin ainawai.</s>
      <s id="b.1TH.14.13.3">Atumka Cristo umirchawa nunisrumka wake mesekrum pujusairam tusan yamaikia ujaajrume.</s>
     </seg>
     <seg type="verse" id="b.1TH.14.14">
      <s id="b.1TH.14.14.1">Jesús nekas jakamiayi, tura ataksha nantakmiayi, tu nintimtakrinkia, Cristonu jakaru ainaunka Jesúsan inankimia nunisang Yus ataksha inankiartinuitai.</s>
     </seg>
     <seg type="verse" id="b.1TH.14.15">
      <s id="b.1TH.14.15.1">Ii Apuri Cristo iin ujatmaku asamtai, iisha yamaikia atum ujaajrume: Ii Apuri taamtai, iwiaaku pujuinautikia iiyá eemkarkia nayaimpinmaka wakashtinuitji.</s>
      <s id="b.1TH.14.15.2">Antsu Cristonu jakaru ainau nuwá eemkar nayaimpinam wakartinuitai.</s>
     </seg>
     <seg type="verse" id="b.1TH.14.16">
      <s id="b.1TH.14.16.1">Ii Apuringkia nayaimpinmaya jiinkitnuitai.</s>
      <s id="b.1TH.14.16.2">Turamtai Yuse awemamuri juuntri kakar untsumaun antukar, tura Yuse pupuntrin kakar pupuntramun antukar, Cristonu jakaru ainau nuwá eemkiar nantakiartinuitai.</s>
     </seg>
     <seg type="verse" id="b.1TH.14.17">
      <s id="b.1TH.14.17.1">Nunia iisha tuke iwiaaku pujuinautisha Cristonu jakaru ainaujai iruntrar ii Apuri Cristojai nasenam yakí mukuntiunam ingkiunikmi tusar wetinuitji.</s>
      <s id="b.1TH.14.17.2">Nuniangka tuke ii Apurijai tsaniasar pujustinuitji.</s>
     </seg>
     <seg type="verse" id="b.1TH.14.18">
      <s id="b.1TH.14.18.1">Tura asaram atumka Cristonu ainaujai iruntraram nu chichamka ujanikrum: Wake mesekrum pujusairap tusaram nintimtiknairataram.</s>
     </seg>
    </div>
    <div type="chapter" id="b.1TH.15">
     <seg type="verse" id="b.1TH.15.1">
      <s id="b.1TH.15.1.1">Yatsur ainautiram umaarutirmesha, ii Apuri kasa aintsua nunisang aneachmau tatinuitai.</s>
      <s id="b.1TH.15.1.2">Atumka nuka paan nekarme.</s>
      <s id="b.1TH.15.1.3">Tura asakrumin ¿Cristo tatintri warutik ati? tura ¿warí nantutik ati? tusan nunaka nekachu asan aatrashtatjarme.</s>
     </seg>
     <seg type="verse" id="b.1TH.15.3">
      <s id="b.1TH.15.3.1">Aints ainau chichainak: Maj, iisha angkan pengker pujaji.</s>
      <s id="b.1TH.15.3.2">Maaniamuka atsawai tinau wainiat, Yuska aneachmau nungkanka yumpungtinuitai.</s>
      <s id="b.1TH.15.3.3">Nuwa jamtin: ¿Uchin warutik jurertaj? tayat aneachmau uchin jurertas jatematnuitai.</s>
      <s id="b.1TH.15.3.4">Nungka yumpunkatin kintasha nunisang aneachmau atinuitai.</s>
      <s id="b.1TH.15.3.5">Nu kinta jeamtaikia, tunaarintin ainauka uwemrartatkamawar tujinkartinuitai.</s>
     </seg>
     <seg type="verse" id="b.1TH.15.4">
      <s id="b.1TH.15.4.1">Antsu yatsur ainautiram, umaarutirmesha, atumka teenmaka pujatsrume.</s>
      <s id="b.1TH.15.4.2">Tura atumsha anearum pujau asakrumin, Cristo kasa aintsua nunisang aneachmau winaksha, atumniaka awaktamkashtinuitrume.</s>
     </seg>
     <seg type="verse" id="b.1TH.15.5">
      <s id="b.1TH.15.5.1">Atumka Yuse uchiri asaram paaniunam pujarme.</s>
      <s id="b.1TH.15.5.2">Tura paaniunam pujau asaram teenmaka pujatsrume.</s>
     </seg>
     <seg type="verse" id="b.1TH.15.6">
      <s id="b.1TH.15.6.1">Aintstikia kashikia kanutayi.</s>
      <s id="b.1TH.15.6.2">Antsu nampektasar wakerinauka kashi nampenawai.</s>
      <s id="b.1TH.15.6.3">Antsu iikia nu aintsua nunisrikia pujatsji.</s>
      <s id="b.1TH.15.6.4">Tura kanurua nunisrikia, tura iwianch umirnua nunisrik pujusai tusar, aints kanutsuk iwiaawa nunisrik anearu armi.</s>
     </seg>
     <seg type="verse" id="b.1TH.15.8">
      <s id="b.1TH.15.8.1">Yus paaniunam puja nu iinka inatmau asamtai, iisha nunisrik paaniunam pujakrikia, nampetsuk paan nintimin atinuitji.</s>
      <s id="b.1TH.15.8.2">Suntar ainau: Netseprun nangkijai ijutiarai tusar, wejmak jiru najanamun entsarar, tura muukrun charutkarai tusar, tsengkruti jiru najanamun tsengkrukar maaniamunam weenawai.</s>
      <s id="b.1TH.15.8.3">Tura asamtai Satanás iincha pasé awajtamsatas wakerutmamtaikia, iisha Cristo nekasampita tinu asar, tura Yus anen asar, suntar jirun entsarua nunisrik, tura jirun tsengkrakinawa nunisrik: Nekasan uwemratatjapi tu nintimsar pujusarmi.</s>
     </seg>
     <seg type="verse" id="b.1TH.15.9">
      <s id="b.1TH.15.9.1">Yuska: Atumka ji kajintrashtinnum engkemataram tusangka iinka kajertamkashtinuitji, antsu ii Apuri Jesucristo iincha uwemtikramratnuitji.</s>
     </seg>
     <seg type="verse" id="b.1TH.15.10">
      <s id="b.1TH.15.10.1">Cristo: Wijai metek iwiaaku amintrum tusa jarutramkamiaji.</s>
      <s id="b.1TH.15.10.2">Tura asamtai iwiaaku pujakrikia, tura nunia jakarsha, Cristonu ainautikia tuke nijai pujustinuitji.</s>
     </seg>
     <seg type="verse" id="b.1TH.15.11">
      <s id="b.1TH.15.11.1">Tura asamtai tuke turarme nunisrumek pengker nintimtunisrum mai kiakani wajataram tajarme.</s>
     </seg>
     <seg type="verse" id="b.1TH.15.12">
      <s id="b.1TH.15.12.1">Yatsur ainautirmin umaarutirmincha nunasha tajarme: Wait aneasrum anturtuktaram: Aints ainaun ii Apuri Cristo akupamu asar, tuke atumin yainmakartas waitnasar takakminamtaisha, tura atumin chichartaminamtaisha, tura nuitaminamtaisha, pengker awajsataram tusan tajarme.</s>
     </seg>
     <seg type="verse" id="b.1TH.15.13">
      <s id="b.1TH.15.13.1">Yus ni takatrin nu aints ainaun susau asamtai, nu aints aneetaram, tura nekasrum pengker anturkaram umirkataram.</s>
      <s id="b.1TH.15.13.2">Tura asaram tuke kajernaitsuk angkan pujustaram tusan tajarme.</s>
     </seg>
     <seg type="verse" id="b.1TH.15.14">
      <s id="b.1TH.15.14.1">Yatsur ainautirmin, nunasha tajarme: Cristo nemarin takatan takakmichu ainau takakmastaram tusaram chicharkataram.</s>
      <s id="b.1TH.15.14.2">Tura napchau nintimsar pujuinausha pengker nintimtusrum chicharkaram kiakartaram.</s>
      <s id="b.1TH.15.14.3">Tura kakaichu ainausha yaingtaram.</s>
      <s id="b.1TH.15.14.4">Tura aints ainau mash jaimiasrum chicharkataram.</s>
     </seg>
     <seg type="verse" id="b.1TH.15.15">
      <s id="b.1TH.15.15.1">Aneartaram.</s>
      <s id="b.1TH.15.15.2">Aints atumin pasé awajtaminamtaisha, kichkisha kajertsuk asataram.</s>
      <s id="b.1TH.15.15.3">Antsu: Wisha pengker awajsatjai, tu nintimsaram pujustaram.</s>
      <s id="b.1TH.15.15.4">Tura Cristonu ainaun tura Cristo umirchau ainauncha mash pachitsuk pengker awajsatjai, tu nintimsaram pujustaram.</s>
     </seg>
     <seg type="verse" id="b.1TH.15.16">
      <s id="b.1TH.15.16.1">Tuke inaitsuk warastaram.</s>
     </seg>
     <seg type="verse" id="b.1TH.15.17">
      <s id="b.1TH.15.17.1">Yus seat kakantrataram.</s>
     </seg>
     <seg type="verse" id="b.1TH.15.18">
      <s id="b.1TH.15.18.1">Atumka Cristo Jesúsnau asaram, pengker pujakrumka, tura itiurchat pujakrumsha, Yus tuke maaketai titaram.</s>
      <s id="b.1TH.15.18.2">Yus nuna wakerau asamtai turataram.</s>
     </seg>
     <seg type="verse" id="b.1TH.15.19">
      <s id="b.1TH.15.19.1">Yuse Wakani atumin nintimtikrama nuka umirtsukka pujusairap.</s>
     </seg>
     <seg type="verse" id="b.1TH.15.20">
      <s id="b.1TH.15.20.1">Yuse chichamen etserin Yuse chichamen ujatminamtaisha, nangkami tawai tiirap.</s>
     </seg>
     <seg type="verse" id="b.1TH.15.21">
      <s id="b.1TH.15.21.1">Antsu mash antarme nuka nintimsaram: ¿Nu chichamnaka nekas Yus akupkachiash? tusaram nekaataram.</s>
      <s id="b.1TH.15.21.2">Tura nekas pengker aa nuka tuke metataram.</s>
     </seg>
     <seg type="verse" id="b.1TH.15.22">
      <s id="b.1TH.15.22.1">Tura pasé turina nuniangka kanaktaram tajarme.</s>
     </seg>
     <seg type="verse" id="b.1TH.15.23">
      <s id="b.1TH.15.23.1">Ii Apaachiri Yus angkan pujustinasha suramji nu atumin yainmakti.</s>
      <s id="b.1TH.15.23.2">Tura mash tunaarinchau winar ataram tusa, atumi nintincha, tura atumi namangkencha Yuska waitmakti.</s>
      <s id="b.1TH.15.23.3">Ii Apuri Jesucristo taatsaing, kichkisha atumin pachitmasar: Nuka tunaawaitai turamiarchati tusa, Yuska atumin waitmakarti tusan tajarme.</s>
     </seg>
     <seg type="verse" id="b.1TH.15.24">
      <s id="b.1TH.15.24.1">Yuska: Winar ataram tusa, atumin untsurmaku asa, ni tímia nunisang mash umiktinuitai.</s>
     </seg>
     <seg type="verse" id="b.1TH.15.25">
      <s id="b.1TH.15.25.1">Yatsur ainautiram umaarutirmesha, Yus seatritaram.</s>
     </seg>
     <seg type="verse" id="b.1TH.15.26">
      <s id="b.1TH.15.26.1">Cristonu ainautiram aneenisrum: ¿Pengkerak pujaram? tunaitaram.</s>
     </seg>
     <seg type="verse" id="b.1TH.15.27">
      <s id="b.1TH.15.27.1">Ii Apuri Jesucristo wína akuptuku asamtai, ju papin atumin akupaja juka Cristonu ainau mash antukarti tusaram aujsataram.</s>
     </seg>
     <seg type="verse" id="b.1TH.15.28">
      <s id="b.1TH.15.28.1">Ii Apuri Jesucristo atumniasha pengker awajtamsarti tajarme.</s>
      <s id="b.1TH.15.28.2">Maaketai.</s>
     </seg>
    </div>
   </div>
   <div type="book" id="b.2TH">
    <div type="chapter" id="b.2TH.21">
     <seg type="verse" id="b.2TH.21.1">
      <s id="b.2TH.21.1.1">Wiitjai Pabloitjai.</s>
      <s id="b.2TH.21.1.2">Silvanojai tura Timoteojai Tesalónicanam Cristonu ainautirmin aatjarme.</s>
      <s id="b.2TH.21.1.3">Ii Apaachiri Yusnau asaram, tura ii Apuri Jesucristonu asakrumin, ii Apaachiri Yuska, tura ii Apuri Jesucristo wait anentramak angkan pengker pujustinasha suramsarti.</s>
     </seg>
     <seg type="verse" id="b.2TH.21.3">
      <s id="b.2TH.21.3.1">Yatsur ainautiram umaarutirmesha, atumka miatrusrumek Cristo umirkau asaram, tura miatrusrumek aneeniau asakrumin, tuke atum pachisar nekasar Yuska maaketai timinuitji.</s>
     </seg>
     <seg type="verse" id="b.2TH.21.4">
      <s id="b.2TH.21.4.1">Atumka wait wajayatrumek pengker nintimsaram jaimiasrum pujarme.</s>
      <s id="b.2TH.21.4.2">Tura itiurkachmin pujayatrum, tuke inaitsuk Cristo pengker umirkuram pujarme.</s>
      <s id="b.2TH.21.4.3">Tura asakrumin iisha chikich nungkanmaya Cristonu ainausha atum pachisar etserkur: Criston miatrusarang umirinawai taji.</s>
     </seg>
     <seg type="verse" id="b.2TH.21.5">
      <s id="b.2TH.21.5.1">Atumka Yus miatrusrumek umiru asaram nekasrum wait wajarme.</s>
      <s id="b.2TH.21.5.2">Tura asakrumin Yus atumin inatmin asa: Wina aintsur asaram, wijai tsaniasrum pujusmintrum turamrume.</s>
      <s id="b.2TH.21.5.3">Yuska atumin pachitmas tu nintimias pujawai tusar iisha nekaji.</s>
     </seg>
     <seg type="verse" id="b.2TH.21.6">
      <s id="b.2TH.21.6.1">Yuska nekas tunaarinchau asa, aints ainau atumin waitkarmina nunaka wait wajaktiniun susa ningki yapaijkiatnuitai.</s>
     </seg>
     <seg type="verse" id="b.2TH.21.7">
      <s id="b.2TH.21.7.1">Atumka wait wajau asakrumin, ii Apuri Jesús atumniaka ayamtikramsatnuitrume, tura iincha atumjai metek ayamtikramsatnuitji.</s>
      <s id="b.2TH.21.7.2">Nu kinta jeamtaikia, Jesús nayaimpinmaya wantinak, ni awemamuri nekas kakaram ainaujai ji keawa nunisang wantinkatnuitai.</s>
      <s id="b.2TH.21.7.3">Tura asa Yus niin nintimtichu ainaunka, tura ii Apuri Jesúsnum uwemratin chichaman umirchau ainaunka wait wajaktiniun susa yapaijkiatnuitai.</s>
     </seg>
     <seg type="verse" id="b.2TH.21.9">
      <s id="b.2TH.21.9.1">Turamtai Yusen umirchau asar, ii Apuri paaniunam puja nunaka waintsuk, tura ni pujamurincha waintsuk tuke nangkantsuk wait wajaktiniun jukiartin ainawai.</s>
     </seg>
     <seg type="verse" id="b.2TH.21.10">
      <s id="b.2TH.21.10.1">Cristo taamtai, nu kintatikia ninu ainautikia mash Cristoa nunisrik wajasar, ii Apuri wainkar: Ameketme juuntam titinuitji.</s>
      <s id="b.2TH.21.10.2">Atumsha ii etsermau nekasampita tinu asaram, Cristoka wainkaram pengker awajsatnuitrume.</s>
     </seg>
     <seg type="verse" id="b.2TH.21.11">
      <s id="b.2TH.21.11.1">Tura asakrumin Yus atum uwemraram nekasrum pengker ataram tusa, atumin untsurmaku asamtai, iisha tuke ii Yusri seakur pujaji.</s>
      <s id="b.2TH.21.11.2">Tura atumka Yus nekasampita tinu asakrumin, tuke pengker aa nuka Yuse kakarmarijai turataram tusar, atum pachisar tuke seakur pujaji.</s>
     </seg>
     <seg type="verse" id="b.2TH.21.12">
      <s id="b.2TH.21.12.1">Ii Yusri tura ii Apuri Jesucristo atumin pengker awajtamsau asamtai, chikich ainau atumin pachitmasar: Nekasar Criston pengker umirinawai turamiarat tusar, iisha tuke Yus seakur pujaji.</s>
      <s id="b.2TH.21.12.2">Tura ii Apuri Jesúsa naarin pachisrum: Ameketme pengkeram, tu nintimsaram pujusmintrum tusar, iisha Yus tuke seakur pujaji.</s>
     </seg>
    </div>
    <div type="chapter" id="b.2TH.22">
     <seg type="verse" id="b.2TH.22.1">
      <s id="b.2TH.22.1.1">Yatsur ainautiram umaarutirmesha, ii Apuri Jesucristo iijai ingkiuniktas tatintri pachisar atum aatratasar wakeraji.</s>
     </seg>
     <seg type="verse" id="b.2TH.22.2">
      <s id="b.2TH.22.2.1">Aints atumin chichartaminak: Yuse Wakani wína ujatkau asamtai, Cristo tatintringkia yanchuk nangkamari, anangkraminak tinamtaisha, nu chichamka anturkairap.</s>
      <s id="b.2TH.22.2.2">Tura chikich aints nu chichaman ujatminamtaisha, tura iisha atumin papi aarar akupakur: Cristo tatintringkia yanchuk nangkamari, tu aarmau wainkarmesha, ¿nekasash tina? tu nintimkuram pachim nintimrairap.</s>
      <s id="b.2TH.22.2.3">Tura shamtsuk asataram tajarme.</s>
     </seg>
     <seg type="verse" id="b.2TH.22.3">
      <s id="b.2TH.22.3.1">Aints kichkisha wína anangkruwarai tusaram aneartaram.</s>
      <s id="b.2TH.22.3.2">Cristo tatinka jeatsaing, Yusnumia kanaamu atinuitai.</s>
      <s id="b.2TH.22.3.3">Nunia nuna nangkamasang aints nekas juun tunau tuke mengkakatnunam wetinua nu wantinkatnuitai.</s>
     </seg>
     <seg type="verse" id="b.2TH.22.4">
      <s id="b.2TH.22.4.1">Nuka Yusen nemasentai.</s>
      <s id="b.2TH.22.4.2">Tura aya wínak nintimtursarat tusa, aints waring achat ii yusrintai tusar seainawa nunasha nakitau asa, aints mash antinamunam: Wikia Yusetjai tusa, Yus seatai juun jeanam keemsatnuitai.</s>
      <s id="b.2TH.22.4.3">Tura asa aints mash: Juwaitai Yus turutiarat tusa turunatnuitai.</s>
     </seg>
     <seg type="verse" id="b.2TH.22.5">
      <s id="b.2TH.22.5.1">Yaanchuik atumin iraakun nunasha ujakmiajrume.</s>
      <s id="b.2TH.22.5.2">¿Nuka kajinmakniurmek?</s>
     </seg>
     <seg type="verse" id="b.2TH.22.6">
      <s id="b.2TH.22.6.1">Tura ni wantinkatnuri kinta jeachu asamtai, nu Juun Tunau wantinkai tusa, yaachia surimiawa nuka atumsha nekarme.</s>
     </seg>
     <seg type="verse" id="b.2TH.22.7">
      <s id="b.2TH.22.7.1">Yamaisha chikich aints ainau nekaachmin ainayat, aints untsuri Yusen umirtan nakitinawai.</s>
      <s id="b.2TH.22.7.2">Tura Tunau Surimin aa nuka yamaisha Juun Tunau wantinkashti tusa surimiawai.</s>
      <s id="b.2TH.22.7.3">Antsu Tunau Surimin jiinkiamtaikia, nu Juun Tunau wantinkatnuitai.</s>
     </seg>
     <seg type="verse" id="b.2TH.22.8">
      <s id="b.2TH.22.8.1">Nu Juun Tunau taamtaikia, ii Apuri Jesús paaniunmaya taangka, aya chichasang ni mayatmaurijai nepetak mengkaaktinuitai.</s>
     </seg>
     <seg type="verse" id="b.2TH.22.9">
      <s id="b.2TH.22.9.1">Nu Juun Tunau wantinkatnua nuka Satanása kakarmarijai wantinkatin asa, aints ainaun anangkatas, wainchatai takatan tura aints turachminun turatnuitai.</s>
     </seg>
     <seg type="verse" id="b.2TH.22.10">
      <s id="b.2TH.22.10.1">Tura asamtai aints mengkakartin ainia nu nekas chichamnaka nakitinau asar uwemtancha nakitinawai.</s>
      <s id="b.2TH.22.10.2">Tura Juun Tunauka nu aints ainaun: Tunau tuke turataram tusa anangkatnuitai.</s>
     </seg>
     <seg type="verse" id="b.2TH.22.11">
      <s id="b.2TH.22.11.1">Tura asamtai nu aints ainau anangmamu chichaman antukartas wakerinau asaramtai, wait chichaman antukar umirkarat tusa Yuska tsangkamkatnuitai.</s>
     </seg>
     <seg type="verse" id="b.2TH.22.12">
      <s id="b.2TH.22.12.1">Tura asamtai nekas chichaman nakitin ainauka: Tunau aa nuka nekas pengkeraitai tusar, tuke ni tunaarijai warainau asaramtai, Yuska nu aints ainaun ji kajintrashtinnum akupkatnuitai.</s>
     </seg>
     <seg type="verse" id="b.2TH.22.13">
      <s id="b.2TH.22.13.1">Yatsur ainautiram umaarutirmesha, ii Apuri atumin anenmau asamtai, iisha atum pachisar Yus tuke maaketai titinuitji.</s>
      <s id="b.2TH.22.13.2">Atumka nekas chicham umirkau asakrumin, Yuse Wakaningkia atumi nintin pengker awajtamsamiarume.</s>
      <s id="b.2TH.22.13.3">Tura asakrumin nu nangkamtaik Yus atumniaka uwemramnawaitrume turammiarume.</s>
     </seg>
     <seg type="verse" id="b.2TH.22.14">
      <s id="b.2TH.22.14.1">Yus iinka: Cristonam uwemratin chicham etserkataram tusa akuptamkau asamtai: Atumka nu chicham antukrum, wína aintsur wajasmintrum tusa wakerau asa, ii Apuri Jesucristo: Wiya nunisrumek paaniunam pujusmintrum tusa atumniaka untsurmakmiarume.</s>
     </seg>
     <seg type="verse" id="b.2TH.22.15">
      <s id="b.2TH.22.15.1">Tura asamtai yatsur ainautiram umaarutirmesha kakaram wajastaram.</s>
      <s id="b.2TH.22.15.2">Tura wikia yaanchuik atumin iraakun ujakmiajrume nu tura papin aaran akuptukmiajrume nusha kajinmakirap.</s>
     </seg>
     <seg type="verse" id="b.2TH.22.16">
      <s id="b.2TH.22.16.1">Ii Apuri Jesucristo tura ii Apaachiri Yus nekas pengker asa iincha anenmaji, tura iincha pengker awajtamu asa, iincha pengker nintimtikramji.</s>
      <s id="b.2TH.22.16.2">Tura asa tuke pengker pujustinaka suramji.</s>
     </seg>
     <seg type="verse" id="b.2TH.22.17">
      <s id="b.2TH.22.17.1">Tura asamtai nekas pengker aa nu chichasmintrum, tura nekas pengker aa nu takakmasmintrum tusa, atumniaka nintimtikramrarti tajarme.</s>
     </seg>
    </div>
    <div type="chapter" id="b.2TH.23">
     <seg type="verse" id="b.2TH.23.1">
      <s id="b.2TH.23.1.1">Yatsur ainautiram umaarutirmesha, kichnasha inangnamunam tajarme.</s>
      <s id="b.2TH.23.1.2">Ii Apuri chichame nukap etserkau asakrin, chikich chikich nungkanam wári jearti tusaram Yuska seataram.</s>
      <s id="b.2TH.23.1.3">Tura atumka Yuse chichame pengker antuku asakrumin, tura Yuska nekas juuntapita tinu asakrumin, chikich nungkanmaya ainausha Yuse chichamen antukar, atumjai metek Yus juuntapita tiarti tusaram Yuska seataram.</s>
     </seg>
     <seg type="verse" id="b.2TH.23.2">
      <s id="b.2TH.23.2.1">Aints mashkia Yusnaka umirinatsui.</s>
      <s id="b.2TH.23.2.2">Tura asaramtai nu aints ainamunam pujakrin, iin pasé awajtamsarai tusaram Yuska seatritaram.</s>
     </seg>
     <seg type="verse" id="b.2TH.23.3">
      <s id="b.2TH.23.3.1">Tura ii Apuri: Wi nuna turatnuitjai, tímia nunisang umiktinuitai.</s>
      <s id="b.2TH.23.3.2">Tura atumin kakamtikramratnuitrume, tura tunau takasairam tusa atumniaka waitmaktinuitrume.</s>
     </seg>
     <seg type="verse" id="b.2TH.23.4">
      <s id="b.2TH.23.4.1">Atumsha Yusnau asaram, ii timiaji nu nekasrum umirkuram pujarme, tura tuke umirkatatrume tu nintimsar pujaji.</s>
     </seg>
     <seg type="verse" id="b.2TH.23.5">
      <s id="b.2TH.23.5.1">Tura Yuska iincha timiá anenmaji tusa, ii Apuri atumin nintimtikramrarti.</s>
      <s id="b.2TH.23.5.2">Tura Cristoa nunisrumek wait wajarmining, itiur jaimiasrum pujustinuitrume tusa, ii Apuri Cristo atumniaka nekamtikramawarti tusan Yusen seatjarme.</s>
     </seg>
     <seg type="verse" id="b.2TH.23.6">
      <s id="b.2TH.23.6.1">Yatsur ainautiram ii Apuri Jesucristo naari pachisar tajirme: Aints Cristonuitjai tayat, pengke takat aa nunaka takatsuk, tura ii chicham nuiniarmiaji nuna umitsuk pujuinamtaikia, nu aintsnumia kanaktaram.</s>
     </seg>
     <seg type="verse" id="b.2TH.23.7">
      <s id="b.2TH.23.7.1">Iikia itiur atumjai pujuyaji nusha nekarme.</s>
      <s id="b.2TH.23.7.2">Iikia atumjai pujakur takakmatskeka pujuchmiaji.</s>
      <s id="b.2TH.23.7.3">Tura atumi yutairingkia akiimiatskeka yuwachmiaji, antsu itiurkachmin achati tusar, ii yuumamurin sumarmaktasar tsawaisha tura kashisha waitnasar takakminuyaji.</s>
      <s id="b.2TH.23.7.4">Tura asakrin atumsha iiya nunisrumek turatnuitrume.</s>
     </seg>
     <seg type="verse" id="b.2TH.23.9">
      <s id="b.2TH.23.9.1">Ii Apuri iin akuptamkau asamtai, ii wakerakrikia, yuumamur nangkamrum surustaram tusar, seammin ayatrik seamchauyaji.</s>
      <s id="b.2TH.23.9.2">Antsu iiya nunisrumek takakmasmintrum tusar iisha takakminuyaji.</s>
     </seg>
     <seg type="verse" id="b.2TH.23.10">
      <s id="b.2TH.23.10.1">Iisha atumjai pujakur, nu chichamka ujakmiajrume: Aints takatan nakitauka yutancha yutsuk pujustinuitai.</s>
     </seg>
     <seg type="verse" id="b.2TH.23.11">
      <s id="b.2TH.23.11.1">Antsu atumjai iruntrar naki ainau takakmatsuk pujusar, nangkami chichaj pujuinawai tinamun antukmajai.</s>
     </seg>
     <seg type="verse" id="b.2TH.23.12">
      <s id="b.2TH.23.12.1">Nu takakmichu ainau chicham akuptaji.</s>
      <s id="b.2TH.23.12.2">Ii Apuri Jesucristo chichamejai tajirme: Naki ainau ni yuumamurin ningki sumarmakartas nakimtsuk, tura nangkamniaka chichatsuk takakmasarti.</s>
     </seg>
     <seg type="verse" id="b.2TH.23.13">
      <s id="b.2TH.23.13.1">Yatsur ainautiram, pengker aa nuke yawetsuk turataram.</s>
     </seg>
     <seg type="verse" id="b.2TH.23.14">
      <s id="b.2TH.23.14.1">Ju papi ii aarji nuna umirtan nakitinau wainkurmeka: Umichuitai tusaram, ni kanák pujus natsaarat tusaram ukuktaram.</s>
     </seg>
     <seg type="verse" id="b.2TH.23.15">
      <s id="b.2TH.23.15.1">Tura nu aints wainkurmesha, atumi nemasea nunisrumka nintimtusairap, antsu atumi yachiiya nunisrumek tupnik chicharkataram.</s>
     </seg>
     <seg type="verse" id="b.2TH.23.16">
      <s id="b.2TH.23.16.1">Ii Apuri ningki angkan pengker pujustinun suramji nu atum tuni pujarme nunisha tuke inaitsuk angkan pengker pujustinnasha suramsarti.</s>
      <s id="b.2TH.23.16.2">Tura atumin mash yainmakarti.</s>
     </seg>
     <seg type="verse" id="b.2TH.23.17">
      <s id="b.2TH.23.17.1">Wiitjai Pabloitjai.</s>
      <s id="b.2TH.23.17.2">Ju chichamnaka wína uwejrujai yamaikia aatrajrume.</s>
      <s id="b.2TH.23.17.3">Tuke aintsanak aajai.</s>
      <s id="b.2TH.23.17.4">Tura asamtai ju aarmau wainkaram, nekas ni aarmaurintai tusaram nekaataram.</s>
     </seg>
     <seg type="verse" id="b.2TH.23.18">
      <s id="b.2TH.23.18.1">Ii Apuri Jesucristo atumniasha mash pengker awajtamsarti.</s>
      <s id="b.2TH.23.18.2">Maaketai.</s>
     </seg>
    </div>
   </div>
   <div type="book" id="b.1TI">
    <div type="chapter" id="b.1TI.11">
     <seg type="verse" id="b.1TI.11.1">
      <s id="b.1TI.11.1.1">Wiitjai Pabloitjai.</s>
      <s id="b.1TI.11.1.2">Jesucristo akupkamuitjai.</s>
      <s id="b.1TI.11.1.3">Yus iin Uwemtikramratin ii Apuri Jesucristosha nákakur pujaji nu: Wína chichamur etserkata tusa akuptukmiayi.</s>
     </seg>
     <seg type="verse" id="b.1TI.11.2">
      <s id="b.1TI.11.2.1">Timoteowa, ju papin aatjame.</s>
      <s id="b.1TI.11.2.2">Ameka wi etsermauka nekasampita tinu asakmin, wikia aminka yajutmarchayatnak: Wína nekas uchirua tumawaitme tajame.</s>
      <s id="b.1TI.11.2.3">Ii Apaachiri Yus tura ii Apuri Cristo Jesús amincha yainmakarti, tura amincha wait anentramrarti, tura angkan pengker pujustinasha suramsarti tusan amin aatkun pujajai.</s>
     </seg>
     <seg type="verse" id="b.1TI.11.3">
      <s id="b.1TI.11.3.1">Wi Macedonia nungkanam wekaakun: Ameka Efeso yaktanam juwakta timiajme.</s>
      <s id="b.1TI.11.3.2">Tura nuni pujau asam, chikich aints irunuka chicham ii nuiniarchamu waininayat nuininak pujuinamtaikia, nuka nuiniarairap tusam surimkata tajame.</s>
     </seg>
     <seg type="verse" id="b.1TI.11.4">
      <s id="b.1TI.11.4.1">Tura ii juuntri naari pachisar tuke aujmatinak pujuinauka nu nuikiartamujaingkia aintsun kichkisha pengkerka awajinatsui, antsu jiyanitan wakerumtikinawai.</s>
      <s id="b.1TI.11.4.2">Turinau asar ii yaanchuik juuntri aujmatin armia nuna aujmatinak pujuinauka nuka antukairap tusam surimkata.</s>
      <s id="b.1TI.11.4.3">Nuna turinakka Yus pengker umirkatnunka yainmatsji.</s>
     </seg>
     <seg type="verse" id="b.1TI.11.5">
      <s id="b.1TI.11.5.1">Yuse aintsri ainautikia tuke nintijai Criston nekasampita tusar, tura tunauka nintimtsuk, aya pengker aa nuke wakerakur nekasar anengkratin wajastasar wakeraji.</s>
      <s id="b.1TI.11.5.2">Tura asar: Aneenitaram tusar nu chichamka etserji.</s>
     </seg>
     <seg type="verse" id="b.1TI.11.6">
      <s id="b.1TI.11.6.1">Chikich ainau nekas chichaman jukiariat nunaka inaisar, chicham nekaschaun jukiar, tuke nangkamiar chichaj pujuinawai.</s>
     </seg>
     <seg type="verse" id="b.1TI.11.7">
      <s id="b.1TI.11.7.1">Nu aints ainau Moisés umirkatin chichaman nuiniarartas wakerinamaitiat, chikich ainau: ¿Ame tame nuka warina takua tawa? tusar ininminamtai, nu aints ainau nangkamiar chichainau asar, tura nekachu asar paan: Nuna taku tawai tusar, etserkartatkamawar yuumatinawai.</s>
     </seg>
     <seg type="verse" id="b.1TI.11.8">
      <s id="b.1TI.11.8.1">Moisésa aarmaurisha pengkeraitai tusar nekaji.</s>
      <s id="b.1TI.11.8.2">Yus yaanchuik nu chichaman akupkau asamtai, ni wakeramurisha tura tunau surimiaktincha nekaatnuitji.</s>
     </seg>
     <seg type="verse" id="b.1TI.11.9">
      <s id="b.1TI.11.9.1">Tura umiktin chichaman aints umirkarat tusar akupina nusha waruka akupinawa tusar nekaji.</s>
      <s id="b.1TI.11.9.2">Apu ainauka pengke aints ainau umikiarat tusarka ni akupamurinka akupinatsui.</s>
      <s id="b.1TI.11.9.3">Antsu tunau turin ainau nuna umikiarat tusar akupinawai.</s>
      <s id="b.1TI.11.9.4">Tunau ainauncha tura chichaman umichu ainauncha tura Yusen nakitin ainauncha tura ju nungkanam pasé aa nuna turin ainauncha chichaman mash umirkarat tusar akupinawai.</s>
      <s id="b.1TI.11.9.5">Tura aparincha, tura nukurincha main ainauncha, tura mangkartin ainauncha mash,</s>
     </seg>
     <seg type="verse" id="b.1TI.11.10">
      <s id="b.1TI.11.10.1">tura tsanirmin ainauncha, tura mai aishmangtak tsanirmin ainauncha, tura aintsun mesatkan ju ainauncha, tura wait chichaman etserin ainauncha, tura waitrinak: Yusjai tajai tinu ainauncha, tura pengker nuikiartamun nakitin ainauncha apu ainau chichaman umirkarat tusar akupinawai.</s>
     </seg>
     <seg type="verse" id="b.1TI.11.11">
      <s id="b.1TI.11.11.1">Yus nekas pengker aa nuka: Nu pengker nuikiartamun nuiniakmeka Cristonam uwemratin chicham etserkata tusa akuptukmiayi.</s>
     </seg>
     <seg type="verse" id="b.1TI.11.12">
      <s id="b.1TI.11.12.1">Ii Apuri Jesucristo wína akuptak: Amin pengker nintimtajme tusa, tura wína inatir ata tusa, ni kakarmarinka surusmiayi.</s>
      <s id="b.1TI.11.12.2">Tura asamtai wikia Jesucriston maaketai tajai.</s>
     </seg>
     <seg type="verse" id="b.1TI.11.13">
      <s id="b.1TI.11.13.1">Yaanchuikia Criston pachisan napchau chichauyajai.</s>
      <s id="b.1TI.11.13.2">Nunia ni nemarin ainaunka achikian katseknuyajai, tura maataj tusan, tura kársernum engkeataj tusan wekaatinuyajai.</s>
      <s id="b.1TI.11.13.3">Tura wi nekachu asan, Jesús Yuse Uchirintai tichauyajai.</s>
      <s id="b.1TI.11.13.4">Turai wainiat Yuska winaka wait anentrurmiayi.</s>
     </seg>
     <seg type="verse" id="b.1TI.11.14">
      <s id="b.1TI.11.14.1">Tura ii Apuri wínaka nekas pengker awajtusmiayi.</s>
      <s id="b.1TI.11.14.2">Tura Cristo Jesúsjai tsaningkiar pujamu asa, ni nekas pengker nintimtustinasha tura ni anengkratairincha surusmiayi.</s>
     </seg>
     <seg type="verse" id="b.1TI.11.15">
      <s id="b.1TI.11.15.1">Cristo Jesús tunau ainaun uwemtikrataj tusa, nungkanam taramiayi.</s>
      <s id="b.1TI.11.15.2">Ju chichamka nekasaintai.</s>
      <s id="b.1TI.11.15.3">Aints mash nuna pachisar nekasaintai tiarminuitai.</s>
      <s id="b.1TI.11.15.4">Wikia chikich ainaun nangkamasnak nekasan juun tunaun turinuyajai.</s>
     </seg>
     <seg type="verse" id="b.1TI.11.16">
      <s id="b.1TI.11.16.1">Wikia timiá tunau ain, Yus winaka wait anentruru asa, tunaurunka mash sakturamiayi.</s>
      <s id="b.1TI.11.16.2">Jesucristo jaimias pujau asa, ukunmasha aints ainau mash nuna nekaawar nekasampita tiartin ainauncha tuke pujustinun susatas wakerimiayi.</s>
     </seg>
     <seg type="verse" id="b.1TI.11.17">
      <s id="b.1TI.11.17.1">Ii Apuri Yus tuke jakashtinuitai.</s>
      <s id="b.1TI.11.17.2">Ii jiijaingkia waintasha wainchautiatur: Yuska nekas kichik aa nuka mash nekawitai taji.</s>
      <s id="b.1TI.11.17.3">Tura nu nintimsar: Tuke iinu Apuri ata tusar Yus nekas pengker awajsatnuitji.</s>
      <s id="b.1TI.11.17.4">Tu ati.</s>
     </seg>
     <seg type="verse" id="b.1TI.11.18">
      <s id="b.1TI.11.18.1">Uchiru Timoteowa wi ju chichaman akuptajme.</s>
      <s id="b.1TI.11.18.2">Wi amin nuiniarmau asam, nu chicham chikich ainausha ujakta.</s>
      <s id="b.1TI.11.18.3">Tura pengker pujusam kakaram wajasta.</s>
      <s id="b.1TI.11.18.4">Yuse chichame etserin ainausha amin pachitmasar: Yuse chichame etserin atatui tiarmia nunismek nintimsam pujusta.</s>
     </seg>
     <seg type="verse" id="b.1TI.11.19">
      <s id="b.1TI.11.19.1">Tura pengker nintimsam Yus umirkatnuka inaisaip.</s>
      <s id="b.1TI.11.19.2">Chikich ainau pengker aa nuna nekainayat, tura Criston nekasampita tinayat, Yus umirtan inaisarmiayi.</s>
     </seg>
     <seg type="verse" id="b.1TI.11.20">
      <s id="b.1TI.11.20.1">Himeneo tura Alejandrosha Yusen umirtan inaisaru asaramtai, Yusen pachisar pasé chichatirin inaisarti tusan, iwianchi apuri Satanás ni wait wajaktintrin susarti tusan ajapan ukukmiajai.</s>
     </seg>
    </div>
    <div type="chapter" id="b.1TI.12">
     <seg type="verse" id="b.1TI.12.1">
      <s id="b.1TI.12.1.1">Yamaikia nunasha tajame: Yus seakrikia, aints ainau mash pachisar: Ni yuumamuri susat tusar seatinuitji.</s>
      <s id="b.1TI.12.1.2">Tura Yus ni tunaurincha tsangkurat tusar seatinuitji.</s>
      <s id="b.1TI.12.1.3">Tura chikich ainauncha Yus wait anentrarat tusar seatinuitji.</s>
      <s id="b.1TI.12.1.4">Tura mash aints ainau pachisar Yuska tuke maaketai titinuitji.</s>
      <s id="b.1TI.12.1.5">Aints mash tu Yusen searat tusan wisha wakerajai.</s>
     </seg>
     <seg type="verse" id="b.1TI.12.2">
      <s id="b.1TI.12.2.1">Tura chikich ainaujai pengker angkan pujusmi tusar, tura tuke maanitsuk pujusmi tusar, tura Yuska pengker awajsarmi tusar, tura aints mash iin pachitmasar pasé chichartamkarai tusar, tura apu ainausha tura aintsu juuntri ainausha ni aintsrin pengker inararat tusar Yuska seatinuitji.</s>
     </seg>
     <seg type="verse" id="b.1TI.12.3">
      <s id="b.1TI.12.3.1">Yus tu seakrikia, nekasar pengker seaji.</s>
      <s id="b.1TI.12.3.2">Yus iin Uwemtikramratin tuke tu seattaram tusa wakerawai.</s>
     </seg>
     <seg type="verse" id="b.1TI.12.4">
      <s id="b.1TI.12.4.1">Tura mash aints ainaun uwemtikratas wakerau asa, wína chichamrun nekas aa nuna aints mash nekaawarti tusa wakerawai.</s>
     </seg>
     <seg type="verse" id="b.1TI.12.5">
      <s id="b.1TI.12.5.1">Yuska aya kichkitai.</s>
      <s id="b.1TI.12.5.2">Nuka ni Uchirin Jesucriston aints wajasti tusa akupkawaitai.</s>
      <s id="b.1TI.12.5.3">Tura aints wajas: Yusjai amikmataram tusa,</s>
     </seg>
     <seg type="verse" id="b.1TI.12.6">
      <s id="b.1TI.12.6.1">aints ainautin mash uwemtikramratas, tura ii tunaarincha akiimiatramkatas jarutramkamiaji.</s>
      <s id="b.1TI.12.6.2">Tura asamtai aints ainau mash nuna nekaawarat tusa Yuska iinka nekamtikramamiaji.</s>
     </seg>
     <seg type="verse" id="b.1TI.12.7">
      <s id="b.1TI.12.7.1">Tura Yuska mash aints ainautin uwemtikramratas wakerutmau asa, judíochu ainausha nu chicham nuiniarta tusa Yuska wina akuptukmiayi.</s>
      <s id="b.1TI.12.7.2">Tura asamtai chicham nekas aa nu nuiniakminkia: Cristo nekasampita tiarat tusa winaka akuptukmiayi.</s>
      <s id="b.1TI.12.7.3">Wikia waitrutsuk nunaka nekasan tajai.</s>
     </seg>
     <seg type="verse" id="b.1TI.12.8">
      <s id="b.1TI.12.8.1">Tura asamtai Yuse umirin iruntrar Yusen seainak, aishmang ainau pengker nintimtunisar, ni tunaurincha inaisar kajernaitsuk, tura Yuska anturtatsuapi tuuka nintimtsuk, uwejen takuiniar Yusen searat tusan wakerajai.</s>
     </seg>
     <seg type="verse" id="b.1TI.12.9">
      <s id="b.1TI.12.9.1">Nuwa ainausha, wína jiirsarat tutsuk, antsu pengke entsatin entsarar Yusnak nintimrarti tusan wakerajai.</s>
      <s id="b.1TI.12.9.2">Muukencha pengker temashmiarar antsu: Shaakun nukap nungkutsuk entsati akiknasha entsatsuk pujusarti tusan wakerajai.</s>
     </seg>
     <seg type="verse" id="b.1TI.12.10">
      <s id="b.1TI.12.10.1">Antsu Yusnau asar, pengker aa nuna takainak chikich ainauncha wait anentrarti tusan wakerajai.</s>
     </seg>
     <seg type="verse" id="b.1TI.12.11">
      <s id="b.1TI.12.11.1">Nuwa ainauka aishrin umirinak Yuse chichamen tákamtaik nuimiarartinuitai.</s>
     </seg>
     <seg type="verse" id="b.1TI.12.12">
      <s id="b.1TI.12.12.1">Antsu aishmang iruntramunmaka Yuse chichamenka nuwaka nuikiarturchartinuitai.</s>
      <s id="b.1TI.12.12.2">Tura asamtai nuwaka aishmangkun inarcharti, antsu aints Yuse chichamen etsermati tákamtaik antukarti tusan wakerajai.</s>
     </seg>
     <seg type="verse" id="b.1TI.12.13">
      <s id="b.1TI.12.13.1">¿Waruka nunasha turawartinuita? tusan tajame.</s>
      <s id="b.1TI.12.13.2">Yus aishmangkun Adán naartinun eemak najanamiayi, nuniá ukunam nuwancha Eva naartinun najanamiayi.</s>
     </seg>
     <seg type="verse" id="b.1TI.12.14">
      <s id="b.1TI.12.14.1">Turamtai iwianch Adánnaka anangkachmiayi, antsu Evan anangkamiayi.</s>
      <s id="b.1TI.12.14.2">Tura anangkamu asa tunau wajasmiayi.</s>
     </seg>
     <seg type="verse" id="b.1TI.12.15">
      <s id="b.1TI.12.15.1">Tura waininayat nuwa ainau uchin jatemawar waitnasar jurerar, tuke Criston nekasampita tusar, Yusen aneenauka ni tunaurin mash inaisar uwemrartin ainawai.</s>
     </seg>
    </div>
    <div type="chapter" id="b.1TI.13">
     <seg type="verse" id="b.1TI.13.1">
      <s id="b.1TI.13.1.1">Aints Cristonu ainau wainin naamkatas wakerakka, nuka nekas pengker takatan wakerawai.</s>
      <s id="b.1TI.13.1.2">Ju chichamka nekasaintai.</s>
     </seg>
     <seg type="verse" id="b.1TI.13.2">
      <s id="b.1TI.13.2.1">Tura Cristonu ainau wainin naamkatas wakerakka, nekas pengker aints atinuitai.</s>
      <s id="b.1TI.13.2.2">Tura pengker aints asamtai, chikich ainau nuna jiisar: Auka paseetai pengké tichartinuitai.</s>
      <s id="b.1TI.13.2.3">Nuka kichik nuwentin atinuitai.</s>
      <s id="b.1TI.13.2.4">Tura chichamnasha antin, tura pasé aa nuna chichas nakurichu, tura pengker nintintin atinuitai.</s>
      <s id="b.1TI.13.2.5">Tura aints iraunasha pengker nintimtus: Juni kanurta tusa nunia yuratnuitai.</s>
      <s id="b.1TI.13.2.6">Nuna turak pengker nuikiartin atinuitai.</s>
     </seg>
     <seg type="verse" id="b.1TI.13.3">
      <s id="b.1TI.13.3.1">Tura nampechu atinuitai, tura maanitnasha maanichu atinuitai, tura kuikian itiur nukapsha achiktajak, tuuka nintimtsuk pujustinuitai.</s>
     </seg>
     <seg type="verse" id="b.1TI.13.4">
      <s id="b.1TI.13.4.1">Tura ni jeen pujuinauncha pengker inartinuitai.</s>
      <s id="b.1TI.13.4.2">Ni uchirisha pasé chichamnasha chichachu atinuitai.</s>
      <s id="b.1TI.13.4.3">Nunia aparincha pengker umirkatnuitai.</s>
     </seg>
     <seg type="verse" id="b.1TI.13.5">
      <s id="b.1TI.13.5.1">Ni jeen pujuinaun tenap inachkusha ¿itiur Yuse nemarnuncha pengkersha inarting?</s>
     </seg>
     <seg type="verse" id="b.1TI.13.6">
      <s id="b.1TI.13.6.1">Aints yamai Cristo nemarin wajasuka, Cristonu ainau wainin at tusarkia inaikiashtinuitji.</s>
      <s id="b.1TI.13.6.2">Satanás Yusen nangkamasang juun wajastas wakerau asamtai, Yus Satanásan nepetkamia nunisang nu aintsnaka wait wajaktiniun susai tusar, nu aintska Cristonu ainau wainin naamkan wisha apu wajastaj, tu nintimrai tusar inaikiashtinuitji.</s>
     </seg>
     <seg type="verse" id="b.1TI.13.7">
      <s id="b.1TI.13.7.1">Tura Satanás Cristonu ainau wainiun anangkawai tusa, tura Cristo umirchau ainau wina pachitsar pasé chichasarai tusa, nekas pengker aints atinuitai.</s>
     </seg>
     <seg type="verse" id="b.1TI.13.8">
      <s id="b.1TI.13.8.1">Cristonu ainaun yainka pengker aints artinuitai.</s>
      <s id="b.1TI.13.8.2">Tura pasé aa nuna chichas nakurichu artinuitai.</s>
      <s id="b.1TI.13.8.3">Tura ni timiaurinka miatrusar umiu artinuitai.</s>
      <s id="b.1TI.13.8.4">Tura nampetnasha nampechu artinuitai.</s>
      <s id="b.1TI.13.8.5">Tura kuikian itiurak nukap achiktaj tuuka nintimtsuk pujusartinuitai.</s>
     </seg>
     <seg type="verse" id="b.1TI.13.9">
      <s id="b.1TI.13.9.1">Ni tunaarinka mash inaisar, tura pengker nintimsar, Yuse chichame nekas aa nuna nekau asar, Yus ni chichamen nekamtikiamia nuna tuke nekasampita tiartinuitai.</s>
     </seg>
     <seg type="verse" id="b.1TI.13.10">
      <s id="b.1TI.13.10.1">Nu nangkamtaik: ¿Nu aints nekasash pengker puja? tusam nekaata.</s>
      <s id="b.1TI.13.10.2">Tura nu nekaam, Cristonu ainaun yain ati tusam inaikiata.</s>
     </seg>
     <seg type="verse" id="b.1TI.13.11">
      <s id="b.1TI.13.11.1">Nuna nuwarisha nekas pengker asamtai, aints mash niin pengker nintimtusartinuitai.</s>
      <s id="b.1TI.13.11.2">Tura nuwarisha tsanumchau, tura pasé aa nuna chichas nakurichu, antsu pengker aa nuna tuke mash umiu atinuitai.</s>
     </seg>
     <seg type="verse" id="b.1TI.13.12">
      <s id="b.1TI.13.12.1">Tura Cristonu ainau yain kichik nuwentin atinuitai.</s>
      <s id="b.1TI.13.12.2">Tura ni jeen pujuinauncha, tura ni uchiri ainauncha pengker inau atinuitai.</s>
     </seg>
     <seg type="verse" id="b.1TI.13.13">
      <s id="b.1TI.13.13.1">Nu takatan nekas pengker takakminamtaikia, chikich aints ainausha: Nu aintska nekas pengkeraitai tiartinuitai.</s>
      <s id="b.1TI.13.13.2">Cristonu ainau yain Cristo Jesúsan nekasampita tinu asa, natsaamtsuk Criston pachis chichastinuitai.</s>
     </seg>
     <seg type="verse" id="b.1TI.13.14">
      <s id="b.1TI.13.14.1">Uchiru, amin wári jiistasan wakerajme.</s>
      <s id="b.1TI.13.14.2">Turayatun ju papin wi aarja ju jukim, Yuse aintsri ainau itiur pujusartinuita tusam nekaata.</s>
      <s id="b.1TI.13.14.3">Yus tuke puja nuna nemarin ainau ni uchiri asar, nekas chicham aa nuna pengker nintimsar jukiar tuke inaitsuk nintimrartinuitai.</s>
     </seg>
     <seg type="verse" id="b.1TI.13.16">
      <s id="b.1TI.13.16.1">Yus iinka pengker awajtamsamurin mash aints ainauka nekaachminun wainiat, iin nekamtikramamiaji nuka nekas pengkeraitai.</s>
      <s id="b.1TI.13.16.2">Nuka juwaitai: Yuska aints wajas, ju nungkanam wantinturmakmiaji.</s>
      <s id="b.1TI.13.16.3">Tura nayaimpinam waketkimiayi.</s>
      <s id="b.1TI.13.16.4">Yuse Wakani niincha pachis: Nekas pengkeraitai timiayi.</s>
      <s id="b.1TI.13.16.5">Yuse awemamuri niincha wainkarmiayi.</s>
      <s id="b.1TI.13.16.6">Tura niin pachisar mash nungkanam etserkarmiayi.</s>
      <s id="b.1TI.13.16.7">Tura asamtai nuna nekasaintai tinauka mash nungkanam pujuinawai.</s>
     </seg>
    </div>
    <div type="chapter" id="b.1TI.14">
     <seg type="verse" id="b.1TI.14.1">
      <s id="b.1TI.14.1.1">Uchiru, Yuse Wakani paan etserui: Kinta amuamunam aints Criston umirinayat iwianch nuikiartamun antukar, tura anangkartin wakantrinu chichamen antukar, Criston umirtanka inaisartinuitai.</s>
     </seg>
     <seg type="verse" id="b.1TI.14.2">
      <s id="b.1TI.14.2.1">Nu anangkartin ainauka aints ni uwejen jiru tsuwerjai sukuamsha nekapinachua nunisarang ni tunaarinka pengké nekaprachartinuitai.</s>
      <s id="b.1TI.14.2.2">Tura asar tuke aints ainaun anangkawartas wait chichaman etserkartinuitai.</s>
     </seg>
     <seg type="verse" id="b.1TI.14.3">
      <s id="b.1TI.14.3.1">Nuka nangkamiar chichainak: Nuwa nuwatkatnuka paseetai, tura Yus yutancha mash najamu waininayat, tura Cristonu ainautikia nekas chichaman nekau asar, yutaka pachitsuk yuwamnawaitji tusar nekainayat nu yutaka yuwashtinuitai tinawai.</s>
      <s id="b.1TI.14.3.2">Antsu Yus yutancha mash najanamu asamtai, Cristonu ainautikia nakitajai tutsuk nekas chicham paan nekau asar, Yus maaketai tusar mash yuwamnawaitji.</s>
     </seg>
     <seg type="verse" id="b.1TI.14.5">
      <s id="b.1TI.14.5.1">Yus nunaka: Pengkeraitai tinu asamtai, iisha Yus sear pachitsuk yuwamnawaitji.</s>
     </seg>
     <seg type="verse" id="b.1TI.14.6">
      <s id="b.1TI.14.6.1">Uchiru, wi taja nuka Cristonu ainau nuiniakmeka, Jesucristo pengker inatiri atatme.</s>
      <s id="b.1TI.14.6.2">Tura Yuse chichame nekasampita tusam, pengker nuikiartuktinka mash jukin asam, nu nintimsam kakaram wajastatme.</s>
     </seg>
     <seg type="verse" id="b.1TI.14.7">
      <s id="b.1TI.14.7.1">Antsu yaanchuik juuntan aujmatinauka antukaip.</s>
      <s id="b.1TI.14.7.2">Tura nintimtsuk chichainauka antukaip.</s>
      <s id="b.1TI.14.7.3">Antsu Yuse wakeramuri umirkataj tusam kakaram wajasta.</s>
     </seg>
     <seg type="verse" id="b.1TI.14.8">
      <s id="b.1TI.14.8.1">Iinu namangke kakaram awajsatnuka jumchik pengkeraitai.</s>
      <s id="b.1TI.14.8.2">Antsu Yuse wakeramuri umirkatnuka nuna nangkamasang pengkeraitai.</s>
      <s id="b.1TI.14.8.3">Nu umirkurkia ju nungkanmaka pengker pujustinuitji.</s>
      <s id="b.1TI.14.8.4">Nunia jakarsha tuke Yusnum iwiaaku pujustinuitji.</s>
     </seg>
     <seg type="verse" id="b.1TI.14.9">
      <s id="b.1TI.14.9.1">Ju chichamka nekas asamtai, aints ainauka mash nekasaintai tiartinuitai.</s>
     </seg>
     <seg type="verse" id="b.1TI.14.10">
      <s id="b.1TI.14.10.1">Yus tuke iwiaaku puja nuka iin Uwemtikramratin asa, aints ainautin mash uwemtikramratnuitji.</s>
      <s id="b.1TI.14.10.2">Tura asa nu chichamka nekasampita tinu asar, katsekraminamtaisha waitnasar kakaram takakmaji.</s>
     </seg>
     <seg type="verse" id="b.1TI.14.11">
      <s id="b.1TI.14.11.1">Wi taja nuna mash umikiarat tusam chicharkarta.</s>
      <s id="b.1TI.14.11.2">Tura Cristonu ainauka mash nuiniarta tajame.</s>
     </seg>
     <seg type="verse" id="b.1TI.14.12">
      <s id="b.1TI.14.12.1">Ame pengker pujakminkia: Auka uchitai turamiarchatnuitai.</s>
      <s id="b.1TI.14.12.2">Tura ame pengker chichaakum, tura pengker pujusam Yuse anengkratairingkia tu awai tusam, chikich ainausha nuiniarta.</s>
      <s id="b.1TI.14.12.3">Nunia Yus nekasampita tusam tunaarinchau pujusam, Cristonu ainau wiya nunisarang pujusarti tusam nuiniarta tajame.</s>
     </seg>
     <seg type="verse" id="b.1TI.14.13">
      <s id="b.1TI.14.13.1">Uchiru wi jeatsaing, aints iruntramunam Cristonu ainauka nuiniartasam tura kakamtikratasam Yuse chichame aujsata tajame.</s>
     </seg>
     <seg type="verse" id="b.1TI.14.14">
      <s id="b.1TI.14.14.1">Cristo nemarnu wainin ainau ninu uwejejai muukmin achirmakar, Yuse kakarmari jukit turamiaru asaramtai, kakaram wajasam Yuse takatringkia inaisaip.</s>
     </seg>
     <seg type="verse" id="b.1TI.14.15">
      <s id="b.1TI.14.15.1">Tura aints ainau mash ame pengker turamun nekaawarat tusam, wi tajame nuka tuke nintimjai nintimsam turata.</s>
     </seg>
     <seg type="verse" id="b.1TI.14.16">
      <s id="b.1TI.14.16.1">Ame tenapkesam: Wisha tu pujajai tu nintimram, Yuse chichamengka tuke mash nuiniarta.</s>
      <s id="b.1TI.14.16.2">Nu turakmeka amesha uwemratnuitme.</s>
      <s id="b.1TI.14.16.3">Turakmin ami chichamin antinausha uwemrartinuitai.</s>
     </seg>
    </div>
    <div type="chapter" id="b.1TI.15">
     <seg type="verse" id="b.1TI.15.1">
      <s id="b.1TI.15.1.1">Uchiru, juuntach ainau jiyakaip.</s>
      <s id="b.1TI.15.1.2">Antsu ami aparmijai chichaame nunismek chichasta.</s>
      <s id="b.1TI.15.1.3">Tura yachim ainau pengker awajme nunismek natsa ainausha pengker awajsata.</s>
     </seg>
     <seg type="verse" id="b.1TI.15.2">
      <s id="b.1TI.15.2.1">Nuwa juuntach ainausha ami nukurmea nunismek pengker awajsata.</s>
      <s id="b.1TI.15.2.2">Tura nawan ainausha umaimia nunismek tunauka nintimtutsuk pengker awajsata.</s>
     </seg>
     <seg type="verse" id="b.1TI.15.3">
      <s id="b.1TI.15.3.1">Waje ainau ni yaingmintri atsau asamtai, ame yaingta.</s>
     </seg>
     <seg type="verse" id="b.1TI.15.4">
      <s id="b.1TI.15.4.1">Antsu waje nawantrintin tura uchirtin pujakka, tura tirangkisha pujakka, ni weari asar niin wainkartinuitai.</s>
      <s id="b.1TI.15.4.2">Nuka ni aneenak tsakatmarmau asar, ni aparincha, tura ni nukurincha wainkartinuitai.</s>
      <s id="b.1TI.15.4.3">Yuscha nunaka wakerau asa, nekas pengkeraitai tawai.</s>
     </seg>
     <seg type="verse" id="b.1TI.15.5">
      <s id="b.1TI.15.5.1">Tura waje nekas ningki pujakka: Yus wína yainkati tusa, tuke inaitsuk tsawaisha kashisha nintimui, tura tuke inaitsuk Yusen seak pujawai.</s>
     </seg>
     <seg type="verse" id="b.1TI.15.6">
      <s id="b.1TI.15.6.1">Antsu waje tuke ni wakeramurin nintimias pujakka, iwiaaku pujayat jakawa nunisang pujawai.</s>
     </seg>
     <seg type="verse" id="b.1TI.15.7">
      <s id="b.1TI.15.7.1">Cristonu ainau ni wearin wait anentinachuka, tura ni weari waje ainaun nintimtinachuka Yusen nekasar umirinatsui.</s>
      <s id="b.1TI.15.7.2">Nu aintska nekasar Yuse uchiri ainayat, Criston umirchawa nuna nangkamasarang pasé pujuinawai.</s>
      <s id="b.1TI.15.7.3">Ju chichamnaka Cristonu ainau antukarti tusam etserkata.</s>
      <s id="b.1TI.15.7.4">Turakmin Cristonu ainau ju chichaman miatrusarang umirinamtai, chikich ainau Yuse nemarin pasé pujuinawai tichartinuitai.</s>
     </seg>
     <seg type="verse" id="b.1TI.15.9">
      <s id="b.1TI.15.9.1">Nuwa nekas juuntach kichik aishrintin wajema pujamtaikia, Cristonu ainau nu wajenka wait anentrartinuitai.</s>
     </seg>
     <seg type="verse" id="b.1TI.15.10">
      <s id="b.1TI.15.10.1">Aints mash nu waje turamurin nekaawar: Nusha pengkeraitai tiartinuitai.</s>
      <s id="b.1TI.15.10.2">Ni uchirin tsakatmaramtaikia, tura irau ainauncha pengker yuramtaikia, tura Cristonu ainauncha yaingkiamtaikia, tura wait wajainauncha wait anentramtaikia, tura pengker aa nuna mash takakmasamtaikia, nu wajenka Cristonu ainauka wait anentrartinuitai.</s>
     </seg>
     <seg type="verse" id="b.1TI.15.11">
      <s id="b.1TI.15.11.1">Antsu nuwa nawan aintsun yamai ninumkayat wajemamtaikia, Cristonu ainausha chikich waje juunchin wait anentinak yaina nuniska yaingkiarchatnuitai.</s>
      <s id="b.1TI.15.11.2">Antsu nu nuwa wajemayat, ni wakeramurin nintimias pujau asa, Cristonka nintimtsuk, aintsun ataksha ninumkataj tu nintimias pujawai.</s>
     </seg>
     <seg type="verse" id="b.1TI.15.12">
      <s id="b.1TI.15.12.1">Nuka Cristonuitjai tayat, Criston nintimtsuk pujamtaikia, aints ainausha nuna nekaawar, nuka tunaawitai tiartinuitai.</s>
     </seg>
     <seg type="verse" id="b.1TI.15.13">
      <s id="b.1TI.15.13.1">Nu nuwa ainauka takatan nakiminak, chikich chikich jeanam wayaawar, nangkamiar aujmakratu pujuinawai.</s>
      <s id="b.1TI.15.13.2">Chikich aints chichaamtai, ningkikia tichamin ainayat nangkamiar chichau ainawai.</s>
     </seg>
     <seg type="verse" id="b.1TI.15.14">
      <s id="b.1TI.15.14.1">Tura asamtai nunasha tajame: Nawan wajema pujakka, ataksha aintsnaka ninumkati.</s>
      <s id="b.1TI.15.14.2">Tura uchincha jurerti.</s>
      <s id="b.1TI.15.14.3">Tura ni jeencha tenap wainkati tajame.</s>
      <s id="b.1TI.15.14.4">Nuwa tu pujamtaikia Criston nakitin ainausha: Nu nuwaka paseetai tichartinuitai.</s>
     </seg>
     <seg type="verse" id="b.1TI.15.15">
      <s id="b.1TI.15.15.1">Chikich nawan wajema pujuinauka menakar, Criston umirtan inaisar, iwianchi apurin Satanásan nemarsarmiayi.</s>
     </seg>
     <seg type="verse" id="b.1TI.15.16">
      <s id="b.1TI.15.16.1">Nuwa Cristonu asa, ni jeen wajen pujas pujauka chikich Cristonu ainaun: Ju wajeka atumsha yaingtaram tutsuk ningki yaingtinuitai.</s>
      <s id="b.1TI.15.16.2">Antsu waje pengké ningki pujamtaikia, yaingmintri atsau asamtai, Cristonu ainau mash nu wajenka wait anentrartinuitai.</s>
     </seg>
     <seg type="verse" id="b.1TI.15.17">
      <s id="b.1TI.15.17.1">Uchiru, Yuse chichamesha tu aarmawaitai: “Waaka trigo neren pakartas nájamtaikia, trigo pachitsuk yuwati tusaram jangkengka jingkiatawairap.”</s>
      <s id="b.1TI.15.17.2">Chikich chichamsha tu aarmawaitai: “Aints takakmak pujamtaikia akiktinuitai.”</s>
      <s id="b.1TI.15.17.3">Tu aarmau asamtai, Cristonu ainau wainin Yuse takatrin pengker takakminak, tura pengker nuikiartinamtaikia, tura Yuse chichamen kashincha kashincha etserinamtaikia, nekas pengker umirkartinuitai.</s>
      <s id="b.1TI.15.17.4">Tura Cristonu ainau ni yuumamurincha susartinuitai.</s>
     </seg>
     <seg type="verse" id="b.1TI.15.19">
      <s id="b.1TI.15.19.1">Aints ningki chichaak: Cristonu ainau wainin tunau takasi tamatikia nuka antukaip.</s>
      <s id="b.1TI.15.19.2">Antsu jimiarchiksha, tura kampatmaksha tsanumtsuk nuna tinamtaikia, nu chichamka antukta.</s>
     </seg>
     <seg type="verse" id="b.1TI.15.20">
      <s id="b.1TI.15.20.1">Cristonu ainau tuke tunau turukiar weenamtaikia, ame Cristonu ainau mash iruntramunam ni tunaarin nekaawarti tusam chicharkata.</s>
      <s id="b.1TI.15.20.2">Turakmin chikich ainau nuna antukar: Wína tunauruncha turutiarai tusar shamkar inaisartinuitai.</s>
     </seg>
     <seg type="verse" id="b.1TI.15.21">
      <s id="b.1TI.15.21.1">Ii Apaachiri Yus, tura ii Apuri Jesucristosha, tura Yuse awemamuri ainau Yus: Winia inatir ataram tusa inaikiamia nusha ii tunaarincha mash metek nekartaminaji.</s>
      <s id="b.1TI.15.21.2">Tura asaramtai nunasha tajame: Cristonu ainau wainin tunau takauka nekas aminu amikrum wainiatmek chicharkata.</s>
      <s id="b.1TI.15.21.3">Aints ainau mash metek jiista, tura metek chicharkata.</s>
     </seg>
     <seg type="verse" id="b.1TI.15.22">
      <s id="b.1TI.15.22.1">Ameka Cristonu ainau wainin inaikiatasam wakerakmesha wárikia inaikaip.</s>
      <s id="b.1TI.15.22.2">Tura ame inaikiamaitiat, nuka tunau turamtaikia, ame ni tunauringkia jurumaktiatme.</s>
      <s id="b.1TI.15.22.3">Antsu pasé aa nuna turinamunmaka pengké pachinkaip.</s>
     </seg>
     <seg type="verse" id="b.1TI.15.23">
      <s id="b.1TI.15.23.1">Wakemin tuke najaimin asam, yumikia umuraip.</s>
      <s id="b.1TI.15.23.2">Antsu vinosha jumchiksha umurta.</s>
     </seg>
     <seg type="verse" id="b.1TI.15.24">
      <s id="b.1TI.15.24.1">Ju chichamsha nintimrata: Chikich aints ni wait wajaktintri jeachu wainiatrik ni tunaurin paan nekaatnuitji.</s>
      <s id="b.1TI.15.24.2">Tura chikich aintsu tunaurinka yamaikia paanka nekaashtinuitji, antsu ukunam paan nekaatnuitji.</s>
     </seg>
     <seg type="verse" id="b.1TI.15.25">
      <s id="b.1TI.15.25.1">Tura aintsu pengker takatrisha nunisrik paan wainkatnuitji.</s>
      <s id="b.1TI.15.25.2">Antsu yamaikia paanka nekachiatrik ukunam paan nekaatnuitji.</s>
     </seg>
    </div>
    <div type="chapter" id="b.1TI.16">
     <seg type="verse" id="b.1TI.16.1">
      <s id="b.1TI.16.1.1">Inati ainautiram, chikich aints ainau Yusen pachisar, tura Yuse chichame ii nuikiartaji nuna pachisar pasé chichasarai tusaram, atumin inatminka pengker umirkataram.</s>
     </seg>
     <seg type="verse" id="b.1TI.16.2">
      <s id="b.1TI.16.2.1">Inamnujai mai metek Cristonu asar, inati ni inamurincha nakitrachartinuitai.</s>
      <s id="b.1TI.16.2.2">Antsu ni inamurisha Yuse aneamuri tura Cristo nemarin asamtai, chikich inati ni apurin umirina nuna nangkamasarang pengker umirkartinuitai.</s>
      <s id="b.1TI.16.2.3">Ju chichamka nuiniarta.</s>
      <s id="b.1TI.16.2.4">Tura umirkataram tusam etserkata.</s>
     </seg>
     <seg type="verse" id="b.1TI.16.3">
      <s id="b.1TI.16.3.1">Aints ii Apuri Jesucristo chichamen nekas aa nuna nuikiartachuka, tura Yus pengker umirkatnun nuikiartachuka, antsu niish wait chichaman nuikiartak pujauka</s>
     </seg>
     <seg type="verse" id="b.1TI.16.4">
      <s id="b.1TI.16.4.1">nekachiat nangkami: Wikia miajuitjai tawai.</s>
      <s id="b.1TI.16.4.2">Nuka nangkami chichaman chichaa chichaaka jiyanitnasha, tura kajernaitancha, tura katseknaitancha tura pengker nintimtunitsuk pujustinasha wakerawai.</s>
     </seg>
     <seg type="verse" id="b.1TI.16.5">
      <s id="b.1TI.16.5.1">Nu aints ainau tunau tuke nintiminau asar nekas chichamnaka pachinatsui.</s>
      <s id="b.1TI.16.5.2">Tura asar jiyanitan tuke wakerinawai.</s>
      <s id="b.1TI.16.5.3">Tura kuikian nukap jukin Yusnaka pengker awajsachainjash tu nintiminawai.</s>
     </seg>
     <seg type="verse" id="b.1TI.16.6">
      <s id="b.1TI.16.6.1">Iikia Yus umirkurkia, tura tunau takatsuk pujakrikia, warinchuwach tura kuikiasha nukap wakerutsuk pujakrikia, nekasar maaketai titinuitji.</s>
     </seg>
     <seg type="verse" id="b.1TI.16.7">
      <s id="b.1TI.16.7.1">Iikia warinchusha takutsuk akiinamiaji.</s>
      <s id="b.1TI.16.7.2">Tura jakarsha nunisrik warinchusha kichkisha jukishtinuitji.</s>
     </seg>
     <seg type="verse" id="b.1TI.16.8">
      <s id="b.1TI.16.8.1">Tura asar ii yutairi amatisha, tura ii entsatiri amatisha, maaketai tusar pengker nintimsar pujustinuitji.</s>
     </seg>
     <seg type="verse" id="b.1TI.16.9">
      <s id="b.1TI.16.9.1">Antsu kuikiartin wajastaj tu nintiminauka kuikian timiá wakerinau asar tunau wajainawai.</s>
      <s id="b.1TI.16.9.2">Tura asaramtai kuikian nukap achikiartas wakerin ainaunka kuntin ejatkanam napinawa nunisang iwianch nu aintsnaka achiawai.</s>
      <s id="b.1TI.16.9.3">Tura jakatniunam nunia wait wajaktinnum akupawai.</s>
     </seg>
     <seg type="verse" id="b.1TI.16.10">
      <s id="b.1TI.16.10.1">Kuikian nukap aneenauka tunau tuke turatnun nangkaminawai.</s>
      <s id="b.1TI.16.10.2">Tura asaramtai chikich aints kuikian aneenau asar, Criston nekasampita tinachu asar, nukap wait wajakarmiayi.</s>
     </seg>
     <seg type="verse" id="b.1TI.16.11">
      <s id="b.1TI.16.11.1">Uchiru, ameka Yusnau asam, kuikiaka nintimtsuk asata.</s>
      <s id="b.1TI.16.11.2">Antsu tunauka nintimtsuk Yus pengker awajsata.</s>
      <s id="b.1TI.16.11.3">Tura Cristo nekasampita tusam chikich ainausha aneeta.</s>
      <s id="b.1TI.16.11.4">Tura jaimiasam: Wikia miajuitjai tumamtsuk asata.</s>
     </seg>
     <seg type="verse" id="b.1TI.16.12">
      <s id="b.1TI.16.12.1">Antsu Cristo pengker umirkum kakaram wajasta.</s>
      <s id="b.1TI.16.12.2">Nu turakmeka pujut nangkankashtin jukitnuitme.</s>
      <s id="b.1TI.16.12.3">Yuska nu jukita tusa aminka eatmakmiayi.</s>
      <s id="b.1TI.16.12.4">Tura asamtai aints untsuri antinamunam ameka Cristo nekasampita tinuyame.</s>
     </seg>
     <seg type="verse" id="b.1TI.16.13">
      <s id="b.1TI.16.13.1">Ataksha tajame: Ii Apuri taatsaing, wi taja nuka kajinmatsuk tura yapaijtsuk umikta.</s>
      <s id="b.1TI.16.13.2">Nu turakmeka natsaamtsuk pujustinuitme.</s>
      <s id="b.1TI.16.13.3">Yus iwiaaku ainautin mash pujutan sukartin asa amincha waitmawai.</s>
      <s id="b.1TI.16.13.4">Tura Poncio Pilato Criston iniam, Ni shamtsuk nekas chichaman etserkamia nuka amincha waitmawai.</s>
     </seg>
     <seg type="verse" id="b.1TI.16.15">
      <s id="b.1TI.16.15.1">Ni kintari jeamtai, Yus ni Uchirin nayaimpinmaya akupkatnuitai.</s>
      <s id="b.1TI.16.15.2">Ningki timiá pengker asa, junia apu ainau Apurintai.</s>
      <s id="b.1TI.16.15.3">Tura junia juun ainau nangkamasang juuntaitai.</s>
     </seg>
     <seg type="verse" id="b.1TI.16.16">
      <s id="b.1TI.16.16.1">Ni tuke pujuu asa pengké jakashtinuitai.</s>
      <s id="b.1TI.16.16.2">Tura tuke paaniunam pujuwitai.</s>
      <s id="b.1TI.16.16.3">Tura asamtai aints kichkisha ningkikia nuningkia jeacharminuitai.</s>
      <s id="b.1TI.16.16.4">Aints kichkisha Yusnaka pengké wainkacharmiayi, tura pengké wainkachartinuitai.</s>
      <s id="b.1TI.16.16.5">Tura asamtai Yus timiá kakaram asa, aints ainaun tuke inartinuitai.</s>
      <s id="b.1TI.16.16.6">Nekasaintai.</s>
     </seg>
     <seg type="verse" id="b.1TI.16.17">
      <s id="b.1TI.16.17.1">Uchiru, kuikiartin ainau ujakta: Atumka jampesrum kuikiartinuitjai tiirap tita.</s>
      <s id="b.1TI.16.17.2">Kuik wári mengkakatin asamtai, kuikiarka nukap pujawai, tuuka nintimtsuk pujustaram tusam, antsu Yusek nintimrataram tita.</s>
      <s id="b.1TI.16.17.3">Yuska tuke iwiaaku pujuu asa, ii yuumamurincha tuke mash sukartin asamtai, iisha pengker nintimsar yuumatsuk pujustinuitji.</s>
     </seg>
     <seg type="verse" id="b.1TI.16.18">
      <s id="b.1TI.16.18.1">Kuikiartin ainausha ujakta: Chikich ainau wait anentakrum pengker aa nuka mash turataram.</s>
      <s id="b.1TI.16.18.2">Turaram chikich aints yuuminak pujuinausha nukap susataj tusaram, pengker nintimsaram yainiktaram.</s>
      <s id="b.1TI.16.18.3">Nuna turinaunaka Yuska pengker awajsatnuitai tita.</s>
     </seg>
     <seg type="verse" id="b.1TI.16.19">
      <s id="b.1TI.16.19.1">Kuikiartin nuna turinauka nukap arusar Cristonam jear, chikich ainaun susarmia nuna nangkamasarang nisha warasartinuitai.</s>
      <s id="b.1TI.16.19.2">Tura pujut nangkankashtinun Cristo susatnua nuna jukiartinuitai.</s>
     </seg>
     <seg type="verse" id="b.1TI.16.20">
      <s id="b.1TI.16.20.1">Uchiru Timoteowa, Yuse chichame etserkata timiaja nuka aints ainamunam tenapkesam etserkata.</s>
      <s id="b.1TI.16.20.2">Antsu chikich chichaman etserina nuka, tura ju nungkanmaya pachisar aujmatina nuka antukaip.</s>
      <s id="b.1TI.16.20.3">Tura nangkamiar: Wisha nekajai tinauka nuna chichamengka antukaip.</s>
     </seg>
     <seg type="verse" id="b.1TI.16.21">
      <s id="b.1TI.16.21.1">Tura chikich aints tu nintimsar pujuinauka Cristo umirtanka inaisarmiayi.</s>
      <s id="b.1TI.16.21.2">Ii Apuri amin yainmakti.</s>
      <s id="b.1TI.16.21.3">Maaketai.</s>
     </seg>
    </div>
   </div>
   <div type="book" id="b.2TI">
    <div type="chapter" id="b.2TI.21">
     <seg type="verse" id="b.2TI.21.1">
      <s id="b.2TI.21.1.1">Aneetiru uchiru Timoteowa: Wiitjai Pabloitjai.</s>
      <s id="b.2TI.21.1.2">Yus wakerau asamtai Jesucristo akupkamuitjai.</s>
      <s id="b.2TI.21.1.3">Cristo Jesúsjai tsaningkiaru ainaun mash pujut nangkankashtinun susatatjai Yus tinu asa, nu etserkata tusa akuptukuitai.</s>
      <s id="b.2TI.21.1.4">Ii Apaachiri Yus, tura ii Apuri Jesucristo amincha yainmakarti, tura wait anentramrarti, tura angkan pengker pujustinasha amincha suramsarti tusan, amin aatkun pujajai.</s>
     </seg>
     <seg type="verse" id="b.2TI.21.3">
      <s id="b.2TI.21.3.1">Uchiru, wikia tsawaisha kashisha tuke: Yus amin yainmakti tusan, amin pachisan maaketai tajai.</s>
      <s id="b.2TI.21.3.2">Yaanchuik wína wear Yusen umirin armia nunisnak wisha tunaanaka nintimtsuk Yusen umirkun pujajai.</s>
     </seg>
     <seg type="verse" id="b.2TI.21.4">
      <s id="b.2TI.21.4.1">Uchiru, wi kanaamtai ame eantramiamena nuna tuke nintimsan pujajai.</s>
      <s id="b.2TI.21.4.2">Tura asan ataksha wararnaisami tusan amin jiistasan wakerajme.</s>
      <s id="b.2TI.21.4.3">Tura amin wainkanka nekasan warastatjai.</s>
     </seg>
     <seg type="verse" id="b.2TI.21.5">
      <s id="b.2TI.21.5.1">Ameka Cristo nekasampita timiame nunaka kajinmatsjai.</s>
      <s id="b.2TI.21.5.2">Ami nukuchrum Loida tura ami nukuram Eunicesha yaanchuik Yusen nekasampita tinu armiayi.</s>
      <s id="b.2TI.21.5.3">Tura amesha nunismek tu pujame tusan nekajme.</s>
     </seg>
     <seg type="verse" id="b.2TI.21.6">
      <s id="b.2TI.21.6.1">Tura asan tajame: Wi muukmin uwejrujai achikian Yusen seamtai, Yus ni kakarmarin amin suramsamia nujai ataksha Yuse takatringkia kakaram takakmasta.</s>
     </seg>
     <seg type="verse" id="b.2TI.21.7">
      <s id="b.2TI.21.7.1">Yus shamamunka suramsachmiaji, antsu ni kakarmarin, tura ni anengkratairincha, tura nekas paan nintimratnuncha iin suramsamiaji.</s>
     </seg>
     <seg type="verse" id="b.2TI.21.8">
      <s id="b.2TI.21.8.1">Ii Apuri Cristo pachisar chichastincha natsaaraip.</s>
      <s id="b.2TI.21.8.2">Tura wikia Cristo chichame etserin asan, kársernum pujamtaisha natsantruraip.</s>
      <s id="b.2TI.21.8.3">Tura amesha Cristonam uwemratin chicham etserin asam, wait wajaktincha shamkaip.</s>
      <s id="b.2TI.21.8.4">Ame wait wajakmincha Yus ni kakarmarincha suramsatnuitai.</s>
     </seg>
     <seg type="verse" id="b.2TI.21.9">
      <s id="b.2TI.21.9.1">Yuska iincha uwemtikramramiaji.</s>
      <s id="b.2TI.21.9.2">Tura wína takatur takakmastaram tusa, pengker takakmakur pujatsrining iincha untsurmakmiaji.</s>
      <s id="b.2TI.21.9.3">Tura Cristo Jesús yaanchuik aints ainaun najanchayat, iin anenmau asa, ni aintsritin uwemtikramratas wakerutmakmiaji.</s>
     </seg>
     <seg type="verse" id="b.2TI.21.10">
      <s id="b.2TI.21.10.1">Tura Yuska yamai iin uwemtikramratnun Jesucriston akupturmaku asa, ni anengkratairin nekamtikramamiaji.</s>
      <s id="b.2TI.21.10.2">Ni Uchiri jakamunmaya inankin asa jatancha nepetkamiayi.</s>
      <s id="b.2TI.21.10.3">Nunia tuke wijai pujustaram tusa, pujut nangkankashtinun ninu ainautinka suramsamiaji.</s>
      <s id="b.2TI.21.10.4">Nu nekaataram tusa, Cristonam uwemratin chichaman iinka nekamtikramamiaji.</s>
     </seg>
     <seg type="verse" id="b.2TI.21.11">
      <s id="b.2TI.21.11.1">Nu chichamka etserin ata tusa Yus winaka inaitukmiayi.</s>
      <s id="b.2TI.21.11.2">Tura judíochu ainamunam wína chichamur nuiniarta tusa akuptukmiayi.</s>
     </seg>
     <seg type="verse" id="b.2TI.21.12">
      <s id="b.2TI.21.12.1">Ju takatan takakmau asan, wikia waitnajai, antsu pengké natsaamatsjai.</s>
      <s id="b.2TI.21.12.2">Cristo yaachita tusan nekau asan, tura niincha umiru asan, wikia nunaka nekajai.</s>
      <s id="b.2TI.21.12.3">Nungka amukatin kinta jeatsaing, Cristo timiá kakaram asa, wína takatan surusmia nunaka tuke mash pengker waitruktinuitai.</s>
     </seg>
     <seg type="verse" id="b.2TI.21.13">
      <s id="b.2TI.21.13.1">Wi pengker nuikiartamu antuku asam, nuka kajinmatsuk metek nuikiartukta.</s>
      <s id="b.2TI.21.13.2">Ameka Cristo Jesúsnau asam, ni nekasampita tusam chikich ainausha aneeta.</s>
     </seg>
     <seg type="verse" id="b.2TI.21.14">
      <s id="b.2TI.21.14.1">Yus ni nuikiartutirin amin suramsau asamtai, Yuse Wakani iin pujurtamji nuna kakarmarijai aints ainau pengker nuiniarta tajame.</s>
     </seg>
     <seg type="verse" id="b.2TI.21.15">
      <s id="b.2TI.21.15.1">Uchiru, Asia nungkanmaya ainau winaka mash ukurkiari.</s>
      <s id="b.2TI.21.15.2">Figelosha, tura Hermógenescha wina ukurkiari.</s>
      <s id="b.2TI.21.15.3">Amesha nusha nekaamame.</s>
     </seg>
     <seg type="verse" id="b.2TI.21.16">
      <s id="b.2TI.21.16.1">Wikia kársernum pujai, Onesíforo juni Romanam taa, natsantrutsuk ningki eatkinij wajau asa, winaka waittsuka inaituschamiayi.</s>
      <s id="b.2TI.21.16.2">Tura wína waitkau asamtai, nintirun nukap waramtikrusmiayi.</s>
      <s id="b.2TI.21.16.3">Tura asamtai Onesíforo wearinka Yus wait anentrati tajai.</s>
     </seg>
     <seg type="verse" id="b.2TI.21.18">
      <s id="b.2TI.21.18.1">Iikia Efesonam pujarin, nusha iin nukap yainmakmiaji.</s>
      <s id="b.2TI.21.18.2">Amesha nuka nekame.</s>
      <s id="b.2TI.21.18.3">Tura nungka amukatin kinta jeamtai, ii Apuri niincha wait anentrati tajai.</s>
     </seg>
    </div>
    <div type="chapter" id="b.2TI.22">
     <seg type="verse" id="b.2TI.22.1">
      <s id="b.2TI.22.1.1">Uchiru, Cristo Jesúsnau asam, ni kakarmarijai kakaram wajasta.</s>
     </seg>
     <seg type="verse" id="b.2TI.22.2">
      <s id="b.2TI.22.2.1">Yuse aintsri iruntramunam wisha amin nuiniarmiajme nu chichaman pengker umirin ainauka nuiniarta.</s>
      <s id="b.2TI.22.2.2">Nu turakmin nisha nunisarang chikich ainauncha nuiniararti tusam turata.</s>
     </seg>
     <seg type="verse" id="b.2TI.22.3">
      <s id="b.2TI.22.3.1">Amesha Jesucristo pengker umirkau asam, péngke suntara nunismek wait wajaktinka shamkaip.</s>
     </seg>
     <seg type="verse" id="b.2TI.22.4">
      <s id="b.2TI.22.4.1">Suntar mesetnum weenak, ni apurin miatrusarang umirin asar, ni wearinka jiitsuk, tura ni wakeramurincha najantsuk pujuinawai.</s>
      <s id="b.2TI.22.4.2">Iisha nunisrik ii wakeramuringkia najantsuk, ii Apuri Cristok umirkatnuitji.</s>
     </seg>
     <seg type="verse" id="b.2TI.22.5">
      <s id="b.2TI.22.5.1">Tura nakurakur nekapnaiyamu nintimrata.</s>
      <s id="b.2TI.22.5.2">Nekapnaiyakrum pujakrumka, tu nakurustaram tinamaitiat, aints miatrusang umitsuk pujamtaikia, chikich aints ainausha niincha: Pengker nakurusume tichartinuitai.</s>
      <s id="b.2TI.22.5.3">Iincha nunisang Yus umirtsuk pujakrinkia, Yuska: Pengker umirtukume turamchatnuitji.</s>
     </seg>
     <seg type="verse" id="b.2TI.22.6">
      <s id="b.2TI.22.6.1">Tura aints ni ajarin takakmak pujauka juuktin kinta jeamtai, ni ajarinianka pachitsuk yuwatnuitai.</s>
     </seg>
     <seg type="verse" id="b.2TI.22.7">
      <s id="b.2TI.22.7.1">Wi taja nuka nintimrata.</s>
      <s id="b.2TI.22.7.2">Tura ii Apuri nuna taku tawai tusa aminka mash nekamtikramatatui.</s>
     </seg>
     <seg type="verse" id="b.2TI.22.8">
      <s id="b.2TI.22.8.1">Uchiru, Jesucristo jakamunmaya nantakmiauri nintimrata.</s>
      <s id="b.2TI.22.8.2">Ni apu Davidta weari asa, Cristoka juun apu atinuitai.</s>
      <s id="b.2TI.22.8.3">Yusnum uwemratin chichaman wi etserja nuka nuwaitai.</s>
     </seg>
     <seg type="verse" id="b.2TI.22.9">
      <s id="b.2TI.22.9.1">Nu chichaman etseru asan, jirujai jingkiamu mangkartinua nunisnak kársernum waitnajai.</s>
      <s id="b.2TI.22.9.2">Antsu Yuse chichamenka pengké jingkiachartinuitai.</s>
     </seg>
     <seg type="verse" id="b.2TI.22.10">
      <s id="b.2TI.22.10.1">Tura asamtai Cristo Jesúsnau ainau tuke uwemrarti tusan, tura pujut nangkankashtinun jukiarti tusan, wait wajaktinnum pujayatun tsantran pujajai.</s>
     </seg>
     <seg type="verse" id="b.2TI.22.11">
      <s id="b.2TI.22.11.1">Ju tamauka nekasaintai: Cristonu ainautikia waitnasar jakarsha Nijai tuke pujustinuitji.</s>
     </seg>
     <seg type="verse" id="b.2TI.22.12">
      <s id="b.2TI.22.12.1">Cristonu asar waitnasar pujakrisha, Nijai tsaniasar aints ainausha inartinuitji.</s>
      <s id="b.2TI.22.12.2">Antsu Criston natsantamka, Niisha nunisang natsantramratnuitji.</s>
     </seg>
     <seg type="verse" id="b.2TI.22.13">
      <s id="b.2TI.22.13.1">Iisha Criston nekasampita tutsuk pujakrinkia, Niisha ni tímia nunaka tuke umiktin asa ni chichamenka tuke umiktinuitai.</s>
     </seg>
     <seg type="verse" id="b.2TI.22.14">
      <s id="b.2TI.22.14.1">Uchiru, wi taja nuka chikich aints ainausha nintimtikrarta.</s>
      <s id="b.2TI.22.14.2">Turakum ii Apuri Cristo wakeramuri etserkata.</s>
      <s id="b.2TI.22.14.3">Nangkamiar aujmatnainak pujuinauka: Nunaka inaisarti tusam, ii Apuri wainmaunum chicharkata.</s>
      <s id="b.2TI.22.14.4">Aujmakratinak pujuina nuka pengké kichkisha yaingkratinatsui.</s>
      <s id="b.2TI.22.14.5">Antsu nuna antinauka paseminawai.</s>
     </seg>
     <seg type="verse" id="b.2TI.22.15">
      <s id="b.2TI.22.15.1">Pengker aa nuka kakaram takasta.</s>
      <s id="b.2TI.22.15.2">Nu takaakminka Yuska amincha: Pengker takakmasume turamtatui.</s>
      <s id="b.2TI.22.15.3">Tura nekas chicham nuiniakum tupnik nuiniarta.</s>
      <s id="b.2TI.22.15.4">Turakmeka natsaarchatnuitme.</s>
     </seg>
     <seg type="verse" id="b.2TI.22.16">
      <s id="b.2TI.22.16.1">Antsu ju nungkanmaya ainau nangkamiar chichainamunmaka nuningkia pachinkaip.</s>
      <s id="b.2TI.22.16.2">Tu chichainauka nukap tunaun nintimsar pujuinawai.</s>
     </seg>
     <seg type="verse" id="b.2TI.22.17">
      <s id="b.2TI.22.17.1">Tura nuna chichamengka aintsu namangke kaurua nunisang tsuwarchamin ayi.</s>
      <s id="b.2TI.22.17.2">Tura Himeneo tura Filetosha tu pujuinawai.</s>
     </seg>
     <seg type="verse" id="b.2TI.22.18">
      <s id="b.2TI.22.18.1">Nuka nekas chichamnaka inaisar nekaschau aa nuna chichainak, Cristo nemarin jakaru ainauka yanchuk nantakiaru asaramtai, atumka nantakchatnuitrume tusar Cristonu ainaun anangkinawai.</s>
     </seg>
     <seg type="verse" id="b.2TI.22.19">
      <s id="b.2TI.22.19.1">Antsu Yuse chichamengka yapajiachminuitai.</s>
      <s id="b.2TI.22.19.2">Nu chichamka tu aarmawaitai: “Ii Apuri Cristo ni aintsrinka yaachita tusa mash nekawai.”</s>
      <s id="b.2TI.22.19.3">Tura chikitcha tu aarmawaitai: “Wisha Cristonuitjai tina nuka ni tunaarincha mash inaisartinuitai.”</s>
     </seg>
     <seg type="verse" id="b.2TI.22.20">
      <s id="b.2TI.22.20.1">Kuikiartinu jeenkia pining kuri najanamu tura kuik najanamusha irunui.</s>
      <s id="b.2TI.22.20.2">Tura nunaka kuikiartin ainau nuke takainawai.</s>
      <s id="b.2TI.22.20.3">Tura numi najanamusha, tura nuwe najanamusha pining irunui.</s>
      <s id="b.2TI.22.20.4">Antsu mianchau ainau nunaka pachitsuk takainawai.</s>
     </seg>
     <seg type="verse" id="b.2TI.22.21">
      <s id="b.2TI.22.21.1">Aints ni tunaarinka mash inais, nekas pengker pujakka, pining kuri najanamua nunisketai.</s>
      <s id="b.2TI.22.21.2">Jeentin pining kuri najanamunka pengker wainui.</s>
      <s id="b.2TI.22.21.3">Yuscha nunisang ni aintsri ainautinka: Wína inatir ataram tusa, tura wína takatur pengker takakmastaram tusa ju nungkanam pujsamuitji.</s>
     </seg>
     <seg type="verse" id="b.2TI.22.22">
      <s id="b.2TI.22.22.1">Uchiru, natsa tunau wakerutan nintimina nunismeka nintimraip.</s>
      <s id="b.2TI.22.22.2">Antsu nekas pengker aa nuke nintimrata.</s>
      <s id="b.2TI.22.22.3">Tura Cristo nekasampita tusam chikich ainau aneeta.</s>
      <s id="b.2TI.22.22.4">Tura pengker nintimsam angkan pujusta.</s>
      <s id="b.2TI.22.22.5">Tura Cristonu ainau tunauka nintimtsuk Yusen seaina nujai iruntrata.</s>
     </seg>
     <seg type="verse" id="b.2TI.22.23">
      <s id="b.2TI.22.23.1">Aints nangkamiar aujmatnainamtaisha, tura netse chichainamtaisha nuni pachinkaip.</s>
      <s id="b.2TI.22.23.2">Nuka jiyanitnasha nintimtikinawai.</s>
     </seg>
     <seg type="verse" id="b.2TI.22.24">
      <s id="b.2TI.22.24.1">Ii Apuri inatiri ainautikia chikich ainaujai jiyanitsuk pujustinuitji, antsu aints ainaun mash pengker awajsatnuitji.</s>
      <s id="b.2TI.22.24.2">Tura aints ainaun pengker nuiniartinuitji.</s>
      <s id="b.2TI.22.24.3">Tura jaimiasar pujustinuitji.</s>
     </seg>
     <seg type="verse" id="b.2TI.22.25">
      <s id="b.2TI.22.25.1">Tura pengker nintintin asar, Yusen nakitin ainausha: Antuktaram tusar ujaktinuitji.</s>
      <s id="b.2TI.22.25.2">Tura ni nintimaurincha yapajiawar nekas chichaman nekaawarti tusar nakastinuitji.</s>
     </seg>
     <seg type="verse" id="b.2TI.22.26">
      <s id="b.2TI.22.26.1">Nu turakrinkia Yusen nakitin ainausha shintawa nunisarang: Wikia Satanása inatirinjai tusar, paan nintimrar kuntin ejatkanmaya jiinua nunisarang Satanása wakeramurinka inaisar uwemrartin ainawai.</s>
     </seg>
    </div>
    <div type="chapter" id="b.2TI.23">
     <seg type="verse" id="b.2TI.23.1">
      <s id="b.2TI.23.1.1">Uchiru, nusha nekaata: Nungka amukatin kinta jeatsaing, wait wajaktin nukap atinuitai.</s>
     </seg>
     <seg type="verse" id="b.2TI.23.2">
      <s id="b.2TI.23.2.1">Aints ainau niinunak nukap nintimrartinuitai.</s>
      <s id="b.2TI.23.2.2">Tura kuikian nukap wakerinak, Yusnasha pachisar pasé chichasartinuitai, tura aparincha, tura nukurincha umirtsuk pujusar, maaketai tutsuk Yusnaka nakitrartinuitai.</s>
     </seg>
     <seg type="verse" id="b.2TI.23.3">
      <s id="b.2TI.23.3.1">Tura chikich ainauncha wait anenchau artinuitai.</s>
      <s id="b.2TI.23.3.2">Tura tsanumin artinuitai.</s>
      <s id="b.2TI.23.3.3">Tura ni namangke wakeramurin nepetchau artinuitai.</s>
      <s id="b.2TI.23.3.4">Tura kajeu artinuitai, tura pengker aa nunaka nakitrartinuitai.</s>
     </seg>
     <seg type="verse" id="b.2TI.23.4">
      <s id="b.2TI.23.4.1">Tura amikrincha anangkawartinuitai.</s>
      <s id="b.2TI.23.4.2">Tura arantutsuk tunaun turuwartinuitai.</s>
      <s id="b.2TI.23.4.3">Tura ningki nintimtumasar: Shiirmapitja tumamin artinuitai.</s>
      <s id="b.2TI.23.4.4">Tura Yuse wakeramurinka najantsuk ni wakeramurinak najanawartinuitai.</s>
     </seg>
     <seg type="verse" id="b.2TI.23.5">
      <s id="b.2TI.23.5.1">Nuka nangkamiar Yusnawaitjai tinayat, Yuse kakarmaringkia atsawai tiartinuitai.</s>
      <s id="b.2TI.23.5.2">Uchiru, nu aints ainaujaingkia pengké pachinkaip.</s>
     </seg>
     <seg type="verse" id="b.2TI.23.6">
      <s id="b.2TI.23.6.1">Nu aints ainauka chikich chikich jeanam pachitsuk wayaawar, nuwawach nintinchaun juun tunaarinnun jiisar, pengker chichainayat anangkinak ni wakeramurin tuke najanawarti tusar nintimtikinawai.</s>
     </seg>
     <seg type="verse" id="b.2TI.23.7">
      <s id="b.2TI.23.7.1">Tura nu nuwa ainauka nu aintsu chichamen tuke anturkariat, chicham nekas aa nunaka nekaawartatkamawar yuumatinawai.</s>
     </seg>
     <seg type="verse" id="b.2TI.23.8">
      <s id="b.2TI.23.8.1">Yaanchuik wishin Janes naartin, tura kitcha Jambres naartin, nekas chichamnaka nakitinak Moisésan pachisar: Nangkami tawai tiarmiayi.</s>
      <s id="b.2TI.23.8.2">Tura ni anangmamurincha aints ainausha mash nekaawarmiayi.</s>
      <s id="b.2TI.23.8.3">Nu wishin jimiar yaanchuik turinamurin nekaawarmia nunisarang yamaiya aintcha nintinchau turinamurincha mash paan nekaawartinuitai.</s>
      <s id="b.2TI.23.8.4">Nu aints ainauka nekas chichamnaka nakitinawai.</s>
      <s id="b.2TI.23.8.5">Tura wikia nuikiartinuitjai tinayat, nekaschau aa nuna nuikiartinawai.</s>
      <s id="b.2TI.23.8.6">Tura Yusen nekasampita tichau asaramtai, nu aints ainaunka Yuska nakitawai.</s>
     </seg>
     <seg type="verse" id="b.2TI.23.10">
      <s id="b.2TI.23.10.1">Antsu ameka Uchiru, wi nuikiartamur antukam umirnuyame.</s>
      <s id="b.2TI.23.10.2">Tura wi pengker pujamursha waitkam nunismek turinuyame.</s>
      <s id="b.2TI.23.10.3">Tura wi nintimaur nekauyame.</s>
      <s id="b.2TI.23.10.4">Tura Yus umirkamursha nunismek amesha umirnuyame.</s>
      <s id="b.2TI.23.10.5">Tura Yusen nakitin ainaun wi tsantramiaja nunismek amesha tsantramiame.</s>
      <s id="b.2TI.23.10.6">Tura wi aints ainaun aneenuyaja nunismek amesha aneenuyame.</s>
      <s id="b.2TI.23.10.7">Tura wi wait wajamurun pachichuyaja nunismek amesha pachichuyame.</s>
      <s id="b.2TI.23.10.8">Tura Antioquía yaktanam, tura Iconio yaktanmasha, tura Listra yaktanmasha wína mantuwartas papeetinamtai, wi wait wajakmaurusha nekaamiame.</s>
      <s id="b.2TI.23.10.9">Antsu Yus winaka nuni uwemtikrurmiayi.</s>
     </seg>
     <seg type="verse" id="b.2TI.23.12">
      <s id="b.2TI.23.12.1">Aints Cristo Jesúsnau asar, pengké tunaarinchau pujusmi tusar wakerinamtaisha, Cristo nakitin ainauka tuke nakitrartinuitai.</s>
     </seg>
     <seg type="verse" id="b.2TI.23.13">
      <s id="b.2TI.23.13.1">Tura tunau ainausha, tura anangkartin ainausha, niisha anangkamu asar, chikich aints ainauncha nuna nangkamasarang tunaun turukiar weartinuitai.</s>
     </seg>
     <seg type="verse" id="b.2TI.23.14">
      <s id="b.2TI.23.14.1">Antsu ameka nuimiarmiame nu nekasampita tusam, nuka tuke inaitsuk umirkata.</s>
      <s id="b.2TI.23.14.2">Amincha nuitamrarmia nuka waitrichu ainawai tusam nekame.</s>
     </seg>
     <seg type="verse" id="b.2TI.23.15">
      <s id="b.2TI.23.15.1">Ameka uchiwach asamek, Yuse chichame nekas pengker aa nu antuku asam nekauyame.</s>
      <s id="b.2TI.23.15.2">Tura Cristo Jesús nekasampita takurningkia, iin uwemtikramratnuitji tusam nusha nekauyame.</s>
     </seg>
     <seg type="verse" id="b.2TI.23.16">
      <s id="b.2TI.23.16.1">Yus ni aintsri ainaunka ni chichamen aamtikramiayi.</s>
      <s id="b.2TI.23.16.2">Tura asamtai Yuse chichame nekas pengkeraitai.</s>
      <s id="b.2TI.23.16.3">Yus ni chichamen aints ainautinka nuitamratas, ni tunaarin inaisarti tusa, tura ni chichamen umirtukarti tusa, tura tunaarinchau pujusarti tusa aamtikramramiaji.</s>
     </seg>
     <seg type="verse" id="b.2TI.23.17">
      <s id="b.2TI.23.17.1">Tura Yus ni aintsri ainautin mash aarmawa nunisrumek umirtuktaram tusa, tura pengker aa nuka mash turataram tusa, ni chichamenka aamtikramramiaji.</s>
     </seg>
    </div>
    <div type="chapter" id="b.2TI.24">
     <seg type="verse" id="b.2TI.24.1">
      <s id="b.2TI.24.1.1">Ii Apaachiri Yus tura ii Apuri Cristo Jesús iinka waitmaji.</s>
      <s id="b.2TI.24.1.2">Nuka iwiaaku ainau, tura jakaru ainau tunau turamurincha jiistas winitnuitai.</s>
      <s id="b.2TI.24.1.3">Tura asamtai ju chichamnasha akatjame:</s>
     </seg>
     <seg type="verse" id="b.2TI.24.2">
      <s id="b.2TI.24.2.1">Aints Yuse chichamen antutan wakerinamtaisha, tura antutan nakitinamtaisha nunismek tuke ukutsuk ujakta.</s>
      <s id="b.2TI.24.2.2">Atumi tunauri ukuktaram tusam tura: Pengker aa nu turataram tusam, aints ainau nuiniarta.</s>
      <s id="b.2TI.24.2.3">Antutan nakitinau wainiatmek, kajertsuk pengker nintimsam tuke Yuse chichame nuiniarta tajame.</s>
     </seg>
     <seg type="verse" id="b.2TI.24.3">
      <s id="b.2TI.24.3.1">Kinta jeamtai aints ainau pengker nuikiartamun antutan nakitrartinuitai.</s>
      <s id="b.2TI.24.3.2">Antsu niish niish nuikiartiniun untsuri ni wakeramurinak nuikiarturat tusar eakartinuitai.</s>
     </seg>
     <seg type="verse" id="b.2TI.24.4">
      <s id="b.2TI.24.4.1">Tura nekas chicham aa nunaka tuntupeawar ukukiar, yaanchuik juunta aujmattairin antutan wakerukartinuitai.</s>
     </seg>
     <seg type="verse" id="b.2TI.24.5">
      <s id="b.2TI.24.5.1">Antsu ameka nu wainkam nintimrata.</s>
      <s id="b.2TI.24.5.2">Tura waitnamurmesha jaimiasam nepetkata.</s>
      <s id="b.2TI.24.5.3">Tura uwemratin chicham tuke etserkata.</s>
      <s id="b.2TI.24.5.4">Tura ami takatrumsha mash pengker umista tajame.</s>
     </seg>
     <seg type="verse" id="b.2TI.24.6">
      <s id="b.2TI.24.6.1">Uchiru, wi jakatin kintar jeatak wajasi.</s>
      <s id="b.2TI.24.6.2">Turamtai Cristo chichamen pachisar winaka mantuwartatui.</s>
     </seg>
     <seg type="verse" id="b.2TI.24.7">
      <s id="b.2TI.24.7.1">Wikia iwianchin nepetkau asan, tura Yuse wakeramurin miatrusnak mash umiku asan, Criston nekasampita tutanka inaisachmajai.</s>
     </seg>
     <seg type="verse" id="b.2TI.24.8">
      <s id="b.2TI.24.8.1">Turamtai ii Apuri nekas pengker asa, aints ainauti takatrin jiirmastas winitata nuka: Ameka nekas pengker aa nu takakmasume tusa, tsengkruti nekas pengker aa nunaka winasha surustinuitai.</s>
      <s id="b.2TI.24.8.2">Aya winakeka suruschatnuitai, antsu chikich aints ainausha Criston aneenak: Wári tarata tinaunaka nunasha mash susartinuitai.</s>
     </seg>
     <seg type="verse" id="b.2TI.24.9">
      <s id="b.2TI.24.9.1">Uchiru, wári winimnawaitkumka wári jiirita.</s>
     </seg>
     <seg type="verse" id="b.2TI.24.10">
      <s id="b.2TI.24.10.1">Demas ju nungkanmaya aa nuna timiá wakerau asa, winaka japrua ukurki, Tesalónica yaktanam weyi.</s>
      <s id="b.2TI.24.10.2">Tura Crescentesha Galacia nungkanam weyi.</s>
      <s id="b.2TI.24.10.3">Tura Titosha Dalmacia nungkanam weyi.</s>
     </seg>
     <seg type="verse" id="b.2TI.24.11">
      <s id="b.2TI.24.11.1">Lucasak nuke juwak wijai pujawai.</s>
      <s id="b.2TI.24.11.2">Marcos eakam wína takatru yainkatin ayatrukta.</s>
     </seg>
     <seg type="verse" id="b.2TI.24.12">
      <s id="b.2TI.24.12.1">Tíquiconka Efeso yaktanam akupkamjai.</s>
     </seg>
     <seg type="verse" id="b.2TI.24.13">
      <s id="b.2TI.24.13.1">Ame winakum wína entsatir nuparam aa nuka, tura papi ainausha, tura nuwapen wi aarmiaja nuka Troas yaktanam Carpo jeen ukukmiaja nu takurtukta.</s>
     </seg>
     <seg type="verse" id="b.2TI.24.14">
      <s id="b.2TI.24.14.1">Alejandro, jiru takakminua nuka, wína pachitas nukap pasé chichartukmiayi.</s>
      <s id="b.2TI.24.14.2">Tura asamtai ii Apuri ni turamurinka yapaijkiatnuitai.</s>
     </seg>
     <seg type="verse" id="b.2TI.24.15">
      <s id="b.2TI.24.15.1">Ii chichamen arantak nakitau asamtai, amincha pachitmas pasé chichartukai tusam wainkata.</s>
     </seg>
     <seg type="verse" id="b.2TI.24.16">
      <s id="b.2TI.24.16.1">Apu ainamunam chicharmamsatasan nu nangkamtaik wiki wajakmiajai.</s>
      <s id="b.2TI.24.16.2">Tura aints kichkisha: Wisha amin chicharsatjame tusarka wajakcharmiayi, antsu mash winaka ukurkiarmiayi.</s>
      <s id="b.2TI.24.16.3">Tura wainiatun Yus nu aintsnaka yapaijtsuk asati tusan wakerjai.</s>
     </seg>
     <seg type="verse" id="b.2TI.24.17">
      <s id="b.2TI.24.17.1">Tura wainiat ii Apuri Cristo wína yainkamiayi.</s>
      <s id="b.2TI.24.17.2">Tura asa ni kakarmarin nintirun engketruamiayi.</s>
      <s id="b.2TI.24.17.3">Tura asamtai judíochu ainausha mash Cristonam uwemratin chichaman antukarti tusan ujakarmiajai.</s>
      <s id="b.2TI.24.17.4">Nunia Yuska juun apu winaka juun yawaanum akupkashti tusa surimrukmiayi.</s>
     </seg>
     <seg type="verse" id="b.2TI.24.18">
      <s id="b.2TI.24.18.1">Yamaisha nunisang wína pasé awajtusartas wakerinau wainiat, Yuska winaka uwemtikrurtatui.</s>
      <s id="b.2TI.24.18.2">Tura iin inatmartin asa, nayaimpinam juruktatui.</s>
      <s id="b.2TI.24.18.3">Aints ainau tuke mash Yusen: Ameketme juuntam tiarti.</s>
      <s id="b.2TI.24.18.4">Tu ati.</s>
     </seg>
     <seg type="verse" id="b.2TI.24.19">
      <s id="b.2TI.24.19.1">Prisca tura Aquila tura Onesíforo weari ainausha mash chichasam: Pablo atumin chichaman akupturmarme tusam ujakta.</s>
     </seg>
     <seg type="verse" id="b.2TI.24.20">
      <s id="b.2TI.24.20.1">Erasto Corinto yaktanam juwakmiayi.</s>
      <s id="b.2TI.24.20.2">Tura Trófimo Mileto yaktanam sungkurmak tepaun ukukmiajai.</s>
     </seg>
     <seg type="verse" id="b.2TI.24.21">
      <s id="b.2TI.24.21.1">Ame winimnawaitkumka yumchaka jeatsaing winita.</s>
      <s id="b.2TI.24.21.2">Eubulo, tura Pudentesha, tura Linosha, tura Claudiasha, tura Cristonu ainausha mash amin chichaman akupturminawai.</s>
     </seg>
     <seg type="verse" id="b.2TI.24.22">
      <s id="b.2TI.24.22.1">Uchiru, iinu Apuri Jesucristo amijai pujusti.</s>
      <s id="b.2TI.24.22.2">Tura Yus atumin tuke mash yainmakarti.</s>
      <s id="b.2TI.24.22.3">Maaketai.</s>
     </seg>
    </div>
   </div>
   <div type="book" id="b.TIT">
    <div type="chapter" id="b.TIT.1">
     <seg type="verse" id="b.TIT.1.1">
      <s id="b.TIT.1.1.1">Wiitjai Pabloitjai.</s>
      <s id="b.TIT.1.1.2">Yuse inatirinjai.</s>
      <s id="b.TIT.1.1.3">Jesucristo wína chichartak: Wína chichamur etserkata tusa akuptukmiayi.</s>
      <s id="b.TIT.1.1.4">Yus eakmau ainau nekasampita tiarat tusa, tura nekas chicham aa nunaka nekaawarat tusa, Yuska winaka akuptukmiayi.</s>
     </seg>
     <seg type="verse" id="b.TIT.1.2">
      <s id="b.TIT.1.2.1">Yusnau ainau pujut nangkankashtinun jukiarat tusa, Yuska pengké waitrichu asa, yaanchuik aintsnaka najantsuk nunaka timiayi.</s>
     </seg>
     <seg type="verse" id="b.TIT.1.3">
      <s id="b.TIT.1.3.1">Tura yamai ni chichame nekaatin kinta jeau asamtai, Yuska iin Uwemtikramratin aa nu: Ju chicham etserkata tusa akuptuk, ni chichamen iinka nekamtikramamiaji.</s>
     </seg>
     <seg type="verse" id="b.TIT.1.4">
      <s id="b.TIT.1.4.1">Uchirua Titoa amin aatkun pujajme.</s>
      <s id="b.TIT.1.4.2">Wi taja nuka amesha nunismek nekasampita tau asakmin, wi yajutmarchayatnak: Ameka wína uchiruitme tajame.</s>
      <s id="b.TIT.1.4.3">Yus ii Apaachiri, tura Jesucristo iin Uwemtikramratin aa nu amincha yainmakti.</s>
      <s id="b.TIT.1.4.4">Tura pengker nintimsar angkan pujustinasha suramsati tusan aminka aatjame.</s>
     </seg>
     <seg type="verse" id="b.TIT.1.5">
      <s id="b.TIT.1.5.1">Wikia Yuse umirin ainau itiur pengkersha pujusarting tusan, ame nu chichamsha tenapkesam etserkata tusan, aminka Cretanam ukukmiajme, tura Cristonu ainau wainin chikich chikich yaktanmasha inaikiata tusan ukukmiajme.</s>
     </seg>
     <seg type="verse" id="b.TIT.1.6">
      <s id="b.TIT.1.6.1">Tura Cristonu ainau wainunka pachisar chikich ainau: Pengke aintsuitai tiartinuitai.</s>
      <s id="b.TIT.1.6.2">Tura kichik nuwentin artinuitai.</s>
      <s id="b.TIT.1.6.3">Ni uchirisha Cristonu asar tunaanaka takachu, chichamnasha pengker umiu artinuitai.</s>
     </seg>
     <seg type="verse" id="b.TIT.1.7">
      <s id="b.TIT.1.7.1">Cristonu ainau wainin ainauka Yuse aintsrin wainkarti tusar inaikiamu ainawai.</s>
      <s id="b.TIT.1.7.2">Tura asar ni wakeramurin najantsuk, tura katsuram nintimtsuk, wári kajechu nunia nampechu nunia maanichu artinuitai.</s>
      <s id="b.TIT.1.7.3">Tura kuikiancha itiur nukapsha achiktajak tuuka nintimtsuk pujusartinuitai.</s>
     </seg>
     <seg type="verse" id="b.TIT.1.8">
      <s id="b.TIT.1.8.1">Tura aints irastas winamtaisha, pengker nintimtusar: Juni wayaata tiartinuitai.</s>
      <s id="b.TIT.1.8.2">Tura pengker aa nunaka mash wakerin artinuitai.</s>
      <s id="b.TIT.1.8.3">Tura pengke nintintin asar, Yusnaka pengker awajsartinuitai, tura ni wakeramurinka nepetkartinuitai.</s>
     </seg>
     <seg type="verse" id="b.TIT.1.9">
      <s id="b.TIT.1.9.1">Tura nekas chichaman nuimiarmaurinka kajinmatsuk nuiniarartinuitai.</s>
      <s id="b.TIT.1.9.2">Tura chikich ainaun nekas chichaman nuininau asar, pengker nintimtikrartinuitai.</s>
      <s id="b.TIT.1.9.3">Tura Yuse chichamenka nekaschawaitai tinauncha nekasampita tiarat tusar nuiniarartinuitai.</s>
     </seg>
     <seg type="verse" id="b.TIT.1.10">
      <s id="b.TIT.1.10.1">Yuse chichamen umirchauka judío aints ainamunmasha untsuri irunui.</s>
      <s id="b.TIT.1.10.2">Nuka nangkamiar chichau asar aints ainaun anangkinawai.</s>
     </seg>
     <seg type="verse" id="b.TIT.1.11">
      <s id="b.TIT.1.11.1">Nu aints ainau chikicha jeen wayaawar, kuikian nukap achikiartas wakerinak, nu jeanam pujuinaun chichaman nekaschaun nuikiartinawai.</s>
      <s id="b.TIT.1.11.2">Tura asaramtai nuka itatkataram tusam chicharkata.</s>
     </seg>
     <seg type="verse" id="b.TIT.1.12">
      <s id="b.TIT.1.12.1">Nunia aints ni weari ainaun pachis chichaak: “Cretanmaya ainau mash wait chichamtin irunui.</s>
      <s id="b.TIT.1.12.2">Tura yukartinua nunisarang ainawai.</s>
      <s id="b.TIT.1.12.3">Takakmichu ainayat tuke yuj pujuinawai,” timiayi.</s>
     </seg>
     <seg type="verse" id="b.TIT.1.13">
      <s id="b.TIT.1.13.1">Nu tamauka nekasaintai.</s>
      <s id="b.TIT.1.13.2">Tura asamtai Cretanmaya ainau chicharkata: Judío ainau aujmatinamunka pachischarti.</s>
      <s id="b.TIT.1.13.3">Tura nekas chichaman nakitin ainia nuna chichamenka antukcharti, antsu tuke Criston nekasampita tiarti tusam chicharkarta.</s>
     </seg>
     <seg type="verse" id="b.TIT.1.15">
      <s id="b.TIT.1.15.1">Pengke nintintin ainauka Yus ni nintin japiramu asar, mash aa nuna pachisar pengker nintiminawai.</s>
      <s id="b.TIT.1.15.2">Antsu Yusen nekasampita tichau ainauka pasé nintintin asar, ni nintimaurisha tuke paseetai.</s>
      <s id="b.TIT.1.15.3">Tura Yusen umirchau asar, pengker aa nunaka nintiminatsui.</s>
     </seg>
     <seg type="verse" id="b.TIT.1.16">
      <s id="b.TIT.1.16.1">Nuka nangkamiar Yusnawaitjai tinayat, pengker aa nunaka turuwartatkamawar tujintinawai.</s>
      <s id="b.TIT.1.16.2">Tura tunaarintin asar, Yusnaka nakitin ainawai.</s>
      <s id="b.TIT.1.16.3">Tura asar tsuutmai ainawai.</s>
     </seg>
    </div>
    <div type="chapter" id="b.TIT.2">
     <seg type="verse" id="b.TIT.2.1">
      <s id="b.TIT.2.1.1">Uchiru, chicham pengker nuikiartakum amesha tuke etserkata.</s>
      <s id="b.TIT.2.1.2">Antsu Yus tachamuka etserkaip.</s>
     </seg>
     <seg type="verse" id="b.TIT.2.2">
      <s id="b.TIT.2.2.1">Juun ainausha tu nuiniarta: Nuka nampechu tura nakurichu pengker nintintin artinuitai.</s>
      <s id="b.TIT.2.2.2">Tura Yusen nekasampita tusar pengker umirin tura aneenin artinuitai.</s>
      <s id="b.TIT.2.2.3">Tura itiurkachmin pujuinaksha nepetin artinuitai tusam, juun ainauka tu nuiniarta.</s>
     </seg>
     <seg type="verse" id="b.TIT.2.3">
      <s id="b.TIT.2.3.1">Tura nuwa juuntach ainausha ujakarta: Yus umirkuram pengker pujustaram.</s>
      <s id="b.TIT.2.3.2">Tura chikich ainau tsanumrairap, tura nampekairap.</s>
      <s id="b.TIT.2.3.3">Antsu chikich ainau pengker pujusarti tusaram atumsha pengker pujustaram tusam ujakarta.</s>
     </seg>
     <seg type="verse" id="b.TIT.2.4">
      <s id="b.TIT.2.4.1">Tura yamaram aishrintin ainauka: Aishrumsha tura uchirmesha aneetaram tusaram nuiniartaram.</s>
     </seg>
     <seg type="verse" id="b.TIT.2.5">
      <s id="b.TIT.2.5.1">Tura waurtsuk pengker nintimin ataram.</s>
      <s id="b.TIT.2.5.2">Tura atumi jeen pujuinauka pengker wainkataram.</s>
      <s id="b.TIT.2.5.3">Tura chikich ainausha wait anentrataram.</s>
      <s id="b.TIT.2.5.4">Tura aishrumsha umirin ataram tusam ujakarta.</s>
      <s id="b.TIT.2.5.5">Nuwa tu pujuinamtaikia, chikich aints ainausha Yuse chichamen pachisarka: Paseetai tichartinuitai.</s>
     </seg>
     <seg type="verse" id="b.TIT.2.6">
      <s id="b.TIT.2.6.1">Nunia natsa ainausha ujaakum: Waurtsuk pujustaram tita.</s>
     </seg>
     <seg type="verse" id="b.TIT.2.7">
      <s id="b.TIT.2.7.1">Uchiru, amesha pengke aints akumningkia, chikich aints irunusha ame pengker turamurmin waitmakar amin pachitmasar: Pengkerapi pujawa turamiartinuitai.</s>
      <s id="b.TIT.2.7.2">Tura nuiniakum, pengker nintimsam nakurutsuk pujusam aints ainauka nuiniarta.</s>
     </seg>
     <seg type="verse" id="b.TIT.2.8">
      <s id="b.TIT.2.8.1">Nu turakminka atumin kajertamin ainauka: Nekas chichaman nuikiartinawai tusar, natsaarar atumin pachitmasar pasé chichamnaka chichaschartinuitai.</s>
     </seg>
     <seg type="verse" id="b.TIT.2.9">
      <s id="b.TIT.2.9.1">Inati ainausha ujakta: Inatmin pengker umirkataram.</s>
      <s id="b.TIT.2.9.2">Tura ni wakeramuri mash umirkuram aitsuk pujustaram.</s>
     </seg>
     <seg type="verse" id="b.TIT.2.10">
      <s id="b.TIT.2.10.1">Tura kasamkairap.</s>
      <s id="b.TIT.2.10.2">Antsu pengké kasamtsuk pujusrum inatmin miatrusrumek umirkataram tusam chicharkata.</s>
      <s id="b.TIT.2.10.3">Nu turakminka chikich aints ainau nu aintsu inatiri nekas pengker pujaun wainkar: Yus iin uwemtikramratnu chichame nekas pengkerapita tiartinuitai.</s>
     </seg>
     <seg type="verse" id="b.TIT.2.11">
      <s id="b.TIT.2.11.1">Yus aints ainautinka wait anentramau asa, mash uwemtikramratas wakerutmaji.</s>
     </seg>
     <seg type="verse" id="b.TIT.2.12">
      <s id="b.TIT.2.12.1">Yuska iin wait anentramu asa, tunau aa nuka mash inaisataram tusa, tura ju nungkanam pasé aa nuka wakerutsuk asataram tusa, antsu pengker nintimsaram ju nungkanam pujusrum, paan nintimsaram tuke Yus umirkuram pujustaram tusa iinka nuitamji.</s>
     </seg>
     <seg type="verse" id="b.TIT.2.13">
      <s id="b.TIT.2.13.1">Ii Yusri nekas juun aa nu, tura Jesucristo iin Uwemtikramratin aa nuna tatin kintari jeati tusaram, pengker nintimsaram wara warat nakastaram.</s>
      <s id="b.TIT.2.13.2">Ni wantinkatniuri nekas pengker atinuitai.</s>
     </seg>
     <seg type="verse" id="b.TIT.2.14">
      <s id="b.TIT.2.14.1">Cristo iin tunaanumia uwemtikramratas tura ii tunaarin mash sakturmartas: Wína aintsur ataram tusa, tura nekasrum pengker aa nuke turataram tusa ningki wakerak jarutramkamiaji.</s>
     </seg>
     <seg type="verse" id="b.TIT.2.15">
      <s id="b.TIT.2.15.1">Uchiru, wi taja nuka amesha nunismek nuiniarta.</s>
      <s id="b.TIT.2.15.2">Tura Yuse kakarmarijai ju chichamka aints ainau nintimtikrarta.</s>
      <s id="b.TIT.2.15.3">Tura natsaamtsuk chicharkarta.</s>
      <s id="b.TIT.2.15.4">Nunia aints ainau wína pachitsar pasé chichartukarai tusam pengker pujusta.</s>
     </seg>
    </div>
    <div type="chapter" id="b.TIT.3">
     <seg type="verse" id="b.TIT.3.1">
      <s id="b.TIT.3.1.1">Uchiru, Cristonu ainau apu chichamen umikiarti tusam nintimtikrarta: Nu umirkurmeka nekasrum pengker pujustinuitrume.</s>
      <s id="b.TIT.3.1.2">Nu turakrum pengker aa nuka mash takakmastinuitrume tita.</s>
     </seg>
     <seg type="verse" id="b.TIT.3.2">
      <s id="b.TIT.3.2.1">Tura chikich ainaun pachisar pasé chichatsuk asarti tusam chicharkarta.</s>
      <s id="b.TIT.3.2.2">Tura tsanumnaitsuk, tura kajernaitsuk, antsu mash aints ainaujai pengker nintimtunisar pujusarti tusam nintimtikrarta.</s>
     </seg>
     <seg type="verse" id="b.TIT.3.3">
      <s id="b.TIT.3.3.1">Iisha yaanchuikia nintinchau ayaji.</s>
      <s id="b.TIT.3.3.2">Turasha Yus umirchau ayaji.</s>
      <s id="b.TIT.3.3.3">Tura iwianchi inatiri asar, ii wakeramuring nuke nintimsar pujuyaji.</s>
      <s id="b.TIT.3.3.4">Tura pasé takau ayaji.</s>
      <s id="b.TIT.3.3.5">Tura chikich ainaujaisha suwirpiaku jiinisar pujuyaji.</s>
      <s id="b.TIT.3.3.6">Tura asar tsuutnain ayaji.</s>
      <s id="b.TIT.3.3.7">Tura chikich ainaujai pe kajernain ayaji.</s>
     </seg>
     <seg type="verse" id="b.TIT.3.4">
      <s id="b.TIT.3.4.1">Antsu Yus iin Uwemtikramratnuka mash aints ainautincha wait anentramak anenmau asa, ni anengkratairin nekamtikramamiaji.</s>
     </seg>
     <seg type="verse" id="b.TIT.3.5">
      <s id="b.TIT.3.5.1">Ii pengker turamuka atsau wainiat, Yuska iin wait anentramak uwemtikramramiaji.</s>
      <s id="b.TIT.3.5.2">Yuse Wakani ii nintin pujurtamu asa, entsanam nijarmawa nunisrik yamaram akiinawaitji.</s>
      <s id="b.TIT.3.5.3">Tura asar pujut yamaram jukimiaji.</s>
     </seg>
     <seg type="verse" id="b.TIT.3.6">
      <s id="b.TIT.3.6.1">Jesucristo iin uwemtikramrau asamtai, Yuska ni Wakanin tuke iijai pujustinun iincha suritramtsuk akupturmakmiaji.</s>
     </seg>
     <seg type="verse" id="b.TIT.3.7">
      <s id="b.TIT.3.7.1">Tura iincha pengker awajtamak: Atumka Wijai pujustaram tusa, atumi tunaaringkia mash sakaruitai turammiaji.</s>
      <s id="b.TIT.3.7.2">Tura tuke pujustiniun suramsatnua nuke iikia nakaji.</s>
     </seg>
     <seg type="verse" id="b.TIT.3.8">
      <s id="b.TIT.3.8.1">Wi taja nuka nekasaintai.</s>
      <s id="b.TIT.3.8.2">Tura asamtai Yusnau ainau pengker aa nuna takasarti tusam, tuke kajinmatsuk ju chichamka etserkata tusan wakerajai.</s>
      <s id="b.TIT.3.8.3">Tura ju chichamka pengker asamtai, aints ainau mash juna wakerukartinuitai.</s>
     </seg>
     <seg type="verse" id="b.TIT.3.9">
      <s id="b.TIT.3.9.1">Antsu aints ainau nangkamiar nintimtsuk chichainamunmaka pachinkaip.</s>
      <s id="b.TIT.3.9.2">Tura yaanchuik juuntan pachisar nangkamiar aujmatinamtaisha nunisha pachinkaip.</s>
      <s id="b.TIT.3.9.3">Tura jiyaniamunmasha pachinkaip.</s>
      <s id="b.TIT.3.9.4">Tura Moisésa aarmaurin pachisar nangkamiar chichainamtaisha nunisha pachinkaip.</s>
      <s id="b.TIT.3.9.5">Aints nangkamiar chichaina nuka pengker pujustinaka yaingkratinatsui.</s>
     </seg>
     <seg type="verse" id="b.TIT.3.10">
      <s id="b.TIT.3.10.1">Aints Cristonu ainau kanakar pujusarti tusar nintimtikinamtaikia nu aintska chicharkata.</s>
      <s id="b.TIT.3.10.2">Tura antinachmataisha ataksha chicharkata.</s>
      <s id="b.TIT.3.10.3">Antsu pengké tujinkam, nu aintska iruntramunmaya jiikim akupkata.</s>
     </seg>
     <seg type="verse" id="b.TIT.3.11">
      <s id="b.TIT.3.11.1">Nu aintska nekas chichamnaka inaisaru asar tuke pasé pujuinawai.</s>
      <s id="b.TIT.3.11.2">Tura ningkikia: Tunaawitjai tumamtsuk pujuinau wainiat, nu aints ainauka ningki wiasmamkartin ainawai tusam paan nekaamnawaitme.</s>
     </seg>
     <seg type="verse" id="b.TIT.3.12">
      <s id="b.TIT.3.12.1">Wisha Artemasan akuptuktasan nintimjai.</s>
      <s id="b.TIT.3.12.2">Niin akupachkunka Tíquicon akuptuktatjame.</s>
      <s id="b.TIT.3.12.3">Ni jeamtai, amesha wári wína ingkunkatasam Nicópolis yaktanam winita.</s>
      <s id="b.TIT.3.12.4">Yumanch winamtaikia, nuni pujuschatjash tu nintimjai.</s>
     </seg>
     <seg type="verse" id="b.TIT.3.13">
      <s id="b.TIT.3.13.1">Papin nekau Zenas naartin Yuse chichame etserin Apolosjai tsanias jeamtai, nu jimiar aints yaingta.</s>
      <s id="b.TIT.3.13.2">Tura yuumatsuk wekaasarti tusam yuumamurisha susarta.</s>
     </seg>
     <seg type="verse" id="b.TIT.3.14">
      <s id="b.TIT.3.14.1">Cristonu ainau nangkamiar pujusarai, tura chikich ainauncha pengker awajsarti, tura yuuminaun yaingtinasha nuimiararti tusan wakerajai.</s>
     </seg>
     <seg type="verse" id="b.TIT.3.15">
      <s id="b.TIT.3.15.1">Wina irutkamur mash amin pengker pujusta tusar chichaman akupturminawai.</s>
      <s id="b.TIT.3.15.2">Cristonu ainau iin anenminak pujuina nu pengker pujustaram tita.</s>
      <s id="b.TIT.3.15.3">Atumnasha mash Yus yainmakarti.</s>
      <s id="b.TIT.3.15.4">Maaketai.</s>
     </seg>
    </div>
   </div>
   <div type="book" id="b.PHM">
    <div type="chapter" id="b.PHM.1">
     <seg type="verse" id="b.PHM.1.1">
      <s id="b.PHM.1.1.1">Wiitjai Pabloitjai.</s>
      <s id="b.PHM.1.1.2">Cristo Jesúsa inatiri asan, kársernum achikmau pujajai.</s>
      <s id="b.PHM.1.1.3">Tura ii yachí Timoteosha wijai pujawai.</s>
      <s id="b.PHM.1.1.4">Yatsur Filemónka, ame wijai metek Yuse takatri takakmin asam, iinu aneetiri yachiinme.</s>
      <s id="b.PHM.1.1.5">Tura asakmin ju papin amin aatjame.</s>
     </seg>
     <seg type="verse" id="b.PHM.1.2">
      <s id="b.PHM.1.2.1">Tura Cristonu ainau Yuse chichamen antukartas ami jeemin iruninauncha ju papin aaran akuptinajai.</s>
      <s id="b.PHM.1.2.2">Tura ii umajin Apian, tura ii yachí Arquipon, iijai tsaniasar Yuse takatrin kakarman takakmasaru asaramtai, ju papin aaran akuptinajai.</s>
     </seg>
     <seg type="verse" id="b.PHM.1.3">
      <s id="b.PHM.1.3.1">Ii Apaachiri Yus tura ii Apuri Jesucristo atumin yainmakarti tusan, tura pengker nintimsar angkan pujustinasha suramsarti.</s>
     </seg>
     <seg type="verse" id="b.PHM.1.4">
      <s id="b.PHM.1.4.1">Yatsuru, amesha ii Apuri Jesús nekasampita tinu asakmin, tura Cristonu ainausha aneau asakmin, wikia amin nintimsan wina Yusrun seaknasha tuke maaketai tajai.</s>
     </seg>
     <seg type="verse" id="b.PHM.1.6">
      <s id="b.PHM.1.6.1">Tura wi Yusen seakun, chikich aints ainau ami chichamin antukar nekasar Yusen nintimsar pujusarti tusan seajai.</s>
      <s id="b.PHM.1.6.2">Tura Cristo iin pengker awajtamsamiaji nu mash nekamtikramati tusan Yusnaka seajai.</s>
     </seg>
     <seg type="verse" id="b.PHM.1.7">
      <s id="b.PHM.1.7.1">Yatsuru, Cristonu ainau aneau asakmin wisha waraajai.</s>
      <s id="b.PHM.1.7.2">Tura Cristonu ainau pengker nintimtikrau asakmin, wisha pengker nintimsan pujajai.</s>
     </seg>
     <seg type="verse" id="b.PHM.1.8">
      <s id="b.PHM.1.8.1">Wikia Cristo akupkamu asan, wi wakeraknaka: Nu turata timinuitjame.</s>
      <s id="b.PHM.1.8.2">Antsu wi amin aneau asan, nunaka tajame: Wikia juuntach asan, tura Cristo Jesúsa inatiri asan, kársernum engkeamu pujau asan: Onésimo wait anentrata tusan seajme.</s>
      <s id="b.PHM.1.8.3">Wi kársernum pujai, Onésimo juni taa, wi etsermaurun antuku asa, yamaikia Cristonuitai.</s>
      <s id="b.PHM.1.8.4">Tura asa winia uchirua nunisketai.</s>
     </seg>
     <seg type="verse" id="b.PHM.1.11">
      <s id="b.PHM.1.11.1">Onésimo yaanchuikkia aminu inatiram ayat tupikiakmiayi.</s>
      <s id="b.PHM.1.11.2">Tura asa amincha yainmakchamiayi.</s>
      <s id="b.PHM.1.11.3">Antsu yamaikia wína yaintak pujawai.</s>
      <s id="b.PHM.1.11.4">Tura asa amincha yainmaktinuitai.</s>
     </seg>
     <seg type="verse" id="b.PHM.1.12">
      <s id="b.PHM.1.12.1">Tura yamaikia awangtuktatjame.</s>
      <s id="b.PHM.1.12.2">Ameka wína wait anentrau asam, Onésimo wiya nunismek jeemin jukita.</s>
     </seg>
     <seg type="verse" id="b.PHM.1.13">
      <s id="b.PHM.1.13.1">Wi Yusnum uwemratin chichaman etseru asan kársernum pujamtai, tura ameka arák pujau asam, winaka yainkachmin asakmin, nuka wini pujus yainkati tusan wakerimjai.</s>
     </seg>
     <seg type="verse" id="b.PHM.1.14">
      <s id="b.PHM.1.14.1">Antsu amin ujatskeka nunaka turachmin nintimrajai.</s>
      <s id="b.PHM.1.14.2">Turamtai ame wakerakmeka, amek nintimsam wait anentrakmeka: Ni amincha yainmakti tusam, Onésimoka ataksha winaka akupturkatnuitme.</s>
     </seg>
     <seg type="verse" id="b.PHM.1.15">
      <s id="b.PHM.1.15.1">Onésimo yamaikia amijai tuke pujustin asa, jumchik kinta amincha ukurmakchamasha tu nintimsan pujajai.</s>
     </seg>
     <seg type="verse" id="b.PHM.1.16">
      <s id="b.PHM.1.16.1">Antsu wína inatiruitai tuuka yamaikia nintimsaip.</s>
      <s id="b.PHM.1.16.2">Antsu yamaikia nuna nangkamasang wína aneamur yatsuruitme tu nintimtusta.</s>
      <s id="b.PHM.1.16.3">Wisha junaka nukap aneajai.</s>
      <s id="b.PHM.1.16.4">Antsu ami inatiram asamtai, tura yamaikia Yusnau asamtai, wína nangkatusmek amesha nukap aneetnuitme.</s>
     </seg>
     <seg type="verse" id="b.PHM.1.17">
      <s id="b.PHM.1.17.1">Ameka nekasam wína yatsur akumka, wína anenme nunismek jusha ami jeemin jukita.</s>
     </seg>
     <seg type="verse" id="b.PHM.1.18">
      <s id="b.PHM.1.18.1">Turakum tunau turamuri amatisha tsangkurata.</s>
      <s id="b.PHM.1.18.2">Tura tumash amataisha, akirkata tutsuk antsu wína tukumrukta.</s>
     </seg>
     <seg type="verse" id="b.PHM.1.19">
      <s id="b.PHM.1.19.1">Turakmin nekasan akiktatjame tusan, wína uwejrujai juna aarjai.</s>
      <s id="b.PHM.1.19.2">Antsu ameka wína etsermaur antuku asam, tura pujut nangkankashtin jukin asakmin, tuke tumashitme timin ayatun wikia nunaka tatsujme.</s>
     </seg>
     <seg type="verse" id="b.PHM.1.20">
      <s id="b.PHM.1.20.1">Yatsuru, ame ii Apuri Cristonu asam, wait aneasam pengker nintimsam Onésimo jeemin jukim nintir waramtikrusta.</s>
     </seg>
     <seg type="verse" id="b.PHM.1.21">
      <s id="b.PHM.1.21.1">Wi taja nunaka mash miatrusang umiktatui tusan, amincha aatkun pujajme.</s>
      <s id="b.PHM.1.21.2">Tura wi seajme nuna nangkamasmek nekasam umiktatme tusan amincha nekajme.</s>
     </seg>
     <seg type="verse" id="b.PHM.1.22">
      <s id="b.PHM.1.22.1">Nuniasha tajame: Atum wína Yus seatrau asakrumin, atumin wi winitnuncha Yus tsangkatruktatui tu nintimjai.</s>
      <s id="b.PHM.1.22.2">Tura asamtai wi ani jean, pujustinur iwiarturata.</s>
     </seg>
     <seg type="verse" id="b.PHM.1.23">
      <s id="b.PHM.1.23.1">Epafras, Cristo Jesúsnau asa, wijai kársernum engkeamu puja nusha: Pengker pujusti tusa chichaman akupturmawai.</s>
     </seg>
     <seg type="verse" id="b.PHM.1.24">
      <s id="b.PHM.1.24.1">Tura Marcoscha, tura Aristarcosha, tura Demascha, tura Lucascha, wína takatrun yaintin ainia nusha: Pengker pujusti tusar amincha chichaman akupturminawai.</s>
     </seg>
     <seg type="verse" id="b.PHM.1.25">
      <s id="b.PHM.1.25.1">Ii Apuri Jesucristo atumniasha yainmakarti.</s>
      <s id="b.PHM.1.25.2">Maaketai.</s>
     </seg>
    </div>
   </div>
   <div type="book" id="b.HEB">
    <div type="chapter" id="b.HEB.1">
     <seg type="verse" id="b.HEB.1.1">
      <s id="b.HEB.1.1.1">Yus yaanchuikia ni chichame etserin ainaun untsurin niish niish yaktanam wina chichamrun etserkarti tusar akupkamu asar, ii juuntri ainaun nekamtikiawarmiayi.</s>
     </seg>
     <seg type="verse" id="b.HEB.1.2">
      <s id="b.HEB.1.2.1">Antsu ni chichamen etserin ainaun akupak umis, inangnamunam ni nekas Uchirin iin chichartamkat tusa akupturmakmiaji.</s>
      <s id="b.HEB.1.2.2">Nu nangkamtaik ni Apaachiri mash nungkanam aa nuna najanmamtikiamiayi.</s>
      <s id="b.HEB.1.2.3">Tura uchirin chicharak: Ame najanamu aa nu mash inau ata timiayi.</s>
     </seg>
     <seg type="verse" id="b.HEB.1.3">
      <s id="b.HEB.1.3.1">Ni uchiri nekas Yusea nunisketai.</s>
      <s id="b.HEB.1.3.2">Yus pengker asamtai, ni uchirisha nekas pengkeraitai.</s>
      <s id="b.HEB.1.3.3">Tura asa ni Uchirisha aya chichasang mash najanamiayi.</s>
      <s id="b.HEB.1.3.4">Tura yamaisha ni kakarmarijai mash nunisang ati tusa wainui.</s>
      <s id="b.HEB.1.3.5">Tura aints ainauti tunaarin japitramratas jarutramkau asa, ni Apaachiri untsurinini apu keemtainum keemsamiayi.</s>
     </seg>
     <seg type="verse" id="b.HEB.1.4">
      <s id="b.HEB.1.4.1">Yuse Uchiringkia Yuse awemamuri nayaimpinam pujuinaun nangkamasketai.</s>
      <s id="b.HEB.1.4.2">Nekas Yuse Uchiri asa, Yus ni Uchirin: Mash aa nuna apuri ati tusa inaikiamiayi.</s>
     </seg>
     <seg type="verse" id="b.HEB.1.5">
      <s id="b.HEB.1.5.1">Yus ni awemamuri ainaunka: “Ameka wina nekas uchiruitme, ju kintati wína kakarmarun suajme,” pengké tichamiayi.</s>
      <s id="b.HEB.1.5.2">Tura Yus ni awemamuri ainauncha: “Wikia ni Apaachirinjai.</s>
      <s id="b.HEB.1.5.3">Tura nuka wína Uchiruitai,” tichamiayi.</s>
      <s id="b.HEB.1.5.4">Antsu Uchirinak Yus nunaka timiayi.</s>
     </seg>
     <seg type="verse" id="b.HEB.1.6">
      <s id="b.HEB.1.6.1">Tura Yuska nekas ni Uchirin kichik amia nuna ju nungkanam akupak: “Yuse awemamuri mash niin: Ameketme juuntam tiarti,” timiayi.</s>
     </seg>
     <seg type="verse" id="b.HEB.1.7">
      <s id="b.HEB.1.7.1">Tura Yuse awemamuri ainaun pachis tu aarmawaitai: “Yuse awemamuri ni inatiri asaramtai, Yus nasea nunisang akupawai.</s>
      <s id="b.HEB.1.7.2">Tura ji kapawa nunisang akupawai.”</s>
     </seg>
     <seg type="verse" id="b.HEB.1.8">
      <s id="b.HEB.1.8.1">Antsu Yus ni uchirin chicharak: “Ameka tuke Yus asam, aints ainau tuke mash inawaitme.</s>
      <s id="b.HEB.1.8.2">Nekasam pengker inakratin asam, aints ainau pengker inawaitme.</s>
     </seg>
     <seg type="verse" id="b.HEB.1.9">
      <s id="b.HEB.1.9.1">Ameka pengker aa nuke aneau asam, tura tunau aa nuka nakitau asakmin, ami Yusrum chikich ainau nangkamasang aminka nukap waramtikramsamiayi,” tu aarmawaitai.</s>
     </seg>
     <seg type="verse" id="b.HEB.1.10">
      <s id="b.HEB.1.10.1">Tura ataksha Yuse Uchirin pachis tu aarmawaitai: “Apuru, nu nangkamtaik nungkasha tura nayaimpisha najanamiame.</s>
     </seg>
     <seg type="verse" id="b.HEB.1.11">
      <s id="b.HEB.1.11.1">Nuka mai mengkakartin ainawai, antsu Ameka tuke pujustinuitme.</s>
      <s id="b.HEB.1.11.2">Nungkasha tura nayaimpisha tarach arut mamuawa nunisarang mengkakartinuitai.</s>
     </seg>
     <seg type="verse" id="b.HEB.1.12">
      <s id="b.HEB.1.12.1">Tura tarachin pijinawa nunismek turatnuitme.</s>
      <s id="b.HEB.1.12.2">Tarachia nunisang nayaimpisha, tura nungkasha yapajiatnuitme.</s>
      <s id="b.HEB.1.12.3">Antsu ameka yapaijmiamashtinuitme.</s>
      <s id="b.HEB.1.12.4">Tura asam ami pujutrumka pengké nangkankashtinuitai,” tu aarmawaitai.</s>
     </seg>
     <seg type="verse" id="b.HEB.1.13">
      <s id="b.HEB.1.13.1">Tura Yus ni awemamuri ainaun kichkisha: “Wína untsurunini Apu keemtainum keemsam nakarsata.</s>
      <s id="b.HEB.1.13.2">Ami nemasem ainaun nepetkan, amin umirtamkarti tusan susatatjame,” pengké tichamiayi.</s>
      <s id="b.HEB.1.13.3">Antsu ni Uchirinak nunaka timiayi.</s>
     </seg>
     <seg type="verse" id="b.HEB.1.14">
      <s id="b.HEB.1.14.1">Yuse awemamuri nekasar Yuse inatiri ainawai.</s>
      <s id="b.HEB.1.14.2">Tura aints ukunam uwemrartin ainauka wainkataram tusa, Yus ni awemamuri ainaunka akupawai.</s>
     </seg>
    </div>
    <div type="chapter" id="b.HEB.2">
     <seg type="verse" id="b.HEB.2.1">
      <s id="b.HEB.2.1.1">Cristo Yuse awemamuri ainaun nuna nangkamasang juun asamtai, mengkakai tusar Yuse Uchiri pachisar antukmiaji nuka pengker umirkatnuitji.</s>
     </seg>
     <seg type="verse" id="b.HEB.2.2">
      <s id="b.HEB.2.2.1">Yus yaanchuik ni awemamuri ainaun akupak: Wina chichamrun umirtukarti tusa akupkamiayi.</s>
      <s id="b.HEB.2.2.2">Tura nu chichaman akatar akupkamia nunaka aints ainau umirtsuk pujuinau asaramtai, Yus nuna wainak Ni tímia nunisarang wait wajaktiniun susarmiayi.</s>
     </seg>
     <seg type="verse" id="b.HEB.2.3">
      <s id="b.HEB.2.3.1">Tura asamtai Yuse Uchiri iin uwemtikramratas jarutramkau asamtai ¿nu chicham pachiachkurkia itiur uwemratjik?</s>
      <s id="b.HEB.2.3.2">Nu nangkamtaik uwemtai chichaman etserkamia nuka ii Apurintai.</s>
      <s id="b.HEB.2.3.3">Nunia ni chichamen antukaru ainauka nekasaintai tusar iincha ujatmakarmiaji.</s>
     </seg>
     <seg type="verse" id="b.HEB.2.4">
      <s id="b.HEB.2.4.1">Tura asamtai aints ainau Cristo chichamen nekaawarti tusa, Yus ni kakarmarijai aints wainchati takatnasha, tura aintska turachminnasha untsuri turamiayi.</s>
      <s id="b.HEB.2.4.2">Tura Yuse Wakani Yus wakera nunisang ni kakarmarin, tura ni nekamtairincha aints ainautin kichik kichik suramsamiaji.</s>
      <s id="b.HEB.2.4.3">Tura asamtai aints ainau ii Apuri chichamen pachisar nekasampita tiartinuitai.</s>
     </seg>
     <seg type="verse" id="b.HEB.2.5">
      <s id="b.HEB.2.5.1">Yus ni awemamuri ainaun: Nungka ukunam atinua nu inartaram tichamiayi.</s>
      <s id="b.HEB.2.5.2">Antsu ni Uchirinak: Mash aa nu inarta timiayi.</s>
      <s id="b.HEB.2.5.3">Iikia ukunam nungka yamaram atin pachisar chichaaji.</s>
     </seg>
     <seg type="verse" id="b.HEB.2.6">
      <s id="b.HEB.2.6.1">Tura David yaanchuik Yusen chicharak tu aarmiayi: “Aintsti mianchau arincha, ¿waruka timiatcha anengkratme?</s>
      <s id="b.HEB.2.6.2">Aintsti jakartin arincha ¿waruka timiatcha nintimkartusmesha pujame?</s>
     </seg>
     <seg type="verse" id="b.HEB.2.7">
      <s id="b.HEB.2.7.1">Aints ainautikia yamaik jakatin asakrin, antsu ame awemamurmeka jakashtin asaramtai, aintstin nangkamasmek pengker najanamiame.</s>
      <s id="b.HEB.2.7.2">Turayatum aintstinka amea tumau najakratau asam, timiá pengker awajkartusmiame.</s>
      <s id="b.HEB.2.7.3">Tura mash najanamuram ainaun aints ainauti inararti tusam tsangkamkamiame.</s>
     </seg>
     <seg type="verse" id="b.HEB.2.8">
      <s id="b.HEB.2.8.1">Tura mash najanamuram ainau aintsti ainautin umirkarmi tusam najanamiame.”</s>
      <s id="b.HEB.2.8.2">David tu aarmiayi.</s>
      <s id="b.HEB.2.8.3">Tu aarmau asamtai, Yus mash najanamu ainauka niin umirkartinuitai.</s>
      <s id="b.HEB.2.8.4">Turayatur yamaikia nuka waintsuji.</s>
     </seg>
     <seg type="verse" id="b.HEB.2.9">
      <s id="b.HEB.2.9.1">Tura ii wainkamiaji nuka Jesúsayayi.</s>
      <s id="b.HEB.2.9.2">Nuka aints wajasu asamtai, Yuse awemamuri ainau jumchik musach Jesúsan nangkamasarang juun wajasarmiayi.</s>
      <s id="b.HEB.2.9.3">Tura Yus aints ainautin timiá anenmau asa, Jesús jakati tusa wakerimiayi.</s>
      <s id="b.HEB.2.9.4">Tura waitnas jarutramkau asamtai, yamaikia mash ainia nuna Apuri ati tusa, Yus Jesúsan inaikiamiayi.</s>
     </seg>
     <seg type="verse" id="b.HEB.2.10">
      <s id="b.HEB.2.10.1">Yus: Mash najanamu ainaun wína umirtukarti tusa wakerawai.</s>
      <s id="b.HEB.2.10.2">Tura ni uchiri ainaun mash ni pujutirin nayaimpinam jearti tusa wakerawai.</s>
      <s id="b.HEB.2.10.3">Tura asamtai ni Uchiri Jesús mash aints ainauti uwemtikramratin aa nuna waitkasar maawarti tusa, Yus tsangkamkamiayi.</s>
     </seg>
     <seg type="verse" id="b.HEB.2.11">
      <s id="b.HEB.2.11.1">Yuse Uchiri aints ainautin: Nekasrum tunaarinchau ataram tusa iin yainmaji.</s>
      <s id="b.HEB.2.11.2">Tura asamtai Yusnum akiinau asakrin, ninu ainautinka Jesúska: Wína yatsur ainawai tusa natsantramatsji.</s>
     </seg>
     <seg type="verse" id="b.HEB.2.12">
      <s id="b.HEB.2.12.1">Yaanchuik David nuna pachis tu aarmiayi: Jesús ni Apaachirin chicharak: “Wína yatsur ainaun amin pachisan ujaktinuitjai.</s>
      <s id="b.HEB.2.12.2">Tura amin umirtamkaru ainaujai iruntran kantan kantamruatnuitjame,” timiayi.</s>
     </seg>
     <seg type="verse" id="b.HEB.2.13">
      <s id="b.HEB.2.13.1">Nuniasha chikich Yuse chichame etserin aarmau nintimrarmi.</s>
      <s id="b.HEB.2.13.2">Jesús iiya nunisang nintimias: “Yusen pengker nintimtustajai,” timiayi.</s>
      <s id="b.HEB.2.13.3">Nunia ataksha: “Yus ni uchiri ainaun wína surusmia nujai wikia juni pujajai,” timiayi.</s>
      <s id="b.HEB.2.13.4">Yuse chichame etserin Jesúsan pachis tu aarmiayi.</s>
     </seg>
     <seg type="verse" id="b.HEB.2.14">
      <s id="b.HEB.2.14.1">Aints ainauti namangtin tura numpentin ainiaji.</s>
      <s id="b.HEB.2.14.2">Tura asamtai Jesús aints wajas, ni numpesha tura ni namangkesha iiya nunisang asa, Satanásan nepetkatas jarutramkamiaji.</s>
      <s id="b.HEB.2.14.3">Satanás aints ainautin tuke jatan sukartawai.</s>
      <s id="b.HEB.2.14.4">Tura wainiat Jesús jakau asa, Satanásan nepetkamiayi.</s>
     </seg>
     <seg type="verse" id="b.HEB.2.15">
      <s id="b.HEB.2.15.1">Aints ainau achikmawa nunisarang tuke jatan shaminawai.</s>
      <s id="b.HEB.2.15.2">Turayat Jesús jatan nepetkau asamtai, yamaikia ni umirkau ainautin jatan shamtsuk pujusarti tusa angkan awajtamsamiaji.</s>
     </seg>
     <seg type="verse" id="b.HEB.2.16">
      <s id="b.HEB.2.16.1">Tura Jesús Yuse awemamuri ainaun yaingtaj tusangka tachamiayi.</s>
      <s id="b.HEB.2.16.2">Antsu ii Abrahama weari asakrin, mash aints ainautin yainmaktas tarutrammiaji.</s>
     </seg>
     <seg type="verse" id="b.HEB.2.17">
      <s id="b.HEB.2.17.1">Tura asa Jesús aintstia nunisang amiayi.</s>
      <s id="b.HEB.2.17.2">Tura aints wajas iin wait anentramau asa, tura ni Apaachirin miatrusang umirkau asa, tura ni jakamurijai aintsti tunaarin sakturmaru asa, sacerdote juuntria nunisang iin pachitmas Yusen seatramji.</s>
     </seg>
     <seg type="verse" id="b.HEB.2.18">
      <s id="b.HEB.2.18.1">Jesús ningki wait wajaku asa, tura Satanásjai nekapnaisau asa, yamaisha Satanás iin: Tunau turataram turamkurnisha, Jesús tuke inaitamtsuk iincha yainmaktinuitji.</s>
     </seg>
    </div>
    <div type="chapter" id="b.HEB.3">
     <seg type="verse" id="b.HEB.3.1">
      <s id="b.HEB.3.1.1">Jesús nekasampita tinu ainautirmin, Yus winar ataram tusa, iin eatmakmiaji tusaram, Jesús nekasrum nintimrataram.</s>
      <s id="b.HEB.3.1.2">Jesúska nekas Yus akupkamuyayi.</s>
      <s id="b.HEB.3.1.3">Tura ni aintsri ainautinka tuke yainmaktas, sacerdote apuria nunisang ni Apaachiri Yusen seatramji.</s>
     </seg>
     <seg type="verse" id="b.HEB.3.2">
      <s id="b.HEB.3.2.1">Tura asamtai Yus ni Uchirin sacerdote apuria nunisang ni aintsri ainautin yaingkiarti tusa akupturmaku asa, Jesúska Moisésa nunisang ni Apaachirin miatrusang umirkauyayi.</s>
     </seg>
     <seg type="verse" id="b.HEB.3.3">
      <s id="b.HEB.3.3.1">Yaanchuik Moisés pengker awajsarmiaji nuna nangkamasrik Jesúska timiá pengker awajsatnuitji.</s>
      <s id="b.HEB.3.3.2">Jea jeamin nintimrarmi.</s>
      <s id="b.HEB.3.3.3">Jean jeamnuka jean nangkamasang pengkeraitai.</s>
      <s id="b.HEB.3.3.4">Yus mash aa nuna najanau asa, aints jean jeamnua nunisketai.</s>
      <s id="b.HEB.3.3.5">Tura Jesús Yuse Uchiri asa, Moisésan nangkamasang pengkeraitai.</s>
     </seg>
     <seg type="verse" id="b.HEB.3.5">
      <s id="b.HEB.3.5.1">Turamtai Moiséska Yuse inatiri asa, Yuse aintsri ainaun pengker wainuyayi.</s>
      <s id="b.HEB.3.5.2">Tura ukunam atinua nuna pachis chichaman etsernuyayi.</s>
     </seg>
     <seg type="verse" id="b.HEB.3.6">
      <s id="b.HEB.3.6.1">Antsu Cristo Yuse Uchiri asa, Moisésan nangkamasang juuntaitai.</s>
      <s id="b.HEB.3.6.2">Tura Cristo tuke inaitsuk Yuse aintsri ainautin waitmin asa, Cristonu ainauti Apurintai.</s>
      <s id="b.HEB.3.6.3">Tura asamtai tuke inaitsuk Cristojai tsaniasar tuke nayaimpinam pujustatjiapi tusar, ni tatintri warasar nakakur pujakrikia, Yuse jea tumawaitji.</s>
     </seg>
     <seg type="verse" id="b.HEB.3.7">
      <s id="b.HEB.3.7.1">Tura asamtai yaanchuik Yuse Wakani tu aamtikramiayi: “Yamaikia Yuse timiauri antukrumka,</s>
     </seg>
     <seg type="verse" id="b.HEB.3.8">
      <s id="b.HEB.3.8.1">nakitsuk pengker anturkataram.</s>
      <s id="b.HEB.3.8.2">Ii juuntri ainau yaanchuik aints atsamunam wekainayat, Yuse chichamen nakitrarmia nunisrumka nakitrairap.</s>
     </seg>
     <seg type="verse" id="b.HEB.3.9">
      <s id="b.HEB.3.9.1">Tura asamtai Yus ii juuntri ainaun chicharak: Atumi juuntri ainau wína pasé awajtinak kajtukarmiayi.</s>
      <s id="b.HEB.3.9.2">Tura cuarenta (40) musach aintska turachmin turai waitinayat nakitrurarmiayi.</s>
     </seg>
     <seg type="verse" id="b.HEB.3.10">
      <s id="b.HEB.3.10.1">Tura asaramtai nu aints ainaun kajerkaran: Nuka tuke nintinchawa nunisarang asar, wína chichamrun umirtutan nakitinawai timiajai.</s>
     </seg>
     <seg type="verse" id="b.HEB.3.11">
      <s id="b.HEB.3.11.1">Tura kajerkaran chicham yapajiachminun chicharinakun: Wi Yus asan, pengke nungkanam tuke pujustinaka tsangkatkashtatjarme, timiajai.</s>
      <s id="b.HEB.3.11.2">Yus timiayi.”</s>
      <s id="b.HEB.3.11.3">Tu aarmawaitai.</s>
     </seg>
     <seg type="verse" id="b.HEB.3.12">
      <s id="b.HEB.3.12.1">Yatsur ainautiram, atumka pasé nintimsaram, Yus tuke iwiaaku puja nuna umirtan inaisai tusaram aneartaram.</s>
     </seg>
     <seg type="verse" id="b.HEB.3.13">
      <s id="b.HEB.3.13.1">Tura asaram chikitirmesha tunau wajasai tusaram, tura Yus kajertukai tusaram, yamaisha Yus atumi tunaarin tsangkutramratin asamtai, tuke kintajai metek pengker nintimtunisrum pujustaram.</s>
     </seg>
     <seg type="verse" id="b.HEB.3.14">
      <s id="b.HEB.3.14.1">Nu nangkamtaik Cristo umirkur pujusmiaji nunisrik tuke metar umirkurkia, Nijai tuke tsaniasar pujustinuitji.</s>
     </seg>
     <seg type="verse" id="b.HEB.3.15">
      <s id="b.HEB.3.15.1">Tura asamtai Yuse chichame tu aarmawaitai: “Yamaikia Yuse timiauri antukrumka, nakitsuk pengker anturkataram.</s>
      <s id="b.HEB.3.15.2">Ii juuntri yaanchuik aints atsamunam wekainayat, Yuse chichamen nakitrarmia nunisrumka nakitrairap,” tu aarmawaitai.</s>
     </seg>
     <seg type="verse" id="b.HEB.3.16">
      <s id="b.HEB.3.16.1">Turamtai Yuse chichamen antinayat, ¿Yusen kajerinak: Waketkimi tiarmia nusha yaa aintsua armiayi?</s>
      <s id="b.HEB.3.16.2">Ii juuntri ainau Moisés Egiptonmaya jiikmia nu aints armiayi.</s>
     </seg>
     <seg type="verse" id="b.HEB.3.17">
      <s id="b.HEB.3.17.1">Tura cuarenta (40) musach Yusen umirinachu asar, Yusen napchau nintimtikrarmiayi.</s>
      <s id="b.HEB.3.17.2">Tura nu aints ainau tunau turinau asar, aints atsamunam kajingkiarmiayi.</s>
     </seg>
     <seg type="verse" id="b.HEB.3.18">
      <s id="b.HEB.3.18.1">Tura chichaman yapajiachminun Yus chichaak: “Wikia nekas Yus asan, pengke nungkanam tuke wijai angkan pujustinaka pengké tsangkatkashtatjarme.”</s>
      <s id="b.HEB.3.18.2">Niin umirinachun nunaka timiayi.</s>
     </seg>
     <seg type="verse" id="b.HEB.3.19">
      <s id="b.HEB.3.19.1">Tura asamtai nu aints ainauka Yusen nekasampita tinachu asar, Yusjai pengker pujustinumka jeatatkamawar tujinkarmiayi.</s>
      <s id="b.HEB.3.19.2">Nuka paan nekaamnawaitji.</s>
     </seg>
    </div>
    <div type="chapter" id="b.HEB.4">
     <seg type="verse" id="b.HEB.4.1">
      <s id="b.HEB.4.1.1">Tura asamtai Yus: “Pengker nintimsaram wijai angkan pujustinuitrume,” iin turamu wainiatrumek, Yusnum ayamsatnun nuwakai tusaram aneartaram.</s>
     </seg>
     <seg type="verse" id="b.HEB.4.2">
      <s id="b.HEB.4.2.1">Yaanchuik nu aints ainaun Yusnum uwemratin chichaman ujakarmia nunisang iincha ujatmakarmiaji.</s>
      <s id="b.HEB.4.2.2">Antsu nu aints ainauka nu chichaman antukaru ainayat, Yusen nintimtinachu asar uwemracharmiayi.</s>
     </seg>
     <seg type="verse" id="b.HEB.4.3">
      <s id="b.HEB.4.3.1">Antsu iikia ni chichame nintimtau asar, Yusjai angkan Nijai pengker pujusartin ainiaji.</s>
      <s id="b.HEB.4.3.2">Antsu nu chichaman nintimtinachu ainaun pachis Yus chichaak: “Wi Yus asan kajerkaran chicham yapajiachminun chicharinakun: Wi Yus asan, pengke nungkanam tuke pujustinnaka tsangkatkashtatjarme timiajai,” timiayi.</s>
      <s id="b.HEB.4.3.3">Ii juuntri ainaun pachis tu aarmau wainiat, Yus nu nangkamtaik mash najana umis, angkan pengker nintimias ayamsamiayi.</s>
     </seg>
     <seg type="verse" id="b.HEB.4.4">
      <s id="b.HEB.4.4.1">Ayamtai kinta pachis tu aarmawaitai: “Yus seis (6) kinta mash aa nunaka najana umis, nunia tsawaar ayamsamiayi.”</s>
     </seg>
     <seg type="verse" id="b.HEB.4.5">
      <s id="b.HEB.4.5.1">Nuniasha tu aarmawaitai: Yus chichaak: “Wijai tuke ayamsatnunka tsangkatkashtatjarme,” timiayi.</s>
     </seg>
     <seg type="verse" id="b.HEB.4.6">
      <s id="b.HEB.4.6.1">Yuse chichame tu aarmau asamtai, aints Yusnum wayaawaru ainauka tuke ayamratin ainawai.</s>
      <s id="b.HEB.4.6.2">Antsu Yusnum yaanchuik uwemratin chichaman antukarmia nuka nu chichamnasha umirkacharu asar Yusnum jeacharmiayi.</s>
     </seg>
     <seg type="verse" id="b.HEB.4.7">
      <s id="b.HEB.4.7.1">Tura asamtai Josué ii yaanchuik juuntri ainaun pengke nungkanam jeeniar, nuni ayamtikrawaitmataikia, Yus ataksha: Chikich kintati angkan pengker nintimsaram tuke ayamsatnuitrume tichau ayi, antsu nukap arus Yus Davidtan tu aarta tusa, ju chichamnaka aamtikramiayi: “Yamaikia Yuse chichame antukrumka, nakitsuk pengker antuktaram.”</s>
      <s id="b.HEB.4.7.2">Tu aarmau asamtai ¿nu chicham warina takua tawa? tusar nekaawarmi.</s>
      <s id="b.HEB.4.7.3">Yus ataksha chikich ayamtai kinta ati tusa tsangkamkamiayi.</s>
      <s id="b.HEB.4.7.4">Nu kintaka yamai pujaji juwaitai.</s>
     </seg>
     <seg type="verse" id="b.HEB.4.9">
      <s id="b.HEB.4.9.1">Tura asamtai Yus mash najana umis, pengker nintimias pujumia nunisrik iisha Yuse uchiri asar, angkan pengker nintimsar yamaikia pujustinuitji.</s>
     </seg>
     <seg type="verse" id="b.HEB.4.10">
      <s id="b.HEB.4.10.1">Aints Yusjai pengker pujustas, Yus ayamramia nunisang ni takatrin inais ayamratnuitai.</s>
     </seg>
     <seg type="verse" id="b.HEB.4.11">
      <s id="b.HEB.4.11.1">Tura asamtai iisha nekasar Yus pujamunam jearmi tusar, Yus pengker nintimtusar kakaram wajastinuitji.</s>
      <s id="b.HEB.4.11.2">Ii weari ainau yaanchuik Yuse chichamen umirkacharu asar, pengke nungkanam jearchamia nunisrik pujusai tusar, angkan pengker nintimsar Yusek umirkaru armi.</s>
     </seg>
     <seg type="verse" id="b.HEB.4.12">
      <s id="b.HEB.4.12.1">Yus tuke iwiaaku asa, ni chichamesha timiá pengkeraitai, tura timiá kakarmaitai.</s>
      <s id="b.HEB.4.12.2">Saapi yantari mai ere tsakamua nuna nangkamasang Yuse chichame timiá pengkeraitai.</s>
      <s id="b.HEB.4.12.3">Tura asa aintsu nintin waya, ni nintimaurincha mash, tura ni wakeramurincha mash tu awai tusa paan nekamtikui.</s>
     </seg>
     <seg type="verse" id="b.HEB.4.13">
      <s id="b.HEB.4.13.1">Tura Yus mash nekau asamtai, Ni najanamu ainautikia pengké kichkisha anumrukchamin ainiaji.</s>
      <s id="b.HEB.4.13.2">Antsu Yus wainmaka mash misuya nunisrik ainiaji.</s>
      <s id="b.HEB.4.13.3">Tura asamtai ii turamuringkia mash Yus ujaktinuitji.</s>
     </seg>
     <seg type="verse" id="b.HEB.4.14">
      <s id="b.HEB.4.14.1">Jesús Yuse Uchiri ni Apaachiri pujamunam nayaimpinam waketki, aintsti tunaarin sakturat tusa, sacerdote apuria nunisang iin pachitmas tuke Yusen seatramji.</s>
      <s id="b.HEB.4.14.2">Tura asamtai tuke inaitsuk Jesúska nekasampita tiarmi.</s>
     </seg>
     <seg type="verse" id="b.HEB.4.15">
      <s id="b.HEB.4.15.1">Tura asamtai iwianch Jesúsan: Tunau turata tamaitiat, Jesús tunaunaka pengké turachmiayi.</s>
      <s id="b.HEB.4.15.2">Iwianch iincha tunau turata turamkurnisha, Jesús yumtin pujamuncha mash nekau asa, iincha wait anentramak tuke yainmaji.</s>
      <s id="b.HEB.4.15.3">Tura asa junia sacerdote juuntri nangkamasang Jesús iin tuke wait anentramaji.</s>
     </seg>
     <seg type="verse" id="b.HEB.4.16">
      <s id="b.HEB.4.16.1">Yus tuke iin wait anentramrau asamtai, iikia pengker nintimsar natsaamtsuk Yuska searmi.</s>
      <s id="b.HEB.4.16.2">Tura ii tunaarin sakturmarti tusar, tura itiurkachmin pujakrincha, iin yainmakti tusar Yuska searmi.</s>
     </seg>
    </div>
    <div type="chapter" id="b.HEB.5">
     <seg type="verse" id="b.HEB.5.1">
      <s id="b.HEB.5.1.1">Sacerdote apuri aints ainaun pachis Yusen seatit tusar, kichkimsar kichkimsar Israel ainamunam inain armiayi.</s>
      <s id="b.HEB.5.1.2">Nuka Yusen seak: Aints ainau tunaarin tsangkurat tusa Yusen seatnuyayi.</s>
      <s id="b.HEB.5.1.3">Tura tangku ainaun maa Yusen suyayi.</s>
     </seg>
     <seg type="verse" id="b.HEB.5.2">
      <s id="b.HEB.5.2.1">Sacerdote apuringkia aints asar, tura aints itiurkachmin pujuinaun nekau asar, nekachu ainaun tura mengkakaru ainauncha wait anentin armiayi.</s>
     </seg>
     <seg type="verse" id="b.HEB.5.3">
      <s id="b.HEB.5.3.1">Tura niisha tunaarinchau pujutan tujintinau asar: Wína tunaarun Yus tsangkutrurat tusar, tura chikich ainauncha tunaarin tsangkurat tusar, Yusen seartas tangku ainaun maawar Yusen su armiayi.</s>
     </seg>
     <seg type="verse" id="b.HEB.5.4">
      <s id="b.HEB.5.4.1">Tura aints ningki nintimias: Wikia sacerdote apuri wajastaj tichamnawaitai.</s>
      <s id="b.HEB.5.4.2">Antsu Yusek: Nu ati tusa inaikiatnuitai.</s>
      <s id="b.HEB.5.4.3">Tura asa Aarónkan: Sacerdote apuri ati tusa, Yus ningki inaikiamiayi.</s>
     </seg>
     <seg type="verse" id="b.HEB.5.5">
      <s id="b.HEB.5.5.1">Tura asamtai Cristo: Wikia sacerdote juuntri atajai, ningki nintimsangka tichamiayi.</s>
      <s id="b.HEB.5.5.2">Antsu Yus chicharak: “Ameka wína nekas Uchiruitme.</s>
      <s id="b.HEB.5.5.3">Ju kintati wína kakarmarun suajme,” ni Uchirinak tu tinu asa, Yus ningki wakerak pengker awajas: Sacerdote apuria nunismek ata tusa inaikiamiayi.</s>
     </seg>
     <seg type="verse" id="b.HEB.5.6">
      <s id="b.HEB.5.6.1">Tura chikich aarmausha nuwaitai.</s>
      <s id="b.HEB.5.6.2">Yus ni uchirin chicharak: “Melquisedec nuwá eemak sacerdote amia nunismek ameka tuke sacerdote atinuitme,” timiayi.</s>
     </seg>
     <seg type="verse" id="b.HEB.5.7">
      <s id="b.HEB.5.7.1">Cristo ju nungkanam aints wajas, wake mesek juutkamaikiak ni Apaachirin seamiayi.</s>
      <s id="b.HEB.5.7.2">Tura seam Yus ni Uchiri seamun antuk kakamtikramiayi.</s>
      <s id="b.HEB.5.7.3">Nunia Yuse wakeramurin miatrusang umirkau asamtai, jakamunmaya inankimiayi.</s>
     </seg>
     <seg type="verse" id="b.HEB.5.8">
      <s id="b.HEB.5.8.1">Jesús Yuse Uchiri ayat, aintsua nunisang wait wajayayi.</s>
      <s id="b.HEB.5.8.2">Tura wait wajau asa, ni Apaachirin umirtan nuimiarmiayi.</s>
     </seg>
     <seg type="verse" id="b.HEB.5.9">
      <s id="b.HEB.5.9.1">Tura pengké tunaarinchautiat waitnas jakau asa, niin umirinak pujuinaun: Wijai tuke nayaimpinam pujusarti tusa uwemtikramiayi.</s>
     </seg>
     <seg type="verse" id="b.HEB.5.10">
      <s id="b.HEB.5.10.1">Tura asamtai Yus ni uchirin chicharak: “Melquisedec sacerdote juuntri amia nunismek tuke sacerdote juuntri atinuitme,” tusa inaikiamiayi.</s>
     </seg>
     <seg type="verse" id="b.HEB.5.11">
      <s id="b.HEB.5.11.1">Nu Melquisedec naartinun pachisan chichaman untsuri atumin ujakminuitjarme.</s>
      <s id="b.HEB.5.11.2">Turayatrum atumi kuwishi jampekua nunisrumek pujau asakrumin, yamaikia atumin ujaktatkaman yuumatajrume.</s>
     </seg>
     <seg type="verse" id="b.HEB.5.12">
      <s id="b.HEB.5.12.1">Atumka Yuse chichame mash untsuri musach antuku asaram, chikich ainau nuiniartinuitrume.</s>
      <s id="b.HEB.5.12.2">Turayatrum nu nangkamtaik chicham yumtichu kakarmachu jukitin aa nunaka ataksha nuiturat tusaram yuumarme.</s>
      <s id="b.HEB.5.12.3">Tura asaram uchi kuwirchia tumawaitrume.</s>
      <s id="b.HEB.5.12.4">Kuwirach yutan yuwatatkama yumatau asa muntsunak muntsuyi.</s>
     </seg>
     <seg type="verse" id="b.HEB.5.13">
      <s id="b.HEB.5.13.1">Tura Yuse chichamen antukartatkama yuumatinauka muntsun muntsuawa nunisarang ainawai.</s>
     </seg>
     <seg type="verse" id="b.HEB.5.14">
      <s id="b.HEB.5.14.1">Antsu nampuaru ainauka yutancha yu ainawai.</s>
      <s id="b.HEB.5.14.2">Nampuaru ainauka yutan yuwinawa nunisarang Criston miatrusarang umirinauka pengkernasha tura tunaunasha paan nekainawai.</s>
     </seg>
    </div>
    <div type="chapter" id="b.HEB.6">
     <seg type="verse" id="b.HEB.6.1">
      <s id="b.HEB.6.1.1">Tura asamtai nampuarua nunisrik chikich yamaram chicham nuimiaru armi.</s>
      <s id="b.HEB.6.1.2">Tura nu nangkamtaik Cristo pachisar yanchuk nuimiaru asar, nuka ataksha nuimiarchatnuitji.</s>
      <s id="b.HEB.6.1.3">Nu nangkamtaik nuimiarmiaji nuka nuwaitai: Iikia jakawa nunisrik pujau asar, ii nintimauri yapajiar, Yus nekasampita tinu asar, Yuse uchiri ainiaji.</s>
     </seg>
     <seg type="verse" id="b.HEB.6.2">
      <s id="b.HEB.6.2.1">Nuniasha maaitin nekaatnusha, tura aintsu muuken achikiar Yus seatin nekaatnusha, tura jakamunmaya nantaktin nekaatnusha, tura ji kajintrashtinnum wait wajaktin nekaatnusha yanchuk mash nekaamiarme.</s>
     </seg>
     <seg type="verse" id="b.HEB.6.3">
      <s id="b.HEB.6.3.1">Tura asakrumin Yus wakeramtaikia, nuna nangkamasrik chikich chicham nuikiarturtinuitji.</s>
     </seg>
     <seg type="verse" id="b.HEB.6.4">
      <s id="b.HEB.6.4.1">Tura aints Yus nintimtikramu asa, nusha chichaak: Wikia nayaimpinam Jesúsjai pujustasan wakerajai tayat, tura Yuse Wakani ni nintin engkemau wainiat,</s>
     </seg>
     <seg type="verse" id="b.HEB.6.5">
      <s id="b.HEB.6.5.1">Yuse chichamen antuku asa, nuka pengkerapita tayat, tura Yus ni kakarmarijai wainchati takatan turamu nekayat,</s>
     </seg>
     <seg type="verse" id="b.HEB.6.6">
      <s id="b.HEB.6.6.1">nunia: Jesúsan tuke ajapajai tinu asa, nuka Yuse Uchiri Jesúsan numi winangmaunum jirujai jintak maawa nunisang nintimui.</s>
      <s id="b.HEB.6.6.2">Tura asa nu aintska aints antinamunam wishiak: Wikia tuke Jesúsan ajapajai tusa, Yuse Uchirin inatsaru asa, ataksha ni nintimaurin yapajiatatkama pengké tujintawai.</s>
      <s id="b.HEB.6.6.3">Tura asamtai Jesús tuke ajapawairam tusan nunaka tajarme.</s>
     </seg>
     <seg type="verse" id="b.HEB.6.7">
      <s id="b.HEB.6.7.1">Yus ajan chuprat tusa yumin jitumtikui.</s>
      <s id="b.HEB.6.7.2">Tura aja takau ainau yutancha yuwaarti tusa, árak araamu pengker tsapait tusa, Yus nungkanka pengker awajui.</s>
     </seg>
     <seg type="verse" id="b.HEB.6.8">
      <s id="b.HEB.6.8.1">Antsu chikich aja jangkisha, tura narasha nukap tsapau asamtai, nakitakur inaiyaji.</s>
      <s id="b.HEB.6.8.2">Tura asamtai Yusen umirinaunka péngke aja nunisang Yuska pengker awajui.</s>
      <s id="b.HEB.6.8.3">Antsu Yuse chichamen antinayat, Jesúsan tuke ajapajai tinauka yumingkramu ainawai.</s>
      <s id="b.HEB.6.8.4">Tura jangkisha, tura narasha tsapawa nunisarang ji kajintrashtinnum ajapatin ainawai.</s>
     </seg>
     <seg type="verse" id="b.HEB.6.9">
      <s id="b.HEB.6.9.1">Aneetir ainautiram, wikia tu chichaayatnak, atumin pengker nintimtakun: Nekasrum Cristonu asaram uwemratnuitrume tajarme.</s>
     </seg>
     <seg type="verse" id="b.HEB.6.10">
      <s id="b.HEB.6.10.1">Turamtai atum Yus aneau asaram, Cristonu ainau tuke yaingmiarme.</s>
      <s id="b.HEB.6.10.2">Turin asaram yamaisha tuke yayaarme.</s>
      <s id="b.HEB.6.10.3">Tura asakrumin, Yus pengker asa atumi takatrinka kajinmatramtsui.</s>
     </seg>
     <seg type="verse" id="b.HEB.6.11">
      <s id="b.HEB.6.11.1">Tura asamtai iwiaaku pujakrum, tuke inaitsuk pengker nintimsaram Yuska umirkataram.</s>
      <s id="b.HEB.6.11.2">Tu pujakrumka nunia jakarmesha atumka mash tuke Yusnum ayamsamnuram tusar iisha wakeraji.</s>
     </seg>
     <seg type="verse" id="b.HEB.6.12">
      <s id="b.HEB.6.12.1">Naki wajasairam tusan nunasha tajarme.</s>
      <s id="b.HEB.6.12.2">Yuska chichaak: “Nayaimpinam wijai tuke ayamsatnuitrume,” timiau asar, Yusnau ainau tuke Yusen nekasampita tusar, nunia jakar nayaimpinam ayamsartas wearmia nunisrumek atumsha ayamsamnuram tusar wakeraji.</s>
     </seg>
     <seg type="verse" id="b.HEB.6.13">
      <s id="b.HEB.6.13.1">Tura asamtai Yus Abrahaman chicham yapajiachminun chicharak: “Wikia ami wearmin nukap arusan yujratnuitjai.</s>
      <s id="b.HEB.6.13.2">Wikia Yus asan nekasan tajame,” timiayi.</s>
      <s id="b.HEB.6.13.3">Yusen nangkamasang kichkisha pengké atsau asamtai ningki tumamiayi.</s>
     </seg>
     <seg type="verse" id="b.HEB.6.14">
      <s id="b.HEB.6.14.1">Tura Abrahaman chicharak: “Amin nekasan pengker nintimtajme.</s>
      <s id="b.HEB.6.14.2">Tura asan nekasan pengker awajsatatjame.</s>
      <s id="b.HEB.6.14.3">Tura asan nukap arusan ami wearmin timiá untsuri yujratnuitjai,” timiayi.</s>
     </seg>
     <seg type="verse" id="b.HEB.6.15">
      <s id="b.HEB.6.15.1">Yus timiau asa, Abraham nekas jaimias nakau asa, Yus tímia nunaka nukap arus wainkamiayi.</s>
     </seg>
     <seg type="verse" id="b.HEB.6.16">
      <s id="b.HEB.6.16.1">Aints ainauti chicham nekaatasar ¿waitratsuash? takurin, nekas waitratsjai tiartas: Yusjai tajai tinawai.</s>
      <s id="b.HEB.6.16.2">Yus aints ainautin nuna nangkamasang juun asa, tura aintsu nintimaurin mash nekau asamtai, aints ainau nuna tuke tu weenawai.</s>
      <s id="b.HEB.6.16.3">Tu tinu asar nuniangka ¿waitratsuash? tamauka atsawai.</s>
     </seg>
     <seg type="verse" id="b.HEB.6.17">
      <s id="b.HEB.6.17.1">Tura asamtai Yus chichaak: “Nekas chichamrun pengké yapajiashtinuitjai tusan, aints ainau nuna nekaawarti tusan: Wikia Yus asan nekasan tajai,” timiayi.</s>
     </seg>
     <seg type="verse" id="b.HEB.6.18">
      <s id="b.HEB.6.18.1">Tura Yus pengké waitchau asa: “Wi turatatjai,” tímia nu chichamnaka yapajiashtinuitai.</s>
      <s id="b.HEB.6.18.2">Tura: “Wikia Yus asan nekasan tajai,” tímia nu chichamnasha nunisang yapajiashtinuitai.</s>
      <s id="b.HEB.6.18.3">Tura asamtai Cristonu ainautikia Yus seakur: Uwemtikrurta tinu asar, pengker nintimsar shamtsuk: Yus waitchau asa, Ni tímia nunaka nekas umiktatuapi titinuitji.</s>
      <s id="b.HEB.6.18.4">Tura uwemrau asar, Yusnum jear iikia ayamsatnuitji titinuitji.</s>
     </seg>
     <seg type="verse" id="b.HEB.6.19">
      <s id="b.HEB.6.19.1">Yuse chichame pengké yapajiachmin asamtai, tura Yuscha pengké waitchau asamtai, iikia nekasar Yuse timiauri nintimsar: Jesús nayaimpinam pujau asamtai, iisha Jesúsnum achitkau asar, iincha ajaprama ukurmatsji tusar nekaatnuitji.</s>
     </seg>
     <seg type="verse" id="b.HEB.6.20">
      <s id="b.HEB.6.20.1">Jesús jintan jintamua nunisang ii pujustinun umistas, nunia iin juramkitin asa, nayaimpinam eemak wemiayi.</s>
      <s id="b.HEB.6.20.2">Tura Melquisedec, yaanchuik sacerdote apuri amia nuka, Abrahaman pachis Yusen seaya nunisang Jesúscha iin pachitmas Yusen tuke seatramji.</s>
     </seg>
    </div>
    <div type="chapter" id="b.HEB.7">
     <seg type="verse" id="b.HEB.7.1">
      <s id="b.HEB.7.1.1">Nu Melquisedec Salem yakta apuri ayayi.</s>
      <s id="b.HEB.7.1.2">Nusha sacerdote asa, Yus nayaimpinam puja nuna umirnuyayi.</s>
      <s id="b.HEB.7.1.3">Tura asamtai iinu yaanchuik juuntri Abraham ni aintsri ainaujai chikich nungkanmaya apu ainaun nepetak nunia waketki Melquisedecjai ingkiunik, Melquisedec Abrahaman Yus yainmakti tusa pengker awajsamiayi.</s>
     </seg>
     <seg type="verse" id="b.HEB.7.2">
      <s id="b.HEB.7.2.1">Tura Abraham apu ainaun nepetak warinchurin cien (100) jurukin asa, diezan (10) Melquisedecan susamiayi.</s>
      <s id="b.HEB.7.2.2">Melquisedeca naari iiti chichamejaingkia: Pengker inakratin taku tawai.</s>
      <s id="b.HEB.7.2.3">Tura asa ni yaktari Salem inaikiamuyayi.</s>
      <s id="b.HEB.7.2.4">Nuka Angkan pengker pujuti taku tawai.</s>
      <s id="b.HEB.7.2.5">Tura Melquisedec Salema apuri asa, Angkan pengker pujuti apuri taku tawai.</s>
     </seg>
     <seg type="verse" id="b.HEB.7.3">
      <s id="b.HEB.7.3.1">Ni aparisha, tura ni nukurisha, tura ni weari ainausha yáki tusar nekaachminuitji.</s>
      <s id="b.HEB.7.3.2">¿Tura warutik akiinaya? tura ¿nekasash jakaya? tusarsha nekaachminuitji.</s>
      <s id="b.HEB.7.3.3">Tura jakamuri nekachu asar, tuke jakachua nunisrik nintimratnuitji.</s>
      <s id="b.HEB.7.3.4">Tura Yuse Uchiri tuke aints ainaun pachis sacerdotea nunisang Yusen seau asamtai, Yuse Uchirisha Melquisedeca nunisketai.</s>
     </seg>
     <seg type="verse" id="b.HEB.7.4">
      <s id="b.HEB.7.4.1">Melquisedec timiá juun amia nu nintimrataram.</s>
      <s id="b.HEB.7.4.2">Ii juuntri Abraham apu ainaun nepetkau asa, ni warinchurin jurukin asa, diez (10) Yusnau amia nunaka Melquisedecan susamiayi.</s>
      <s id="b.HEB.7.4.3">Moisés chichaman akupak: “Leví weari ainau sacerdote takatrin takau asar, Yusnau aa nunaka chikich Israel ainamunmaya jukiarti,” timiayi.</s>
      <s id="b.HEB.7.4.4">Tura Leví Abrahama weari waininayat, Israel ainau ni kuikiarincha, tura ni tangkurincha, tura ni ajanmaya juukmaurincha cien (100) amatai, diez (10) Yusnau asamtai, nunaka Leví weari ainaun su armiayi.</s>
     </seg>
     <seg type="verse" id="b.HEB.7.6">
      <s id="b.HEB.7.6.1">Tura asamtai Melquisedec Leví wearinchu ayat, Yusnau aa nuna jukimiayi.</s>
      <s id="b.HEB.7.6.2">Turamtai Yus Abrahaman chicharak: “Amin pengker nintimtajme.</s>
      <s id="b.HEB.7.6.3">Tura asamtai nukap arusan ami wearam wína aintsur artin asaramtai, nayaimpinam yaa untsuri iruna nunisnak untsuri yujrartinuitjai.</s>
      <s id="b.HEB.7.6.4">Tura ami wearam ainaun pengker awajsau asamtai, chikich nungkanmaya ainau ami wearmincha pengker awasartinuitai,” tu timaitiat, Abraham Melquisedecan pachis Yusen seatchamiayi.</s>
      <s id="b.HEB.7.6.5">Antsu Melquisedec Abrahaman pachis Yusen seatmiayi.</s>
     </seg>
     <seg type="verse" id="b.HEB.7.7">
      <s id="b.HEB.7.7.1">Tura Melquisedec Abrahaman pachis Yusen seau asamtai, Abrahaman nangkamasang juuntaitai tusar paan nekaatnuitji.</s>
     </seg>
     <seg type="verse" id="b.HEB.7.8">
      <s id="b.HEB.7.8.1">Nuniasha Leví weari ainau Yusnau aa nuna jukiariat mash jakatin armiayi.</s>
      <s id="b.HEB.7.8.2">Antsu Melquisedecka jakamiayi tu aarchamuitai.</s>
      <s id="b.HEB.7.8.3">Tura asamtai tuke iwiaakua nunisrik nintimratnuitji.</s>
     </seg>
     <seg type="verse" id="b.HEB.7.9">
      <s id="b.HEB.7.9.1">Tura Leví akiintsaing, Abraham Melquisedecjai ingkiunik Yusnau aa nuna susau asamtai, tura Leví Abrahama tirangki asamtai, Melquisedecka Leví nangkamasang juuntaitai.</s>
      <s id="b.HEB.7.9.2">Tura Leví weari ainau sacerdote asar, Yusnau aa nuna Israel ainamunmaya jukiaru wainiat, ii yaanchuik juuntri Abraham nuwá eemak Yusnau aa nuna Melquisedecan susau asamtai, Melquisedec chikich sacerdote ainaun nangkamasang juuntaitai.</s>
     </seg>
     <seg type="verse" id="b.HEB.7.11">
      <s id="b.HEB.7.11.1">Israel ainau Yusen umirkarti tusa, Moisés Leví weari ainaun tuke sacerdote arti tusa inaikiamiayi.</s>
      <s id="b.HEB.7.11.2">Yus nuná eemak Moisésan: Yachim Aarón sacerdote juuntri ati tusa chichaman akuptukmiayi.</s>
      <s id="b.HEB.7.11.3">Tura asamtai nu sacerdote takatrijai tunaun nekas sakarminuitmatikia, nuniangka chikich sacerdotekia Aarónka wearinchuka inaikiachminuyayi.</s>
      <s id="b.HEB.7.11.4">Turayat Jesús tuke pujau asamtai, Yus Jesúsan chikich sacerdote Melquisedeca tumaun tuke nayaimpinam sacerdote ati tusa inaikiamiayi.</s>
     </seg>
     <seg type="verse" id="b.HEB.7.12">
      <s id="b.HEB.7.12.1">Yus sacerdote ainaun yapajiamtaikia, nuniasha Moisés umirkatin chichamsha yapajiamnawaitai.</s>
     </seg>
     <seg type="verse" id="b.HEB.7.13">
      <s id="b.HEB.7.13.1">Warina pachisna taja nuka paan nekaataram: Ii Apuri Jesús Leví wearinchutiat Israela chikich uchiri, Judá naartinu wearintai.</s>
      <s id="b.HEB.7.13.2">Tura Yus Moisésan: Judá weari sacerdote arti tichamiayi.</s>
      <s id="b.HEB.7.13.3">Tu tichau asamtai, Judá weari ainau sacerdote archamiayi.</s>
      <s id="b.HEB.7.13.4">Tura Judá weari ainau sacerdote takatrin takakmichu armiayi.</s>
      <s id="b.HEB.7.13.5">Tura asamtai Moisés umirkatin chichamsha yapajiamnawaitai.</s>
     </seg>
     <seg type="verse" id="b.HEB.7.15">
      <s id="b.HEB.7.15.1">Tura ii Apuri Jesús tuke puja nu Melquisedec naartinua nunisang sacerdote asa, chikich sacerdote ainaujai pengké metekchawaitai tusar iisha paan nekaji.</s>
     </seg>
     <seg type="verse" id="b.HEB.7.16">
      <s id="b.HEB.7.16.1">Moisés: Judá weari sacerdote arti tichamiayi.</s>
      <s id="b.HEB.7.16.2">Antsu Jesús Judá weari wainiat Yus ni uchirin chicharak: “Melquisedec nuwá eemak sacerdote amia nunismek ameka tuke sacerdote atinuitme,” timiayi.</s>
      <s id="b.HEB.7.16.3">Tu aarmau asamtai, Jesús jakayat, Yuse kakarmarijai nantakin asa, tura tuke iwiaaku pujau asa, sacerdotea nunisang pujawai.</s>
     </seg>
     <seg type="verse" id="b.HEB.7.18">
      <s id="b.HEB.7.18.1">Iikia Moisés umirkatin chichaman sacerdoten pachis akupturmakmia nu umirkur pujayatrik tuuka uwemrachmin ayaji.</s>
      <s id="b.HEB.7.18.2">Tura asakrin Jesúska ni aintsri ainautin tunaarin sakturmaru asa, yamaikia nayaimpinam pujus aints ainautin pachitmas ni Apaachirin seatramji.</s>
      <s id="b.HEB.7.18.3">Tura asamtai iikia nayaimpinam pujustatjiapi tusar Yus seatnuitji.</s>
      <s id="b.HEB.7.18.4">Tura asar Jesúsnau ainautikia sacerdote ainau: Yus seatrita yamaikia tatsuji.</s>
     </seg>
     <seg type="verse" id="b.HEB.7.20">
      <s id="b.HEB.7.20.1">Tura chicham yapajiachminun Yus chichaak: “Wikia Yus asan, nekasan tajai: Wína uchir nekas sacerdote tuke atinuitai,” timiayi.</s>
      <s id="b.HEB.7.20.2">Tura junia sacerdote ainau jakartin asaramtai, nuna pachiska tichamiayi.</s>
      <s id="b.HEB.7.20.3">Antsu David tu aarmiayi: Chicham yapajiachminun Yus ni uchirin chicharak: “Wina nintimaurun yapajiashtatjai.</s>
      <s id="b.HEB.7.20.4">Tura wi Yus asan nekasan tajame: Ameka tuke sacerdote atinuitme,” timiayi.</s>
     </seg>
     <seg type="verse" id="b.HEB.7.22">
      <s id="b.HEB.7.22.1">Tu timiau asamtai Jesús junia sacerdote nangkamasang juuntaitai taji.</s>
      <s id="b.HEB.7.22.2">Jesús iin uwemtikramratas jarutramkau asa, yamaram chichaman akupak: “Wína nekasampita takurmeka, nayaimpinam tuke wijai pujustinuitrume,” tusa chichaman akupturmakmiaji nu chicham nekasar umiktinuitji.</s>
     </seg>
     <seg type="verse" id="b.HEB.7.23">
      <s id="b.HEB.7.23.1">Yaanchuik sacerdote ainau jakaar, ni takatrin inaisaramtai chikichnasha inain armiayi.</s>
      <s id="b.HEB.7.23.2">Tura asar untsuri armiayi.</s>
     </seg>
     <seg type="verse" id="b.HEB.7.24">
      <s id="b.HEB.7.24.1">Antsu Jesúska tuke jakashtin asa, ni takatrin kichnaka ukurkishtinuitai.</s>
     </seg>
     <seg type="verse" id="b.HEB.7.25">
      <s id="b.HEB.7.25.1">Tura tuke iwiaaku asa, ni Apaachirin iin pachitmas seatramu asamtai, aintsti Jesús seakur Yus chichartusta takurningkia, yamaisha tuke uwemtikramratnuitji.</s>
     </seg>
     <seg type="verse" id="b.HEB.7.26">
      <s id="b.HEB.7.26.1">Tura Jesús tuke iwiaaku pujau asa, sacerdote apuri yuumaji nuka nuwaitai.</s>
      <s id="b.HEB.7.26.2">Niisha pengké tunaarinchau asa nekas pengkeraitai.</s>
      <s id="b.HEB.7.26.3">Tura tunau ainaujai pujatsui, antsu nayaimpinam Yusjai tuke pujawai.</s>
     </seg>
     <seg type="verse" id="b.HEB.7.27">
      <s id="b.HEB.7.27.1">Jesúska chikich sacerdote apuria nuniska atsui.</s>
      <s id="b.HEB.7.27.2">Junia sacerdote apuri ainau kintajai metek tangkun Yusen susartas main armiayi.</s>
      <s id="b.HEB.7.27.3">Turinau asar Yus ni tunaarin tura chikich aints ainau tunaarin tsangkurat tusar seau armiayi.</s>
      <s id="b.HEB.7.27.4">Antsu Jesúska pengké tunaarinchautiat, mash aints ainautin tunaarin tsangkutramratas ningki wakerau asa, kichik jatanak jarutramkamiaji.</s>
     </seg>
     <seg type="verse" id="b.HEB.7.28">
      <s id="b.HEB.7.28.1">Moisés aints ainaun tunaarintin ainau wainiat, tura jakartin ainau wainiat, sacerdote apuri arti tusa inaikiamiayi.</s>
      <s id="b.HEB.7.28.2">Antsu ukunam untsuri musach nangkamaramtai, Yus chicham yapajiachminun ni uchirin pachis chichaak: “Wi Yus asan nekasan tajai: Uchir pengké tunaarinchau asa, tura tuke iwiaaku asa, tuke sacerdote apuri ati,” tusa uchirin inaikiamiayi.</s>
     </seg>
    </div>
    <div type="chapter" id="b.HEB.8">
     <seg type="verse" id="b.HEB.8.1">
      <s id="b.HEB.8.1.1">Wi taja nuka nintimraru armi.</s>
      <s id="b.HEB.8.1.2">Jesús chikich sacerdote apuri nangkamasang juun asa, nayaimpinam ni Apaachiri Yuse untsurinini pujus, iin pachitmas sacerdote apuria nunisang ni Apaachirin seatramji.</s>
     </seg>
     <seg type="verse" id="b.HEB.8.2">
      <s id="b.HEB.8.2.1">Tura aints ainauka Yus seatai juun jea tarach jeamkamunam Yusen seau armiayi.</s>
      <s id="b.HEB.8.2.2">Antsu Jesúska nayaimpinam iin pachitmas ni Apaachiri Yusen seatramji.</s>
     </seg>
     <seg type="verse" id="b.HEB.8.3">
      <s id="b.HEB.8.3.1">Tura aints ainau chichainak: Yus tunaarun tsangkutrurat tusar, tangkurin itaaramtai, sacerdote apuri Yusen susartas tangkurin main armiayi.</s>
      <s id="b.HEB.8.3.2">Antsu Jesúska aintsti tunaarin tsangkutramratas tangku ainaunka maachmiayi, antsu ningki wakerak jarutramkamiaji.</s>
     </seg>
     <seg type="verse" id="b.HEB.8.4">
      <s id="b.HEB.8.4.1">Junia sacerdote ainau tuke Moisés tímia nunisarang tangku ainaun Yusen susartas epeu armiayi.</s>
      <s id="b.HEB.8.4.2">Antsu Jesús Leví wearinchu asa, ju nungkanmaka sacerdote takatrin takaschamnauyayi.</s>
      <s id="b.HEB.8.4.3">Antsu nayaimpinam pujus, sacerdotea nunisang iin pachitmas Yusen seatramji.</s>
     </seg>
     <seg type="verse" id="b.HEB.8.5">
      <s id="b.HEB.8.5.1">Yus yaanchuik Moisésan nayaimpinam iruna nuna inaktus chicharak: “Ju muranam wainkame nu mash nunismek turata,” tusa akupkamu asa, Yus tímia nunisarang sacerdote ainau jea tarach najanamunam aints ainaun pachisar Yusen seatin armiayi.</s>
      <s id="b.HEB.8.5.2">Turinau asaramtai Yus ukunam nayaimpinam ni Uchiri turatiun aints ainaun nekamtikiatas wakerimiayi.</s>
     </seg>
     <seg type="verse" id="b.HEB.8.6">
      <s id="b.HEB.8.6.1">Jesús iin uwemtikramrau asa, junia sacerdote ainaun nangkamasang nukap nangkamakuitai.</s>
      <s id="b.HEB.8.6.2">Tura asa aintsti tunaarin ii Apaachiri Yus tuke sakturti, Jesús tinu asamtai, yamaram chicham ukunam atiniun pachis iin chichartamji nuka arut chichaman Moisés akupkamia nuna nangkamasketai.</s>
     </seg>
     <seg type="verse" id="b.HEB.8.7">
      <s id="b.HEB.8.7.1">Tura asamtai yaanchuik chichaman ii juuntri ainau umirkarti tusa, Moisés akupkamia nu umirkur uwemramnawaitmatikia, Yuska Jesúsan pachis yamaram chichaman akupkachminuyayi.</s>
     </seg>
     <seg type="verse" id="b.HEB.8.8">
      <s id="b.HEB.8.8.1">Antsu nu aints ainaun pengker pujuinachun wainu asa, yaanchuik Yuse chichame etserin nu aints ainaun pachis tu aarmiayi: Ii Apuri chichaak: “Ukunam chikich kinta jeamtai, wikia Israela weari ainaujai tura Judá weari ainaujai yamaram chichaman najanatnuitjai.</s>
     </seg>
     <seg type="verse" id="b.HEB.8.9">
      <s id="b.HEB.8.9.1">Atumi juuntri yaanchuik pujú ainaun: Wijai wekaasataram tusan, Egipto nungkanmaya jiikiaran, wína chichamrun umirtukarti tusan, chichaman najanamiaja nunisnaka ataksha nu chichamnaka najanashtinuitjai.</s>
      <s id="b.HEB.8.9.2">Wikia Moisésan chicharkun: Wína chichamrun aints ainau umirtukarti tusan timiaja nunaka tuke umikchau asaramtai, wikia ni juuntri ainaunka pachischamiajai,” Yus tawai.</s>
     </seg>
     <seg type="verse" id="b.HEB.8.10">
      <s id="b.HEB.8.10.1">Tura ataksha Yus chichaak: “Musach untsuri nangkamaramtai, Israel ainaujai yamaram chichaman najatatatja nuka nuwaitai: Wína umirtuktin chichaman mash ni nintin paan nekamtikiawartinuitjai.</s>
      <s id="b.HEB.8.10.2">Tura asan ni Yusri atinuitjai.</s>
      <s id="b.HEB.8.10.3">Tura asamtai niisha wína aintsur artinuitai.</s>
     </seg>
     <seg type="verse" id="b.HEB.8.11">
      <s id="b.HEB.8.11.1">Tura mash wína nintimturinau asar, kichik kichik aints ni weari ainauncha tura ni nungkarin puju ainauncha: Yus tu awai tusarka pengké nuiniarchartinuitai.</s>
      <s id="b.HEB.8.11.2">Tura wína aintsur ainausha mash, uchi ainausha, tura juun ainausha, tura mianchau ainausha, tura apu ainausha winaka nekarawartinuitai.</s>
     </seg>
     <seg type="verse" id="b.HEB.8.12">
      <s id="b.HEB.8.12.1">Tura wína aintsur ainaun wait anentin asan, ni tunaarinka mash sakturan kajinmatkitnuitjai,” Yus timiayi.</s>
      <s id="b.HEB.8.12.2">Tu aarmawaitai.</s>
     </seg>
     <seg type="verse" id="b.HEB.8.13">
      <s id="b.HEB.8.13.1">Yus yamaram chichamrun najanatatjai tinu asamtai, arut chicham umirkatatkamaram tujintau asakrumin, nu arut chichaman Moisés najanamia nuka yamaikia mengkatanak wajasi.</s>
     </seg>
    </div>
    <div type="chapter" id="b.HEB.9">
     <seg type="verse" id="b.HEB.9.1">
      <s id="b.HEB.9.1.1">Yamaikia arut chichaman Moisés ii juuntri ainaun: Mash umirkataram tusa najanamia nuka tura Yus seatai juun jea tarach najanamunam Yusen searmia nuka yamaikia nintimrarmi.</s>
     </seg>
     <seg type="verse" id="b.HEB.9.2">
      <s id="b.HEB.9.2.1">Yus seatai juun jea japen tesaamuyayi.</s>
      <s id="b.HEB.9.2.2">Nekatkauka Pengker Tesaamu tutai ayayi.</s>
      <s id="b.HEB.9.2.3">Nuni ji keemati kuri najanamu ayayi.</s>
      <s id="b.HEB.9.2.4">Tura Yus inaktustin pang misanam patasmau ayayi.</s>
      <s id="b.HEB.9.2.5">Tura tarachjai tesaamu nitkarin Yus timiá pengker aa nuna pujutiri inaikiamu ayayi.</s>
     </seg>
     <seg type="verse" id="b.HEB.9.4">
      <s id="b.HEB.9.4.1">Nu tarach nenaamu ayaamas misa kurijai imairamu kungkuti kapartin kentsamu ayayi.</s>
      <s id="b.HEB.9.4.2">Tura kaju juun numi najanamu yantamencha, tura nitkarininisha kuri nujtukmau ayayi.</s>
      <s id="b.HEB.9.4.3">Nu kaju nitkarin muits tiuupich kuri najanamu ayayi.</s>
      <s id="b.HEB.9.4.4">Nuni yutai nayaimpinmaya akupkamu, maná tutain engkeu armiayi.</s>
      <s id="b.HEB.9.4.5">Nunia Aarónka wairi kukaru wainiat, Yus tsapamtikmia nuna nuni engkeu armiayi.</s>
      <s id="b.HEB.9.4.6">Nunia kaya tauwa tumau Yus umirkatin chichaman Moisésan aatramia nuna nuni engkeu armiayi.</s>
     </seg>
     <seg type="verse" id="b.HEB.9.5">
      <s id="b.HEB.9.5.1">Tura nu kaju tuntupen Yuse ayamtairi kuri najanamu ayayi.</s>
      <s id="b.HEB.9.5.2">Tura Yuse paaniuri nuni wantinkatin asamtai, tura aints ainau tunaarin nuni tsangkuratin asamtai, Yuse awemamuri nanamtiniun kuri najanamun jimiar kentsamu armiayi.</s>
      <s id="b.HEB.9.5.3">Tura ni nanapejai Yuse ayamtairin nukú armiayi.</s>
      <s id="b.HEB.9.5.4">Antsu nuka mash nekau asakrumin, nuna pachisnaka yamaikia aatrashtatjarme.</s>
     </seg>
     <seg type="verse" id="b.HEB.9.6">
      <s id="b.HEB.9.6.1">Nunia Yus seatai juun jean tarachin jeamkar umisar, sacerdote ainau kintajai metek tesaamu pengker tutainum wayaawar, waring achat mash wainkar, nunia aints ainaun pachisar Yusen seatin armiayi.</s>
     </seg>
     <seg type="verse" id="b.HEB.9.7">
      <s id="b.HEB.9.7.1">Antsu chikich tesaamunam, Yus nekas pengker pujamuri asamtai, musachjai metek sacerdote apuri ningki aya kichik kintanak waainuyayi.</s>
      <s id="b.HEB.9.7.2">Tura ni tunaarincha tura chikich aints ainau tunaarincha Yus tsangkurat tusa, tangku numpen Yuse ayamtairin uwijmiartas waainuyayi.</s>
     </seg>
     <seg type="verse" id="b.HEB.9.8">
      <s id="b.HEB.9.8.1">Sacerdote apuri ningki Yus timiá pengker aa nuna pujutirin wain asamtai, chikich ainautikia nuningkia wayaachminuyaji.</s>
      <s id="b.HEB.9.8.2">Tura asar arut chichaman aints ainau Moisés umirkataram tusa akupkamia nuka umiriatrik, Yusjai tsaniasar iruntrachminuyaji.</s>
      <s id="b.HEB.9.8.3">Aints ainautiram Yus seatai jea nitkarinka pengké wayaachminuitrume tusa, iinka Yuse Wakani nekamtikramamiaji.</s>
     </seg>
     <seg type="verse" id="b.HEB.9.9">
      <s id="b.HEB.9.9.1">Tura asamtai yamai pujuinautisha nuna taku tawai tusar mash nintimratnuitji.</s>
      <s id="b.HEB.9.9.2">Aints Yusen susartas tangkurin main ainayat: Wína tunaarunka Yus kajinmaki pujawapi, tuuka nintimrachmin armiayi.</s>
     </seg>
     <seg type="verse" id="b.HEB.9.10">
      <s id="b.HEB.9.10.1">Yus Moisésan chichaman akuptak yuta ainaun pachis, tura umuti ainauncha pachis, tura ii namangke nijaamartinasha pachis tímia nuna umirkaru ainayat, aintsti nintimauri yapajiachmin asamtai, Yus wína tunaarunka kajinmaki pujawapi tuuka nintimrachmin armiayi.</s>
      <s id="b.HEB.9.10.2">Antsu Yusek ii nintimaurin yapajiamnawaitai.</s>
     </seg>
     <seg type="verse" id="b.HEB.9.11">
      <s id="b.HEB.9.11.1">Antsu Cristo taa, sacerdote apuria nunisang wajas, ukunam atiniun pachis yamaram chichaman ujatmakmiaji.</s>
      <s id="b.HEB.9.11.2">Niisha Yuse jeen aints jeamkachmaunum pujus ni takatrin takaawai.</s>
      <s id="b.HEB.9.11.3">Nu jeaka ju nungkanmayanchuitai.</s>
     </seg>
     <seg type="verse" id="b.HEB.9.12">
      <s id="b.HEB.9.12.1">Tura Cristo chipu numpen takuska, tura waaka uchiri numpen takuska, Yus seatai juun jeanam aints jeamkamunmaka wayaachmiayi.</s>
      <s id="b.HEB.9.12.2">Antsu kichik kinta ningki wakerak numparu asa, aintstin tuke uwemtikramratas jarutramak nayaimpinam wemiayi.</s>
     </seg>
     <seg type="verse" id="b.HEB.9.13">
      <s id="b.HEB.9.13.1">Nekasar chipuncha, tura waaka uchirincha maawar, nuna numpejai aintsu namangken patatkenak peashmatramu asar, tura waakan maawar, namangken epeawar, yukuu yumijai pachimrar nujai aints ainaunka peashmatin armiayi.</s>
     </seg>
     <seg type="verse" id="b.HEB.9.14">
      <s id="b.HEB.9.14.1">Antsu Cristo numpe ii tunaarin nekas sakarminuitai.</s>
      <s id="b.HEB.9.14.2">Ni Wakani jakachminutiat Cristo pengké tunaarinchau ayat ningki wakerak, iin uwemtikramratas jarutramak numparmiayi.</s>
      <s id="b.HEB.9.14.3">Tura asa ii tunaarincha nekas japitramratnuitji.</s>
      <s id="b.HEB.9.14.4">Tura asamtai Cristonu ainautikia: Nekasampi wína tunaarunka sakturawaita titinuitji.</s>
      <s id="b.HEB.9.14.5">Tu tinu asar, Yus nayaimpinam puja nuka pengker nintimtusar angkan umirkamnawaitji.</s>
     </seg>
     <seg type="verse" id="b.HEB.9.15">
      <s id="b.HEB.9.15.1">Tura asamtai Cristo Yusnumia taa, yamaram chichaman najanamiayi.</s>
      <s id="b.HEB.9.15.2">Moisésa chichamejaingkia Yus iinu tunaarinka tsangkutramrachmin asamtai, Cristo jaka ii tunaarin tuke akiimiatramkatas jarutramkamiaji.</s>
      <s id="b.HEB.9.15.3">Tura mash aintstin uwemtikramrau asa, Cristo: Nayaimpinam wijai tuke pujusmintrum tinu asamtai, nekasar nijai tuke pujustinuitji.</s>
     </seg>
     <seg type="verse" id="b.HEB.9.16">
      <s id="b.HEB.9.16.1">Aints jatsuk pujus papin aar: Wi jakamtai aints ainau wina aarmaurun ukunam jiisar nekaawarti tusa ukuu armiayi.</s>
     </seg>
     <seg type="verse" id="b.HEB.9.17">
      <s id="b.HEB.9.17.1">Antsu nu aints iwiaaku pujamtaikia, ni aarmauringkia umirkashtinuitji.</s>
      <s id="b.HEB.9.17.2">Antsu ni jakamtai: Wi wakeraja nuka umirtuktaram tusa aarmia nuka miatrusrik umirkatnuitji.</s>
     </seg>
     <seg type="verse" id="b.HEB.9.18">
      <s id="b.HEB.9.18.1">Yus yaanchuik Moisésan umirkatin chichaman akuptak: Atumka wína seatkuram: Tunaar japitrurta tusaram, tangku numpe ukartaram timiayi.</s>
     </seg>
     <seg type="verse" id="b.HEB.9.19">
      <s id="b.HEB.9.19.1">Moisés Yus umirkatin chicham mash umirkataram tusa aints ainaun ujakmiayi.</s>
      <s id="b.HEB.9.19.2">Tura nuna umis, waaka uchirin maa tura chipuncha maa, numpen juki yumijai pachimiar, uwija ure kapantin amia nuna engkea, Yuse aarmaurincha, tura aints ainauncha mash nupaa hisopo tutaijai peashmarmiayi.</s>
     </seg>
     <seg type="verse" id="b.HEB.9.20">
      <s id="b.HEB.9.20.1">Tura chichaak: “Ju numpajai Yus chichaman najanamia nu umikminuitrume” timiayi.</s>
     </seg>
     <seg type="verse" id="b.HEB.9.21">
      <s id="b.HEB.9.21.1">Tura Yus seatai juun jea nitkarincha mash nu numpajai Moisés peashmarmiayi.</s>
     </seg>
     <seg type="verse" id="b.HEB.9.22">
      <s id="b.HEB.9.22.1">Yus Moisésan chichaman akuptuku asamtai, tuke mash Yuse jeen amia nunasha numpajai peashmatin armiayi.</s>
      <s id="b.HEB.9.22.2">Tura numpachujaingkia tunauka pengké sakarchamnawaitai.</s>
     </seg>
     <seg type="verse" id="b.HEB.9.23">
      <s id="b.HEB.9.23.1">Tura asamtai Yus yaanchuik Moisésan akatar akupak: Mash najanata timiaja nuka tangku numpejai peashmarta tinu asamtai, sacerdote ainau miatrusarang umirin armiayi.</s>
      <s id="b.HEB.9.23.2">Antsu Cristo ii tunaarin tuuka sakarchamin asamtai, ii tunaarin japitramratas, Yus seatai juun jeanam aints jeamkarmia nuningkia wayaachmiayi.</s>
      <s id="b.HEB.9.23.3">Antsu iin pachitmas ni Apaachirin tuke seatramtas Yus pujamunam nayaimpinam wemiayi.</s>
     </seg>
     <seg type="verse" id="b.HEB.9.25">
      <s id="b.HEB.9.25.1">Sacerdote apuri musachjai metek Yus seatai juun jea nitkarin wayaatin kinta jeamtai, tangku numpen yarak takus waiinuyayi.</s>
      <s id="b.HEB.9.25.2">Antsu sacerdote apuringkia numparchamiayi.</s>
      <s id="b.HEB.9.25.3">Antsu Cristoka ningki numparu asa, tangku numpen yarak takuska nayaimpinmaka jeachmiayi.</s>
      <s id="b.HEB.9.25.4">Tura asamtai nu nangkamtaiknumia aints ainau tuke tunaarintin asaramtai, Yus aints ainau tunaarin sakartas uchirin musachjai metek waitnas jakati tichamiayi.</s>
      <s id="b.HEB.9.25.5">Antsu arut chicham amukatin kinta jeamtai, Jesús aints wajas ningki wakerak: “Aints ainau tunaarin mash sakturtaj,” tusa waitnas jarutramkamiaji.</s>
     </seg>
     <seg type="verse" id="b.HEB.9.27">
      <s id="b.HEB.9.27.1">Ii jakatin kinta jeamtai, aintstisha jakatin ainiaji.</s>
      <s id="b.HEB.9.27.2">Antsu nuniangka pengké jakashtinuitji.</s>
      <s id="b.HEB.9.27.3">Tura jaakrincha, Yus aintsti turamunka mash nekaatnuitai.</s>
     </seg>
     <seg type="verse" id="b.HEB.9.28">
      <s id="b.HEB.9.28.1">Cristo jakatin kintari jeau asamtai, aintsti tunaarin sakturmartas jarutramkamiaji.</s>
      <s id="b.HEB.9.28.2">Nuniangka ataksha pengké jakachminuitai.</s>
      <s id="b.HEB.9.28.3">Tura aintsti tunaarin akiimiatramkataska ataksha wantinkashtinuitai.</s>
      <s id="b.HEB.9.28.4">Antsu ni uwemtikrurti tusar nakainaunka tuke nayaimpinam jukitas ataksha wantinkatnuitai.</s>
     </seg>
    </div>
    <div type="chapter" id="b.HEB.10">
     <seg type="verse" id="b.HEB.10.1">
      <s id="b.HEB.10.1.1">Yus: Wina uchir aints ainau tunaarin sakartinuitai, tu nintimrau asamtai, yaanchuik Cristo akiintsaing, Moisésan akatar akupak: Musachjai metek tuke inaitsuk sacerdote ainau wína seatinak: Ame aints ainau tunaari japirata tusar, tangku ainaun maawarti tusa akupkamiayi.</s>
      <s id="b.HEB.10.1.2">Tura asamtai musachjai metek tuke inaitsuk nunaka turinayat, aints ainau: Wína tunaarunka tuke sakaruapita tichau armiayi.</s>
     </seg>
     <seg type="verse" id="b.HEB.10.2">
      <s id="b.HEB.10.2.1">Tura aintsu tunaurin Yus sakarti tusar tangku numpejai tuke sakaruitmatikia, nuniangka tangkunka maacharmin armiayi.</s>
      <s id="b.HEB.10.2.2">Aints Yusen seatas tangkun mau asamtai, ni tunaarin tuke sakarchau asaramtai, wína tunaarunka tuke sakaruapita tichamin armiayi.</s>
     </seg>
     <seg type="verse" id="b.HEB.10.3">
      <s id="b.HEB.10.3.1">Antsu musachjai metek tangkun maawaru asar, aints ainau: Wina tunaaruka tuke sakarchawaitai, tu nintimrarti tusa Yus turataram tusa nu chichaman akupkamiayi.</s>
     </seg>
     <seg type="verse" id="b.HEB.10.4">
      <s id="b.HEB.10.4.1">Tura asamtai waaka uchiri maarkia, tura chipusha maarkia, nuna numpejaingkia aintsti tunaaringkia tuke sakarchamnawaitji.</s>
     </seg>
     <seg type="verse" id="b.HEB.10.5">
      <s id="b.HEB.10.5.1">Tura asamtai Jesús ju nungkanam taa ni Apaachirin chicharak: “Aints ainau: Tunaar tsangkutrurta tusar, tangku ainaun maawar wína surusarti tusamka ameka wakeratsme.</s>
      <s id="b.HEB.10.5.2">Antsu: Aints ata turutin asakmin, nunia wi jakan aints ainau tunaarinka tuke sakturtinuitjai,” timiayi.</s>
     </seg>
     <seg type="verse" id="b.HEB.10.7">
      <s id="b.HEB.10.7.1">Nuniangka Apaachirin chicharak: “Yusru, wína pachitas papinum aarmawa nunisnak, ami wakeramurmin umiktasan taawitjai timiajai,” Jesús timiayi.</s>
      <s id="b.HEB.10.7.2">Tu aarmawaitai.</s>
     </seg>
     <seg type="verse" id="b.HEB.10.8">
      <s id="b.HEB.10.8.1">Tu aarmau asamtai, nunaka taku tawai: Moisés chichaman akupkamu aing aints ainau: Yus wína tunaarun japitrurti tusar, tangkun maawar epeu armiayi.</s>
      <s id="b.HEB.10.8.2">Tura wainiat Jesús ukunam ni Apaachirin chicharak: “Tangku ainaun maawar wina surusarti tusamka ameka wakeratsme,” tímia nuka yamaikia aminka tuuka pengkerka awajtamsachartinuitai, taku tawai.</s>
     </seg>
     <seg type="verse" id="b.HEB.10.9">
      <s id="b.HEB.10.9.1">Nunia Jesús ni Apaachirin chicharak: “Yusru, ami wakeramurmin umiktasan taawitjai,” tu tinu asamtai, nu nangkamtaik tangkun maawar, Yusen susartas epeu armia nuna yamaikia turashtinuitai, taku tawai.</s>
      <s id="b.HEB.10.9.2">Antsu Uchir atumi tunaarin sakturmartas jakau asamtai, ni umirkataram Yus tawai.</s>
     </seg>
     <seg type="verse" id="b.HEB.10.10">
      <s id="b.HEB.10.10.1">Tura asamtai Jesucristo kichik jatan jarutramkau asamtai, Yus iinka tunaarinchawa nunisar pujarin jiirmaji.</s>
     </seg>
     <seg type="verse" id="b.HEB.10.11">
      <s id="b.HEB.10.11.1">Sacerdote ainau mash kintajai metek Yusen umirkartas tuke inaitsuk tangku ainaun Yusen susartas main armiayi.</s>
      <s id="b.HEB.10.11.2">Tura wainiatrik tuuka tunaarinchawa nunisrikia pujuschamnawaitji.</s>
     </seg>
     <seg type="verse" id="b.HEB.10.12">
      <s id="b.HEB.10.12.1">Antsu Jesucristoka kichik jatanak jarutramkau asa, nunia nayaimpinam Yuse untsurinini apu keemtainum keemsamiayi.</s>
     </seg>
     <seg type="verse" id="b.HEB.10.13">
      <s id="b.HEB.10.13.1">Tura asa wína nemasur ainaun Yus nepetkati tusa, Jesús nuna nakak pujawai.</s>
     </seg>
     <seg type="verse" id="b.HEB.10.14">
      <s id="b.HEB.10.14.1">Tura Cristo kichik jatanak jarutramak ni aintsri ainautin tunaarin tuke sakturmarmiaji.</s>
     </seg>
     <seg type="verse" id="b.HEB.10.15">
      <s id="b.HEB.10.15.1">Turamtai Yuse Wakani Cristo umirkau ainautinka nunasha nekamtikramamiaji.</s>
      <s id="b.HEB.10.15.2">Nuna pachis tu aarmawaitai.</s>
      <s id="b.HEB.10.15.3">Yus chichaak: “Nukap arusan wína aintsur ainamunam yamaram chichaman najanatatja nuka nuwaitai: Wína umirtuktin chichamrun akupkan ni nintin engketawaran paan nintimtikrartinuitjai.</s>
     </seg>
     <seg type="verse" id="b.HEB.10.17">
      <s id="b.HEB.10.17.1">Yaanchuik wína chichamrun umikcharu pujuarmia nuna tunaarinka mash sakturu asan kajinmatkitnuitjai,” timiayi.</s>
     </seg>
     <seg type="verse" id="b.HEB.10.18">
      <s id="b.HEB.10.18.1">Tura asamtai, Cristo aintsti tunaarin tuke sakturmaru asamtai yamaikia: Wína tunaarun Yus sakturati tusarkia, tangku Yus susatasrikia maachminuitji.</s>
     </seg>
     <seg type="verse" id="b.HEB.10.19">
      <s id="b.HEB.10.19.1">Tura asamtai yatsur ainautiram umaarutirmesha, Jesús jarutramak numpe numparu asamtai, iikia shamtsuk tura tunauka nintimtsuk ii Apaachiri Yuska seatnuitji.</s>
     </seg>
     <seg type="verse" id="b.HEB.10.20">
      <s id="b.HEB.10.20.1">Jesús waitnas jarutramkau asa nunia nantaki, aints jintan jintamua nunisang ni Apaachiri pujamunam wakau asamtai, iikia yamaikia wayamnawaitji.</s>
     </seg>
     <seg type="verse" id="b.HEB.10.21">
      <s id="b.HEB.10.21.1">Jesús tuke iwiaaku pujau asa, sacerdote apuria nunisang Yusnau ainautin pachitmas tuke Yusen seatramji.</s>
     </seg>
     <seg type="verse" id="b.HEB.10.22">
      <s id="b.HEB.10.22.1">Tura Cristo ii tunaarin japitramrau asamtai, yamaikia Yus aujkurkia, nekasar pengker nintimsar: Yus nekas anturtawapi tusar, sacerdote ainau Yusen aujsartas yumi pakuichaujai ni namangken nijararmia nunisrik tunauka nintimtsuk Yus aujsatnuitji.</s>
     </seg>
     <seg type="verse" id="b.HEB.10.23">
      <s id="b.HEB.10.23.1">Tura Yus tímia nunisang nekas umiktatuapi tusar, tuke inaitsuk tu nintimsar Yuse chichame metawaru armi.</s>
     </seg>
     <seg type="verse" id="b.HEB.10.24">
      <s id="b.HEB.10.24.1">Tura chikich ainaujai nekasar aneenimi tusar, tura pengker awajnaisami tusar yainiku aarmi.</s>
     </seg>
     <seg type="verse" id="b.HEB.10.25">
      <s id="b.HEB.10.25.1">Cristonu ainautikia irunat inaisashtinuitji.</s>
      <s id="b.HEB.10.25.2">Chikich ainau inainamtaisha iikia tuke irunin armi.</s>
      <s id="b.HEB.10.25.3">Tura irunkur kiakanirmi.</s>
      <s id="b.HEB.10.25.4">Tura Cristo tatin kinta jeatak wajasu asamtai tuke inaitsuk iruntrarmi.</s>
     </seg>
     <seg type="verse" id="b.HEB.10.26">
      <s id="b.HEB.10.26.1">Iikia Yuse chichame nekas aa nuka nekayatur, nunia iik wakerakur Criston tuke ajapajai takurningkia, ¿yáki ataksha ii tunaarin sakturmarat?</s>
      <s id="b.HEB.10.26.2">Nu takurningkia ii tunaarinka Cristoka pengké sakturmarchatnuitji.</s>
     </seg>
     <seg type="verse" id="b.HEB.10.27">
      <s id="b.HEB.10.27.1">Antsu Cristo tuke ajapajai takurkia shamkatnuitji.</s>
      <s id="b.HEB.10.27.2">Tu pujakrikia Yus ni nakitin ainaun kajerak ji kajintrashtinnum japatnuitai tusar, napchau nintimsar nu kinta jeati tusar nakastinuitji.</s>
     </seg>
     <seg type="verse" id="b.HEB.10.28">
      <s id="b.HEB.10.28.1">Yaanchuik Moisésa chichamen umirtsuk pujuinamtai, aints jimiarchiksha, tura kampatmaksha nu aints pasé turamurin wainkar, apu ainau ujakrum turataram, Yus tinu asamtai, nu aintsun wait anentsuk kayajai tukuar main armiayi.</s>
     </seg>
     <seg type="verse" id="b.HEB.10.29">
      <s id="b.HEB.10.29.1">¿Atumka itiur nintimrume?</s>
      <s id="b.HEB.10.29.2">Aints yaanchuik Criston nemartan nangkamayat nunia: Cristo pujut yamarman mash aints ainautin suramsatas jakau wainiat: Nangkami numparmiayi taunka, Yuse Wakani iin pengker awajtamsatas wakera nunaka pachis tsuutajai taunka, Yuse Uchirin tuke ajapajai taunka ¿Yus itiur wait wajaktinasha susashting?</s>
      <s id="b.HEB.10.29.3">Moisésa chichamen umikcharun nangkamasang nu aints ainaunka wait wajaktiniun susartinuitai.</s>
     </seg>
     <seg type="verse" id="b.HEB.10.30">
      <s id="b.HEB.10.30.1">Yus chichaak: “Tunau ainaun wait wajaktiniun susatnunka wiitjai tura: Wína umirtutsuk pujuinaun yapaijkiatnunka wiitjai,” timiayi.</s>
      <s id="b.HEB.10.30.2">Nunia ataksha tu aarmawaitai: “Wína aintsur ainau tunaarin nekaratnuitjai,” Yus timiayi.</s>
     </seg>
     <seg type="verse" id="b.HEB.10.31">
      <s id="b.HEB.10.31.1">Tura Yus tuke iwiaaku puja nuka niin umirtsuk pujuinaunka nekas wait wajaktiniun susartinuitai.</s>
      <s id="b.HEB.10.31.2">Tura asamtai nuka shamrumtinuitai.</s>
     </seg>
     <seg type="verse" id="b.HEB.10.32">
      <s id="b.HEB.10.32.1">Antsu atumka yaanchuik Cristo umirkuram pujuyarme nuka kajinmatsuk tuke nintimin ataram.</s>
      <s id="b.HEB.10.32.2">Cristo paan nintimrau asaram, atum nukap wait wajayatrumek Cristo umirat inaisachmiarume.</s>
     </seg>
     <seg type="verse" id="b.HEB.10.33">
      <s id="b.HEB.10.33.1">Tura Cristonu asakrumin, aints ainau wainminamunam atumin pachitmasar pasé chichasarmiayi.</s>
      <s id="b.HEB.10.33.2">Tura atumin pasé awajtamsarmiayi.</s>
      <s id="b.HEB.10.33.3">Nunia Cristonu ainaun pasé awajinamtai, atumsha wait anentakrum yaingmiarume.</s>
     </seg>
     <seg type="verse" id="b.HEB.10.34">
      <s id="b.HEB.10.34.1">Turakrum kársernum engkeamu ainaun wait anentakrum yaingmiarume.</s>
      <s id="b.HEB.10.34.2">Tura chikich ainau atumin kajertaminak nangkamiar atumi warinchuri jurutramkiaru wainiatrumek, atumka wake mesetsuk atumi warinchuringkia nintimtsuk warasrum: Iikia Cristonu asar, tura pujut nangkankashtin jukin asar, nuka ii wariri nangkamasang timiá pengkeraitai timiarume.</s>
     </seg>
     <seg type="verse" id="b.HEB.10.35">
      <s id="b.HEB.10.35.1">Tura asamtai Cristo umirkatnuka inaisairap.</s>
      <s id="b.HEB.10.35.2">Antsu Cristo tímia nunaka nekasampi umiktatua tusaram, nayaimpinam nijai tuke pujustinuitrume.</s>
     </seg>
     <seg type="verse" id="b.HEB.10.36">
      <s id="b.HEB.10.36.1">Tura Yuse wakeramuri najanatasrum, tura ni tímia nuka jukitasrum, wait wajayatrum jaimiasrum pujustinuitrume.</s>
     </seg>
     <seg type="verse" id="b.HEB.10.37">
      <s id="b.HEB.10.37.1">Yuse chichame etserin yaanchuik tu aarmiayi.</s>
      <s id="b.HEB.10.37.2">Yus chichaak: “Jumchik arus taratata nuka nekas taratnuitai, tura ni tímia nunisang nekas taratnuitai.</s>
     </seg>
     <seg type="verse" id="b.HEB.10.38">
      <s id="b.HEB.10.38.1">Antsu wína nekasampita turutin ainauka tuke iwiaaku pujusartin ainawai.</s>
      <s id="b.HEB.10.38.2">Antsu wína umirtutan inaisar pujuinauka winaka waramtikruschartinuitai,” timiayi.</s>
     </seg>
     <seg type="verse" id="b.HEB.10.39">
      <s id="b.HEB.10.39.1">Antsu iikia Yuska inaitaka nakitaji.</s>
      <s id="b.HEB.10.39.2">Tura asar iikia mengkaakatniunmaka wechartin ainiaji.</s>
      <s id="b.HEB.10.39.3">Tura Yus nekasampita tinu asar uwemrartin ainiaji.</s>
     </seg>
    </div>
    <div type="chapter" id="b.HEB.11">
     <seg type="verse" id="b.HEB.11.1">
      <s id="b.HEB.11.1.1">Yus nekasampita takurkia, Yuska wainchayatrik nekas pujawapi taji.</s>
      <s id="b.HEB.11.1.2">Turamtai Yus: Wisha atumin pengker awajsatatjarme, tímia nunaka nekasampi umiktatua taji.</s>
     </seg>
     <seg type="verse" id="b.HEB.11.2">
      <s id="b.HEB.11.2.1">Ii juuntri ainau Yusen nekasampita tinau asar Yusen pengker awajsarmiayi.</s>
     </seg>
     <seg type="verse" id="b.HEB.11.3">
      <s id="b.HEB.11.3.1">Nu nangkamtaik nungkasha, tura nayaimpisha, waring achat ii wainji nunaka atsau wainiat, Yuska ningki nintimias aya chichasang mash najanamiayi.</s>
      <s id="b.HEB.11.3.2">Nuka tu aarmau asamtai wainchayatrik nekasampita tinu asar nekaji.</s>
     </seg>
     <seg type="verse" id="b.HEB.11.4">
      <s id="b.HEB.11.4.1">Adánka uchiri, Abel naartin, Yusen nekasampita tinu asa ni Yusen susamuri ni yachí Caín Yusen susamuri nangkamasang pengker amiayi.</s>
      <s id="b.HEB.11.4.2">Tura asamtai Yuska Abelan pachis: Nuka pengkeraitai timiayi.</s>
      <s id="b.HEB.11.4.3">Tura asamtai Abel yaanchuik jakau wainiatrik, Yusen nekasampita timiayi, tu nintimtusar pujaji.</s>
     </seg>
     <seg type="verse" id="b.HEB.11.5">
      <s id="b.HEB.11.5.1">Ii juuntri Enoc Yusen nekasampita tinu asamtai, Yus nayaimpinam iwiakmiayi.</s>
      <s id="b.HEB.11.5.2">Tura Yus niin jukin asamtai wainkacharmiayi.</s>
      <s id="b.HEB.11.5.3">Tura asamtai Yuse chichame tu aarmawaitai: “Enoc nayaimpinam watsuk nungká pujusang Yusen pengker awajnuyayi.”</s>
     </seg>
     <seg type="verse" id="b.HEB.11.6">
      <s id="b.HEB.11.6.1">Tura asamtai Yus nekasampita tachakrikia ¿itiur Yuscha pengkersha awajsatjik?</s>
      <s id="b.HEB.11.6.2">Iisha: Yusjai pujustasar wakeraji takurkia, Yus nekas pujawapi titinuitji.</s>
      <s id="b.HEB.11.6.3">Tura: Wi Yusen nekasan eamtaikia, winaka nekasampi pengker awajtustatua, titinuitji.</s>
     </seg>
     <seg type="verse" id="b.HEB.11.7">
      <s id="b.HEB.11.7.1">Yamaikia aints Noé naartin nintimrarmi.</s>
      <s id="b.HEB.11.7.2">Yumi jitatsaing: Nujang nukap nujangkruatatui, Yus Noén timiau asa, Noésha Yusen nekasampita tusa, ni wearijai uwemrarmi tusar, kanu juuntan najanawarmiayi.</s>
      <s id="b.HEB.11.7.3">Tura kanun takakmak pujus, tuke aints ainaun mash chicharak: “Yus aints ainautin amutmaktatui,” tusa ujakmiayi.</s>
      <s id="b.HEB.11.7.4">Yusen nekasampita tinu asamtai, Yus Noén pachis: Nuka pengkeraitai timiayi.</s>
     </seg>
     <seg type="verse" id="b.HEB.11.8">
      <s id="b.HEB.11.8.1">Yamaikia Abraham nintimrarmi.</s>
      <s id="b.HEB.11.8.2">Yus Abrahaman chicharak: “Ami nungkarminia jiinkim, chikich nungkanam wi inaktustatjame nuni weta,” timiau asa Abraham: Tuning wetaj tusa nekachiat: Yus nu nungkancha inaktursatatuapi tusa miatrusang umirkamiayi.</s>
     </seg>
     <seg type="verse" id="b.HEB.11.9">
      <s id="b.HEB.11.9.1">Tura Yus nu nungkanam weta timiau asa, Yus akupkamaitiat nuni jea, Yusen nekasampita tusa, iraawa nunisang jea tarach najanamunam nu nungkanmasha ninuchua nunisang pujusmiayi.</s>
      <s id="b.HEB.11.9.2">Tura Isaacsha, tura Jacobsha nunisarang jea tarach najanamunam pujuarmiayi.</s>
     </seg>
     <seg type="verse" id="b.HEB.11.10">
      <s id="b.HEB.11.10.1">Abraham nintimias: Wikia jakanka, Yuse yaktarin nayaimpinam aints jeamkachmaunum, antsu Yus ningki najanamunam wayaatatjapi tusa nuni wekainuyayi.</s>
     </seg>
     <seg type="verse" id="b.HEB.11.11">
      <s id="b.HEB.11.11.1">Abrahama nuwari Sara juunchitiat, tura kaa ayat: Yus timia nunaka nekasampi umiktatua tinu asamtai, Yus uchin jurerti tusa kakarmarin susamiayi.</s>
     </seg>
     <seg type="verse" id="b.HEB.11.12">
      <s id="b.HEB.11.12.1">Tura Abraham juuntach asa, uchin yajutmarchamin ayat, uchin yajutmaru asamtai, nukap arus Yus tímia nunisang nayaimpinam yaa ainia timiá untsuri yujramiayi.</s>
      <s id="b.HEB.11.12.2">Tura juun entsa yantamen yaikmiria nunisarang nekapmarchamin untsuri yujramiayi.</s>
     </seg>
     <seg type="verse" id="b.HEB.11.13">
      <s id="b.HEB.11.13.1">Tura nu aints ainau Yus tímia nuna umiatsaing Yusen nekasampita tukamaikiak jakarmiayi.</s>
      <s id="b.HEB.11.13.2">Tura Yus tímia nuna umikchau waininayat: Ii weari ainau ukunam nukap yujarartatuapi tusar warasarmiayi.</s>
      <s id="b.HEB.11.13.3">Tura nintiminak: Iikia ju nungkanmaka iraawa nunisketji tiarmiayi.</s>
     </seg>
     <seg type="verse" id="b.HEB.11.14">
      <s id="b.HEB.11.14.1">Aints tu chichainauka: Ii pujutiringkia juningkia atsawai tusar, chikich nungkan tuke pujustinun eainawai.</s>
      <s id="b.HEB.11.14.2">Nuka paan nekaamnawaitji.</s>
     </seg>
     <seg type="verse" id="b.HEB.11.15">
      <s id="b.HEB.11.15.1">Tura ni nungkarinia yaanchuik jiinkiarmia nuni waketkiartas wakerinakka, pachitsuk waketkiarmin armiayi.</s>
     </seg>
     <seg type="verse" id="b.HEB.11.16">
      <s id="b.HEB.11.16.1">Antsu niisha chikich nungkan nayaimpinam atinua nunak nintimtiarmiayi.</s>
      <s id="b.HEB.11.16.2">Tuminamtai Yus ni yaktarin iwiartur nakau asa: Wikia ni Yusrinjai tutanka natsaamatsui.</s>
     </seg>
     <seg type="verse" id="b.HEB.11.17">
      <s id="b.HEB.11.17.1">Yus Abrahaman: Nukap yujratatjame tinu ayat nekapsatas: ¿Wína miatrusang umirtukchatpiash? tusa: “Uchiram maam nunia jinam epeam wína surusta,” tinu asamtai, Abraham Yusen nekasampita tusa, ni uchirin maatnun surimkachmiayi.</s>
     </seg>
     <seg type="verse" id="b.HEB.11.18">
      <s id="b.HEB.11.18.1">Antsu Yus Abrahaman chicharak: “Isaaca wearin nukap yujratnuitjai,” tinu asamtai,</s>
     </seg>
     <seg type="verse" id="b.HEB.11.19">
      <s id="b.HEB.11.19.1">Abraham: “Wi uchirun maamtaisha, Yus jakamunmaya ataksha inankitnuitai,” tu nintimramiayi.</s>
      <s id="b.HEB.11.19.2">Tura asa Abraham Isaacan maachiat, nekas jakamunmaya nantaknua nunisang ni jeen jukimiayi.</s>
     </seg>
     <seg type="verse" id="b.HEB.11.20">
      <s id="b.HEB.11.20.1">Yusen nekasampita tinu asa, Isaac ni uchirin Jacobon nunia Esaúncha ukunam atiniun pachis: “Yuska nukap yujtamrartinuitai” timiayi.</s>
     </seg>
     <seg type="verse" id="b.HEB.11.21">
      <s id="b.HEB.11.21.1">Jacob juuntach asa, waijai wekaayat, Yusen tuke nekasampita tusa maaketai timiayi.</s>
      <s id="b.HEB.11.21.2">Tura jakatniuri jeatak wajasamtai, José uchirin jimiar amia nunaka ni tirangki asaramtai: “Yuska atumin pengker awajtamsarti,” timiayi.</s>
     </seg>
     <seg type="verse" id="b.HEB.11.22">
      <s id="b.HEB.11.22.1">Tura Josésha Yusen nekasampita tinu asa, ni jakatniuri jeatak wajasamtai chichaak: “Israela weari ainau juningkia tukeka pujuschartinuitai.</s>
      <s id="b.HEB.11.22.2">Antsu nukap arus Egipto nungkanmaya jiininak, wína ukunchrunka jukiar, Canaán nungkanam iwiartusarti,” tusa akatmamak timiayi.</s>
     </seg>
     <seg type="verse" id="b.HEB.11.23">
      <s id="b.HEB.11.23.1">Nukap arus Moisés akiinamtai, apu faraón tutai Israel ainaun chicharak: “Uchi aishmang yamai akiinauka entsanam ujungtaram,” tusa chichaman akupkau waininayat, Moisésa aparisha tura nukurisha Yusen nekasampita tinu asar, apunka shamkacharmiayi.</s>
      <s id="b.HEB.11.23.2">Tura asar uchiri nekas shiiram asamtai, kampatam nantu uukarmiayi.</s>
     </seg>
     <seg type="verse" id="b.HEB.11.24">
      <s id="b.HEB.11.24.1">Tura faraónka nawantri Moisésan tsakatmarmaitiat, Moisés juunmar Yusen nekasampita tusa: “Faraónka nawantri uchirintai turutiarai tusan wikia nakitajai,” timiayi.</s>
     </seg>
     <seg type="verse" id="b.HEB.11.25">
      <s id="b.HEB.11.25.1">Tura asa Egipto nungkanam pengké yuumatsuk nakuru pujuutiat, nu aints ainau Yusen umirchau asaramtai, nujai tsanias pujutan nakitmiayi.</s>
      <s id="b.HEB.11.25.2">Antsu Yuse aintsri ainaujai metek wait wajaktas wakerimiayi.</s>
     </seg>
     <seg type="verse" id="b.HEB.11.26">
      <s id="b.HEB.11.26.1">Tura asamtai Cristonu ainaun waitkasarmia nunisang Moisésnasha waitkasarmiayi.</s>
      <s id="b.HEB.11.26.2">Turinamaitiat Moisés: Nuka timiá pengkeraitai tusa: Ukunmaka nekasnapi Yusnum pengker pujustatja, tu nintimramiayi.</s>
     </seg>
     <seg type="verse" id="b.HEB.11.27">
      <s id="b.HEB.11.27.1">Tura Moisés Yusen nekasampita tusa, apu faraón kajeramaitiat shamkachmiayi.</s>
      <s id="b.HEB.11.27.2">Tura Yusen wainchayat, Yusen wainua nunisang pengker nintimias Egiptonmaya jiinkimiayi.</s>
     </seg>
     <seg type="verse" id="b.HEB.11.28">
      <s id="b.HEB.11.28.1">Moisés Yusen nekasampita tusa, Pascua fiesta kinta jeamtai, Israel ainaun akatar akupak: “Uwija numpejai jea waitiri yakartaram.</s>
      <s id="b.HEB.11.28.2">Nu turachkurminkia, Yuse awemamuri atumi uchiri eemkaurin maatatui,” timiayi.</s>
      <s id="b.HEB.11.28.3">Moisés tu tinu asamtai, Israel ainau miatrusarang umirkarmiayi.</s>
     </seg>
     <seg type="verse" id="b.HEB.11.29">
      <s id="b.HEB.11.29.1">Israel ainau Yusen nekasampita tusar, juun entsa kapantin tutain Yus tesaamtai, japen nungka mujurua nunisarang kukarak katingkiarmiayi.</s>
      <s id="b.HEB.11.29.2">Tura Egiptonmaya ainausha nunisarang katingkiartatkamawar juun entsan kijiakar mash kajingkiarmiayi.</s>
     </seg>
     <seg type="verse" id="b.HEB.11.30">
      <s id="b.HEB.11.30.1">Nunia nukap arus Israel ainau Yusen nekasampita tinu asar, siete (7) kinta yakat Jericó tutain tentakni wajainamtai, Yus wenuk wenukmarmaun yumpungmiayi.</s>
     </seg>
     <seg type="verse" id="b.HEB.11.31">
      <s id="b.HEB.11.31.1">Tura kungkatip Rahab naartin Yusen nekasampita tusa, Israel aints anangkan wekaatinaun shamtsuk ni jeen pujusarti tusa uukmiayi.</s>
      <s id="b.HEB.11.31.2">Tura asa Yusen umirchau ainaujaingkia jakachmiayi.</s>
     </seg>
     <seg type="verse" id="b.HEB.11.32">
      <s id="b.HEB.11.32.1">Nuniasha Yusen nekasampita tinu ainauka untsuri puju armiayi.</s>
      <s id="b.HEB.11.32.2">Gedeónsha, tura Baracsha, tura Sansónsha, tura Jeftésha, tura Davidcha, tura Samuelsha, chikich Yuse chichame etserin ainaujaisha Yusen nekasampita tiarmiayi.</s>
      <s id="b.HEB.11.32.3">Antsu nu aints ainaun pachisnaka kinta atsau asamtai aarchatatjai.</s>
     </seg>
     <seg type="verse" id="b.HEB.11.33">
      <s id="b.HEB.11.33.1">Nu aints ainau Yusen nekasampita tinu asar, chikich nungkanmaya ainaun nepetkarmiayi.</s>
      <s id="b.HEB.11.33.2">Tura Yuse aintsri ainauncha pengker inararmiayi.</s>
      <s id="b.HEB.11.33.3">Tura Yusen nekasampita tinu asaramtai, Yus niincha: Wikia atumin yaingtatjarme timiayi.</s>
      <s id="b.HEB.11.33.4">Chikich aints Yusen nekasampita tinu asamtai, juun yawaa niin yuwaarai tusa Yus jangken epetkamiayi.</s>
     </seg>
     <seg type="verse" id="b.HEB.11.34">
      <s id="b.HEB.11.34.1">Nuniasha chikich ainau Yusen nekasampita tinau asar, jinum epewarmaitiat Yuse kakarmarijai uwemrarmiayi.</s>
      <s id="b.HEB.11.34.2">Tura chikich ainaun saapijai maawartas wakerinamaitiat uwemrarmiayi.</s>
      <s id="b.HEB.11.34.3">Tura chikich ainau kakaichau ainayat, kakaram wajasarmiayi.</s>
      <s id="b.HEB.11.34.4">Tura chikich ainau ni nemase ainaun nepetkar papeekarmiayi.</s>
     </seg>
     <seg type="verse" id="b.HEB.11.35">
      <s id="b.HEB.11.35.1">Nuwa ainausha, ni uchirin jakaun inankimun wainkarmiayi.</s>
      <s id="b.HEB.11.35.2">Antsu chikich ainaun Yusen umirin asaramtai, wait wajaktinasha nukap susar maawarmiayi.</s>
      <s id="b.HEB.11.35.3">Tura nu aints ainaun mainatsaing: Yusen umirkashtatjai takumningkia maashtatjame tinamaitiat, Yusen nekasampita tinau asar: Iikia jakarsha nayaimpinam pujustatji tusar jakarmiayi.</s>
     </seg>
     <seg type="verse" id="b.HEB.11.36">
      <s id="b.HEB.11.36.1">Chikich aints Yusen nekasampita tinu asaramtai wishikrar awatrarmiayi, tura jirujai jingkiawar kársernum engkewarmiayi.</s>
     </seg>
     <seg type="verse" id="b.HEB.11.37">
      <s id="b.HEB.11.37.1">Chikich aints Yusen nekasampita tinu asaramtai, kayajai tukuar maawarmiayi.</s>
      <s id="b.HEB.11.37.2">Tura chikicha namangkencha serúchjai charukar maawarmiayi.</s>
      <s id="b.HEB.11.37.3">Chikich aints Yusen nekasampita tinu asaramtai saapijai maawarmiayi.</s>
      <s id="b.HEB.11.37.4">Turinamtai chikich ainau entsatiri atsau asamtai, uwija nuwapencha, tura chipu nuwapencha kachumawarmiayi.</s>
      <s id="b.HEB.11.37.5">Tura asar wait wajau armiayi.</s>
      <s id="b.HEB.11.37.6">Tura chikich ainauncha niin pasé awajin armiayi.</s>
     </seg>
     <seg type="verse" id="b.HEB.11.38">
      <s id="b.HEB.11.38.1">Yusnau ainau aints atsamunam, tura muranmasha, tura waanmasha, tura nungka taimunmasha waingkiar kanin armiayi, tura tuke wekain armiayi.</s>
      <s id="b.HEB.11.38.2">Nu nungkanmaya ainau nu aints ainaun pachisar: Nuka paseetai tinamaitiat, nu aints ainauka timiá pengker armiayi.</s>
     </seg>
     <seg type="verse" id="b.HEB.11.39">
      <s id="b.HEB.11.39.1">Tura mash Yusen nekasampita tusar pengker awajsarmiayi.</s>
      <s id="b.HEB.11.39.2">Antsu Yus: Wína aintsur ainaun susartatjai, tímia nunaka wainkacharmiayi.</s>
     </seg>
     <seg type="verse" id="b.HEB.11.40">
      <s id="b.HEB.11.40.1">Antsu Yus iincha nayaimpinam juramkitas wakerau asa, Yuse aintsri ainau yaanchuik jakaramtaisha, arumkeka jakamunmayanka inankichmiayi.</s>
      <s id="b.HEB.11.40.2">Antsu nuka iijai metek jakamunmaya nantakiartinuitai, Yus tímia nuka iikia nukap arusar wainkartinuitji.</s>
     </seg>
    </div>
    <div type="chapter" id="b.HEB.12">
     <seg type="verse" id="b.HEB.12.1">
      <s id="b.HEB.12.1.1">Tura asamtai Yuse aintsri yaanchuik jakaru ainau timiá untsuri Yusen nekasampita tinu asaramtai, iikia nu aints turamurin nekau asar, iisha nunisrik Yuska umirkatnuitji.</s>
      <s id="b.HEB.12.1.2">Tura iinu tunaaringkia waring achat mash inaisar, tuke inaitsuk jaimiasar Yuska umirkaru armi.</s>
     </seg>
     <seg type="verse" id="b.HEB.12.2">
      <s id="b.HEB.12.2.1">Tura Jesús nintimraru aarmi.</s>
      <s id="b.HEB.12.2.2">Ni aintsritin nangkamasang Yusen nekasampita timiayi.</s>
      <s id="b.HEB.12.2.3">Tura: Wína nekasampita turutinaunka mash uwemtikratasan jakatatjai tusa, numi winangmaunum natsanpiaku jakatniunka surimiakchamiayi.</s>
      <s id="b.HEB.12.2.4">Tura ukunam nukap warastin asa jarutramkamiaji.</s>
      <s id="b.HEB.12.2.5">Nunia jaka nantaki, nayaimpinam waketki ni Apaachiri untsurinini apu keemtainum keemsamiayi.</s>
     </seg>
     <seg type="verse" id="b.HEB.12.3">
      <s id="b.HEB.12.3.1">Tura Jesúsnaka tunaarinchau waininayat tunau ainau maawarmiayi.</s>
      <s id="b.HEB.12.3.2">Tura asamtai atumka napchau nintimsan pujusai tusaram, Jesúsa waitnasmauri nintimrau ataram.</s>
     </seg>
     <seg type="verse" id="b.HEB.12.4">
      <s id="b.HEB.12.4.1">Turaram atumka tunau nepetkatasrum Jesús numparmia nunisrumka numparchamiarume, tura tunau nakitajai takurminkia mantamacharmiayi.</s>
     </seg>
     <seg type="verse" id="b.HEB.12.5">
      <s id="b.HEB.12.5.1">Atum Yuse uchiri asakrumin: ¿Yus atumin turama nuka kajinmakrumek pujaram?</s>
      <s id="b.HEB.12.5.2">Nu aarmauka nuwaitai: “Ii Apuri ni uchirin aneau asa, pengke aints ati tusa wait wajaktiniun susatnuitai.</s>
      <s id="b.HEB.12.5.3">Tura asamtai uchiru, Apuram amin wait wajaktiniun suramsamtaisha, nunaka nakitajai tutsuk asata, tura napchauka nintimtsuk pujusta.”</s>
      <s id="b.HEB.12.5.4">Tu aarmawaitai.</s>
     </seg>
     <seg type="verse" id="b.HEB.12.7">
      <s id="b.HEB.12.7.1">Atum Yuse uchiri asakrumin, Yus atumin: Miatrusrumek umirtuktaram tusa, wait wajaktiniun suramataisha, napchauka nintimtsuk asataram.</s>
      <s id="b.HEB.12.7.2">Uchi ni aparin umirtsuk pujam, ¿apari uchirin chichartsukek puja?</s>
      <s id="b.HEB.12.7.3">Atsa.</s>
     </seg>
     <seg type="verse" id="b.HEB.12.8">
      <s id="b.HEB.12.8.1">Antsu Yus ni uchiri ainaun mash chicharui.</s>
      <s id="b.HEB.12.8.2">Yuscha atumin chichartamtsuk pujamtaikia, atumka Yuse uchirinchuitrume, antsu chikicha uchiri arume.</s>
     </seg>
     <seg type="verse" id="b.HEB.12.9">
      <s id="b.HEB.12.9.1">Nuniasha iinu apari ainau nintimrarmi.</s>
      <s id="b.HEB.12.9.2">Ii uchi akurningkia, anturtukat tusar awatamin armiaji.</s>
      <s id="b.HEB.12.9.3">Turutmakrin umirnuyaji.</s>
      <s id="b.HEB.12.9.4">Tura asakrin ii Apaachiri Yus tuke pujustinun suramsatin asamtai ¿warukarik Yuska umirtsuksha pujustajik?</s>
     </seg>
     <seg type="verse" id="b.HEB.12.10">
      <s id="b.HEB.12.10.1">Ii apari ainau ningki nintimsar: Anturtukarat tusar jumchik kinta iin awatamin armiaji.</s>
      <s id="b.HEB.12.10.2">Tura Yuska iincha pengker awajtamsatas wakerutmau asa, wiya nunisrumek tunaarinchau pujustaram tusa iin wait wajaktiniun suramji.</s>
     </seg>
     <seg type="verse" id="b.HEB.12.11">
      <s id="b.HEB.12.11.1">Antsu iikia wait wajaktin juwakrikia waraschamnawaitji.</s>
      <s id="b.HEB.12.11.2">Tura wake mesekar napchau nintimsar pujustinuitji.</s>
      <s id="b.HEB.12.11.3">Tura wait wajakrisha, Yus iin nuitamratas wakera nuka nuimiaru asar, angkan pengker nintimsar Yuska umirkatnuitji.</s>
     </seg>
     <seg type="verse" id="b.HEB.12.12">
      <s id="b.HEB.12.12.1">Tura Yus: Miatrusrumek umirtuktaram tusa, atumin wait wajaktiniun akupturmaku asamtai, atumin Yus nuitamratas wakera nuka nuimiaru ataram.</s>
      <s id="b.HEB.12.12.2">Tura tupnik nintimsaram, tuke inaitsuk Jesús umirkataram.</s>
      <s id="b.HEB.12.12.3">Tura chikich ainausha Jesúsan umirtan inaisartas wakerinamtaisha: Mengkakai tusaram, atum chicharkuram: Atumsha Jesús umirkurmeka mengkakashtinuitrume tusaram kiakartaram.</s>
     </seg>
     <seg type="verse" id="b.HEB.12.14">
      <s id="b.HEB.12.14.1">Atumi tunaari waring achat mash inaisaram Yuska umirkataram.</s>
      <s id="b.HEB.12.14.2">Nuna turinachuka ii Apurinka jiischartinuitai.</s>
      <s id="b.HEB.12.14.3">Tura asaramtai tuke angkan pengker nintimtunisrum mash aints ainaujai maanitsuk pujustaram.</s>
     </seg>
     <seg type="verse" id="b.HEB.12.15">
      <s id="b.HEB.12.15.1">Tura Yus atumin pengker awajtamsatas wakerutmau asamtai, kichkisha Yusen umirtan inaisai tusaram aneartaram.</s>
      <s id="b.HEB.12.15.2">Aints Yusen umirtan inaisaruka chikich aints ainauncha niya nunisarang tunaun turumtikiatnuitai.</s>
      <s id="b.HEB.12.15.3">Tura asamtai atumka tunau wajasai tusaram wainmamkataram.</s>
     </seg>
     <seg type="verse" id="b.HEB.12.16">
      <s id="b.HEB.12.16.1">Tura Yusnau asaram tsanirmawairap.</s>
      <s id="b.HEB.12.16.2">Nuniasha Yus atumin suramsatas wakera nunaka nakitajai, tii tusaram aneartaram.</s>
      <s id="b.HEB.12.16.3">Isaaca uchiri eemkauri, Esaú naartin nunaka turamiayi.</s>
      <s id="b.HEB.12.16.4">Tura Yus niin ukunam susatas wakerimia nuna kichik yuta yuwamujai yapajiamiayi.</s>
     </seg>
     <seg type="verse" id="b.HEB.12.17">
      <s id="b.HEB.12.17.1">Nuniasha Esaú jumchik arus atak nintimiar juutmiayi.</s>
      <s id="b.HEB.12.17.2">Tura aparin Isaacan juutkamaikiak seam, apari ayaak: “Ameka Yusjai tajai timiame nuka yapajiachminuitme,” timiayi.</s>
      <s id="b.HEB.12.17.3">Atumka nusha nekarme.</s>
     </seg>
     <seg type="verse" id="b.HEB.12.18">
      <s id="b.HEB.12.18.1">Atumka Cristonu asaram, Israel ainau yaanchuik mura Sinaí tutainum jearmia nunisrumka atsurme.</s>
      <s id="b.HEB.12.18.2">Nu muranam ji keemiayi.</s>
      <s id="b.HEB.12.18.3">Tura asa mukunit tee wajasmiayi.</s>
      <s id="b.HEB.12.18.4">Tura nasesha kakaram nasenmiayi.</s>
     </seg>
     <seg type="verse" id="b.HEB.12.19">
      <s id="b.HEB.12.19.1">Turamtai Yuse pupuntri kakarman pupuntramun Israel ainau antukarmiayi.</s>
      <s id="b.HEB.12.19.2">Tura chichamnasha antukarmiayi.</s>
      <s id="b.HEB.12.19.3">Chikich chichamsha Yus akupkamia nuka nuwaitai: “Aintcha, tura tangkusha kichkisha ju muranam wekaamtaikia, kayajai tura nangkijaisha maataram,” tu timiau asamtai, nu chichaman antukar shaminak Moisésan chicharinak: “Wait aneasam, amek Yuse chichame antukta.</s>
      <s id="b.HEB.12.19.4">Antsu Yuska iijai chichatsuk asati,” jakai tusar tiarmiayi.</s>
     </seg>
     <seg type="verse" id="b.HEB.12.21">
      <s id="b.HEB.12.21.1">Tinamtai Moisés ji keaun wainak, tura mukuntiuncha wainak kuraimiayi.</s>
      <s id="b.HEB.12.21.2">Tura chichaak: “Wikia timiá shamau asan kuraajai,” timiayi.</s>
     </seg>
     <seg type="verse" id="b.HEB.12.22">
      <s id="b.HEB.12.22.1">Antsu atumka Cristonu asaram, yaanchuik Jerusalén yaktanam Sión muranmasha Yusen seartas wearmia nunisrumka nintimtsurme.</s>
      <s id="b.HEB.12.22.2">Antsu yamaikia Yus nayaimpinam tuke iwiaaku pujau asamtai Yusek tuke seamnawaitrume.</s>
      <s id="b.HEB.12.22.3">Nayaimpinmaka Yuse awemamuri nekapmarchamin irunui.</s>
      <s id="b.HEB.12.22.4">Nuningkia Yuse aintsri naari nayaimpinam aatrarmau ainawai.</s>
      <s id="b.HEB.12.22.5">Tura Yuse umirkaru jakaru ainau wakani pengké tunaarinchau asar nuni ayaminawai.</s>
      <s id="b.HEB.12.22.6">Tura nuningkia mash aints ainau turamurin nekamtikin aa nu pujawai.</s>
      <s id="b.HEB.12.22.7">Nuka Yusetai.</s>
     </seg>
     <seg type="verse" id="b.HEB.12.24">
      <s id="b.HEB.12.24.1">Nunia Jesús yamaram chichaman najatramamiaji nuka nuni pujawai.</s>
      <s id="b.HEB.12.24.2">Nuka ni numpe numparmia nujai: Wijai nayaimpinam pujusmintrum tímia nunaka mash umikuitai.</s>
      <s id="b.HEB.12.24.3">Tura asamtai Abela numpe nintimrarmi.</s>
      <s id="b.HEB.12.24.4">Abela numpengka aintsu tunaarinka kichkisha sakarchamnauyayi.</s>
      <s id="b.HEB.12.24.5">Antsu Jesúska aintsti tunaarin mash sakturmartas jaka numparu asa, ni numpengka Abela numpen nangkamasang pengkeraitai.</s>
     </seg>
     <seg type="verse" id="b.HEB.12.25">
      <s id="b.HEB.12.25.1">Tura asamtai wainkataram.</s>
      <s id="b.HEB.12.25.2">Atumin chichartama nuka Jesúsketai.</s>
      <s id="b.HEB.12.25.3">Ni chichame antutsuk pujusairap.</s>
      <s id="b.HEB.12.25.4">Moisés ju nungkanam pujai, Yus mash umirkataram tusa, chichaman najanau asamtai, aints ainau nu chichamnasha umirtsuk pujuarmia nuka uwemracharmiayi.</s>
      <s id="b.HEB.12.25.5">Antsu Yus ni Uchirin nayaimpinmaya akupkau asamtai ¿nuna chichame umirtsuk pujakrikia itiur uwemratjik?</s>
     </seg>
     <seg type="verse" id="b.HEB.12.26">
      <s id="b.HEB.12.26.1">Yaanchuik Yus ii juuntri ainaun muranam chichaamtai, uuya tumaun nungkan muchkiamiayi.</s>
      <s id="b.HEB.12.26.2">Antsu Yuse chichame etserin nukap arus atiniun pachis tu aarmiayi.</s>
      <s id="b.HEB.12.26.3">Yus chichaak: “Wikia ataksha nungkan uuya nunisnak muchkiatnuitjai.</s>
      <s id="b.HEB.12.26.4">Antsu nungkankeka muchkiashtinuitjai.</s>
      <s id="b.HEB.12.26.5">Antsu nungkanmasha, tura nayaimpinmasha aa nunaka mash muchratnuitjai,” timiayi.</s>
     </seg>
     <seg type="verse" id="b.HEB.12.27">
      <s id="b.HEB.12.27.1">Ataksha muchratnuitjai, tímia nunaka: Mash najanamiaja nunaka mesratnuitjai, antsu muchkiashtin aa nunaka mesrashtinuitjai, taku timiayi.</s>
     </seg>
     <seg type="verse" id="b.HEB.12.28">
      <s id="b.HEB.12.28.1">Ii Yusri ji kapawa tumau asa, ni umirin ainautin inatmartinu pujutiri muchkiashtin asamtai, Yuska tuke maaketai tusar, pengker awajkur tunau wajasai tusar tuke umirkarmi.</s>
     </seg>
    </div>
    <div type="chapter" id="b.HEB.13">
     <seg type="verse" id="b.HEB.13.1">
      <s id="b.HEB.13.1.1">Atumka Cristonu asaram, tuke inaitsuk aneenitaram.</s>
     </seg>
     <seg type="verse" id="b.HEB.13.2">
      <s id="b.HEB.13.2.1">Irau taamtaisha, wainchau ayatrumek pengker awajsataram.</s>
      <s id="b.HEB.13.2.2">Nuka kajinmakirap.</s>
      <s id="b.HEB.13.2.3">Yaanchuik Yuse awemamuri iraak taamtai, Yuse umirin ainau: Nuka Yuse awemamurintai tusar, nekainachiat pengker awajsarmiayi.</s>
     </seg>
     <seg type="verse" id="b.HEB.13.3">
      <s id="b.HEB.13.3.1">Kársernum pujuinausha kajinmatsuk wait anentrataram.</s>
      <s id="b.HEB.13.3.2">Tura atum nijai kársernum engkeamua nunisrumek pengker nintimtusrum pengker awajsataram.</s>
      <s id="b.HEB.13.3.3">Tura chikich aints wait wajainamtaisha atumsha: Nu aintsua nunisnak wisha wait wajaktinuapitja tusaram wait anentrataram.</s>
     </seg>
     <seg type="verse" id="b.HEB.13.4">
      <s id="b.HEB.13.4.1">Nuwa nuwatnaiyamuka pengkeraitai.</s>
      <s id="b.HEB.13.4.2">Aints ni nuwarijai tsaning kanurtincha pengkeraitai.</s>
      <s id="b.HEB.13.4.3">Antsu nuwatnaikiaru ainauka kichnaka eakchartinuitai.</s>
      <s id="b.HEB.13.4.4">Tura asaramtai nuwa nuwatchayat tsanirmin ainaunka Yus wait wajaktiniun susatnuitai.</s>
     </seg>
     <seg type="verse" id="b.HEB.13.5">
      <s id="b.HEB.13.5.1">Yuska iin chichartamak: “Amincha pengké inaisashtatjame.</s>
      <s id="b.HEB.13.5.2">Tura amincha ajapan ukukchatatjame,” turammiaji.</s>
      <s id="b.HEB.13.5.3">Tu turamin asamtai, kuik aneetsuk asataram.</s>
      <s id="b.HEB.13.5.4">Tura atum tákakrume nuka pachisrum maaketai tusaram, kuik nukapka wakerutsuk asataram.</s>
     </seg>
     <seg type="verse" id="b.HEB.13.6">
      <s id="b.HEB.13.6.1">Yus tu turamin asamtai, iisha pengker nintimsar: “Ii Apuri wína yaintu asamtai, ¿aints turutawartata nunasha warukanak shamkataj?” timinuitji.</s>
     </seg>
     <seg type="verse" id="b.HEB.13.7">
      <s id="b.HEB.13.7.1">Tura asakrin atumin Yuse chichamen ujatminak pujusarmia nuka nintimrataram.</s>
      <s id="b.HEB.13.7.2">Nu aints ainauka Criston nekasampita tusar, atumin Yuse chichamen ujatmakaru asar, ni Criston nintimsar pujuarmia nunisrumek atumsha pujustaram.</s>
     </seg>
     <seg type="verse" id="b.HEB.13.8">
      <s id="b.HEB.13.8.1">Jesucristoka tuke iwiaaku asa, yaanchuiksha tura yamaisha tuke yapaijmiamtsui.</s>
     </seg>
     <seg type="verse" id="b.HEB.13.9">
      <s id="b.HEB.13.9.1">Chikich ainau ningki nintimsarang atumin nuitamrartas wakerinamtaisha, nuna chichamengka anturkairap.</s>
      <s id="b.HEB.13.9.2">Yus iincha pengker awajtamsatas ii nintincha kakamtikramratnuitji.</s>
      <s id="b.HEB.13.9.3">Antsu aints yuta pachisar nuikiartinak: “Nu yuta yutsuk pujakrumka, Yuska pengker awajsatatrume,” tinayat nunaka nangkamiar tinawai.</s>
     </seg>
     <seg type="verse" id="b.HEB.13.10">
      <s id="b.HEB.13.10.1">Yaanchuik sacerdote ainau tunaarintin ainau tangkurin Yusen susartas maawarmia nuna namangken yuchau armiayi.</s>
      <s id="b.HEB.13.10.2">Sacerdote apuri tangkun maa, numpen yarak takus, Yus seatai juun jea nitkarin waiinuyayi.</s>
      <s id="b.HEB.13.10.3">Nunia Yus aintsu tunaarin japirat tusa tangkun maawar, namangken yakta aarin jiikiar epeu armiayi.</s>
      <s id="b.HEB.13.10.4">Antsu Jesúska ii tunaarin sakturmartas jarutramkau asamtai, iikia Jesús seau asar, tangkun Yusen susartas main armia nuka pachiatsji.</s>
     </seg>
     <seg type="verse" id="b.HEB.13.12">
      <s id="b.HEB.13.12.1">Tura tangku ainaun yakta aari jiikiarmia nunisarang Jesúsnasha yakta aarin jiikiar maawarmiayi.</s>
      <s id="b.HEB.13.12.2">Tura asamtai aintsti tunaarin sakturmartas, Jesús jarutramak numpencha numparmiayi.</s>
     </seg>
     <seg type="verse" id="b.HEB.13.13">
      <s id="b.HEB.13.13.1">Tura asamtai chikich ainau iin nakitraminak, tura wishikraminak pujuinamtaisha, Jesúsnasha nunisarang nakitrarmiayi tusar Jesús nintimraru armi.</s>
     </seg>
     <seg type="verse" id="b.HEB.13.14">
      <s id="b.HEB.13.14.1">Ju nungkaka mash amukatin asamtai, juningkia tukeka pujuschatnuitji.</s>
      <s id="b.HEB.13.14.2">Antsu Yuse pujutirin ukunmaka pujustinuapitji tu nintimraru armi.</s>
     </seg>
     <seg type="verse" id="b.HEB.13.15">
      <s id="b.HEB.13.15.1">Yamaikia tangku ainau Yus susatasrikia maashtinuitji.</s>
      <s id="b.HEB.13.15.2">Tura asar iin uwemtikramrau asamtai, tuke inaitsuk Jesús nintimtusar, ii jangkejai Yus juuntaitai tusar maaketai tiarmi.</s>
     </seg>
     <seg type="verse" id="b.HEB.13.16">
      <s id="b.HEB.13.16.1">Nuniasha chikich ainau pengker awajsataram.</s>
      <s id="b.HEB.13.16.2">Tura yuuminak pujuinausha yuumamuri susataram.</s>
      <s id="b.HEB.13.16.3">Nuka kajinmakirap.</s>
      <s id="b.HEB.13.16.4">Nu turakrumka Yus pengker awajrume.</s>
     </seg>
     <seg type="verse" id="b.HEB.13.17">
      <s id="b.HEB.13.17.1">Yusnau ainau juuntri umirkataram.</s>
      <s id="b.HEB.13.17.2">Nuka: Nekasrum Yus pengker umirkataram tusar, atumin waitminak pujuinawai.</s>
      <s id="b.HEB.13.17.3">Nuka Yusnau asaramtai, ni chichamengka umirkataram.</s>
      <s id="b.HEB.13.17.4">Atum pengker umirmaka, nusha warasar atumin pengker waitmakartinuitai.</s>
      <s id="b.HEB.13.17.5">Antsu ni umirat nakitamka, nuka wake mesekar pujusartinuitai.</s>
      <s id="b.HEB.13.17.6">Tu pujuinakka ¿atumin itiurak yainmakarti?</s>
     </seg>
     <seg type="verse" id="b.HEB.13.18">
      <s id="b.HEB.13.18.1">Yus seatritaram.</s>
      <s id="b.HEB.13.18.2">Iikia tuke pengker pujustasar wakerakur nekasar angkan nintimji, tu nintimsar pujaji.</s>
     </seg>
     <seg type="verse" id="b.HEB.13.19">
      <s id="b.HEB.13.19.1">Tura Yus seakrum atumjai wainaikiatnun wári tsangkatramkat tusaram Yus seatritaram tajarme.</s>
     </seg>
     <seg type="verse" id="b.HEB.13.20">
      <s id="b.HEB.13.20.1">Yamaikia nunasha tajarme: Ii Apuri Jesús nekas juun aa nuka uwija wainua nunisang iin waitmaktin asa, iin pujut nangkankashtinun suramsatas jarutramak numpen numparmiayi.</s>
      <s id="b.HEB.13.20.2">Yuska ni uchiri numparmaurin jiis: Yamaikia aints ainau tunaarin tuke sakturartajai, tu nintimramiayi.</s>
      <s id="b.HEB.13.20.3">Tura Yus tuke angkan pengker nintimias puja nuka ii Apuri Jesúsan jakamunmaya inankimiayi.</s>
     </seg>
     <seg type="verse" id="b.HEB.13.21">
      <s id="b.HEB.13.21.1">Tura asamtai atumin pachisan Yusen tu seajai: Yuse wakeramuri miatrusrumek umirkataram tusan, Yus atumin tuke mash pengker awajtamsarti.</s>
      <s id="b.HEB.13.21.2">Jesucristo iincha tuke pengker nintimtikramrau asa, ni wakeramurin mash umisti tusar Cristoka tuke inaitsuk: Ameketme juuntam tiarmi.</s>
      <s id="b.HEB.13.21.3">Tu ati.</s>
     </seg>
     <seg type="verse" id="b.HEB.13.22">
      <s id="b.HEB.13.22.1">Yatsur ainautirmin umaarutirmincha nukap aatratnuitjarme.</s>
      <s id="b.HEB.13.22.2">Antsu ainchik aaru asan, chichamrun aarja junaka akatran, atumin akupaja juka wait aneasrum pengker nintimsaram anturtuktaram.</s>
     </seg>
     <seg type="verse" id="b.HEB.13.23">
      <s id="b.HEB.13.23.1">Ju chichamka nekaataram: Ii yachí Timoteo karsernumia jiinki angkan pujawai.</s>
      <s id="b.HEB.13.23.2">Ni wári winimnawaitmatikia, nijai atumin winitatjai.</s>
     </seg>
     <seg type="verse" id="b.HEB.13.24">
      <s id="b.HEB.13.24.1">Cristonu ainau juuntri ainautirmincha chichaman akuptajrume.</s>
      <s id="b.HEB.13.24.2">Nunia Cristonu ainautirmincha mash chichaman akuptajrume.</s>
      <s id="b.HEB.13.24.3">Nunia Italianmaya ainausha chichaman akupturminawai.</s>
     </seg>
     <seg type="verse" id="b.HEB.13.25">
      <s id="b.HEB.13.25.1">Atumnasha mash Yus pengker awajtamsarti.</s>
      <s id="b.HEB.13.25.2">Maaketai.</s>
     </seg>
    </div>
   </div>
   <div type="book" id="b.JAM">
    <div type="chapter" id="b.JAM.1">
     <seg type="verse" id="b.JAM.1.1">
      <s id="b.JAM.1.1.1">Wiitjai Santiagoitjai.</s>
      <s id="b.JAM.1.1.2">Yuse inatirinjai.</s>
      <s id="b.JAM.1.1.3">Tura ii Apuri Jesucristo inatirinjai.</s>
      <s id="b.JAM.1.1.4">Israela uchiri doce (12) amia nuna weari asakrumin, mash nungkanam kanakrum pujuinautirmin chichaman akuptajrume.</s>
     </seg>
     <seg type="verse" id="b.JAM.1.2">
      <s id="b.JAM.1.2.1">Yatsur ainautiram umaarutirmesha, waring achat itiurkachmin pujakrumsha pengker nintimsaram tuke warastaram.</s>
     </seg>
     <seg type="verse" id="b.JAM.1.3">
      <s id="b.JAM.1.3.1">Yusnau ainau wait wajainamtai, nekas Yusen miatrusarang umirinawai tusar paan nekaawartinuitai.</s>
      <s id="b.JAM.1.3.2">Tura asamtai atumsha itiurkachmin pujakrumsha, pengker nintimsar pujustincha nuimiartinuitrume.</s>
      <s id="b.JAM.1.3.3">Atumka nusha nekarme.</s>
     </seg>
     <seg type="verse" id="b.JAM.1.4">
      <s id="b.JAM.1.4.1">Antsu tu pujakrumka: Nekasan pengke aints ataj takurmeka, Yus wakera nunisnak pengker aa nunaka mash turatjai tu nintimsaram pujustaram.</s>
     </seg>
     <seg type="verse" id="b.JAM.1.5">
      <s id="b.JAM.1.5.1">Atumka nekat yuumakrumka, Yus: Nekamtairam surusta tusaram seataram.</s>
      <s id="b.JAM.1.5.2">Yus ni nekamtairin tuke surimtsuk sukartin asa: ¿Warukaya ataksha seatme? tutsuk, aints ainautin mash metek nekamtikramatnuitji.</s>
     </seg>
     <seg type="verse" id="b.JAM.1.6">
      <s id="b.JAM.1.6.1">Tura Yus seakrumka, nekasampi wina surustatua, tu nintimsaram seataram.</s>
      <s id="b.JAM.1.6.2">Antsu: Chaj suritruktimpiash, wisha nekatsjai, tu nintimsaram Yus seakrumka, nase nasenmatai entsa tamparamuri mai waket mai waket wajawa nunisrumek nintimsaram searme.</s>
     </seg>
     <seg type="verse" id="b.JAM.1.7">
      <s id="b.JAM.1.7.1">Aints yamai kintati: Nuna wakerajai tusa, antsu kashin: Nunaka wakeratsjai takungka, nekas jimiaran nintimu asa, tuke nunisang pujawai.</s>
      <s id="b.JAM.1.7.2">Aints tu nintimkungka: Yus nekas winaka nunaka surustatuapi tuuka nintimrashtinuitai.</s>
     </seg>
     <seg type="verse" id="b.JAM.1.9">
      <s id="b.JAM.1.9.1">Yuse aintsringkia kuikiartichutiat: Wikia Yusnau asan nayaimpinam jeatatjapi tu nintimias warasminuitai.</s>
     </seg>
     <seg type="verse" id="b.JAM.1.10">
      <s id="b.JAM.1.10.1">Tura kuikiartinka yangkur arumak mina nunisang wári mengkakatin asa: Wikia mianchawaitjai tusa Yusnau asa warasminuitai.</s>
     </seg>
     <seg type="verse" id="b.JAM.1.11">
      <s id="b.JAM.1.11.1">Tsaa wakamtai tura kakar tsanmati, nupaasha sukuam kakarmachu jajatui.</s>
      <s id="b.JAM.1.11.2">Yangkursha shiiram aa nusha kakarmachu minaayi.</s>
      <s id="b.JAM.1.11.3">Kuikiartincha nunisang waririn surak pujaksha, yangkur mina nunisang mengkakatnuitai.</s>
     </seg>
     <seg type="verse" id="b.JAM.1.12">
      <s id="b.JAM.1.12.1">Aintsti itiurkachmintrin miatrusrik nepetkau ainautinka Yuska chichartamak: Wína anentin ainautirminka pengker awajsatnuitjarme turamin asa, tuke pujustinasha tsengkrutia nunisang suramsatnuitji.</s>
     </seg>
     <seg type="verse" id="b.JAM.1.13">
      <s id="b.JAM.1.13.1">Aints tunau turataj, tu nintimias pujakka: Yus tunau turata turutui, pengké tichamnawaitai.</s>
      <s id="b.JAM.1.13.2">Yuska tunau takatnaka aintsun kichkisha nintimtiktsui.</s>
      <s id="b.JAM.1.13.3">Tura asamtai aintsun kichkisha: Tunau turata tatsui.</s>
     </seg>
     <seg type="verse" id="b.JAM.1.14">
      <s id="b.JAM.1.14.1">Antsu aints ni wakeramurin najantan wakerau asa, ningki nintimias: Tunau turataj tusa, tunau turutan wakerawai.</s>
     </seg>
     <seg type="verse" id="b.JAM.1.15">
      <s id="b.JAM.1.15.1">Tura aints pasé aa nuna najanatas wakerau asa tunaun takaawai.</s>
      <s id="b.JAM.1.15.2">Tura tunau takasu asa jakatniunam weawai.</s>
     </seg>
     <seg type="verse" id="b.JAM.1.16">
      <s id="b.JAM.1.16.1">Aneetir yatsur ainautiram umaarutirmesha anangmamawairap.</s>
     </seg>
     <seg type="verse" id="b.JAM.1.17">
      <s id="b.JAM.1.17.1">Nekas pengker aa nunaka mash ii Apaachiri nayaimpinam puja nuka iin akupturmaji.</s>
      <s id="b.JAM.1.17.2">Ni nekas pengker asa, pengker aa nuna suramji.</s>
      <s id="b.JAM.1.17.3">Niisha paaniuncha ningki mash najanamiayi.</s>
      <s id="b.JAM.1.17.4">Antsu niinka teeka atsau asamtai, tuke yapaijmiamtsuk paaniunam pujawai.</s>
     </seg>
     <seg type="verse" id="b.JAM.1.18">
      <s id="b.JAM.1.18.1">Yus ningki wakerau asa, eemkaram wína uchir ataram tusa iincha najatmamiaji.</s>
      <s id="b.JAM.1.18.2">Tura ningki wakerau asa, pujut nangkankashtinun suramsatas, ni nekas chichamen akupturmakmiaji.</s>
     </seg>
     <seg type="verse" id="b.JAM.1.19">
      <s id="b.JAM.1.19.1">Aneetir yatsur ainautiram umaarutirmesha nusha nekaataram: Aints kajea nuka Yusnaka nekas pengkerka awajtsui.</s>
      <s id="b.JAM.1.19.2">Tura asamtai aintsu chichame yaitasar nekaatnuitji, tura wárikia chichachuitji, tura wárikia kajechuitji.</s>
     </seg>
     <seg type="verse" id="b.JAM.1.21">
      <s id="b.JAM.1.21.1">Tura asamtai pasé nintimtai aa nuka, tura tunau tuke iruna nusha mash inaisataram.</s>
      <s id="b.JAM.1.21.2">Tura wikia miajuitjai tumamtsuk, Yuse chichame antukmiarume nuka atumi nintin ukusrum nintimrataram.</s>
      <s id="b.JAM.1.21.3">Nu chichamka antuku asaram uwemratnuitrume.</s>
     </seg>
     <seg type="verse" id="b.JAM.1.22">
      <s id="b.JAM.1.22.1">Antsu Yuse chichame aya antukrum umirtsuk pujusairap.</s>
      <s id="b.JAM.1.22.2">Aya antukrum umirtsuk pujakrumka, atumek anangmamrume.</s>
      <s id="b.JAM.1.22.3">Antsu Yuse chichame antuku asaram tuke umirkataram.</s>
     </seg>
     <seg type="verse" id="b.JAM.1.23">
      <s id="b.JAM.1.23.1">Aints Yuse chichamen antayat Yusen umirtsuk pujakka, aints ispin achik yapiin jiimiawa nunisketai.</s>
      <s id="b.JAM.1.23.2">Nuka ispijai yapiin jiimias: Tumawapitja tumamtsuk wári kajinmawai.</s>
     </seg>
     <seg type="verse" id="b.JAM.1.25">
      <s id="b.JAM.1.25.1">Antsu Yusen nekas umirak pujakka, nekas pengker angkan pujusminuitai.</s>
      <s id="b.JAM.1.25.2">Yuse chichamengka ispiya tumau asamtai, aints ispin jiiminawai nunisang aints Yuse chichamen tuke kajinmatsuk nintimias pujakka, tura miatrusang umirak pujakka, nekas pengker pujustinuitai.</s>
     </seg>
     <seg type="verse" id="b.JAM.1.26">
      <s id="b.JAM.1.26.1">Aints Yusnawaitjai tayat, pasé chichaaka ningki anangmamui.</s>
      <s id="b.JAM.1.26.2">Yuse chichamen umirchau asa nangkami: Wikia Yusnawaitjai tawai.</s>
     </seg>
     <seg type="verse" id="b.JAM.1.27">
      <s id="b.JAM.1.27.1">Ii Apaachiri Yus nekas pengker umirkatnuka nuwaitai: Mitaik ainau tura waje ainausha yaingtinuitji.</s>
      <s id="b.JAM.1.27.2">Tura ju nungkanmaya ainau wakerina nuka wakerutsuk pujustinuitji.</s>
     </seg>
    </div>
    <div type="chapter" id="b.JAM.2">
     <seg type="verse" id="b.JAM.2.1">
      <s id="b.JAM.2.1.1">Yatsur ainautiram umaarutirmesha, ii Apuri Jesucristo nekasampita tinu asaram, kuikiartin jiisrum: Nuka pengkeraitai tiirap.</s>
      <s id="b.JAM.2.1.2">Tura kuikiartichu jiisrum: Nuka mianchawaitai tiirap.</s>
     </seg>
     <seg type="verse" id="b.JAM.2.2">
      <s id="b.JAM.2.2.1">Aints uwejnum wejtai kuri najanamun uwejak, tura wejmak shiirman entsar, atum iruntramunam wayaamtai, tura chikitcha wejmak aruchin entsar nusha nunisang atum iruntramunam wayaamtai ¿itiur nintimtarme?</s>
      <s id="b.JAM.2.2.2">Wejmak pengker aa nuna entsaaru atumka chicharkuram: Juni tutang pengkernum keemita tusaram, antsu chikichka wejmak mamuruchin entsaaru wainkaram: ¿Ani wajasta antsu turachkumka, wína nawernini nungkanam pujusta timinkitrum?</s>
     </seg>
     <seg type="verse" id="b.JAM.2.4">
      <s id="b.JAM.2.4.1">Tu pujakrumka, ju aintska pengkeraitai, antsu chikichka mianchawaitai, tu nintimsaram pujau asaram, pasé nintimsaram pujarme.</s>
     </seg>
     <seg type="verse" id="b.JAM.2.5">
      <s id="b.JAM.2.5.1">Aneetir yatsur ainautiram umaarutirmesha antuktaram: Yus kuikiartichu ainauncha umirtuktaram tusa, nekas pengker awajsatas wakerawai.</s>
      <s id="b.JAM.2.5.2">Tura wína uchir asaram, tura wína aneetir asaram, wína pujutirun pengker pujusmintrum wini winitaram.</s>
      <s id="b.JAM.2.5.3">Tura nayaimpinam jearmeka: Atum chikich aints inarmintrum tusa Yuska wakerawai.</s>
     </seg>
     <seg type="verse" id="b.JAM.2.6">
      <s id="b.JAM.2.6.1">Antsu atumka kuikiartichu ainau natsan ipiatuwearme.</s>
      <s id="b.JAM.2.6.2">¿Yaachia atumin waitkarmina?</s>
      <s id="b.JAM.2.6.3">¿Tura yaachia atum kuikiartichu ainautirmin achirmakar apunam akuptamina?</s>
      <s id="b.JAM.2.6.4">Kuikiartin nunaka turinawai.</s>
     </seg>
     <seg type="verse" id="b.JAM.2.7">
      <s id="b.JAM.2.7.1">Atumka Jesucristo aintsri iruntrumning, kuikiartin ainau Jesucristo naarin pachisar pasé chichainawai.</s>
     </seg>
     <seg type="verse" id="b.JAM.2.8">
      <s id="b.JAM.2.8.1">Ii Apuri umirkatin chicham timiá pengker aa nuka nuwaitai: “Atumi namangke anearme nunisrumek chikich ainausha aneetaram.”</s>
      <s id="b.JAM.2.8.2">Nu chicham umirkurmeka nekas pengker pujarme.</s>
     </seg>
     <seg type="verse" id="b.JAM.2.9">
      <s id="b.JAM.2.9.1">Antsu chikich ainau mash metek ainawai tu nintimtsuk pujakrumka, Yus umirkatin chicham umikchau asaram tunau wajarme.</s>
     </seg>
     <seg type="verse" id="b.JAM.2.10">
      <s id="b.JAM.2.10.1">Yus umirkatin chichamka mash umiayatrumek, chicham kichkisha umirtsuk pujakrumka, nekasrum umirkatin chichamka mashkia umirtsurme.</s>
     </seg>
     <seg type="verse" id="b.JAM.2.11">
      <s id="b.JAM.2.11.1">Tura Yus chichaak: “Tsanirmawairap, tura aints maawairap,” timiayi.</s>
      <s id="b.JAM.2.11.2">Tura aints tsanirmatsuk pujayat, aintsun maakka, Yus umirkatin chichamnaka umitsuk pujawai.</s>
     </seg>
     <seg type="verse" id="b.JAM.2.12">
      <s id="b.JAM.2.12.1">Tura asamtai atum chichaakrum tura takakmakrum pujakrumsha, tuke Cristo angkan pujustinun suramsatata nu nintimsaram: Winaka jiiruapi tusaram, wisha ni chichamen miatrusnak umirkatasan wakerajai, tu nintimsaram pujustaram.</s>
     </seg>
     <seg type="verse" id="b.JAM.2.13">
      <s id="b.JAM.2.13.1">Chikich ainaun wait anenchaunaka Yus ni kintari jeamtai, wait anentsuk wait wajaktinnum akupkatnuitai.</s>
      <s id="b.JAM.2.13.2">Antsu chikich ainaun wait anenniunka Yus niincha nunisang wait anentratnuitai.</s>
     </seg>
     <seg type="verse" id="b.JAM.2.14">
      <s id="b.JAM.2.14.1">Yatsur ainautiram, umaarutirmesha anturtuktaram.</s>
      <s id="b.JAM.2.14.2">Aints Criston nekasampita tayat, Yuse chichamen umirtsuk pujakka ¿nekas pengkerak puja?</s>
      <s id="b.JAM.2.14.3">Atsa.</s>
      <s id="b.JAM.2.14.4">Yuse chichamen nekasampita tayat, umirtsuk pujakka ¿tu uwemratnukai?</s>
      <s id="b.JAM.2.14.5">Atsa, tuuka uwemrashtinuitai.</s>
     </seg>
     <seg type="verse" id="b.JAM.2.15">
      <s id="b.JAM.2.15.1">Nintimrataram.</s>
      <s id="b.JAM.2.15.2">Aints Yuse nemarin entsatiri yuumak pujau wainkaram, tura ni yutairisha pengké atsau wainiatrum,</s>
     </seg>
     <seg type="verse" id="b.JAM.2.16">
      <s id="b.JAM.2.16.1">yutairi suachiatrum: Pengker pujusta, tura tsetsemakum sekmarta, nunia yaparakum nukap yuwata tayatrum ¿nu sutsuk pujakrumka pengkerak turaram?</s>
      <s id="b.JAM.2.16.2">Atsa.</s>
     </seg>
     <seg type="verse" id="b.JAM.2.17">
      <s id="b.JAM.2.17.1">Tura asamtai aints Yusen nekasampita tayat, ni chichamen umirtsuk pujakka nangkami: Wikia Yusen umirnuitjai tawai.</s>
      <s id="b.JAM.2.17.2">Tura Yusen umirnuitjai tayat, Yuse chichamen umirtsuk pujau asa, jakawa nunisang pujawai.</s>
     </seg>
     <seg type="verse" id="b.JAM.2.18">
      <s id="b.JAM.2.18.1">Aints atumin chichartamak: “Ame Cristo nekasampita tame.</s>
      <s id="b.JAM.2.18.2">Antsu wikia nekasan pengker aa nuna takaajai.</s>
      <s id="b.JAM.2.18.3">Tura ameka pengker aa nuka takatsuk pujayatum nangkami: Nekasan Cristo umirnuitjai tame nuna wisha wainkatasan wakerajai.</s>
      <s id="b.JAM.2.18.4">Antsu wikia pengkeran takaaja nuka wainkam: Nekasam Cristo umirnuitme tusam nekaatnuitme,” titinuitai.</s>
     </seg>
     <seg type="verse" id="b.JAM.2.19">
      <s id="b.JAM.2.19.1">Atumka chichaakrum: Yus kichkitai tarume nuka nekas pengkeraitai, antsu iwianch ainausha Yus kichkitai tinayat, Yusen shaminak kurainawai.</s>
     </seg>
     <seg type="verse" id="b.JAM.2.20">
      <s id="b.JAM.2.20.1">Nintimrataram.</s>
      <s id="b.JAM.2.20.2">Aints pengker aa nunaka turichutiat, wikia Cristonuitjai tauka tuuka uwemrachmin asa, jakawa nunisang pujawai.</s>
      <s id="b.JAM.2.20.3">Nu nekachkurmeka nekasrum nintinchau ainiarme.</s>
     </seg>
     <seg type="verse" id="b.JAM.2.21">
      <s id="b.JAM.2.21.1">Ii juuntri Abraham yaanchuik itiurak pujuya nu nintimrarmi.</s>
      <s id="b.JAM.2.21.2">Yus turata tusa akupkamu asa, ni uchirin Isaacan maa Yusen susatas tangku epetinam patasu asamtai, Yus Abrahaman pachis: Nuka nekas pengke aintsuitai timiayi.</s>
     </seg>
     <seg type="verse" id="b.JAM.2.22">
      <s id="b.JAM.2.22.1">Nu nekau asaram nintimrataram: Abraham Yusen nekasampita tusa umirnuyayi.</s>
      <s id="b.JAM.2.22.2">Tura Yusen nekasampita tinu asa, tura miatrusang umirkau asa, nekas Yusen pengker awajsamiayi.</s>
     </seg>
     <seg type="verse" id="b.JAM.2.23">
      <s id="b.JAM.2.23.1">Tura asamtai Abrahaman pachis Moisés tu aarmiayi: “Abraham Yusen nekasampita tinuyayi.</s>
      <s id="b.JAM.2.23.2">Tura asamtai Yus Abrahaman pachis: Nekas péngke aintsuitai timiayi.”</s>
      <s id="b.JAM.2.23.3">Yus tu tinu asamtai, aints ainau Abrahaman pachisar: Yuse amikrintai tiarmiayi.</s>
     </seg>
     <seg type="verse" id="b.JAM.2.24">
      <s id="b.JAM.2.24.1">Tura asamtai aints Yusen nekasampita tayat, pengker aa nunaka takatsuk pujaunaka Yuska pengkeraitai tatsui.</s>
      <s id="b.JAM.2.24.2">Antsu aints Yusen nekasampita taunaka, tura pengker aa nuna takaunaka Yuska pengkeraitai tawai.</s>
     </seg>
     <seg type="verse" id="b.JAM.2.25">
      <s id="b.JAM.2.25.1">Tura nuwa Rahab naartin nintimrarmi.</s>
      <s id="b.JAM.2.25.2">Nuka yaanchuik kungkatip ayat, nunia Josué aintsri jimiar ni jeen jearamtai, nu aintsnaka uukmiayi.</s>
      <s id="b.JAM.2.25.3">Nunia: Mantamawairam atu tupikiaktaram tusa akupkamiayi.</s>
      <s id="b.JAM.2.25.4">Nuna turamtai, Yus nu nuwanka pachis: Nuka pengkeraitai timiayi.</s>
     </seg>
     <seg type="verse" id="b.JAM.2.26">
      <s id="b.JAM.2.26.1">Tura asamtai nunasha tajarme: Aints ni wakani ukukmiauka jakatnuitai.</s>
      <s id="b.JAM.2.26.2">Tura aints Yusen nekasampita tayat, Yusen umirtsuk pujakka, iwiaakutiat jakawa nunisketai.</s>
     </seg>
    </div>
    <div type="chapter" id="b.JAM.3">
     <seg type="verse" id="b.JAM.3.1">
      <s id="b.JAM.3.1.1">Wína yatsur ainautiram: Iisha nuikiartin atai tusarmeka, nukapka wakerukairap.</s>
      <s id="b.JAM.3.1.2">Nuikiartin ainauti Yuse chichame umitsuk pujakrinkia, Yuska iincha chikich ainaun nangkamasarang nukap wait wajaktiniun suramsatnuitji.</s>
     </seg>
     <seg type="verse" id="b.JAM.3.2">
      <s id="b.JAM.3.2.1">Iisha mash nuwakar tunausha takau ainiaji.</s>
      <s id="b.JAM.3.2.2">Antsu aints pasé chichamnasha chichatsuk pujakka, nuka nekas péngke aintsuitai.</s>
      <s id="b.JAM.3.2.3">Nu aintska nekas ni jangken metau asa, nekas tunaarinchau pujustinuitai.</s>
     </seg>
     <seg type="verse" id="b.JAM.3.3">
      <s id="b.JAM.3.3.1">Kawai nintimrarmi.</s>
      <s id="b.JAM.3.3.2">Kawai inartaj tusar, aints ainau jirujai kawai jangken jingkiatinawai.</s>
      <s id="b.JAM.3.3.3">Tura kawai tu jangken jingkiatawar mai japi mai japi awajmau asa aintsun umirui.</s>
     </seg>
     <seg type="verse" id="b.JAM.3.4">
      <s id="b.JAM.3.4.1">Nunia kanu juun nintimrarmi.</s>
      <s id="b.JAM.3.4.2">Kanu juun ayat, nase kakarman nasenmatikia, kanu anuntrutiri kawin yairach ayat: Ju weti tusa anuntramu asa nunak umirui.</s>
     </seg>
     <seg type="verse" id="b.JAM.3.5">
      <s id="b.JAM.3.5.1">Ii jangkesha nunisketai.</s>
      <s id="b.JAM.3.5.2">Ii jangkesha yairach ayat, tuke nampuram chichatayi.</s>
      <s id="b.JAM.3.5.3">Jisha nintimrarmi: Ji tuupich ayat, epernasha mash keemaktinuitai.</s>
     </seg>
     <seg type="verse" id="b.JAM.3.6">
      <s id="b.JAM.3.6.1">Tura aintsti jangkesha jiya nunisketai.</s>
      <s id="b.JAM.3.6.2">Aintsti jangke mash tunau ainia nuna nangkamasang nukap tunau turin asa, aints tuke tunau chichakti tusa iinka utsutmaji.</s>
      <s id="b.JAM.3.6.3">Aintsti jangke tungkurua jiri keawa nunisang asa, mash pengker aa nuna mesturmaji.</s>
     </seg>
     <seg type="verse" id="b.JAM.3.7">
      <s id="b.JAM.3.7.1">Aints ainautikia kuntin ainausha, tura pachim ainausha, tura nanamtin ainausha, tura napi ainausha, tura namak ainausha nepetkatnuitji.</s>
      <s id="b.JAM.3.7.2">Tura asar aints ainauti nuka mash nepetkartin ainiaji.</s>
     </seg>
     <seg type="verse" id="b.JAM.3.8">
      <s id="b.JAM.3.8.1">Tura mash nepetin ainayatrik, ii jangkengka kichkisha nepetkachminuitji.</s>
      <s id="b.JAM.3.8.2">Aintsti jangkengka tuke ayamtsuk tunau chichaayi.</s>
      <s id="b.JAM.3.8.3">Tura aintsti jangkengka napi tseasri jataya nunisketai.</s>
     </seg>
     <seg type="verse" id="b.JAM.3.9">
      <s id="b.JAM.3.9.1">Ii jangkejaingkia ii Apaachiri Yuska juuntapita taji.</s>
      <s id="b.JAM.3.9.2">Tura nu jangkejaingkia aints ainau Yus niya tumaun najanamu wainiatrik pasé chicharji.</s>
     </seg>
     <seg type="verse" id="b.JAM.3.10">
      <s id="b.JAM.3.10.1">Yatsur ainautiram umaarutirmesha nintimrataram.</s>
      <s id="b.JAM.3.10.2">Ii jangkejaingkia Yuska juuntapita tayatrik, nunia aints ainau pachisar pasé chicharji nuka pengké turachminuitai.</s>
     </seg>
     <seg type="verse" id="b.JAM.3.11">
      <s id="b.JAM.3.11.1">Yumi pukuni nintimrarmi.</s>
      <s id="b.JAM.3.11.2">¿Kichik entsawach nungkaya pukuni jiinmaunum yumi pengker nunia yapakujai pachinir jiinuak?</s>
      <s id="b.JAM.3.11.3">Atsa, nuka tumatsui.</s>
      <s id="b.JAM.3.11.4">Yumi yapaku jiinmaunum péngke yumikia jiintsui.</s>
      <s id="b.JAM.3.11.5">Yatsur ainautiram umaarutirmesha, numi neresha nintimrarmi.</s>
      <s id="b.JAM.3.11.6">¿Higuera nereak olivo neren nereawak?</s>
      <s id="b.JAM.3.11.7">Atsa.</s>
      <s id="b.JAM.3.11.8">¿Tura uva yurangke higon nereawak?</s>
      <s id="b.JAM.3.11.9">Atsa, nunaka pengké tumatsui.</s>
      <s id="b.JAM.3.11.10">Tura asamtai pengke nintintin ainauka nunisarang tunau chichamnaka chichainatsui.</s>
     </seg>
     <seg type="verse" id="b.JAM.3.13">
      <s id="b.JAM.3.13.1">Atum nekau akurmeka, Yusnumia nuimiaru asaram: Wisha miajuitjai tumamtsuk ¿antsu pengker aa nuna itiur takastajak? tu nintimsaram pujustaram.</s>
      <s id="b.JAM.3.13.2">Turakrumin chikich aints ainausha atum pengker takaamun wainkar: Juka nekau aintsuitai turamiartinuitai.</s>
     </seg>
     <seg type="verse" id="b.JAM.3.14">
      <s id="b.JAM.3.14.1">Antsu atumi nintijaingkia pasé nintimsaram suwirpiaku jinisrum pujakrumka, tura wikia miajuitjai, tu nintimsaram pujakrumka: Wikia pengkeraitjai tiirap.</s>
      <s id="b.JAM.3.14.2">Tu pujakrumka, nekas chicham aa nuka nintimchau asaram waitrarme.</s>
     </seg>
     <seg type="verse" id="b.JAM.3.15">
      <s id="b.JAM.3.15.1">Nu pasé nekaatnuka Yusnumiangka winatsui, antsu junia nungkanmaya tura iwianchnumiayaintai.</s>
     </seg>
     <seg type="verse" id="b.JAM.3.16">
      <s id="b.JAM.3.16.1">Tura aints ainau suwirpiaku jiinisar, tura jiyaaninak pujuinauka mash paseminawai.</s>
      <s id="b.JAM.3.16.2">Tura asar tunau ainia nuna mash takainawai.</s>
     </seg>
     <seg type="verse" id="b.JAM.3.17">
      <s id="b.JAM.3.17.1">Antsu nekamtai Yus suramji nuna jukin ainauka maanitnasha maanichu ainawai, tura pengker nintintin ainawai, tura chikicha chichamencha anturin ainawai.</s>
      <s id="b.JAM.3.17.2">Tura chikich ainaun wait anentin ainawai.</s>
      <s id="b.JAM.3.17.3">Tura pengker aa nuna takau ainawai.</s>
      <s id="b.JAM.3.17.4">Tura aints ainaun anangtsuk tupin chichau ainawai.</s>
     </seg>
     <seg type="verse" id="b.JAM.3.18">
      <s id="b.JAM.3.18.1">Iikia chikich aints ainaujai maanitsuk pujakrikia, pengke arakan arainawa nunisrik angkan pengker nintimsar pujustinuitji, tura nukap juukmawa nunisrik pengker aa nuke turatnuitji.</s>
     </seg>
    </div>
    <div type="chapter" id="b.JAM.4">
     <seg type="verse" id="b.JAM.4.1">
      <s id="b.JAM.4.1.1">¿Atumsha waruka maaniwearme?</s>
      <s id="b.JAM.4.1.2">¿Tura waruka jiyaanisha pujuwearme?</s>
      <s id="b.JAM.4.1.3">Atum pasé wakeramu nukap wakerau asaram turarme.</s>
     </seg>
     <seg type="verse" id="b.JAM.4.2">
      <s id="b.JAM.4.2.1">Tura atumi wakeramuri najanatatkamaram tujintakrum aints maawearme.</s>
      <s id="b.JAM.4.2.2">Tura kichnau aa nuka wakerayatrum, nuka jukitatkamaram tujinkaram jiyaaniakrum tura maaniakrum pujarme.</s>
      <s id="b.JAM.4.2.3">Tura Yus seachu asaram, atum wakerarme nuka juwatsrume.</s>
     </seg>
     <seg type="verse" id="b.JAM.4.3">
      <s id="b.JAM.4.3.1">Tura Yuska seayatrumek, napchau nintimsaram seau asaram, tura atumi wakeramuri najanatasrum seau asaram nuka juwatsrume.</s>
     </seg>
     <seg type="verse" id="b.JAM.4.4">
      <s id="b.JAM.4.4.1">Maj, atumka aints ni nuwarin ajapa kichan nuwatak pujawa nunisketrume.</s>
      <s id="b.JAM.4.4.2">Yusen umirchau ainau ju nungkanam aa nuna timiá wakerina nu wakerakrumka, Yuse nemase arume.</s>
      <s id="b.JAM.4.4.3">¿Atumka nuka nekatsrumek?</s>
      <s id="b.JAM.4.4.4">Tura asakrumin ju nungkanam aa nuna wakerinauka Yuse nemase ainawai.</s>
     </seg>
     <seg type="verse" id="b.JAM.4.5">
      <s id="b.JAM.4.5.1">Yuse chichame tu aarmawaitai: “Yuse Wakani ii nintin puja nuka iincha timiá anenmau asa, aya tuke wína anentiaram tusa, iin surimramaji.”</s>
      <s id="b.JAM.4.5.2">¿Yuse chichame tu aarmawa nuka nangkamikia tu aarmaukai?</s>
      <s id="b.JAM.4.5.3">Atsa.</s>
     </seg>
     <seg type="verse" id="b.JAM.4.6">
      <s id="b.JAM.4.6.1">Chikich aarmausha tu aarmawaitai: “Aints ningki nintimsang wikia miajuitjai taunka Yuska nakitawai.</s>
      <s id="b.JAM.4.6.2">Antsu wikia mianchawaitjai tumamunka Yuska pengker awajui.”</s>
      <s id="b.JAM.4.6.3">Tu aarmau asamtai: Iikia mianchawaitji takurningkia, Yus iincha wait anentramak nukap yainmaji.</s>
     </seg>
     <seg type="verse" id="b.JAM.4.7">
      <s id="b.JAM.4.7.1">Tura asamtai Yus umirkuram pujustaram.</s>
      <s id="b.JAM.4.7.2">Turaram Satanása wakeramuri aa nuka umirkairap.</s>
      <s id="b.JAM.4.7.3">Tu pujakrumningkia, Satanáska tujintramak atumniaka ukurmaktinuitai.</s>
     </seg>
     <seg type="verse" id="b.JAM.4.8">
      <s id="b.JAM.4.8.1">Tura Yus nintimraram nijai chichastaram.</s>
      <s id="b.JAM.4.8.2">Nu turakrumningkia, niisha atumniaka nintimturmastinuitrume.</s>
      <s id="b.JAM.4.8.3">Tunau ainautiram, atum tunau turamuka inaisataram.</s>
      <s id="b.JAM.4.8.4">Atum nintimkuram: ¿Nekasnash Yusen umirkataj?</s>
      <s id="b.JAM.4.8.5">¿Antsu ju nungkanam aa nunaka wakerukchatjash? tusaram nu yapajiasrumek mai nintim wajarme nuka inaisataram.</s>
      <s id="b.JAM.4.8.6">Tura asaram Yus wína nintirun japitrurti tusaram seataram.</s>
     </seg>
     <seg type="verse" id="b.JAM.4.9">
      <s id="b.JAM.4.9.1">Atumka tunaarintin asaram, wake mesekrum juutkamaikiakrum atumi tunaaringkia inaisataram.</s>
      <s id="b.JAM.4.9.2">Turaram wishitcha wishitsuk juutkamaikiakrum pujusrum, tura nakurutsuk pujusrum, atumi tunaari nintimraram wake mesekrum pujustaram.</s>
     </seg>
     <seg type="verse" id="b.JAM.4.10">
      <s id="b.JAM.4.10.1">Tura Yus seakrum: Wikia tunaawitjai titaram.</s>
      <s id="b.JAM.4.10.2">Takurminkia Yuska atumniaka pengker awajtamsatnuitrume.</s>
     </seg>
     <seg type="verse" id="b.JAM.4.11">
      <s id="b.JAM.4.11.1">Yatsur ainautiram umaarutirmesha, chikich aints pachisrum pasé chicharkairap.</s>
      <s id="b.JAM.4.11.2">Cristonu ainaun pachis pasé chicharkaruka: Yus umirkatin chicham napchawaitai tawai.</s>
      <s id="b.JAM.4.11.3">Tura Yus: Chikich ainau aneetaram tímia nu chichamnaka umirtsui.</s>
      <s id="b.JAM.4.11.4">Atumka nu umirkatin chicham umirchau asaram: Nu chichamka napchawaitai tarume.</s>
     </seg>
     <seg type="verse" id="b.JAM.4.12">
      <s id="b.JAM.4.12.1">Nu umirkatin chichaman akupauka Yusketai.</s>
      <s id="b.JAM.4.12.2">Tura aintsu tunaarin jiis wait wajaktiniun susatnusha Yusketai.</s>
      <s id="b.JAM.4.12.3">Tura ni aintsri ainautin uwemtikramratnuka nuketai.</s>
      <s id="b.JAM.4.12.4">Tura ni umirchau ainaun mengkaktincha nuketai.</s>
      <s id="b.JAM.4.12.5">¿Tura asamtai waruka chikich aints pachisrumsha paseetai tarume?</s>
     </seg>
     <seg type="verse" id="b.JAM.4.13">
      <s id="b.JAM.4.13.1">Yamaikia nusha antuktaram.</s>
      <s id="b.JAM.4.13.2">Atum chichaakrum: “Yamai wechanka, kashinkesha wena, chikich yaktanam wetatjai, tura nuni kichik musach pujusan, nuni warinchun untsuri sumarmakan, nunia ataksha surukan, kuikian nukap kiaungkatatjai,” tarume.</s>
     </seg>
     <seg type="verse" id="b.JAM.4.14">
      <s id="b.JAM.4.14.1">Turayatrum kashin itiurak tsawaartaj tusaram, nuka nekaachminuitrume.</s>
      <s id="b.JAM.4.14.2">Ii pujutringkia warimpita tusaram nintimrataram.</s>
      <s id="b.JAM.4.14.3">Ii pujutringkia yurangmia tumawaitai.</s>
      <s id="b.JAM.4.14.4">Yurangkim yamaikikia wainmaitiat jumchik arusang mengkawai.</s>
     </seg>
     <seg type="verse" id="b.JAM.4.15">
      <s id="b.JAM.4.15.1">Antsu nekasrum tu chichastinuitrume: Ii Apuri wakeramtaikia, tura iisha iwiaaku pujakrikia, nuka turatatji timinuitrume.</s>
     </seg>
     <seg type="verse" id="b.JAM.4.16">
      <s id="b.JAM.4.16.1">Turayatrum atumka jampesrumek tuke atumi wakeramuri pachisrum: Wi wakeraknaka pachitsuk turatatjai tu chichaawearme.</s>
      <s id="b.JAM.4.16.2">Antsu nuka paseetai.</s>
     </seg>
     <seg type="verse" id="b.JAM.4.17">
      <s id="b.JAM.4.17.1">Tura asamtai tajarme: Aints pengker aa nuna turatnun nekayat, nuna umitsuk pujakka tunau wajawai.</s>
     </seg>
    </div>
    <div type="chapter" id="b.JAM.5">
     <seg type="verse" id="b.JAM.5.1">
      <s id="b.JAM.5.1.1">Kuikiartin ainautiram antuktaram.</s>
      <s id="b.JAM.5.1.2">Atumka nukap wait wajaktin asaram, kakaram juutkamaikiakrum, wake mesekrum atumi wait wajaktintri nintimrataram.</s>
     </seg>
     <seg type="verse" id="b.JAM.5.2">
      <s id="b.JAM.5.2.1">Atumi wariringkia mamuinawai.</s>
      <s id="b.JAM.5.2.2">Tura atumi entsatirisha shiiram ainia nunaka sengka mesenawai.</s>
     </seg>
     <seg type="verse" id="b.JAM.5.3">
      <s id="b.JAM.5.3.1">Tura atumi kuririsha, tura atumi kuikiarisha ijakmaminawai.</s>
      <s id="b.JAM.5.3.2">Nuka ijakmamratin wainiatrumek tuke ukuarme.</s>
      <s id="b.JAM.5.3.3">Tura ju nungkanam aa nuka mash mengkakartin au wainiatrumek, atumi kuikiari nukap kiaungkamarume.</s>
      <s id="b.JAM.5.3.4">Yuse kintari jeatak wajasu asamtai, aintsu namangke jinam esawa nunisrumek atumka nukap wait wajaktinuitrume.</s>
     </seg>
     <seg type="verse" id="b.JAM.5.4">
      <s id="b.JAM.5.4.1">Tura atumi ajarin takakmin ainau: ¿Ii takakmasmau akikrisha tuwaita? turaminawai.</s>
      <s id="b.JAM.5.4.2">Antsu aints ainaun anangkuram pujarmin wainiat, Yus mash aints ainaun ina nuka nu aints chichaamunka antawai.</s>
     </seg>
     <seg type="verse" id="b.JAM.5.5">
      <s id="b.JAM.5.5.1">Atumka ju nungkanam yuumatsuk pujautirmeka, atumi wakeramuri najankuram, kuchi jaeru suruktin pujawa tumawaitrume.</s>
      <s id="b.JAM.5.5.2">Tura asakrumin atum wait wajaktin kinta jeatak wajasi.</s>
     </seg>
     <seg type="verse" id="b.JAM.5.6">
      <s id="b.JAM.5.6.1">Atumka péngke aints ainau tunaarinchau wainiatrumek nangkamrum mau arumning, atumin nepetamkartatkama tujintramkarmiayi.</s>
     </seg>
     <seg type="verse" id="b.JAM.5.7">
      <s id="b.JAM.5.7.1">Yatsur ainautiram umaarutirmesha, ii Apuri tatintri pengker nintimsaram nakastaram.</s>
      <s id="b.JAM.5.7.2">Aints ni ajarin arakan arakma: Nukap nerekti tusa nakawai.</s>
      <s id="b.JAM.5.7.3">Tura waurtutsuk: Yumi jiturti tusa nakawai, tura nukap arus ataksha jiturti tusa nakawai.</s>
     </seg>
     <seg type="verse" id="b.JAM.5.8">
      <s id="b.JAM.5.8.1">Ii Apuri tatanak wajasu asamtai, atumsha yawetsuk nakastaram.</s>
      <s id="b.JAM.5.8.2">Tura pengker nintimsaram kakaram wajastaram.</s>
     </seg>
     <seg type="verse" id="b.JAM.5.9">
      <s id="b.JAM.5.9.1">Yatsur ainautiram umaarutirmesha, Yuska aints ainau tunaarin jiistin aa nuka tatanak wajasu asamtai atumka: Wait wajaktiniun surusai tusaram, napchauka aujmatnaitsuk pujustaram.</s>
     </seg>
     <seg type="verse" id="b.JAM.5.10">
      <s id="b.JAM.5.10.1">Yatsur ainautiram, yaanchuik Yuse chichame etserin ainau ii Apurin pachisar chichasarmia nuka nintimrataram.</s>
      <s id="b.JAM.5.10.2">Nuka nukap wait wajainayat, pengker nintimsar Yuse chichamen etserkarmiayi.</s>
      <s id="b.JAM.5.10.3">Tura asamtai atumsha nunisrumek turataram.</s>
     </seg>
     <seg type="verse" id="b.JAM.5.11">
      <s id="b.JAM.5.11.1">Aints ainau wait wajainayat, pengker nintimsar puju ainaun pachisar: Yus nu aints ainaun waramtiksatnuitai iikia taji.</s>
      <s id="b.JAM.5.11.2">Atumsha Joba wait wajakmaurisha pachisrum antukmiarume.</s>
      <s id="b.JAM.5.11.3">Tura Job pengker nintimsamusha nekarme.</s>
      <s id="b.JAM.5.11.4">Ii Apuringkia tuke wait anengkratin asa, tura aints ainaun mash pengker awajin asa Jobnasha pengker awajsamiayi.</s>
     </seg>
     <seg type="verse" id="b.JAM.5.12">
      <s id="b.JAM.5.12.1">Yatsur ainautirmin umaarutirmincha tajarme: Atum chichaakrum, Yus nayaimpinam puja nujai tajai, nangkamrumka tiirap.</s>
      <s id="b.JAM.5.12.2">Tura ju nungkanam aa nu pachisrumka, tura chikich warinchu ainau pachisrumka, nangkamrum Yuse naari pachisrum Yusjai tajai tiirap.</s>
      <s id="b.JAM.5.12.3">Antsu ja ai titasrum wakerakrumsha tupnik: Ja ai titaram.</s>
      <s id="b.JAM.5.12.4">Tura atsa titasrum wakerakrumsha tupnik: Atsa titaram.</s>
      <s id="b.JAM.5.12.5">Nuke ati.</s>
      <s id="b.JAM.5.12.6">Wikia wait wajaktiniun jurumaki tusaram, tu chichastaram tajarme.</s>
     </seg>
     <seg type="verse" id="b.JAM.5.13">
      <s id="b.JAM.5.13.1">Atum wait wajakrumka Yuska seataram.</s>
      <s id="b.JAM.5.13.2">Tura pengker nintimsaram pujakrumka, Yuska maaketai takuram Yus kanta kantamataram.</s>
     </seg>
     <seg type="verse" id="b.JAM.5.14">
      <s id="b.JAM.5.14.1">Tura atum sungkurmakrum pujakrumka, Cristonu ainau juuntri ainau Yusen seatriarat tusaram untsuktaram.</s>
      <s id="b.JAM.5.14.2">Turakrumin nusha taar, ii Apuri naarin pachisar Yusen sear, jau ainautirmin namangken olivo macharijai yakatramrarti.</s>
     </seg>
     <seg type="verse" id="b.JAM.5.15">
      <s id="b.JAM.5.15.1">Tura Yus nekasampi anturtawa, tu nintimsar Yusen seainamtaikia jausha tsaartinuitai.</s>
      <s id="b.JAM.5.15.2">Tura jau tunauri amatikia, Yus ni tunaarinka tsangkuratnuitai.</s>
     </seg>
     <seg type="verse" id="b.JAM.5.16">
      <s id="b.JAM.5.16.1">Tura asamtai mai nuamtak atumi tunaaringkia ujaaniktaram.</s>
      <s id="b.JAM.5.16.2">Nunia Yus seatnaitaram.</s>
      <s id="b.JAM.5.16.3">Turakrumka tsaartinuitrume.</s>
      <s id="b.JAM.5.16.4">Aints Yusen nekasampita tusa, miatrusang Yusen umirak pujaunaka tuke nintijai Yusen seau asamtai Yuska anturui.</s>
     </seg>
     <seg type="verse" id="b.JAM.5.17">
      <s id="b.JAM.5.17.1">Yuse chichame etserin Elías naartin nintimrarmi.</s>
      <s id="b.JAM.5.17.2">Nuka iiya nunisang aints ayat, yumi jiturchati tusa Yusen seamiayi.</s>
      <s id="b.JAM.5.17.3">Tu seau asamtai, kampatam musach nunia japchirin yumikia jiturchamiayi.</s>
     </seg>
     <seg type="verse" id="b.JAM.5.18">
      <s id="b.JAM.5.18.1">Nunia ataksha yumi jiturat tusa Yusen seamtai, yumi ataksha jiturmiayi.</s>
      <s id="b.JAM.5.18.2">Tura yumi jitamtai, árak ainau ataksha nerekarmiayi.</s>
     </seg>
     <seg type="verse" id="b.JAM.5.19">
      <s id="b.JAM.5.19.1">Yatsur ainautiram umaarutirmesha, aints Yuse chichamen nekas aa nuna pachisar nekasampita tinu ainayat inaisaramtaisha, nu aintska ataksha Yuse chichamen umirkarti tusaram yaingtaram.</s>
     </seg>
     <seg type="verse" id="b.JAM.5.20">
      <s id="b.JAM.5.20.1">Aints kichik tunaarinnun: Tunaarum inaisata tusa yaingtata nuka, nu tunaarintin tuke mengkakai tusa uwemtikratnuitai.</s>
      <s id="b.JAM.5.20.2">Tura nu aintsu tunaari untsuri au wainiat Yus nunaka mash tsangkuratnuitai.</s>
      <s id="b.JAM.5.20.3">Nuka nekaataram tusan tajarme.</s>
      <s id="b.JAM.5.20.4">Maaketai.</s>
     </seg>
    </div>
   </div>
   <div type="book" id="b.1PE">
    <div type="chapter" id="b.1PE.11">
     <seg type="verse" id="b.1PE.11.1">
      <s id="b.1PE.11.1.1">Wiitjai Pedroitjai.</s>
      <s id="b.1PE.11.1.2">Jesucristo akupkamuitjai.</s>
      <s id="b.1PE.11.1.3">Atum Cristo umirin asaram, atumi nungkari ukukrum kanarutirmin ju papin aatjarme.</s>
      <s id="b.1PE.11.1.4">Ponto nungkanam, tura Galacianmasha, tura Capadocianmasha, tura Asianmasha, tura Bitinianmasha pujuinautirmin ju papin aatjarme.</s>
     </seg>
     <seg type="verse" id="b.1PE.11.2">
      <s id="b.1PE.11.2.1">Ii Apaachiri Yus yaanchuik atumin pachitmas: Wína uchir artatui, tu nintimturmas atumin eatmaku asamtai, Jesucristo umirkataram tusa, atumi nintin ni numpejai japitramrau asamtai, Yuse Wakani: Atumka nekasrum tunaarinchau ataram tusa, atumniaka eatmakmiarume.</s>
      <s id="b.1PE.11.2.2">Yus atumin wait anentramak pengker awajtamsarti, tura angkan pengker nintimratnuncha suramsarti tusan wisha tajarme.</s>
     </seg>
     <seg type="verse" id="b.1PE.11.3">
      <s id="b.1PE.11.3.1">Ii Yusri ii Apuri Jesucristo Apaachiri asamtai: Ameketme juuntam tusar maaketai tiarmi.</s>
      <s id="b.1PE.11.3.2">Tura Yus iin timiá wait anentramau asa: Yamai akiinawa nunisrumek pujustaram tusa, pujut yamarman suramsamiaji.</s>
      <s id="b.1PE.11.3.3">Ii Apuri Jesucristo jakayat jakamunmaya nantakin asamtai, iisha nunisrik tuke Yusnum iwiaakuapi pujustatji tusar nekaji.</s>
     </seg>
     <seg type="verse" id="b.1PE.11.4">
      <s id="b.1PE.11.4.1">Nayaimpinam pujustinka tuke nangkankashtinuitai.</s>
      <s id="b.1PE.11.4.2">Nuningkia tunauka pengké atsutnuitai.</s>
      <s id="b.1PE.11.4.3">Tura nuningkia weamrashtinuitrume.</s>
      <s id="b.1PE.11.4.4">Yuska nuni pujut nangkankashtinnaka suramsatnuitrume.</s>
     </seg>
     <seg type="verse" id="b.1PE.11.5">
      <s id="b.1PE.11.5.1">Yus nekasampita tinu asakrumin, ukunam atumin uwemtikramratin asa, ni kakarmarijai atumniaka waitmarme.</s>
      <s id="b.1PE.11.5.2">Atumin uwemtikramratniunka yanchuk umismau asamtai ukunam Yus inakturmastinuitrume.</s>
     </seg>
     <seg type="verse" id="b.1PE.11.6">
      <s id="b.1PE.11.6.1">Tura asamtai ju nungkanam pujakrum jumchik musach itiurkachmin pujarme.</s>
      <s id="b.1PE.11.6.2">Antsu yamaikia wait wajakrumsha, ukunam pengker pujustinuapitji tusaram nukap wararme.</s>
     </seg>
     <seg type="verse" id="b.1PE.11.7">
      <s id="b.1PE.11.7.1">Kuri akik asamtai, aints ainau: ¿Nekas kuriashi? tusar jinum tseerar, kurichuitkungka esaatatui tusar turinawai.</s>
      <s id="b.1PE.11.7.2">Yuscha nunisang atumin nekapramsatas: ¿Nekasash wina umirtina? tusa wait wajaktiniun akupturmarme.</s>
      <s id="b.1PE.11.7.3">Kurikia akik ayat mengkakatnuitai.</s>
      <s id="b.1PE.11.7.4">Antsu atumka nekasrum Yus nekasampita takurmeka mengkakashtinuitrume.</s>
      <s id="b.1PE.11.7.5">Tura ii Apuri Jesucristo wantinturmak atumin pengker awajtamsatnuitrume.</s>
      <s id="b.1PE.11.7.6">Tura atumin chichartamak: Wína nekasampita turutu asaram, nekasrum pengker nintimsaram wína pujutirun paaniunam pujustaram tusa juramkitnuitrume.</s>
     </seg>
     <seg type="verse" id="b.1PE.11.8">
      <s id="b.1PE.11.8.1">Atumka Jesucristo wainchautiatrum anearme.</s>
      <s id="b.1PE.11.8.2">Tura wainchautiatrum Cristo nekasampita tusaram nukap waraarme.</s>
      <s id="b.1PE.11.8.3">Nu waraamuka nayaimpinam warastinua nunisketai.</s>
      <s id="b.1PE.11.8.4">Antsu tu awai titatkamaram tujintarme.</s>
     </seg>
     <seg type="verse" id="b.1PE.11.9">
      <s id="b.1PE.11.9.1">Tura atumka Cristo nekasampita tinu asakrumin atumin uwemtikramratnuitrume.</s>
      <s id="b.1PE.11.9.2">Nu uwemratin nintimsaram nukap wararme.</s>
     </seg>
     <seg type="verse" id="b.1PE.11.10">
      <s id="b.1PE.11.10.1">Yaanchuikia Yuse chichame etserin ainau nintimsar: ¿Itiur uwemratnukitaij? tusar nekaawartas wakeriarmiayi.</s>
      <s id="b.1PE.11.10.2">Tuminamtai yaanchuik nekamtikiamu asar Yus atumin pengker awajtamsatniun pachisar aararmiayi.</s>
     </seg>
     <seg type="verse" id="b.1PE.11.11">
      <s id="b.1PE.11.11.1">Yaanchuik Cristo akiintsaing, ni Wakani ni wait wajaktintrin pachis, nunia ni jaka nantaktintrincha pachis, nunia nayaimpinam pujustintrincha pachis, Yuse chichame etserin ainaun aamtikramiayi.</s>
      <s id="b.1PE.11.11.2">Tura asamtai ¿yáki at? tura ¿warutik wantinkat? tusar nekaawartas wakeriarmiayi.</s>
     </seg>
     <seg type="verse" id="b.1PE.11.12">
      <s id="b.1PE.11.12.1">Yus ni chichame etserin ainaun yaanchuik nekamtikiamia nunaka niin pachiska aamtikrachmiayi.</s>
      <s id="b.1PE.11.12.2">Antsu atumin nekamtikramratas aamtikramiayi.</s>
      <s id="b.1PE.11.12.3">Tura Yus ni Wakanin nayaimpinmaya akupkau asamtai, ni kakarmarijai Yusnum uwemratin chichaman atumin etserkarmia nuke nu chichamnasha yamaisha ujatmarme.</s>
      <s id="b.1PE.11.12.4">Yuse awemamuri ainausha nu etsermaun pachisar paan nekaawartas wakerinayat yuumatinawai.</s>
     </seg>
     <seg type="verse" id="b.1PE.11.13">
      <s id="b.1PE.11.13.1">Yuse wakeramuri itiurak aa tusaram nekau asaram, paan nintimrataram.</s>
      <s id="b.1PE.11.13.2">Tu nintimsaram pujau asaram, ii Apuri Jesucristo wantinak atumin pengker awajtamsatin yawetsuk nakastaram.</s>
     </seg>
     <seg type="verse" id="b.1PE.11.14">
      <s id="b.1PE.11.14.1">Yaanchuik Yus itiurak aa tusaram nekachu asaram, atumi wakeramuri umirkuram pujuyarme.</s>
      <s id="b.1PE.11.14.2">Antsu yamaikia Yuse uchiri asaram, atumi Apaachiri Yus umirin ataram.</s>
     </seg>
     <seg type="verse" id="b.1PE.11.15">
      <s id="b.1PE.11.15.1">Yus wína uchir ataram tusa, atumin eatmakmia nuka pengké tunaarinchau asamtai, atumsha nunisrumek pengké tunaarinchau ataram.</s>
     </seg>
     <seg type="verse" id="b.1PE.11.16">
      <s id="b.1PE.11.16.1">Yuse chichame tu aarmawaitai.</s>
      <s id="b.1PE.11.16.2">Yus chichaak: “Wikia pengké tunaarinchau asamtai, atumsha nunisrumek tunaarinchau ataram,” timiayi.</s>
     </seg>
     <seg type="verse" id="b.1PE.11.17">
      <s id="b.1PE.11.17.1">Yus aintsti turutinka mash metek jiirmaji.</s>
      <s id="b.1PE.11.17.2">Tura asamtai atumka Yus: “Apaachia,” tau asaram iwiaaku pujakrumka, wait wajaktiniun surusai tusaram shamkataram.</s>
     </seg>
     <seg type="verse" id="b.1PE.11.18">
      <s id="b.1PE.11.18.1">Yaanchuikia atumi juuntri nangkamiar puju armia nunisrumek atumsha pujuyarme.</s>
      <s id="b.1PE.11.18.2">Tura asakrumin Yus atumin: Tu pujusairam tusa uwemtikramramiarume.</s>
      <s id="b.1PE.11.18.3">Atumsha nusha nekarme.</s>
      <s id="b.1PE.11.18.4">Yus kuikiajaingkia, tura kurijaisha mengkakatin aa nujaingkia atumi tunaarin akiimiakka sumarmakchamiarume.</s>
     </seg>
     <seg type="verse" id="b.1PE.11.19">
      <s id="b.1PE.11.19.1">Antsu Cristo numpejai sumarmakmiarume.</s>
      <s id="b.1PE.11.19.2">Yaanchuik aints ainau tunaun turinak: Yus tunaurun tsangkutrurat tusar, uwija uchirin shiirman sungkurinchaun main armiayi.</s>
      <s id="b.1PE.11.19.3">Cristosha uwija uchiriya nunisang jarutramkau asa, iinka tunaanumia uwemtikramramiaji.</s>
     </seg>
     <seg type="verse" id="b.1PE.11.20">
      <s id="b.1PE.11.20.1">Yus nungkanka najantsuk, ni Uchirin Criston aints ainaun uwemtikratas jakati tusa nintimramiayi.</s>
      <s id="b.1PE.11.20.2">Tura asa yamai pujautirmin pengker awajtamsartas Cristoka wantinkamiayi.</s>
     </seg>
     <seg type="verse" id="b.1PE.11.21">
      <s id="b.1PE.11.21.1">Nunia Yus ni Uchirin jakamunmaya inankin asa nayaimpinam iwiakmiayi.</s>
      <s id="b.1PE.11.21.2">Tura asamtai atumsha: Wi jakamtaisha, Yus nekasampi wína inantuki nayaimpinam juruktinuita, tu nintimsaram pujau asaram Cristo nekasampita takuram, Yus tuke nintimsaram pujarme.</s>
     </seg>
     <seg type="verse" id="b.1PE.11.22">
      <s id="b.1PE.11.22.1">Nintimrataram.</s>
      <s id="b.1PE.11.22.2">Atumka Yuse chichame antuku asaram, tuke iwiaaku pujusmi tusaram, Yusnumia akiinawaitrume.</s>
      <s id="b.1PE.11.22.3">Nu yamaram pujutnaka atumi apari, tura atumi nukurisha suramsachminuitrume.</s>
      <s id="b.1PE.11.22.4">Antsu atumka Yuse chichame nekas aa nu umirkau asaram, tuke iwiaaku pujustinuitrume.</s>
      <s id="b.1PE.11.22.5">Nu chichamka pengké mengkakashtinuitai.</s>
      <s id="b.1PE.11.22.6">Atumka Cristonu ainaujai nekasrum aneenisrum pujustasrum atumi tunaari inaisaram, atumi nintingkia pengker awajrume.</s>
      <s id="b.1PE.11.22.7">Tura asaram tuke inaitsuk aneenin ataram.</s>
     </seg>
     <seg type="verse" id="b.1PE.11.24">
      <s id="b.1PE.11.24.1">Tura asamtai Yuse chichame tu aarmawaitai: “Aints mash nupaaya nunisarang ainawai.</s>
      <s id="b.1PE.11.24.2">Aints miajuitjai tinayat, yangkura nunisarang ainawai.</s>
      <s id="b.1PE.11.24.3">Antsu nupaasha tura yangkursha minar mengkainayi.</s>
     </seg>
     <seg type="verse" id="b.1PE.11.25">
      <s id="b.1PE.11.25.1">Antsu ii Apuri chichamengka pengké mengkakashtinuitai.”</s>
      <s id="b.1PE.11.25.2">Tu aarmawaitai.</s>
      <s id="b.1PE.11.25.3">Nu uwemratin chichamnaka atumniaka tuke ujatmakaruitai.</s>
     </seg>
    </div>
    <div type="chapter" id="b.1PE.12">
     <seg type="verse" id="b.1PE.12.1">
      <s id="b.1PE.12.1.1">Tura asamtai tunau ainia nuka mash inaisaram, anangmatnusha tura tunau ayatrumek: Wikia pengkeraitjai tumamtincha, tura suwirpiaku jiinitcha, tura chikich ainau pachisrum pasé chichat tuke inaisataram.</s>
     </seg>
     <seg type="verse" id="b.1PE.12.2">
      <s id="b.1PE.12.2.1">Antsu ii Apuri pengkeraitai tusaram nekau asaram, uchi yama akiina muntsun kintajai metek wakera nunisrumek, Yuse chichame nekas pengker aa nu wakerin ataram.</s>
      <s id="b.1PE.12.2.2">Yuse chichamejai tuke uwemrau asaram, atumi ninti kakamtikratasrum turataram.</s>
     </seg>
     <seg type="verse" id="b.1PE.12.4">
      <s id="b.1PE.12.4.1">Ii Apuringkia itiurak awa tusaram nintimrataram.</s>
      <s id="b.1PE.12.4.2">Aints ainau jean kayajai jeaminak chikich kayan pengkeran wainkariat: Ju kayaka paseetai tusar, nakitinak ajapawarmiayi.</s>
      <s id="b.1PE.12.4.3">Ii Apuringkia nu kaya nekas pengkera tumawaitai.</s>
      <s id="b.1PE.12.4.4">Niincha tunaarinchau waininayat nakitrarmiayi.</s>
      <s id="b.1PE.12.4.5">Tura wainiat Yus niin ataksha inankimiayi.</s>
      <s id="b.1PE.12.4.6">Tura asa tuke iwiaakuitai.</s>
     </seg>
     <seg type="verse" id="b.1PE.12.5">
      <s id="b.1PE.12.5.1">Yus atumin tuke iwiaaku pujustinun suramsau asamtai, atumsha Yuse jee kaya jeamkamua nunisrumek pujarme.</s>
      <s id="b.1PE.12.5.2">Nunia sacerdotea nunisrumek aints ainau pachisrum Yuska seatinuitrume.</s>
      <s id="b.1PE.12.5.3">Sacerdote ainauka tangku ainaun maawar, Yusen susartas epeu armiayi.</s>
      <s id="b.1PE.12.5.4">Antsu Jesucristo atumi tunaarinka japitramrau asamtai, Yus atumniaka tunaachawa nunisrumek pujarmin jiirmarme.</s>
      <s id="b.1PE.12.5.5">Tura asamtai atumka tuke inaitsuk Yus maaketai titaram.</s>
     </seg>
     <seg type="verse" id="b.1PE.12.6">
      <s id="b.1PE.12.6.1">Tura nuna pachis Yuse chichame tu aarmawaitai.</s>
      <s id="b.1PE.12.6.2">Yus chichaak: “Wainkataram.</s>
      <s id="b.1PE.12.6.3">Wikia Sión yaktanam kaya juuntan pujsatnuitjai.</s>
      <s id="b.1PE.12.6.4">Tura asamtai nu kayanka nekasampita tiartin ainauka niin umirinau asar pengké natsaarchartinuitai,” timiayi.</s>
      <s id="b.1PE.12.6.5">Tu aarmawaitai.</s>
     </seg>
     <seg type="verse" id="b.1PE.12.7">
      <s id="b.1PE.12.7.1">Ii Apurin pachis tu aarmau asamtai, atumka ii Apuri nekasampita tinu asaram, Cristoka nekas pengkeraitai tarume.</s>
      <s id="b.1PE.12.7.2">Antsu Cristo umirchau ainaun pachis Yuse chichame tu aarmawaitai: “Jea jeamin ainau kayanka ajapawarmiayi.</s>
      <s id="b.1PE.12.7.3">Antsu Yus ni Uchirin tayat nu kayanka pachis: Nuka timiá pengkeraitai,” tawai.</s>
     </seg>
     <seg type="verse" id="b.1PE.12.8">
      <s id="b.1PE.12.8.1">Tura chikich aarmaunasha miatrusang umikmiayi.</s>
      <s id="b.1PE.12.8.2">Nu aarmauka tu aarmawaitai: “Nu kayanka tukumkar iyarartinuitai.”</s>
      <s id="b.1PE.12.8.3">Cristo chichamen umirtsuk pujuinauka, kayan tukuminawa nunisarang iyaartin ainawai.</s>
      <s id="b.1PE.12.8.4">Tura kayan tukumkar iyainawa nunisarang pujuinauka wína chichamrunka umirtutsuk pujuinau asar, tuke wait wajakartin ainawai Yuska tawai.</s>
     </seg>
     <seg type="verse" id="b.1PE.12.9">
      <s id="b.1PE.12.9.1">Antsu Yuska: Winar ataram tusa, atumin eatmakmiarume.</s>
      <s id="b.1PE.12.9.2">Tura asa sacerdotea nunisrumek chikich aints ainausha pachisrum wína seattiaram tusa, Yuska atumniaka inaitamkamiarume.</s>
      <s id="b.1PE.12.9.3">Tura Yus pengker turatnuka tu awai tusaram, chikich aints ainausha nekamtikiatnuitrume.</s>
      <s id="b.1PE.12.9.4">Atumka teenam pujarmin wainiat, Yuska atumin chichartamak: Winia paaniur nekas pengker aa nuni pujusmintrum tusa atumniaka untsurmakmiarume.</s>
     </seg>
     <seg type="verse" id="b.1PE.12.10">
      <s id="b.1PE.12.10.1">Atumka yaanchuikia Yuse aintsringkia achayarume.</s>
      <s id="b.1PE.12.10.2">Antsu yamaikia Yuse aintsri arume.</s>
      <s id="b.1PE.12.10.3">Yaanchuikia Yuska atumniaka waitka anentramchauyarume.</s>
      <s id="b.1PE.12.10.4">Antsu yamaikia wait anentramrume.</s>
     </seg>
     <seg type="verse" id="b.1PE.12.11">
      <s id="b.1PE.12.11.1">Aneetir ainautiram, ju nungkanam tuke iraawa nunisrumek pujau asakrumin atumniaka tajarme: Atumi namangke wakera nuka tsangkatkairap.</s>
      <s id="b.1PE.12.11.2">Nu turakrumka atumi nintingkia pasemamtikratnuitrume.</s>
     </seg>
     <seg type="verse" id="b.1PE.12.12">
      <s id="b.1PE.12.12.1">Cristo umirchau ainaujai pachintraram pujayatrumek, nekasrum pengker pujustaram.</s>
      <s id="b.1PE.12.12.2">Yamaikia atumin pachitmasar: Tunau ainawai tusar pasé chichau ainayat, Yus nu aints ainau turamurin jiistin kinta jeamtai, nu aints ainauka atum pengker turamurmin wainkau asar, Yusnaka pengker awajsartin ainawai.</s>
     </seg>
     <seg type="verse" id="b.1PE.12.13">
      <s id="b.1PE.12.13.1">Cristo atumi Apuri asamtai, apu naamkaru ainau mash umirkataram.</s>
      <s id="b.1PE.12.13.2">Juun apu nuna nangkamasang atsau asamtai nusha umirkataram.</s>
     </seg>
     <seg type="verse" id="b.1PE.12.14">
      <s id="b.1PE.12.14.1">Tura juun apu chikich apun akupkau asamtai, nu apusha umirkataram.</s>
      <s id="b.1PE.12.14.2">Apu ainauka tunau takau ainaunaka achikiar kársernum akupinawai.</s>
      <s id="b.1PE.12.14.3">Tura pengker takau ainaunka pengker awajin ainawai.</s>
     </seg>
     <seg type="verse" id="b.1PE.12.15">
      <s id="b.1PE.12.15.1">Atumka nekas pengker aa nu turataram tusa Yuska wakerawai.</s>
      <s id="b.1PE.12.15.2">Nu turakrumka nintinchau ainau nekachu asar, atumin pachitmasar nangkamiar chichainau asaramtai, nekas pengker pujau asaram itatmamtikiatnuitrume.</s>
     </seg>
     <seg type="verse" id="b.1PE.12.16">
      <s id="b.1PE.12.16.1">Atumka nekasrum angkan pujau asaram, angkan pujuinawa nunisrumek pujustaram.</s>
      <s id="b.1PE.12.16.2">Tura wikia angkan pujau asan, wína wakeramurnaka pachitsuk turatatjai, tuuka nintimsairap.</s>
      <s id="b.1PE.12.16.3">Antsu Yuse inatiriya nunisrumek pujustaram.</s>
     </seg>
     <seg type="verse" id="b.1PE.12.17">
      <s id="b.1PE.12.17.1">Mash aints ainau pengker awajsataram.</s>
      <s id="b.1PE.12.17.2">Tura Cristonu ainauka aneetaram.</s>
      <s id="b.1PE.12.17.3">Tura Yuska umirkataram.</s>
      <s id="b.1PE.12.17.4">Tura juun apu pengker awajsataram tajarme.</s>
     </seg>
     <seg type="verse" id="b.1PE.12.18">
      <s id="b.1PE.12.18.1">Aintsu inatiri ainautirmin tajarme: Atumi inatmin pengker awajsaram tuke umirkataram.</s>
      <s id="b.1PE.12.18.2">Tura atumi inatmin pengker awajtaminauk umirtsuk, antsu chikich inatmin pasé chichartaminau wainiatrumek umirkataram.</s>
     </seg>
     <seg type="verse" id="b.1PE.12.19">
      <s id="b.1PE.12.19.1">Tura aints tunau takachu ayat, Yusen aneau asa wait wajaksha, nekas pengker nintimias wait wajakminuitai.</s>
     </seg>
     <seg type="verse" id="b.1PE.12.20">
      <s id="b.1PE.12.20.1">Antsu tunau turaram jaimiasrumek wait wajakrumka ¿Yuska pengker awajkurmek pujaram?</s>
      <s id="b.1PE.12.20.2">Atsa.</s>
      <s id="b.1PE.12.20.3">Antsu pengker aa nu turayatrum wait wajakrumka, jaimiasrum wait wajau asaram, nekasrum Yuska pengker awajrume.</s>
     </seg>
     <seg type="verse" id="b.1PE.12.21">
      <s id="b.1PE.12.21.1">Cristo atumin pachitmas wait wajakmiayi.</s>
      <s id="b.1PE.12.21.2">Tura asa: Wiya nunisrumek atumsha wait wajaktinuitrume tusa, atumin nuitamrau asamtai, atumsha niya nunisrumek wait wajaktinuitrume.</s>
     </seg>
     <seg type="verse" id="b.1PE.12.22">
      <s id="b.1PE.12.22.1">Cristoka tunaunaka pengké turachmiayi.</s>
      <s id="b.1PE.12.22.2">Tura aintsnaka kichkisha pengké anangkachmiayi.</s>
     </seg>
     <seg type="verse" id="b.1PE.12.23">
      <s id="b.1PE.12.23.1">Tura niin pasé chicharinamsha, pajaki aikchamiayi.</s>
      <s id="b.1PE.12.23.2">Tura waitkinamsha yapaijmiaktaj tichamiayi.</s>
      <s id="b.1PE.12.23.3">Antsu Yus ukunam aints ainau tunaarin mash yapaijkiatin asamtai, wína Apaachir Yus jiisti timiayi.</s>
     </seg>
     <seg type="verse" id="b.1PE.12.24">
      <s id="b.1PE.12.24.1">Tura asamtai atumi tunaaringkia mash inaisaram, aints jakau tunau pachiatsua nunisrumek tunaarinchau pujustaram tusa, Cristo ningki ii tunaarin akiimiatramkatas numinam waitnas jarutramkamiaji.</s>
      <s id="b.1PE.12.24.2">Atumin uwemtikramratas Cristoka awatnarmiayi.</s>
     </seg>
     <seg type="verse" id="b.1PE.12.25">
      <s id="b.1PE.12.25.1">Yaanchuikia atumin waitmaktin atsau asamtai, uwija mengkakawa nunisrumek atumka pujuyarme.</s>
      <s id="b.1PE.12.25.2">Antsu yamaikia Cristonam jeau asakrumin, nuka uwija wainua nunisang atumin waitmarme.</s>
     </seg>
    </div>
    <div type="chapter" id="b.1PE.13">
     <seg type="verse" id="b.1PE.13.1">
      <s id="b.1PE.13.1.1">Aishrintin ainautiram, atumi aishri umirkataram.</s>
      <s id="b.1PE.13.1.2">Atum Yus miatrusrumek umirkuram pujakrumin, atumi aishringkia Yuse chichamen nekasampita tutsuk pujuinayat, atumi pengker pujamurmin wainkar, atumka chicharchamaitiat, atumi aishringkia Yus umirtan wakerukartinuitai.</s>
     </seg>
     <seg type="verse" id="b.1PE.13.3">
      <s id="b.1PE.13.3.1">Atumka nekasrum shiirmawach wajastaj tu nintimkurmeka, iwiarmamratnuka nintimtusairap.</s>
      <s id="b.1PE.13.3.2">Tura atumi intashi shiiram iwiaratnusha, tura kurijai iwiarmamratnusha, tura wejmak akik entsartincha nintimtusairap.</s>
      <s id="b.1PE.13.3.3">Antsu Yusen nekasan pengker awajsatasan shiirmawach wajastaj takurmeka, aints ainausha kajertsuk, pengker nintimtin atatjai, tu nintimin ataram.</s>
     </seg>
     <seg type="verse" id="b.1PE.13.5">
      <s id="b.1PE.13.5.1">Yaanchuikia nuwa pengker nintintin ainau Yusen pengker awajsartas wakeriarmia nuka ni aishrin umirinak ni nintijai pengker nintimsar pujuu armiayi.</s>
     </seg>
     <seg type="verse" id="b.1PE.13.6">
      <s id="b.1PE.13.6.1">Tura Sarasha Abrahaman umirin asa aishrin: “Apuru” tinuyayi.</s>
      <s id="b.1PE.13.6.2">Nuwa ainautiram, atumka nekas pengker aa nu turakrumka, tura shamrumtin wainiatrum shamtsuk pujakrumka, Sara nunisrumek pujustinuitrume.</s>
     </seg>
     <seg type="verse" id="b.1PE.13.7">
      <s id="b.1PE.13.7.1">Nuwentin ainautirmincha tajarme: Atumi nuwarijai pengker awajnaisaram pujustaram.</s>
      <s id="b.1PE.13.7.2">Nuwa ainauka aishmangtijai metekka kakarmaka ainatsui.</s>
      <s id="b.1PE.13.7.3">Antsu Yus aishmang ainautin, tura nuwa ainauncha metek wait anentramak tuke pujustinaka suramsau asamtai, atumi nuwaringkia pengker awajsataram.</s>
      <s id="b.1PE.13.7.4">Yus wi seamun anturtukat tusaram turataram.</s>
     </seg>
     <seg type="verse" id="b.1PE.13.8">
      <s id="b.1PE.13.8.1">Nuniasha Cristonu ainautirmin tajarme: Mash iruntraram metek nintimin ataram.</s>
      <s id="b.1PE.13.8.2">Tura wait anenain ataram.</s>
      <s id="b.1PE.13.8.3">Tura pataachirmea nunisrumek aneenin ataram.</s>
      <s id="b.1PE.13.8.4">Tura pengker awajnaisaram: Wikia miajuitjai tutsuk asataram.</s>
     </seg>
     <seg type="verse" id="b.1PE.13.9">
      <s id="b.1PE.13.9.1">Atumin pasé awajtaminamtaisha, atumka yapaijtsuk asataram.</s>
      <s id="b.1PE.13.9.2">Tura atumin katsekraminamtaisha: Wisha yapaijkiataj tiirap.</s>
      <s id="b.1PE.13.9.3">Antsu Yus atumniaka pengker awajtamsatas wakerau asamtai: Wína pasé awajtinauncha Yus yaingti tusaram, yapaijtsuk pengker awajsataram.</s>
     </seg>
     <seg type="verse" id="b.1PE.13.10">
      <s id="b.1PE.13.10.1">Yuse chichamesha tu aarmawaitai: “Ii Apuri Yuska nekas pengke nintintin ainaun wainin asa, ni seamuncha anturui.</s>
      <s id="b.1PE.13.10.2">Antsu tunau takau ainaunka nakitawai.</s>
      <s id="b.1PE.13.10.3">Tura asamtai aints pengker nintimias wara warat pujustas wakerakka, pasé chichamnasha chichatsuk asati.</s>
      <s id="b.1PE.13.10.4">Tura wait chichamnasha etsertsuk asati.</s>
      <s id="b.1PE.13.10.5">Tura pasé aa nunaka mash inais, pengker aa nuna turin ati.</s>
      <s id="b.1PE.13.10.6">Tura angkan pengker nintimias pujutan wakerukti.</s>
      <s id="b.1PE.13.10.7">Tura tu pujustas wakerau asa, tuke inaitsuk angkan pengker nintimias pujusti.”</s>
      <s id="b.1PE.13.10.8">Tu aarmau asamtai tuke nunisrumek pujustaram tajarme.</s>
     </seg>
     <seg type="verse" id="b.1PE.13.13">
      <s id="b.1PE.13.13.1">Atumsha tuke inaitsuk pengker aa nu turakrumningkia ¿yáki atumnasha paseesha awajtamsarti?</s>
     </seg>
     <seg type="verse" id="b.1PE.13.14">
      <s id="b.1PE.13.14.1">Antsu atumka pengker aa nu takau asakrumin, atumin pasé awajtaminamtaisha, Yus atumin waramtikramsatnuitrume.</s>
      <s id="b.1PE.13.14.2">Atumin pasé awajtaminamtaisha shamkairap, tura napchau nintimtsuk asataram.</s>
     </seg>
     <seg type="verse" id="b.1PE.13.15">
      <s id="b.1PE.13.15.1">Antsu Cristo wína Apuruitai tusaram, tuke tu nintimsaram pujustaram.</s>
      <s id="b.1PE.13.15.2">Tura aints atumin: ¿Warukarmea Cristosha umirume? turaminamtaisha, atumka jampetsuk Yus wína jiirui, tu nintimsaram: Tuke Yusnum pujustinuapitji tusaram aimkataram.</s>
      <s id="b.1PE.13.15.3">Atumka Cristonu asaram, napchauka nintimtsuk nu nangkamiar aujmatramkaru ainauka inatsartasrum pengker aa nu turataram tajarme.</s>
     </seg>
     <seg type="verse" id="b.1PE.13.17">
      <s id="b.1PE.13.17.1">Tunau takau ainau pasé turinau asar wait wajakartinuitai.</s>
      <s id="b.1PE.13.17.2">Antsu atumka pengker aa nu takaayatrumek, Yus wakerau asamtai wait wajakrumka, nekasrum pengker nintimsaram wait wajaktinuitrume.</s>
      <s id="b.1PE.13.17.3">Nuka pengkeraitai.</s>
     </seg>
     <seg type="verse" id="b.1PE.13.18">
      <s id="b.1PE.13.18.1">Cristo ningki wakerak, nuniangka pengké jakashtinun, ii tunaarin sakturmartas jarutramkamiaji.</s>
      <s id="b.1PE.13.18.2">Tura ningkia tunaarinchautiat tunaarintin ainautin Yusnum jeekartuktas wait wajakmiayi.</s>
      <s id="b.1PE.13.18.3">Tura asamtai ni namangken yanchuk jakau wainiat, Yuse Wakani ataksha inankimiayi.</s>
     </seg>
     <seg type="verse" id="b.1PE.13.19">
      <s id="b.1PE.13.19.1">Tura ni namangke jaka tepayat, jakau wakani kársernum engkeamua nunisarang matsatmaunum Cristo Wakani chichaman etserkatas wemiayi.</s>
     </seg>
     <seg type="verse" id="b.1PE.13.20">
      <s id="b.1PE.13.20.1">Yaanchuiksha Noé juun kanun takaamtai, Yus aints ainau wína umirtukarat tusa nakamiayi.</s>
      <s id="b.1PE.13.20.2">Yuska nakamaitiat Noé etsermaun aints ainauka umirkacharmiayi.</s>
      <s id="b.1PE.13.20.3">Tura entsa nujangkruamtai, aints ocho (8) nuke uwemrarmiayi.</s>
      <s id="b.1PE.13.20.4">Antsu chikich ainauka mash kajingkiarmiayi.</s>
      <s id="b.1PE.13.20.5">Nu jakaru ainau wakani matsatmaunum Cristoka chichaman etserkatas wemiayi.</s>
     </seg>
     <seg type="verse" id="b.1PE.13.21">
      <s id="b.1PE.13.21.1">Entsa nujangkruamunam Noé uwemramia nunisrik iisha uwemratnuitji.</s>
      <s id="b.1PE.13.21.2">Antsu Cristo umirkatasar maakrikia, ii namangke pakuichau ati tusarkia maatsji.</s>
      <s id="b.1PE.13.21.3">Antsu Yus seakur: Yamaram ninti pengké tunaachau aa nu surusta titasar maaji.</s>
      <s id="b.1PE.13.21.4">Jesucristo jakamunmaya nantakin asamtai iisha nunisrik uwemrawaitji.</s>
     </seg>
     <seg type="verse" id="b.1PE.13.22">
      <s id="b.1PE.13.22.1">Cristo jaka nantaki nayaimpinam wakamiayi.</s>
      <s id="b.1PE.13.22.2">Tura Yuse awemamuri ainauncha, tura ju nungkanmaya apu ainauncha, tura kakaram ainauncha mash inau asa, yamaikia Yuse untsurinini apu keemtainum pujawai.</s>
     </seg>
    </div>
    <div type="chapter" id="b.1PE.14">
     <seg type="verse" id="b.1PE.14.1">
      <s id="b.1PE.14.1.1">Cristo ju nungkanam aints wajas wait wajakmiayi.</s>
      <s id="b.1PE.14.1.2">Tura asamtai atumsha nunisrumek wait wajakrumka, paan nintimsaram: Wisha Cristoa nunisnak wait wajakminuitjai titaram.</s>
      <s id="b.1PE.14.1.3">Aints Criston nintimias wait wajakka tunaunaka pachiatsui.</s>
     </seg>
     <seg type="verse" id="b.1PE.14.2">
      <s id="b.1PE.14.2.1">Tura wína wakeramurnaka turashtatjai, antsu iwiaaku pujaknaka Yuse wakeramurinak umiktatjai, tu nintimias pujauka tunaunaka pachiatsui.</s>
     </seg>
     <seg type="verse" id="b.1PE.14.3">
      <s id="b.1PE.14.3.1">Yusen umirchau ainau turina nuka atumsha nunisrumek yaanchuikia mash turinuyarme.</s>
      <s id="b.1PE.14.3.2">Tura atumi wakeramuri takau asaram, tuke tsanirmatcha wakerinuyarume.</s>
      <s id="b.1PE.14.3.3">Tura tunau nintimsaram ushu ayarme.</s>
      <s id="b.1PE.14.3.4">Tura nampekrum tuke shinutcha shinuyarme.</s>
      <s id="b.1PE.14.3.5">Tura chikich aintsu yusri Yuschau wainiatrum: Ameketme Yusem tinuyarme.</s>
     </seg>
     <seg type="verse" id="b.1PE.14.4">
      <s id="b.1PE.14.4.1">Antsu yamaikia nu turutka nakitau asakrumin, atumjai nu tunau turiarmia nuka atumin kajertaminak: Maj ¿warukaya iijai tsanitan nakitinawa? tusar pasé chichartaminawai.</s>
     </seg>
     <seg type="verse" id="b.1PE.14.5">
      <s id="b.1PE.14.5.1">Tura nu aints ainauka ni tunaarincha ukunam mash ujakartinuitai.</s>
      <s id="b.1PE.14.5.2">Cristoka iwiaaku ainau tunaarincha, tura jakaru ainau tunaarincha mash nekau asamtai, niin ujakartin ainawai.</s>
     </seg>
     <seg type="verse" id="b.1PE.14.6">
      <s id="b.1PE.14.6.1">Yaanchuik kajingkiaru ainausha iwiaaku pujuinaing nu chichamka ujakmau armiayi.</s>
      <s id="b.1PE.14.6.2">Mash aints ainau jainawa nunisarang ni namangkengka jakariat, ni wakani tuke Yusjai iwiaaku pujusarat tusa, Yusnum uwemratin chichamka ujakmau armiayi.</s>
     </seg>
     <seg type="verse" id="b.1PE.14.7">
      <s id="b.1PE.14.7.1">Ju nungka amukatnuka jeatak wajasi.</s>
      <s id="b.1PE.14.7.2">Tura asamtai atumka paan nintimsaram pujustaram.</s>
      <s id="b.1PE.14.7.3">Tura asaram Yus seat kakantrataram.</s>
     </seg>
     <seg type="verse" id="b.1PE.14.8">
      <s id="b.1PE.14.8.1">Tura atum mash turarme nusha nangkamasrumek aneenitaram.</s>
      <s id="b.1PE.14.8.2">Tuke aneenisrum pujakrumka, chikicha tunaari untsuri wainiatrumek nuka tsangkuratnuitrume.</s>
     </seg>
     <seg type="verse" id="b.1PE.14.9">
      <s id="b.1PE.14.9.1">Tura atumi jeen irasartas wininamtaisha, jeasha surimshimka nintimtsuk tsangkamkataram.</s>
     </seg>
     <seg type="verse" id="b.1PE.14.10">
      <s id="b.1PE.14.10.1">Yus aintstin mash pengker awajtamu asa, ii takatrinka kichik kichik suramsamiaji.</s>
      <s id="b.1PE.14.10.2">Tura asamtai Yus wakera nunisrumek chikich ainaujaisha yaainikrum pengker awajnaisaram pujustaram.</s>
     </seg>
     <seg type="verse" id="b.1PE.14.11">
      <s id="b.1PE.14.11.1">Yuse chichame etserkurmeka, Yus tita tusa, atumin nekamtikramau asamtai, Ni wakera nunisrumek etserkataram.</s>
      <s id="b.1PE.14.11.2">Tura chikich ainau yayaakrumka, Yus ni kakarmarin atumin suramsau asamtai, nu aints ainau yaingtaram.</s>
      <s id="b.1PE.14.11.3">Mash turarme nuka aints ainau tuke mash: Yus juuntapita tiarat tusaram, Jesucristo nintimsaram turataram.</s>
      <s id="b.1PE.14.11.4">Aints ainau Jesucriston tuke inaitsuk pengker nintimtusarat tusaram tura: Ameketme kakarmam tiarat tusaram nuka turataram.</s>
      <s id="b.1PE.14.11.5">Tu ati.</s>
     </seg>
     <seg type="verse" id="b.1PE.14.12">
      <s id="b.1PE.14.12.1">Aneetir ainautiram, Yus atumin aneachmau nekapramatai, nukap wait wajakrumka: Maj ¿warukantsuk timiá wait wajaij? tuuka nintimsairap.</s>
     </seg>
     <seg type="verse" id="b.1PE.14.13">
      <s id="b.1PE.14.13.1">Antsu Cristoa nunisrumek wait wajau asaram warastaram.</s>
      <s id="b.1PE.14.13.2">Yamaik nukap wait wajayatrum, Cristo wantinkamtai nukap warastin asaram, atumka yamaisha warastaram.</s>
     </seg>
     <seg type="verse" id="b.1PE.14.14">
      <s id="b.1PE.14.14.1">Cristo naarin pachisar atumin katsekraminamtaisha, Yuse Wakani nekas pengker aa nuka atumin engkemturmau asamtai nekasrum warastinuitrume.</s>
     </seg>
     <seg type="verse" id="b.1PE.14.15">
      <s id="b.1PE.14.15.1">Mangkartin ainausha, tura kasa ainausha, tura chikich tunau turin ainausha, nunia kichnau nangkamiar chichaina nusha mash tunau asar wait wajainawai.</s>
      <s id="b.1PE.14.15.2">Antsu wisha nuna turunawai tusaram atumka aneartaram.</s>
      <s id="b.1PE.14.15.3">Tura atumningkia nu wait wajamuka atsuti tusaram, tunaaka turuwairap.</s>
     </seg>
     <seg type="verse" id="b.1PE.14.16">
      <s id="b.1PE.14.16.1">Antsu Cristonu asaram wait wajakrumka, natsaamtsuk wait wajaktinuitrume.</s>
      <s id="b.1PE.14.16.2">Tura asaram Cristo naari pachisrum tuke Yuska maaketai titaram.</s>
     </seg>
     <seg type="verse" id="b.1PE.14.17">
      <s id="b.1PE.14.17.1">Yuse aintsri ainauti wait wajaktin yanchuk jeayi.</s>
      <s id="b.1PE.14.17.2">Tura Cristo: ¿Wína aintsur nekasash umirtina? tusa iin nekapramsatin kintaka yanchuk jeayi.</s>
      <s id="b.1PE.14.17.3">Antsu nungka amuamunam Yusnum uwemratin chichaman umirtsuk pujuinauka ii wait wajaji nuna nangkamasarang nekasar nukap wait wajakartin ainawai.</s>
     </seg>
     <seg type="verse" id="b.1PE.14.18">
      <s id="b.1PE.14.18.1">Tura Yus umirkau ainauti nukap wait wajasar uwemkurnisha, Yusen umirchau ainauka timiá tunau asar, wait wajainak: ¿Warukatnukitaj? tiartinuitai.</s>
     </seg>
     <seg type="verse" id="b.1PE.14.19">
      <s id="b.1PE.14.19.1">Tura Yus wakerau asamtai, Cristo umirkau ainauti wait wajakrisha, tuke inaitsuk nekas pengker aa nuke turatnuitji.</s>
      <s id="b.1PE.14.19.2">Tura Yus iincha najatmau asa, iinka pengké japrama ukurmatsji, tu nintimsar pujustinuitji.</s>
     </seg>
    </div>
    <div type="chapter" id="b.1PE.15">
     <seg type="verse" id="b.1PE.15.1">
      <s id="b.1PE.15.1.1">Wikia Cristonu ainau juuntri asan, tura Cristo wait wajakmaurincha wainkau asan, tura Cristo ukunam wantinkamtai, ni paaniurincha atumjai metek wainkatin asan, Cristonu ainau juuntri atumjai pujuinautirmin yamaikia ju chichaman akuptajrume.</s>
     </seg>
     <seg type="verse" id="b.1PE.15.2">
      <s id="b.1PE.15.2.1">Uwija wainin ni uwijarin tenap wainua nunisrumek Yusnau ainau pengker wainkataram.</s>
      <s id="b.1PE.15.2.2">Tura nakimtsuk antsu atumek wakerau asaram, Yus wakera nunisrumek turataram.</s>
      <s id="b.1PE.15.2.3">Wi nuna turaknaka kuikian nukap jukitatjapi tuuka nintimtsuk, antsu pengker nintimsaram turataram.</s>
     </seg>
     <seg type="verse" id="b.1PE.15.3">
      <s id="b.1PE.15.3.1">Tura wisha Cristonu ainau juuntri asan, aints ainaun inartaj tuuka nintimtsuk, antsu nekasrum pengker pujusrum: Wiya nunisrumek pujustaram tusaram, Cristonu ainau pengker wainkataram.</s>
     </seg>
     <seg type="verse" id="b.1PE.15.4">
      <s id="b.1PE.15.4.1">Tura asakrumin Cristonu ainau wainin nekas juun aa nuka, iin waitmaktas wantinturmakamtai, atumka Yusnum jearam Yuse paaniuri wainkaram, pujut nangkankashtin jukitnuitrume.</s>
     </seg>
     <seg type="verse" id="b.1PE.15.5">
      <s id="b.1PE.15.5.1">Nuniasha natsa ainautirmincha nunasha tajarme.</s>
      <s id="b.1PE.15.5.2">Cristo umirnu juuntri ainau umirkataram.</s>
      <s id="b.1PE.15.5.3">Mash pengker nintimtunisrum: Wikia mianchawaitjai tusaram pengker awajnaisataram.</s>
      <s id="b.1PE.15.5.4">Yuse chichame tu aarmawaitai: “Aints ningki nintimsang wikia miajuitjai taunka Yuska nakitawai.</s>
      <s id="b.1PE.15.5.5">Antsu wikia mianchawaitjai tumamunka Yuska pengker awajui.”</s>
     </seg>
     <seg type="verse" id="b.1PE.15.6">
      <s id="b.1PE.15.6.1">Yuska nekas kakaram asa, ni kintari jeamtai wína: Miajuitme turutti tusaram yamaikia: Wikia mianchawaitjai tu nintimsaram pujustaram.</s>
     </seg>
     <seg type="verse" id="b.1PE.15.7">
      <s id="b.1PE.15.7.1">Yuska atumin waitmau asamtai, atumi itiurkachmintri waring achat mash pachisrum: Yuska wína yuumamurnaka surusti, tu nintimsaram pujustaram.</s>
     </seg>
     <seg type="verse" id="b.1PE.15.8">
      <s id="b.1PE.15.8.1">Paan nintimraram aneartaram.</s>
      <s id="b.1PE.15.8.2">Satanás atumi nemase asa, juun yawaa kuntinun esai yuwatas wekaawa nunisang: ¿Yanak mesraintaj? tusa atumin eatmarme.</s>
     </seg>
     <seg type="verse" id="b.1PE.15.9">
      <s id="b.1PE.15.9.1">Tura asamtai tuke Yus nekasampita takuram Satanás turutashti tusaram surimiaktaram.</s>
      <s id="b.1PE.15.9.2">Atum wait wajarme nunisarang chikich nungkanmaya Cristonu ainausha wait wajainawai.</s>
      <s id="b.1PE.15.9.3">Nuka kajinmakirap.</s>
     </seg>
     <seg type="verse" id="b.1PE.15.10">
      <s id="b.1PE.15.10.1">Tura ju nungkanam jumchik kinta wait wajau asakrumin, Yuska yamaikia atumin: Tunaarinchau wajastaram tusa pengker awajtamsatnuitrume, tura kiakaatmartinuitrume, tura tuke inaitutsuk umirtuktaram tusa yainmaktinuitrume.</s>
      <s id="b.1PE.15.10.2">Yuska atumin tuke anenmau asa: Jesucristojai tsaniasrum ni paaniuri tuke wainkataram tusa untsurmakmiarume.</s>
     </seg>
     <seg type="verse" id="b.1PE.15.11">
      <s id="b.1PE.15.11.1">Yusnaka aints ainau tuke mash: Ameketme kakarmam tiartinuitai.</s>
      <s id="b.1PE.15.11.2">Tu ati.</s>
     </seg>
     <seg type="verse" id="b.1PE.15.12">
      <s id="b.1PE.15.12.1">Ii yachi Silvano Criston miatrusang umirui, tu nintimsan pujakun, ju papin sutarchin atumin aatu asan, junaka atumin suramsati tusan akuptajrume.</s>
      <s id="b.1PE.15.12.2">Ju papin aaran: Yuse nekas wait anengkratairingkia tu awai tusan nekamtikjarme.</s>
      <s id="b.1PE.15.12.3">Ju chicham antukrum, Yuse nekas anengkratairi nintimsaram: Yus tuke aneetaram tajarme.</s>
     </seg>
     <seg type="verse" id="b.1PE.15.13">
      <s id="b.1PE.15.13.1">Cristonu ainau Babilonianam pujuinau Yus atumjai metek eakmau asar chichaman akupturminawai.</s>
      <s id="b.1PE.15.13.2">Wína uchir Marcoscha nunisang atumin chichaman akupturmarme.</s>
     </seg>
     <seg type="verse" id="b.1PE.15.14">
      <s id="b.1PE.15.14.1">Pengker nintimtunisrum aneenisrum: ¿Pengkerak pujaram? tunaitaram.</s>
      <s id="b.1PE.15.14.2">Cristonu ainautirmin mash Yuska pengker nintimtunisar angkan pujustinun suramsarti.</s>
      <s id="b.1PE.15.14.3">Maaketai.</s>
     </seg>
    </div>
   </div>
   <div type="book" id="b.2PE">
    <div type="chapter" id="b.2PE.21">
     <seg type="verse" id="b.2PE.21.1">
      <s id="b.2PE.21.1.1">Wiitjai Simón Pedroitjai.</s>
      <s id="b.2PE.21.1.2">Wikia Jesucristo inatiri asan, Cristo akupkamuitjai.</s>
      <s id="b.2PE.21.1.3">Iijai metek Jesucristo nintimtautirmin ju papin aaran akuptajrume.</s>
      <s id="b.2PE.21.1.4">Ii Yusri tura iin uwemtikramratin Jesucristo nekas pengker asamtai, iikia ni tuke nekasampita taji.</s>
     </seg>
     <seg type="verse" id="b.2PE.21.2">
      <s id="b.2PE.21.2.1">Ii Apaachiri Yus tura ii Apuri Jesúscha tu pujawai tusaram paan nekau asakrumin, atumin tuke wait anentraminak pengker awajtamsarti, tura angkan tuke pengker pujustinnasha suramsarti tusan tajarme.</s>
     </seg>
     <seg type="verse" id="b.2PE.21.3">
      <s id="b.2PE.21.3.1">Cristo tu pujajai tusa, iin paan nekamtikramau asa: Wína paaniursha, tura wína pengker pujutrusha wainkataram tusa, iin eatmaku asamtai, Yus wakera nunisrumek pujustaram tusa, ni kakarmarin suramsawaitji.</s>
     </seg>
     <seg type="verse" id="b.2PE.21.4">
      <s id="b.2PE.21.4.1">Niisha juun asa tura tujinkachu asa, ni chichamen ukunam atiniun pachis suramsamiaji.</s>
      <s id="b.2PE.21.4.2">Nu chichamka nekas kakarmaitai tura pengkeraitai.</s>
      <s id="b.2PE.21.4.3">Nu chichamjai atumsha atumi namangke wakeramuri nepetkaram, Yuse uchiri wajastinuitrume.</s>
     </seg>
     <seg type="verse" id="b.2PE.21.5">
      <s id="b.2PE.21.5.1">Tu pujakrumka Cristo nekasampita tinu asaram, pengké tunaarinchau pujustaram.</s>
      <s id="b.2PE.21.5.2">Tura asaram ¿Yuse wakeramuri itiurak aa? tusaram nekaataram.</s>
     </seg>
     <seg type="verse" id="b.2PE.21.6">
      <s id="b.2PE.21.6.1">Tura nu nekaaram, atumi wakeramuri nepetkataram.</s>
      <s id="b.2PE.21.6.2">Tura wait wajakrumsha jaimiasrum nepetkau ataram.</s>
      <s id="b.2PE.21.6.3">Tura tu pujakrum, Yuska nekas miatrusrumek umirkataram.</s>
     </seg>
     <seg type="verse" id="b.2PE.21.7">
      <s id="b.2PE.21.7.1">Tu pujakrum Cristonu ainau pengker nintimtustaram.</s>
      <s id="b.2PE.21.7.2">Tu pujau asaram mash aints aneetaram.</s>
     </seg>
     <seg type="verse" id="b.2PE.21.8">
      <s id="b.2PE.21.8.1">Tura tuke inaitsuk nu turakrumka, ii Apuri Jesucristo tu pujawai tusaram, nekau asaram nangkamrumka pujuschatnuitrume, antsu ni wakeramuri miatrusrumek umiktinuitrume.</s>
     </seg>
     <seg type="verse" id="b.2PE.21.9">
      <s id="b.2PE.21.9.1">Antsu aints tu pujachuka, yanchuk ii Apuri ni tunaarin japiramaitiat, nunaka kajinmaru asa, wainmichua tumau tura paanchau wainmawa tumawaitai.</s>
     </seg>
     <seg type="verse" id="b.2PE.21.10">
      <s id="b.2PE.21.10.1">Yatsur ainautiram umaarutirmesha, Yus atumin untsurmak eatmaku asamtai, nu chichamka tuke nintimsaram kajinmatsuk asataram.</s>
      <s id="b.2PE.21.10.2">Tu pujakrumka tunauka pengké turashtinuitrume.</s>
     </seg>
     <seg type="verse" id="b.2PE.21.11">
      <s id="b.2PE.21.11.1">Tura ii Apuri Jesucristo nayaimpinam tuke puja nuka iin Uwemtikramratin asa, tuke pujustinun suritramtsuk atumin ni pujutirin juramkitnuitrume.</s>
     </seg>
     <seg type="verse" id="b.2PE.21.12">
      <s id="b.2PE.21.12.1">Tura asa Yus nu nekas chicham nekaataram tusa atumin nekamtikramau asamtai, nuka mash nekayatrum kajinmakiram tusan, atumin tuke inaitsuk nintimtikjarme.</s>
     </seg>
     <seg type="verse" id="b.2PE.21.13">
      <s id="b.2PE.21.13.1">Tura asamtai iwiaaku pujaja juwik atumin nintimtikratnuitjarme tu nintimjai.</s>
      <s id="b.2PE.21.13.2">Ii Apuri Jesucristo: Ami jakatniuram jeatak wajasi tusa nekamtikruau asamtai, wikia juningkia nukapka pujuschatatjai tusan nekajai.</s>
     </seg>
     <seg type="verse" id="b.2PE.21.15">
      <s id="b.2PE.21.15.1">Tura wi jakamtai, wi aaja juka kajinmakiram tusan, paan aartasan wakerajai.</s>
     </seg>
     <seg type="verse" id="b.2PE.21.16">
      <s id="b.2PE.21.16.1">Ii Apuri Jesucristo kakarmari, tura ni wantinkamuri pachisar atumin etserkamiaji nu chichamka aints ainau nangkamiar etseriarmiana nuchauyayi.</s>
      <s id="b.2PE.21.16.2">Antsu ni paaniuri tura ni kakarmarisha ii jiijaisha wainkau asar iisha ujakmiajrume.</s>
     </seg>
     <seg type="verse" id="b.2PE.21.17">
      <s id="b.2PE.21.17.1">Iikia Cristojai mura pengkernum wakar, nuni pujusar nayaimpinmaya chichau antukmiaji.</s>
      <s id="b.2PE.21.17.2">Ii Apaachiri Yuska paaniunmaya ni Uchirin pachis chichaak: “Juka wína Uchiruitai, wína aneetiruitai.</s>
      <s id="b.2PE.21.17.3">Junaka pengker nintimtusan pujajai,” tinu asa, ni Uchirin pengker awajsamiayi, tura ni kakarmarin iincha inakturmasmiaji.</s>
     </seg>
     <seg type="verse" id="b.2PE.21.19">
      <s id="b.2PE.21.19.1">Tura yaanchuik Yuse chichame etserin ainau Cristo wantinkatnurin pachisar aarmau asaramtai, iisha ni aarmaurin aujsar: ¿Itiurak awa? tusar miatrusrik nekaatnuitji.</s>
      <s id="b.2PE.21.19.2">Nu chicham nekarkia, kantiijai teenam wainji nunisrik: ¿Itiur pujaji? tusar paan nekaatnuitji.</s>
      <s id="b.2PE.21.19.3">Tura nu chichamka atumi nintin ukusu asaram, tsaa jiintsaing angkuaji jiinua nunisang ii Apuri wantintsaing, nu chichamsha warina takua tawa tusaram paan nintimratnuitrume.</s>
     </seg>
     <seg type="verse" id="b.2PE.21.20">
      <s id="b.2PE.21.20.1">Ju chichamka chikich chicham nangkamasrumek nintimrataram: Yuse chichame etserin yaanchuik ukunam atiniun pachisar aararmia nunaka aints kichkisha ningki nintimsarka nekaacharminuitai.</s>
      <s id="b.2PE.21.20.2">Tura aints ningki wakerak ukunam atiniun pachis: Tu atinuitai tichamnawaitai.</s>
      <s id="b.2PE.21.20.3">Antsu Yus akupkamu ainau Yuse Wakani nintimtikramu asar, Yuse chichamen tu awai tusar etserkarmiayi.</s>
     </seg>
    </div>
    <div type="chapter" id="b.2PE.22">
     <seg type="verse" id="b.2PE.22.1">
      <s id="b.2PE.22.1.1">Yaanchuik ii juuntri pujuinamunam wait chichaman etserin ainau wantinkarmia nunisarang wait chichaman nuikiartin ainau yamaisha wantinkartinuitai.</s>
      <s id="b.2PE.22.1.2">Nu aints ainauka wait chichamnaka uukar nuikiartin ainawai.</s>
      <s id="b.2PE.22.1.3">Tura asar ii Apuri waitnas jaka ii tunaarin akiimiatramkau waininayat, nuka waitaitai tusar pachinatsui.</s>
      <s id="b.2PE.22.1.4">Tura aints ainaun anangkawaru asar, ni wait wajakartintri jeatak wajasi.</s>
     </seg>
     <seg type="verse" id="b.2PE.22.2">
      <s id="b.2PE.22.2.1">Tura asaramtai nu wait chichaman nuikiartin ainau pasé turinamun wainkar, nuna umirin asar, nusha nunisarang tunau turawartinuitai.</s>
      <s id="b.2PE.22.2.2">Nu aints ainauka: Yuse chichamen nuikiartinuitjai tinayat, timiá pasé turinau asaramtai, untsuri aints ainau Yuse nekas chichamenka pachisar pasé chichakartinuitai.</s>
     </seg>
     <seg type="verse" id="b.2PE.22.3">
      <s id="b.2PE.22.3.1">Nu aints ainau wait chichaman nuikiartamunam akiam kuikiartin wajastaj tu nintiminawai.</s>
      <s id="b.2PE.22.3.2">Tura asar aints tu pujuinauka mengkakartin ainawai, Yus yaanchuik timiau asa, ni wait wajaktiniun jukiartin ainawai.</s>
     </seg>
     <seg type="verse" id="b.2PE.22.4">
      <s id="b.2PE.22.4.1">Yuse awemamuri ainausha tunau takasaramtai, Yuska pengké tsangkurachmiayi.</s>
      <s id="b.2PE.22.4.2">Antsu nayaimpinmaya jiiki tee amanum akupkamiayi.</s>
      <s id="b.2PE.22.4.3">Tura tee amanum jirujai jingkiar, ukunam wait wajaktiniun nakasarti tusa metamu ainawai.</s>
     </seg>
     <seg type="verse" id="b.2PE.22.5">
      <s id="b.2PE.22.5.1">Tura yaanchuiksha aints tunau turinaunka Yuska tsangkurachmiayi.</s>
      <s id="b.2PE.22.5.2">Antsu nu aints ainaun amuktas, nujang nujangkruati tusa yumin akupkamiayi.</s>
      <s id="b.2PE.22.5.3">Antsu Noé: Yus umirkataram tusa, uwemratin chichaman etsermaun antukar nekasampita tinu asar, ni weari siete (7) ainaujai uwemrarmiayi.</s>
     </seg>
     <seg type="verse" id="b.2PE.22.6">
      <s id="b.2PE.22.6.1">Tura Sodoma yaktancha, tura Gomorra yaktancha jijai keemak yukuu najana inaisau asa, chikich Yusen umirchau ukunam akiinawartin ainauka nuna nekaawar nintimrarmi tusa, nu yakat ainaun Yuska keemakmiayi.</s>
     </seg>
     <seg type="verse" id="b.2PE.22.7">
      <s id="b.2PE.22.7.1">Antsu chikich aints, Lot naartin péngke aints asa, tunau timiá wakerin ainaun wainak, wake mesekmia nunaka Yuska uwemtikramiayi.</s>
     </seg>
     <seg type="verse" id="b.2PE.22.8">
      <s id="b.2PE.22.8.1">Nu pengke aintska tunau ainamunam pachinkau asa, kashincha kashincha ni tunau turinamun wainak, tura ni tunau chichainamuncha antuk, napchau nintimias wait wajamiayi.</s>
     </seg>
     <seg type="verse" id="b.2PE.22.9">
      <s id="b.2PE.22.9.1">Tura asamtai ii Apuri ni aintsri ainautinka tunaanum pachinkau arining, nu tunaunumiangka uwemtikramratnuitji.</s>
      <s id="b.2PE.22.9.2">Tura ii Apuri ukunam taamtai, Yusen umirchau ainau tuke wait wajakartinnum jeartinun wainiat yamaikikia pujas pujurui.</s>
     </seg>
     <seg type="verse" id="b.2PE.22.10">
      <s id="b.2PE.22.10.1">Nu aints ainauka ni wakeramurinak najanin armiayi.</s>
      <s id="b.2PE.22.10.2">Tura inakratin ainaun pachisar pasé chicharin armiayi.</s>
      <s id="b.2PE.22.10.3">Nuka ni namangke wakeramurinak nintimsar nuke najaninak, ii Apurin umirtan nakitinau asaramtai, Yuska wait wajaktinnum akupkartinuitai.</s>
     </seg>
     <seg type="verse" id="b.2PE.22.11">
      <s id="b.2PE.22.11.1">Antsu Yuse awemamuri junia aintsun nangkamasarang kakaram tura juun ainayat, nu inakratin ainaun Yus inaikiamu asaramtai, nunaka pachisar paseeka chicharinatsui.</s>
     </seg>
     <seg type="verse" id="b.2PE.22.12">
      <s id="b.2PE.22.12.1">Pachim ainau nintinchau asar, aya jakatniunam akiinin asaramtai achikiar mainawai.</s>
      <s id="b.2PE.22.12.2">Anangkartin ainausha pachimia nunisarang nintinchau asar, tura pasé chichau asar jakartin ainawai.</s>
     </seg>
     <seg type="verse" id="b.2PE.22.13">
      <s id="b.2PE.22.13.1">Tura chikich ainaun pasé awajsaru asaramtai, Yuska niincha pasé awajsartinuitai.</s>
      <s id="b.2PE.22.13.2">Nu aints ainauka kintajai metek ni wakeramurin najaninak nakurinawai.</s>
      <s id="b.2PE.22.13.3">Tura atumjai tsaniasar fiesta najanami tusar anangminak: Pengker nakuraji tinayat, nekasar natsanpiaku aa nuna turinawai.</s>
     </seg>
     <seg type="verse" id="b.2PE.22.14">
      <s id="b.2PE.22.14.1">Nu anangkartin ainauka nuwanka wakerutskeka jiinatsui.</s>
      <s id="b.2PE.22.14.2">Tura tunau turutnaka yawetinatsui.</s>
      <s id="b.2PE.22.14.3">Tura Criston umirkartatkamawar yuumatinak pujuinauncha tunaun pachitsuk turuwarti tusar wakerumtikinawai.</s>
      <s id="b.2PE.22.14.4">Tura chikichnau ainia nunasha mash wakerinawai.</s>
      <s id="b.2PE.22.14.5">Tura asar tuke mengkakartinuitai.</s>
     </seg>
     <seg type="verse" id="b.2PE.22.15">
      <s id="b.2PE.22.15.1">Nu anangkartin ainau uwemratin jinta tupin aa nunaka menankiarmiayi.</s>
      <s id="b.2PE.22.15.2">Tura asar Beora uchiri Balaama nunisarang ainawai.</s>
      <s id="b.2PE.22.15.3">Balaam yaanchuik Yuse chichamen etserin ayat, kuikian nukap wakerau asa, Yusen umirtan inais tunaun turamiayi.</s>
     </seg>
     <seg type="verse" id="b.2PE.22.16">
      <s id="b.2PE.22.16.1">Tura tunau nintimias wekaamtai, ni burrori chichakchamnau wainiat, ni tunau nintimaurin inaisat tusa, Yus ni burrorin chichamtikiamiayi.</s>
     </seg>
     <seg type="verse" id="b.2PE.22.17">
      <s id="b.2PE.22.17.1">Nu anangkartin ainauka nungka taimua nunisarang ainawai.</s>
      <s id="b.2PE.22.17.2">Aints yumin shikikiartas nungkan tainayat, yumi jiinchau asamtai inainawai.</s>
      <s id="b.2PE.22.17.3">Tura yurangmia nunisarang ainawai.</s>
      <s id="b.2PE.22.17.4">Esat amanum yurangkim nungkan chuprat tusar, aints ainau nakainawai.</s>
      <s id="b.2PE.22.17.5">Tura wainiat nase ampuam yurangmikia mengkawai.</s>
      <s id="b.2PE.22.17.6">Tura nu aints ainau tuke anangkartin asaramtai, ni tuke teenam wait wajakartintri yanchuk umismawaitai.</s>
     </seg>
     <seg type="verse" id="b.2PE.22.18">
      <s id="b.2PE.22.18.1">Nu aints ainauka: Miajuitjai tusar nangkamiar chichainawai.</s>
      <s id="b.2PE.22.18.2">Tura tunau takainau asar, ni wakeramurin najaninak, chikich aints ainau yanchuk tunaarinka inaisaru waininayat, ataksha tunaun takamtiksartas wakerinawai.</s>
     </seg>
     <seg type="verse" id="b.2PE.22.19">
      <s id="b.2PE.22.19.1">Nu aints ainauka tunau nepeteamu asar tunau inatiri ainawai.</s>
      <s id="b.2PE.22.19.2">Tura asar chikich aints ainaun anangkinak: Atumsha iiya nunisrumek turakrumka, angkan pujustinuitrume tinayat, niisha tuke tunau nintiminau asar angkanchau ainawai.</s>
      <s id="b.2PE.22.19.3">Tura asamtai aints ainau mash tunaun turina nuka tunau inatiri ainawai.</s>
     </seg>
     <seg type="verse" id="b.2PE.22.20">
      <s id="b.2PE.22.20.1">Ii Apuri Jesucristo, iin Uwemtikramratin aa nuka aints ainautin yaanchuik nintimtikramrau asamtai, ju nungkanmaya ainau tunau turutirinka inaisariat, ataksha waketkiar nu tunaujai jingkiamua nunisarang pujuinauka yaanchuik pasé pujuarmia nuna nangkamasarang pasé pujuinawai.</s>
     </seg>
     <seg type="verse" id="b.2PE.22.21">
      <s id="b.2PE.22.21.1">Nu aints ainauka yaanchuik Yuse chichame umiktaram tamaun antukariat, ataksha tunaun waketrukiaru asar, timiá pasé pujuu ainawai.</s>
      <s id="b.2PE.22.21.2">Antsu nu jintan nekaawarchawaitkungka timiá pengker acharaintash.</s>
     </seg>
     <seg type="verse" id="b.2PE.22.22">
      <s id="b.2PE.22.22.1">Antsu aintsu timiauringkia nuwaitai: “Yawaa inukiat ataksha wákeki ni inukmaurinak yuwawai.</s>
      <s id="b.2PE.22.22.2">Kuchisha pengker imaimaitiat, ataksha waketki pakuinum maakimui.”</s>
      <s id="b.2PE.22.22.3">Nu timiaujai metek nu aints ainausha nunisarang ataksha tunaun waketrukiar turinawai.</s>
     </seg>
    </div>
    <div type="chapter" id="b.2PE.23">
     <seg type="verse" id="b.2PE.23.1">
      <s id="b.2PE.23.1.1">Aneetir ainautiram, wi yaanchuik atumin papin aatran akuptukmiajrume.</s>
      <s id="b.2PE.23.1.2">Tura yamaikia ataksha juna aatran akuptajrume.</s>
      <s id="b.2PE.23.1.3">Wi papin jimiaran aatran: Kajinmatsuk Yus umirkataram tusan, atumin nintimtikratasan wakerajrume.</s>
     </seg>
     <seg type="verse" id="b.2PE.23.2">
      <s id="b.2PE.23.2.1">Yaanchuikia péngke aints ainau Yuse chichamen etserin asar, chichaman etserkarmia nusha nintimrataram.</s>
      <s id="b.2PE.23.2.2">Nunia ii Apuri iin Uwemtikramratin aa nuka, atumin ni chichamen nekamtikramatas ni nuiniatiri ainautin akupkau asamtai, ni chichamengka nintimrataram.</s>
     </seg>
     <seg type="verse" id="b.2PE.23.3">
      <s id="b.2PE.23.3.1">Chikich chichaman nangkamasnak ju chichaman atumin nekamtikiatasan wakerajrume.</s>
      <s id="b.2PE.23.3.2">Kinta inangnamunam wishikiartin ainau ni wakeramurin tuke najanawartas: Yus wishikrami tusar taartinuitai.</s>
     </seg>
     <seg type="verse" id="b.2PE.23.4">
      <s id="b.2PE.23.4.1">Tura chichainak: “Cristo: Wikia ataksha taratatjai tímia nuka ¿waruka taatsua?</s>
      <s id="b.2PE.23.4.2">¿Nangkami waitrak tichayawash?</s>
      <s id="b.2PE.23.4.3">Ii juuntri ainau tuke waintsuk mash kajingkiarmiayi.</s>
      <s id="b.2PE.23.4.4">Antsu Yus nu nangkamtaik najanamu ainauka mash tuke nunisarang ainawai,” wishikinak tiartinuitai.</s>
     </seg>
     <seg type="verse" id="b.2PE.23.5">
      <s id="b.2PE.23.5.1">Tura Yus yaanchuik nungkancha, tura nayaimpincha najanamia nunaka nu aints ainauka nekatan nakitinawai.</s>
      <s id="b.2PE.23.5.2">Tura nungkasha juun entsanmaya tsapuimiayi.</s>
      <s id="b.2PE.23.5.3">Tura juun entsasha nungkan tenteati tusa, aya chichasang Yus najanamiayi.</s>
     </seg>
     <seg type="verse" id="b.2PE.23.6">
      <s id="b.2PE.23.6.1">Nuniangka juun entsa nujangkruamtai, Yus nungkancha mesramiayi.</s>
      <s id="b.2PE.23.6.2">Antsu nu wishikiartin ainauka nu nekatnaka nakitinawai.</s>
     </seg>
     <seg type="verse" id="b.2PE.23.7">
      <s id="b.2PE.23.7.1">Tura Yus tu ati tinu asa, nayaimpisha tura nungkasha yamai ainia nuka ukunam jijai epeami tusar ukusmau ainawai.</s>
      <s id="b.2PE.23.7.2">Tura tunau ainau amukatin kinta jeamtai, Yus nayaimpincha tura nungkancha jijai keemaktinuitai.</s>
     </seg>
     <seg type="verse" id="b.2PE.23.8">
      <s id="b.2PE.23.8.1">Aneetir ainautiram nusha kajinmakirap: Ii Apuringkia kichik kintan wainiat kichik warang musachia nunisketai tu nintimui.</s>
      <s id="b.2PE.23.8.2">Tura kichik warang musach kichik kinta nunisketai tu nintimui.</s>
     </seg>
     <seg type="verse" id="b.2PE.23.9">
      <s id="b.2PE.23.9.1">Aints ainau ii Apurin pachisar chichainak: ¿Wi taratatjai, tímia nuka waruka taatsua? tu chichainau wainiat ii Apuri: Wi turatnuitjai, tímia nunaka umitsuk pujuschamnawaitai.</s>
      <s id="b.2PE.23.9.2">Antsu iin anenmau asa, aints kichkisha mengkakacharti tusa, antsu mash ni nintimaurin yapajiawar wina umirtukarti tusa wakerawai.</s>
     </seg>
     <seg type="verse" id="b.2PE.23.10">
      <s id="b.2PE.23.10.1">Tura kasa aints aneachmau tatinua nunisang ii Apuri kintari aneachmau jeatnuitai.</s>
      <s id="b.2PE.23.10.2">Ii Apuri tatin kintari jeamtai, ipiamat chichaawa nunisang nayaimpinam aa nunaka mesratnuitai.</s>
      <s id="b.2PE.23.10.3">Tura ju nungkasha keek, tura aintsu wariri ainausha mash keektinuitai.</s>
      <s id="b.2PE.23.10.4">Tura mash esawar mengkaratnuitai.</s>
     </seg>
     <seg type="verse" id="b.2PE.23.11">
      <s id="b.2PE.23.11.1">Yus mash aa nunaka mesratin asamtai, atumka nekasrum tunau takatsuk, antsu Yus wakera nunisrumek pujustinuitrume.</s>
     </seg>
     <seg type="verse" id="b.2PE.23.12">
      <s id="b.2PE.23.12.1">Yus nayaimpinam aa nunaka jijai keemakamtai, mash aa nu uukjaj keek, timiá tsuwen asa, jiru ainausha kuwarar entsa nunisarang wajakiartinuitai.</s>
      <s id="b.2PE.23.12.2">Nu kinta wári jeati tusaram, nekasrum nukap wakerau asaram nakastaram.</s>
     </seg>
     <seg type="verse" id="b.2PE.23.13">
      <s id="b.2PE.23.13.1">Yuska yaanchuik chichaak: Nayaimpincha tura nungkancha mesran yamarman najanatnuitjai, tinu asamtai, Ni tímia nunisang umiktatuapi tusar iisha nakaji.</s>
      <s id="b.2PE.23.13.2">Nu yamaram nayaimpinmaka, tura yamaram nungkanmaka tunauka kichkisha atsutnuitai.</s>
     </seg>
     <seg type="verse" id="b.2PE.23.14">
      <s id="b.2PE.23.14.1">Aneetir ainautiram, nu kinta jeati tusaram nakau asakrumin, ii Apuri taa, iincha nekasar angkan pengker nintimtunisar tunaarinchau pujarin, tura miatrusrik umirkur pujarin waitmakmi, tu nintimsaram pujustaram.</s>
     </seg>
     <seg type="verse" id="b.2PE.23.15">
      <s id="b.2PE.23.15.1">Tura ii Apuri iin uwemtikramratas nukap nakarmaji, tu nintimsaram pujustaram.</s>
      <s id="b.2PE.23.15.2">Yus iinu aneetiri yachi Pabloncha ni nekamtairin susamu asa, nusha nunisang ukunam atiniun pachis atumniaka aatramramiarume.</s>
     </seg>
     <seg type="verse" id="b.2PE.23.16">
      <s id="b.2PE.23.16.1">Ni aarmia nuka mash wi taja nuna pachis chichaawai.</s>
      <s id="b.2PE.23.16.2">Turayat ni aarmauri mashkia te paanka nekaachmin ainawai.</s>
      <s id="b.2PE.23.16.3">Tura nekachu ainau, tura Yusen miatrusarang umirchau ainausha Yuse chichame chikich aints aarmaunasha yapajina nunisarang Pablo aarmaurincha yapajiawar niishá nuikiartinawai.</s>
      <s id="b.2PE.23.16.4">Nuna turinau asar ningki wiasmaminawai, tura asar mengkakartin ainawai.</s>
     </seg>
     <seg type="verse" id="b.2PE.23.17">
      <s id="b.2PE.23.17.1">Aneetir ainautiram, nungka amukatin kinta jeatsaing, iikia atumin ujakmau asaram, pasé nintintin ainau wína anangkruwarai tusaram aneartaram.</s>
      <s id="b.2PE.23.17.2">Tura pengker nintimsaram pujayatrum, tu pujamurun inaisai tusaram aneartaram.</s>
     </seg>
     <seg type="verse" id="b.2PE.23.18">
      <s id="b.2PE.23.18.1">Tura ii Apuri Jesucristo, iin Uwemtikramratin aa nuka, atumin wait anentramau asamtai, atumsha nunisrumek chikich ainausha wait anentakrum pengker awajsataram.</s>
      <s id="b.2PE.23.18.2">Tura ii Apuri itiur awa tusaram, yamai nekarme nuna nangkamasrumek nekaataram.</s>
      <s id="b.2PE.23.18.3">Aints ainau mash yamaisha, tura ukunmasha tuke inaitsuk ii Apurin Jesucriston waramtiksarti.</s>
      <s id="b.2PE.23.18.4">Tu atí.</s>
     </seg>
    </div>
   </div>
   <div type="book" id="b.1JO">
    <div type="chapter" id="b.1JO.11">
     <seg type="verse" id="b.1JO.11.1">
      <s id="b.1JO.11.1.1">Yaanchuik nungkan najantsaing, Yuse Uchiringkia tuke pujuu asa, tuke pujustinun sukartinuyayi.</s>
      <s id="b.1JO.11.1.2">Tura tuke pujuya nuka iin chichartamak pujamtai, iisha ni chichame antukmiaji.</s>
      <s id="b.1JO.11.1.3">Tura waintasha wainkamiaji.</s>
      <s id="b.1JO.11.1.4">Tura itiur pujumia nusha paan wainkau asar, ni namangkesha ii uwejejai takasmiaji.</s>
      <s id="b.1JO.11.1.5">Nuna pachisan atumin aatjarme.</s>
     </seg>
     <seg type="verse" id="b.1JO.11.2">
      <s id="b.1JO.11.2.1">Nu tuke pujustinun sukartin asa, ni Apaachiri Yusjai nayaimpinam pujayat, aints ainau waitkarat tusa nungka taramiayi.</s>
      <s id="b.1JO.11.2.2">Ii Apaachiri Yus nu pujutnasha nekaamtikramamiaji.</s>
      <s id="b.1JO.11.2.3">Turamtai nusha wainkau asar, nu pachisar chichaakur, atumnasha nu chichamnasha ujaijrume.</s>
     </seg>
     <seg type="verse" id="b.1JO.11.3">
      <s id="b.1JO.11.3.1">Tura asar iisha nekasar ii Apaachiri Yusjai, tura ni Uchiri Jesucristojaisha pengker nintimsar pujaji nunisrumek atumsha iijai pengker nintimtunisrum pujustaram tusar, ii wainkamu tura ii antukmau ujaijrume.</s>
     </seg>
     <seg type="verse" id="b.1JO.11.4">
      <s id="b.1JO.11.4.1">Tura atum nekasrum nukap warastaram tusan junaka aatjarme.</s>
     </seg>
     <seg type="verse" id="b.1JO.11.5">
      <s id="b.1JO.11.5.1">Ju chichamnaka Jesucristo iin nuitamrau asamtai, juka iisha antuku asar yamaikia atumin ujajrume.</s>
      <s id="b.1JO.11.5.2">Yuska nekas paantaitai.</s>
      <s id="b.1JO.11.5.3">Tura asa niinka teeka pengké atsawai.</s>
     </seg>
     <seg type="verse" id="b.1JO.11.6">
      <s id="b.1JO.11.6.1">Antsu iisha tuke tunau turin asar, teenam pujuinawa nunisrik pujayatrik, Cristojai tsaniasar pujaji takurkia waitraji.</s>
      <s id="b.1JO.11.6.2">Tura wait chicham chichaakrikia, nekas pengker aa nuka turatsji.</s>
     </seg>
     <seg type="verse" id="b.1JO.11.7">
      <s id="b.1JO.11.7.1">Antsu iisha Yuse paaniuri nintimsar pujakrikia, Yus pujawa nunisrik iisha pujaji.</s>
      <s id="b.1JO.11.7.2">Tura chikich ainaujai iruntrar pengker nintimtunisar pujaji.</s>
      <s id="b.1JO.11.7.3">Nu turakrikia, Yuse Uchiri Jesucristo iin jarutramak, ni numpe numparu asa, ii tunaarin mash japitramji.</s>
     </seg>
     <seg type="verse" id="b.1JO.11.8">
      <s id="b.1JO.11.8.1">Iik nintimtumasar: Wikia tunaachawaitjai takurkia nuka anangmamkur taji.</s>
      <s id="b.1JO.11.8.2">Tura asar wait chicham etserji.</s>
     </seg>
     <seg type="verse" id="b.1JO.11.9">
      <s id="b.1JO.11.9.1">Antsu ii tunaari ii ujaamka, Yus nekas pengker aa nuka ni chichamen tuke umiu asa, ii tunaarin mash tsangkutramji, tura ii tunau nintimaurincha mash japitramji.</s>
     </seg>
     <seg type="verse" id="b.1JO.11.10">
      <s id="b.1JO.11.10.1">Yus aints ainautin mash tunau ainiarme tusa nekarmaji.</s>
      <s id="b.1JO.11.10.2">Tura wainiatrik iikia: Wína tunaaruka pengké atsawai takurkia, Yuska waitaitai taji.</s>
      <s id="b.1JO.11.10.3">Tura nu takurningkia, ni chichamengka ii nintinka pujurtamtsuji.</s>
     </seg>
    </div>
    <div type="chapter" id="b.1JO.12">
     <seg type="verse" id="b.1JO.12.1">
      <s id="b.1JO.12.1.1">Uchichir ainautirmin, tunau wajasairam tusan atumin aatjarme.</s>
      <s id="b.1JO.12.1.2">Tura aneachmau tunau turakrin, iin chichartamsatnusha pujawai.</s>
      <s id="b.1JO.12.1.3">Nuka Jesucristoketai, nekas tunaarinchawa nuwaitai.</s>
      <s id="b.1JO.12.1.4">Nuka iin pachitmas: Wisha nu aintsu tunaarin sakartaj tusan jakamiajai tusa, ni Apaachiri Yusnaka chichartamji.</s>
     </seg>
     <seg type="verse" id="b.1JO.12.2">
      <s id="b.1JO.12.2.1">Jesucristoka ii tunaarin sakturmartas jarutramkamiaji.</s>
      <s id="b.1JO.12.2.2">Antsu ii tunaarinak sakturmartaska jarutramkachmiaji, antsu mash nungkanmaya ainau tunaarincha sakartas jakamiayi.</s>
     </seg>
     <seg type="verse" id="b.1JO.12.3">
      <s id="b.1JO.12.3.1">Yus umirkatin chichaman akupkamia nu chicham umirkurkia: Yuska tuyapi pujawa tusar nekaamnawaitji.</s>
     </seg>
     <seg type="verse" id="b.1JO.12.4">
      <s id="b.1JO.12.4.1">Tura aints nangkami chichaak: Yuska tuyapi pujawa tusan nekajai tayat, Yus umirkatin chichaman umitsuk pujakka waitrawai, tura asa nekas chichamnaka chichaatsui.</s>
     </seg>
     <seg type="verse" id="b.1JO.12.5">
      <s id="b.1JO.12.5.1">Antsu aints Yus tímia nuna umirkungka, nuka Yusen miatrusang aneawai.</s>
      <s id="b.1JO.12.5.2">Tura asamtai iisha Yus aneakrikia: Iikia Yusnawaitji tusar nekaji.</s>
     </seg>
     <seg type="verse" id="b.1JO.12.6">
      <s id="b.1JO.12.6.1">Aints: Wikia Yusnawaitjai takungka, Jesucristo ju nungkanam pujumia nunisang niisha pujustinuitai.</s>
     </seg>
     <seg type="verse" id="b.1JO.12.7">
      <s id="b.1JO.12.7.1">Aneetir ainautiram, umirkatin chicham yamaram aa nunaka aatsujrume.</s>
      <s id="b.1JO.12.7.2">Antsu nu nangkamtaik umirkatin chicham antukmiarume nunak aatjarme.</s>
     </seg>
     <seg type="verse" id="b.1JO.12.8">
      <s id="b.1JO.12.8.1">Antsu kinta tsawaarak paantin wajamtai, nekas teeka mengkawai.</s>
      <s id="b.1JO.12.8.2">Tura asamtai yamaram chichaman Cristo akupkamia nuka, tura atumsha umirume nuka nekas paan asamtai, chichaman atumin aatjarme juka yamarmaitai.</s>
     </seg>
     <seg type="verse" id="b.1JO.12.9">
      <s id="b.1JO.12.9.1">Aints: Wikia nekasan paaniunam pujajai tayat, Cristo nemarniun chikichan kajerakka paaniunmaka pujatsui, antsu tuke teenam pujawai.</s>
     </seg>
     <seg type="verse" id="b.1JO.12.10">
      <s id="b.1JO.12.10.1">Antsu chikich ainaun aneauka nekas paaniunam pujawai.</s>
      <s id="b.1JO.12.10.2">Tura asamtai chikich aints nu aintsnaka tunaanaka pengké takamtiktsui.</s>
     </seg>
     <seg type="verse" id="b.1JO.12.11">
      <s id="b.1JO.12.11.1">Antsu aints chikich ainaujai kajernai pujakka, tuke teenam pujawai.</s>
      <s id="b.1JO.12.11.2">Tura teenam pujau asa, wainmichua nunisang tuning wekaa tusangka nekatsui.</s>
     </seg>
     <seg type="verse" id="b.1JO.12.12">
      <s id="b.1JO.12.12.1">Uchichir ainautirmin, Jesucristo ni jakamurijai atumi tunaarinka tsangkutramrau asamtai, atumin aatjarme.</s>
     </seg>
     <seg type="verse" id="b.1JO.12.13">
      <s id="b.1JO.12.13.1">Uchirtin ainautirmin, Cristo nu nangkamtaik tuke pujuya nu: Tuyapi pujawa tusaram, nekau asakrumin atumniasha aatjarme.</s>
      <s id="b.1JO.12.13.2">Natsa ainautirmin, atum iwianch nepetkau asakrumin atumniasha aatjarme.</s>
     </seg>
     <seg type="verse" id="b.1JO.12.14">
      <s id="b.1JO.12.14.1">Uchichir ainautirmin: Ii Apaachiri Yus tuyapi pujawa tusaram, nekau asakrumin atumin aatramiajrume.</s>
      <s id="b.1JO.12.14.2">Uchirtin ainautirmincha, Cristo nu nangkamtaik pujumia nu: Tuyapi pujawa tusaram nekau asakrumin atumniasha aatramiajrume.</s>
      <s id="b.1JO.12.14.3">Natsa ainautirmincha, atum kakaram wajasrum, Yuse chichame atumi nintin ukusu asaram, tura iwianch nepetkau asakrumin atumniasha aatramiajrume.</s>
     </seg>
     <seg type="verse" id="b.1JO.12.15">
      <s id="b.1JO.12.15.1">Ju nungkanmaya ainau wakerina nuka Yusnumianchuitai, antsu ju nungkanmayaintai.</s>
      <s id="b.1JO.12.15.2">Tura asamtai ju nungkanmaya ainau aneena nuka aneenirap.</s>
      <s id="b.1JO.12.15.3">Ju nungkanmaya ainau aneetiringkia nuwaitai: Ni namangke wakera nuna tura ni jiijai wainmaun wakerina nuna tura miajuitjai tu nintimtumina nuna ju nungkanmaya ainauka aneenawai.</s>
      <s id="b.1JO.12.15.4">Tura asar nuna aneenauka ii Apaachiri Yusnaka aneenatsui.</s>
     </seg>
     <seg type="verse" id="b.1JO.12.17">
      <s id="b.1JO.12.17.1">Ju nungkanam aa nuka mash mengkakatnuitai.</s>
      <s id="b.1JO.12.17.2">Tura ju nungkanmaya ainau timiá wakerina nuka mash mengkakatnuitai.</s>
      <s id="b.1JO.12.17.3">Antsu Yuse wakeramurin najaninak pujuinauka tuke iwiaaku pujusartinuitai.</s>
     </seg>
     <seg type="verse" id="b.1JO.12.18">
      <s id="b.1JO.12.18.1">Uchichir ainautiram, nungka mesertin kinta jeatak wajasi.</s>
      <s id="b.1JO.12.18.2">Atumka Cristo nemase tatatui tamausha antukmiarume.</s>
      <s id="b.1JO.12.18.3">Yamaikia Cristo nemase untsuri wantinkaru asaramtai, nungka mesertin kinta jeatak wajasi tusar iisha nekaji.</s>
     </seg>
     <seg type="verse" id="b.1JO.12.19">
      <s id="b.1JO.12.19.1">Nu aints ainau iijai iruntrar pujuinayat, nekasar Criston umirchau asar jiinkiarmiayi.</s>
      <s id="b.1JO.12.19.2">Antsu Criston umirkaruitkungka, iijai tuke iruntrar pujuscharayash.</s>
      <s id="b.1JO.12.19.3">Tura Criston umirinachu asar, iiniangka jiinkiaru asaramtai, iisha nuka paan nekaji.</s>
     </seg>
     <seg type="verse" id="b.1JO.12.20">
      <s id="b.1JO.12.20.1">Cristo atumin Yuse Wakanin suramsau asamtai, mash paan nekarme.</s>
     </seg>
     <seg type="verse" id="b.1JO.12.21">
      <s id="b.1JO.12.21.1">Atumka nekachuitrume tu nintimsanka atumniaka aatsujrume.</s>
      <s id="b.1JO.12.21.2">Antsu chicham nekas aa nu nekau asakrumin aatjarme.</s>
      <s id="b.1JO.12.21.3">Tura asamtai chicham nekas aa nuna chichainauka wait chichamnaka chichainatsui.</s>
      <s id="b.1JO.12.21.4">Atumsha nusha nekarme.</s>
     </seg>
     <seg type="verse" id="b.1JO.12.22">
      <s id="b.1JO.12.22.1">¿Jesúsan pachisar wait chichaman etserin ainauka warintinawa?</s>
      <s id="b.1JO.12.22.2">Nu aints ainauka: Jesúska Yus akupkachmawaitai tinawai.</s>
      <s id="b.1JO.12.22.3">Nuka Criston nakitinak: Yuse Uchirinchuitai tinau asar ni nemase ainawai.</s>
      <s id="b.1JO.12.22.4">Tu tinau asar Yusnasha pachinatsui.</s>
     </seg>
     <seg type="verse" id="b.1JO.12.23">
      <s id="b.1JO.12.23.1">Jesúska Yuse Uchirinchuitai tauka nuka Yuse uchirinchuitai.</s>
      <s id="b.1JO.12.23.2">Antsu Jesús Yuse Uchirintai tauka nuka Yuse uchirintai.</s>
     </seg>
     <seg type="verse" id="b.1JO.12.24">
      <s id="b.1JO.12.24.1">Tura asamtai chicham nu nangkamtaik antukmiarme nu tuke atumi nintin ukustaram.</s>
      <s id="b.1JO.12.24.2">Nu turakrumka Yuse Uchirijai, tura ni Apaachiri Yusjaisha tsaniasrum pujustinuitrume.</s>
     </seg>
     <seg type="verse" id="b.1JO.12.25">
      <s id="b.1JO.12.25.1">Jesucristo iin chichartamak: Pujut nangkankashtinun nekasan susatnuitjarme turammiaji.</s>
     </seg>
     <seg type="verse" id="b.1JO.12.26">
      <s id="b.1JO.12.26.1">Aints atumin anangkraminak pujuinaun pachisan ju chichamnaka aatjirme.</s>
     </seg>
     <seg type="verse" id="b.1JO.12.27">
      <s id="b.1JO.12.27.1">Antsu Yus ni Wakanin atumin akupturmakmia nu atumi nintin tuke pujurtamu asa, mash aa nuna atumin nuitamrume.</s>
      <s id="b.1JO.12.27.2">Yuse Wakani nuikiarta nuka nekasaintai.</s>
      <s id="b.1JO.12.27.3">Antsu wait chichamnaka atumniaka nuitamtsurme.</s>
      <s id="b.1JO.12.27.4">Tura atumin nuitamu asamtai, chikich aints wína nuiturat tusarmeka yuumatsrume.</s>
      <s id="b.1JO.12.27.5">Tura asaram Yuse Wakani atumin nuitamramia nu nintimsaram Cristojai tuke tsaniasrum pujustaram.</s>
     </seg>
     <seg type="verse" id="b.1JO.12.28">
      <s id="b.1JO.12.28.1">Uchichir ainautiram nawantrutirmesha, Cristojai tsaniasrum pujustaram.</s>
      <s id="b.1JO.12.28.2">Nu turakrumka, Cristo wantinmatai, iisha natsaamtsuk pengker nintimsar Nijai ingkiuniktinuitji.</s>
     </seg>
     <seg type="verse" id="b.1JO.12.29">
      <s id="b.1JO.12.29.1">Atumsha Jesucristo nekas pengkeraitai tusaram nu nekakrumka, aints pengker aa nuna tuke turinauka nekasar Yuse uchiri ainawai tusaram nekarme.</s>
     </seg>
    </div>
    <div type="chapter" id="b.1JO.13">
     <seg type="verse" id="b.1JO.13.1">
      <s id="b.1JO.13.1.1">Nintimrataram.</s>
      <s id="b.1JO.13.1.2">Ii Apaachiri Yus iin timiá anenmau asa: Wína uchiruitrume turamji.</s>
      <s id="b.1JO.13.1.3">Iin turamu asamtai, nekasar Yuse uchiri ainiaji.</s>
      <s id="b.1JO.13.1.4">Tura asakrin ju nungkanmaya ainauka Yusen nekainachu asar iinka: Juka Yuse uchiriyampita tusarka nekarminatsji.</s>
     </seg>
     <seg type="verse" id="b.1JO.13.2">
      <s id="b.1JO.13.2.1">Aneetir ainautiram, yamaisha Yuse uchiri ainiaji.</s>
      <s id="b.1JO.13.2.2">Tura ukunmasha warukatnukitaij nuka yamaikikia nekatsji.</s>
      <s id="b.1JO.13.2.3">Antsu Cristo wantinkamtai, warukuita tusar paan wainkau asar, iisha Niya tumau atinuitji.</s>
      <s id="b.1JO.13.2.4">Iisha nusha nekaji.</s>
     </seg>
     <seg type="verse" id="b.1JO.13.3">
      <s id="b.1JO.13.3.1">Tura Jesucristo pengké tunaarinchau asamtai, ni tatintrin nakainak pujuinausha Cristo pengké tunaarinchau pujawa nunisarang pujusartas ni tunaarinka ukuinawai.</s>
     </seg>
     <seg type="verse" id="b.1JO.13.4">
      <s id="b.1JO.13.4.1">Aints tunau takauka Yuse akupamurinka umirtsui.</s>
      <s id="b.1JO.13.4.2">Tura Yuse akupamurin umirchauka tunaun turawai.</s>
     </seg>
     <seg type="verse" id="b.1JO.13.5">
      <s id="b.1JO.13.5.1">Jesucristo aints ainauti tunaarin tuke mash sakturmartas ju nungkanam taramiayi.</s>
      <s id="b.1JO.13.5.2">Tura Cristoka pengké tunaarinchauyayi.</s>
      <s id="b.1JO.13.5.3">Atumsha nusha nekarme.</s>
     </seg>
     <seg type="verse" id="b.1JO.13.6">
      <s id="b.1JO.13.6.1">Aints Criston nintimias pujakka, tunaunumka tukeka pujatsui.</s>
      <s id="b.1JO.13.6.2">Antsu aints tuke tunau takauka: Cristo tu awai tuuka nintimtsuk pujawai, tura Cristosha itiur pujawa tusangka pengké nekatsui.</s>
     </seg>
     <seg type="verse" id="b.1JO.13.7">
      <s id="b.1JO.13.7.1">Uchichir ainautiram, aints kichkisha atumin anangkramawarai tusan nunasha tajarme: Cristo nekas pengker asamtai, aints pengker aa nuna takauka pengkeraitai.</s>
     </seg>
     <seg type="verse" id="b.1JO.13.8">
      <s id="b.1JO.13.8.1">Antsu Yus aints ainaun najantsaing, Satanás tuke tunaarintin pujuyayi.</s>
      <s id="b.1JO.13.8.2">Tura asamtai aints tuke tunau takauka Satanásnawaitai.</s>
      <s id="b.1JO.13.8.3">Tura wainiat Yuse Uchiri Satanása takatrin mengkaaktas taramiayi.</s>
     </seg>
     <seg type="verse" id="b.1JO.13.9">
      <s id="b.1JO.13.9.1">Yuse uchiri ainau Yusnumia akiinau asar, tunaanumka tukeka pujuinatsui.</s>
      <s id="b.1JO.13.9.2">Tura Yuse uchiri asar, tunaanumka tukeka pujuschartin ainawai.</s>
     </seg>
     <seg type="verse" id="b.1JO.13.10">
      <s id="b.1JO.13.10.1">Tura asamtai ¿yaachita Yuse uchirisha, tura yaachita Satanása uchirisha? tusar nekaatnuitji.</s>
      <s id="b.1JO.13.10.2">Pengker aa nuna turichuka, tura chikich ainaun aneechuka nekas Yuse uchirinchuitai tusar nekaatnuitji.</s>
     </seg>
     <seg type="verse" id="b.1JO.13.11">
      <s id="b.1JO.13.11.1">Chicham nu nangkamtaik antukmiarume nuka nuwaitai: Aneenimi.</s>
     </seg>
     <seg type="verse" id="b.1JO.13.12">
      <s id="b.1JO.13.12.1">Antsu aints Caín naartin yaanchuik pujumia nunisrikia acharmi.</s>
      <s id="b.1JO.13.12.2">Nuka Satanásnau asa yachiin maamiayi.</s>
      <s id="b.1JO.13.12.3">¿Tura warukang maaya?</s>
      <s id="b.1JO.13.12.4">Ni yachí Yusen miatrusang umirak pengker aa nuna takau asamtai, antsu ningkia tunau takau asa, yachiinka kajerak maamiayi.</s>
     </seg>
     <seg type="verse" id="b.1JO.13.13">
      <s id="b.1JO.13.13.1">Yatsur ainautiram, ju nungkanmaya ainau atumin kajertaminamtaisha: Maj ¿warukantsuk iincha kajertaminai? tuuka nintimtsuk asataram.</s>
     </seg>
     <seg type="verse" id="b.1JO.13.14">
      <s id="b.1JO.13.14.1">Yaanchuikia jakawa nunisrik pujayatrik, yamaikia Yus umirkurkia, tuke Yusjai iwiaaku pujustinuitji.</s>
      <s id="b.1JO.13.14.2">Iikia Cristonu ainau aneau asar nuka nekaji.</s>
      <s id="b.1JO.13.14.3">Antsu chikich ainau aneetsuk pujuinauka tuke jakawa nunisarang pujuinawai.</s>
     </seg>
     <seg type="verse" id="b.1JO.13.15">
      <s id="b.1JO.13.15.1">Aints chikich ainaun kajernuka mangkartin aintsua nunisketai.</s>
      <s id="b.1JO.13.15.2">Tura aintsun maatas wakerauka pujut nangkankashtinaka nintimias pujuschamnawaitai.</s>
      <s id="b.1JO.13.15.3">Atumka nusha nekarme.</s>
     </seg>
     <seg type="verse" id="b.1JO.13.16">
      <s id="b.1JO.13.16.1">Jesucristo iin jarutramkau asamtai, ni anengkratairisha nekaji.</s>
      <s id="b.1JO.13.16.2">Iin timiá anenmau asamtai, iisha nunisrik Yusnau ainau aneau asar, ni iwiaaku pujusti tusar iisha jakatnuitji.</s>
     </seg>
     <seg type="verse" id="b.1JO.13.17">
      <s id="b.1JO.13.17.1">Aints ni yutairin tura ni entsatirin takakiat, ni yachí waitnas pujau wainiat, wait anentachkungka ¿itiur Yusnasha ni nintijaisha aneeting?</s>
     </seg>
     <seg type="verse" id="b.1JO.13.18">
      <s id="b.1JO.13.18.1">Wina uchichir ainautiram, aya chichasrikia: Aneajme tutsuk asarmi.</s>
      <s id="b.1JO.13.18.2">Antsu nekasar pengker aa nu turakur yainikmi tajarme.</s>
     </seg>
     <seg type="verse" id="b.1JO.13.19">
      <s id="b.1JO.13.19.1">Aneetir ainautiram, ii nintijai: Tunaawitjai tutsuk pujakrikia, natsaamtsuk Yuska seatnuitji.</s>
      <s id="b.1JO.13.19.2">Tu pujakrikia, Yuse chichame nekas aa nu umirnuitji titinuitji.</s>
      <s id="b.1JO.13.19.3">Tura asakrin Yus mash nekau asa, ii nintincha nekarmaji.</s>
      <s id="b.1JO.13.19.4">Tura Jesús aints ainaun aneemia nunisrik aneetatkamar yuumataji tusar, napchau nintimsar pujarin wainiat, Yus ii nintincha nekau asa nekas iincha paan nintimtikramji, tu nintimsar pujustinuitji.</s>
     </seg>
     <seg type="verse" id="b.1JO.13.22">
      <s id="b.1JO.13.22.1">Yus tu seakrinkia Yus: Wína chichamur umirtuktaram tusa akupturmakmiaji nu umiru asar, tura ni wakeramurisha umiru asakrin ii seaji nunaka mash suramsatnuitji.</s>
     </seg>
     <seg type="verse" id="b.1JO.13.23">
      <s id="b.1JO.13.23.1">Yus ni chichamen: Umirtuktaram tusa, akupturmakmiaji nuka juwaitai: Wína Uchir Jesucristo nekasampita titaram, tura wi chichaman akuptukmiajrume nunisrumek aneenitaram.</s>
     </seg>
     <seg type="verse" id="b.1JO.13.24">
      <s id="b.1JO.13.24.1">Aints Yuse chichamen umirak pujakka, nuka Yusjai tsanias pujawai, tura Yuscha nijai tsanias pujawai.</s>
      <s id="b.1JO.13.24.2">Tura asar mai kichkia nunisarang ainawai.</s>
      <s id="b.1JO.13.24.3">Tura Yuse Wakani ii nintin pujurtamu asamtai, Yuska iijai pujawai tusar nekaji.</s>
     </seg>
    </div>
    <div type="chapter" id="b.1JO.14">
     <seg type="verse" id="b.1JO.14.1">
      <s id="b.1JO.14.1.1">Aneetir ainautiram, ju nungkanam wait chichaman etserin untsuri irunui.</s>
      <s id="b.1JO.14.1.2">Tura nuka: Wisha Yus akupkamuitjai nangkamiar tinu ainawai.</s>
      <s id="b.1JO.14.1.3">Tura asaram nekachiatrumek: Nekas Yus akupkamuitai tiirap.</s>
      <s id="b.1JO.14.1.4">Antsu ¿Nekasash Yuse Wakanijai chichaa? tusaram nekaataram.</s>
     </seg>
     <seg type="verse" id="b.1JO.14.2">
      <s id="b.1JO.14.2.1">Nu nekaatasrum wakerakrumka tu nekaatnuitrume.</s>
      <s id="b.1JO.14.2.2">Aints Jesúsan pachis: Nuka Yuse Uchirintiat, nekas aints wajas junia aintsua nunisang akiinamiayi, tu chichaakka, Yuse Wakanijai chichaawai.</s>
     </seg>
     <seg type="verse" id="b.1JO.14.3">
      <s id="b.1JO.14.3.1">Antsu aints Jesúsan pachis tu chichachuka Yuse Wakani ni nintinka pujatsui.</s>
      <s id="b.1JO.14.3.2">Antsu Cristo nemase wakani ni nintin pujawai.</s>
      <s id="b.1JO.14.3.3">Tura Cristo nemase wakani tatinuitai tamauka antukmarume.</s>
      <s id="b.1JO.14.3.4">Nu wakantrintin yanchuk ju nungkanam taawitai.</s>
     </seg>
     <seg type="verse" id="b.1JO.14.4">
      <s id="b.1JO.14.4.1">Uchichir ainautiram, atumka Yusnau asaram, Yuse Wakani atumi nintin pujawai.</s>
      <s id="b.1JO.14.4.2">Antsu ju nungkanmaya ainau nintin iwianch pujawai.</s>
      <s id="b.1JO.14.4.3">Antsu atumi nintin puja nuka timiá kakaram asamtai, atumsha nu wait chichaman etserin ainau nepetkawaitrume.</s>
     </seg>
     <seg type="verse" id="b.1JO.14.5">
      <s id="b.1JO.14.5.1">Nu wait chichaman etserin ainau ju nungkanmaya asar, aya nungkanmaya aa nuna pachisar chichainawai.</s>
      <s id="b.1JO.14.5.2">Turinamtai ju nungkanmaya ainau nuna chichamenka pengker anturinawai.</s>
     </seg>
     <seg type="verse" id="b.1JO.14.6">
      <s id="b.1JO.14.6.1">Antsu iikia Yusnawaitji.</s>
      <s id="b.1JO.14.6.2">Tura asakrin Yusnau ainauka iinu chichamen anturtaminaji.</s>
      <s id="b.1JO.14.6.3">Antsu Yusen umirchau ainau iinu chichamenka anturtaminatsji.</s>
      <s id="b.1JO.14.6.4">Tura asaramtai ¿yaachia Yuse Wakani nekas aa nuna umirua? tura ¿yaachia anangkartutai wakan aa nuna umirua? tusar nekaamnawaitji.</s>
     </seg>
     <seg type="verse" id="b.1JO.14.7">
      <s id="b.1JO.14.7.1">Aneetir ainautiram, aneeniamuka Yusnumia winau asamtai, iisha aneenimi.</s>
      <s id="b.1JO.14.7.2">Yusen aneenauka Yuse uchiri ainawai.</s>
      <s id="b.1JO.14.7.3">Tura asar Yus tuyapi pujawa tusar nekainawai.</s>
     </seg>
     <seg type="verse" id="b.1JO.14.8">
      <s id="b.1JO.14.8.1">Yuska tuke anengkratnuitai.</s>
      <s id="b.1JO.14.8.2">Antsu chikich ainaun aneetsuk pujauka: Yus tuyapi pujawa tusangka nekatsui.</s>
     </seg>
     <seg type="verse" id="b.1JO.14.9">
      <s id="b.1JO.14.9.1">Yus iin timiá anenmau asa: Atum wina Uchirjai tuke iwiaaku pujusmintrum tusa, ni Uchirin kichik amia nuna ju nungkanam akupturmakmiaji.</s>
      <s id="b.1JO.14.9.2">Tura asa ni anengkratairin paan nekamtikramamiaji.</s>
     </seg>
     <seg type="verse" id="b.1JO.14.10">
      <s id="b.1JO.14.10.1">Yuse anengkratairingkia nuwaitai: Iikia Yuska aneachmaitiat, Yus aints ainautinka timiá anenmau asa, ii tunaarin sakturmartas ni Uchirin akupturmakmiaji.</s>
     </seg>
     <seg type="verse" id="b.1JO.14.11">
      <s id="b.1JO.14.11.1">Aneetir ainautiram, Yus iin timiá anenmau asamtai, iisha nunisrik mai aneeni wajarmi.</s>
     </seg>
     <seg type="verse" id="b.1JO.14.12">
      <s id="b.1JO.14.12.1">Yuska pengké wainchawaitiatrik iisha mai aneeni wajakrikia, Yus ii nintin pujurtamji.</s>
      <s id="b.1JO.14.12.2">Tura asamtai Yusjai metek anenin atinuitji.</s>
     </seg>
     <seg type="verse" id="b.1JO.14.13">
      <s id="b.1JO.14.13.1">Yus ni Wakanin iin suramsau asamtai, Yus iijai tsanias pujawai, tura iisha Nijai tsaniasar pujaji tusar nekaji.</s>
     </seg>
     <seg type="verse" id="b.1JO.14.14">
      <s id="b.1JO.14.14.1">Ii Apaachiri Yus mash nungkanmaya ainautin uwemtikramratas ni Uchirin akupturmaku asamtai, iikia nu nekau asar, nu chichamsha aints ainau ujaaji.</s>
     </seg>
     <seg type="verse" id="b.1JO.14.15">
      <s id="b.1JO.14.15.1">Aints: Jesús nekas Yuse Uchirintai tauka Yusjai tsanias pujawai.</s>
      <s id="b.1JO.14.15.2">Turamtai Yuscha nijai tsanias pujawai.</s>
     </seg>
     <seg type="verse" id="b.1JO.14.16">
      <s id="b.1JO.14.16.1">Tura asamtai Yuska iincha nekasampi anenmaji tusar iikia nekaji.</s>
      <s id="b.1JO.14.16.2">Yuska tuke anengkratnuitai.</s>
      <s id="b.1JO.14.16.3">Tura asamtai aints chikich ainaun tuke aneauka Yusjai tsanias pujawai.</s>
      <s id="b.1JO.14.16.4">Tura asamtai Yuscha nijai tsanias pujawai.</s>
     </seg>
     <seg type="verse" id="b.1JO.14.17">
      <s id="b.1JO.14.17.1">Tura asamtai nekas aneenit nuimiaru asar, iisha Jesucristo ju nungkanam pujumia nunisrik pujaji.</s>
      <s id="b.1JO.14.17.2">Tura asar Cristo aints ainau tunaurin jiistas winamtai, iikia natsaamtsuk tura shamtsuk pujustinuitji.</s>
     </seg>
     <seg type="verse" id="b.1JO.14.18">
      <s id="b.1JO.14.18.1">Nekas aneniamunmaka shamamuka atsawai.</s>
      <s id="b.1JO.14.18.2">Iikia nekasar anenisar pujakrinka sapijkia mengkawai.</s>
      <s id="b.1JO.14.18.3">Antsu ii tunaarijai wait wajaktin asar shamkatnuitji.</s>
      <s id="b.1JO.14.18.4">Tura asar nangkamrik shamakur pujakrikia anengkratsuji.</s>
     </seg>
     <seg type="verse" id="b.1JO.14.19">
      <s id="b.1JO.14.19.1">Yus eemak iin anenmau asamtai, iisha ni aneaji.</s>
     </seg>
     <seg type="verse" id="b.1JO.14.20">
      <s id="b.1JO.14.20.1">Tura aints: Wisha Yusen aneajai tayat, chikich ainaun kajeruj pujakka waitrawai.</s>
      <s id="b.1JO.14.20.2">Nekas chikich aints ainaun aneachusha ¿itiur Yusen wainchausha aneeting?</s>
     </seg>
     <seg type="verse" id="b.1JO.14.21">
      <s id="b.1JO.14.21.1">Yus iincha ju chicham umirtuktaram tusa akupturmakmiaji: Yusen aneauka chikich ainauncha aneeti turammiaji.</s>
     </seg>
    </div>
    <div type="chapter" id="b.1JO.15">
     <seg type="verse" id="b.1JO.15.1">
      <s id="b.1JO.15.1.1">Aints chichaak: Jesúska nekas Yus akupkamuitai ta nuka Yuse uchirintai.</s>
      <s id="b.1JO.15.1.2">Tura asamtai ii Apaachiri Yus aneakrikia, ni uchiri ainausha aneetnuitji.</s>
     </seg>
     <seg type="verse" id="b.1JO.15.2">
      <s id="b.1JO.15.2.1">Ii Apaachiri Yus aneakur, tura ni chichamen umirkur pujakur, Yuse uchiri ainausha nekasar aneaji tusar nekaji.</s>
     </seg>
     <seg type="verse" id="b.1JO.15.3">
      <s id="b.1JO.15.3.1">Yus nekasar aneakrikia, ni chichame: Nu umiktaram tusa iin akupturmakmiaji nu umiaji.</s>
      <s id="b.1JO.15.3.2">Tura Yus aneakrikia ni chichame umirkatnuka yumtichuitai.</s>
     </seg>
     <seg type="verse" id="b.1JO.15.4">
      <s id="b.1JO.15.4.1">Nekasar tunau ju nungkanam ainia nu nepetkatasrikia, tu nepetkatnuitji: Yus nekasampita tusar nintimtau asar, ju nungkanam ainia nuka mash nepetkatnuitji.</s>
     </seg>
     <seg type="verse" id="b.1JO.15.5">
      <s id="b.1JO.15.5.1">¿Yaachia ju nungkanam ainia nuna nepetkatnuita?</s>
      <s id="b.1JO.15.5.2">Aints nekas Jesús Yuse Uchirintai tu nintimias pujauka ju nungkanam pasé aa nunaka mash nepetkatnuitai.</s>
     </seg>
     <seg type="verse" id="b.1JO.15.6">
      <s id="b.1JO.15.6.1">Jesucristo ju nungkanam taamtai, entsa imiaamunam Yus chichaak: Juka wína Uchiruitai timiayi.</s>
      <s id="b.1JO.15.6.2">Nunia Jesús jaka, ni numpenka numparmiayi.</s>
      <s id="b.1JO.15.6.3">Jesús entsa main asamtai, nuke nekau asar Yuse Uchirintai tatsuji.</s>
      <s id="b.1JO.15.6.4">Antsu iin jarutramak ni numpe numparu asamtai, Jesúska Yuse Uchirintai tusar nekaji.</s>
      <s id="b.1JO.15.6.5">Tura Yuse Wakanisha tuke nekas chicham aa nunaka nekamtikiartin asa, Jesucristo Yuse Uchirintai tusa iincha nekamtikramji.</s>
     </seg>
     <seg type="verse" id="b.1JO.15.7">
      <s id="b.1JO.15.7.1">Yuse Wakani nunia Jesúsa imiaimuri, nunia ni numpe numparmauri kampatam aa nuka mash metek ainawai tusar, Jesús Yuse Uchirintai tusar nekaji.</s>
     </seg>
     <seg type="verse" id="b.1JO.15.9">
      <s id="b.1JO.15.9.1">Aints ujatmakakrincha, nu antukrikia nekasaintai tuweaji.</s>
      <s id="b.1JO.15.9.2">Tura Yuse etsermauri nuna nangkamasang nekas waitchau asamtai, ni Uchirin pachis ta nuka antuku asar nekasampita titinuitji.</s>
     </seg>
     <seg type="verse" id="b.1JO.15.10">
      <s id="b.1JO.15.10.1">Aints Yuse Uchirin nekasampita tusa, ni nintijai tuke nekasampita tawai.</s>
      <s id="b.1JO.15.10.2">Antsu Yusen nintimtichuka Yus ni Uchirin pachis tímia nunaka nekaschawaitai tau asa: Yuska waitaitai tawai.</s>
     </seg>
     <seg type="verse" id="b.1JO.15.11">
      <s id="b.1JO.15.11.1">Tura Yus ni Uchirin pachis iin ujatmaji nuka nuwaitai: Wína Uchir tuke iwiaaku pujau asamtai, atumsha nijai tuke tsaniasrum iwiaaku pujustinuitrume iinka turamji.</s>
     </seg>
     <seg type="verse" id="b.1JO.15.12">
      <s id="b.1JO.15.12.1">Yuse Uchirin nintimsar pujuinauka tuke Yusnum iwiaaku pujusartin ainawai.</s>
      <s id="b.1JO.15.12.2">Antsu Yuse Uchirin nintimtsuk pujuinauka tuke Yusnum iwiaakuka pujuschartin ainawai.</s>
     </seg>
     <seg type="verse" id="b.1JO.15.13">
      <s id="b.1JO.15.13.1">Yuse Uchiri nekasampita tusaram nintimtusrum pujau asaram, tuke Yusnum iwiaaku pujustinuitrume.</s>
      <s id="b.1JO.15.13.2">Nu nekaataram tusan, ju chichamnaka atumin aatjarme.</s>
     </seg>
     <seg type="verse" id="b.1JO.15.14">
      <s id="b.1JO.15.14.1">Ni wakeramurijai metek iikia Yus seakrinka, niisha anturtamji.</s>
      <s id="b.1JO.15.14.2">Tura asamtai Yus wi seamka mash anturtawapi tusar nekaji.</s>
      <s id="b.1JO.15.14.3">Nu nekau asar, wi seaja nunaka Yus nekas surustatuapi tu nintimsar seaji.</s>
      <s id="b.1JO.15.14.4">Nu nekau asar Yuska pengker nintimtaji.</s>
     </seg>
     <seg type="verse" id="b.1JO.15.16">
      <s id="b.1JO.15.16.1">Aints jatan jurumakchatatiat tunaun takauka, tuke mengkakatnunam wechau asamtai, Yus ni tunaarin tsangkurat tusaram seattiaram.</s>
      <s id="b.1JO.15.16.2">Turakrumningkia Yuska nu aintsun pujut nangkankashtinun susatnuitai.</s>
      <s id="b.1JO.15.16.3">Antsu chikich aints jatan jurumaktias tunaun takauka tuke mengkakatin asamtai, nu aints pachisrum Yus seattiaram tusanka tatsujrume.</s>
     </seg>
     <seg type="verse" id="b.1JO.15.17">
      <s id="b.1JO.15.17.1">Yus umirtsuk pujakur turutisha mash tunaawitai.</s>
      <s id="b.1JO.15.17.2">Tura chikich tunau tuke jakatniunam wechatnusha ainawai.</s>
     </seg>
     <seg type="verse" id="b.1JO.15.18">
      <s id="b.1JO.15.18.1">Yuse uchiri ainautisha Yusnumia akiinau asar, tunaanumka tukeka pujatsji.</s>
      <s id="b.1JO.15.18.2">Tura asakrin iwianch iincha takarmaschamnawaitji tusar nekaji.</s>
     </seg>
     <seg type="verse" id="b.1JO.15.19">
      <s id="b.1JO.15.19.1">Yuse aintsri ainautikia Yusnawaitji.</s>
      <s id="b.1JO.15.19.2">Tura mash nungkanmaya Yusen umirchau ainauka Satanásnau ainawai.</s>
      <s id="b.1JO.15.19.3">Iisha nusha nekaji.</s>
     </seg>
     <seg type="verse" id="b.1JO.15.20">
      <s id="b.1JO.15.20.1">Yuse Uchiri Jesucristo yaanchuik ju nungkanam taa: Yus nekas puja nuka tu pujawai tusa nekamtikramamiaji.</s>
      <s id="b.1JO.15.20.2">Tura asar Jesucristo nekas Yuse Uchiri aa nujai tsaniasar pujaji.</s>
      <s id="b.1JO.15.20.3">Niisha tuke pujuu asa, iincha pujut nangkankashtinun suramji tusar nekaji.</s>
     </seg>
     <seg type="verse" id="b.1JO.15.21">
      <s id="b.1JO.15.21.1">Uchichir ainautiram: Yuschau wainiatrum warí timiá anearme nuka atumi yusrintai.</s>
      <s id="b.1JO.15.21.2">Tura asamtai chikich yuska atsuti tusaram wainkataram.</s>
      <s id="b.1JO.15.21.3">Maaketai.</s>
     </seg>
    </div>
   </div>
   <div type="book" id="b.2JO">
    <div type="chapter" id="b.2JO.21">
     <seg type="verse" id="b.2JO.21.1">
      <s id="b.2JO.21.1.1">Wiitjai Cristonu ainau juuntrinjai.</s>
      <s id="b.2JO.21.1.2">Ju papinasha Yuse uchiri iruntrar pujuinamunam akupajai.</s>
      <s id="b.2JO.21.1.3">Cristo atumin eatmaku asamtai, wisha nekasan atumin aneajrume.</s>
      <s id="b.2JO.21.1.4">Antsu wikikia aneatsjarme.</s>
      <s id="b.2JO.21.1.5">Antsu chikich ainausha nekas chicham aa nuna nekainauka atumniasha anenminawai.</s>
     </seg>
     <seg type="verse" id="b.2JO.21.2">
      <s id="b.2JO.21.2.1">Nekas chicham aa nuka ii nintin ukusmau asamtai, tura iijai tuke pujustin asamtai, wisha atumniasha aneajrume.</s>
     </seg>
     <seg type="verse" id="b.2JO.21.3">
      <s id="b.2JO.21.3.1">Ii Apaachiri Yus tura ni uchiri Jesucristo nekas chichaman atumin nekamtikramau asa, ni anengkratairi atumniasha nekamtikramawarti tusan, tura atumniasha wait anentramrarti tusan, tura pengker nintimsaram angkan pujustinnasha suramsarti tusan aatjarme.</s>
     </seg>
     <seg type="verse" id="b.2JO.21.4">
      <s id="b.2JO.21.4.1">Ii Apaachiri Yus nekas chicham aa nuka umirtuktaram tusa, iin akupturmakmiaji nuna aints atumjai pujuinauka umirinawai.</s>
      <s id="b.2JO.21.4.2">Tura asaramtai wikia nuna nekaan nukap warasmajai.</s>
     </seg>
     <seg type="verse" id="b.2JO.21.5">
      <s id="b.2JO.21.5.1">Yamaikia yatsur ainautirmin umaarutirmincha tajarme: Wait aneasrum aneenitaram.</s>
      <s id="b.2JO.21.5.2">Chichaman akupaja juka yamarmachuitai.</s>
      <s id="b.2JO.21.5.3">Antsu nu nangkamtaik antukmiaji nuketai.</s>
     </seg>
     <seg type="verse" id="b.2JO.21.6">
      <s id="b.2JO.21.6.1">Nekasar Yus aneakrikia: Wína akupamur umirtuktaram tusa, Yus akupturmakmiaji nu umirkur pujustinuitji.</s>
      <s id="b.2JO.21.6.2">Tura nu chichamka nu nangkamtaik antukmiarume nuka juwaitai: Nekasrum aneenisrum pujustaram.</s>
     </seg>
     <seg type="verse" id="b.2JO.21.7">
      <s id="b.2JO.21.7.1">Ju nungkanam anangkartin untsuri irunui.</s>
      <s id="b.2JO.21.7.2">Nuka Jesucristo aintsua nunisang akiinamiayi tinatsui.</s>
      <s id="b.2JO.21.7.3">Aints tu pujuinauka aints ainaun anangkinau asar Cristo nemase ainawai.</s>
     </seg>
     <seg type="verse" id="b.2JO.21.8">
      <s id="b.2JO.21.8.1">Yus atumin takatan suramsamia nuna mengkatrukai tusaram wainkataram.</s>
      <s id="b.2JO.21.8.2">Antsu Yusnum tuke pujustaj tusaram aneartaram.</s>
     </seg>
     <seg type="verse" id="b.2JO.21.9">
      <s id="b.2JO.21.9.1">Aints Cristo nuikiarturmaurin inais: Nuna nangkamasnak nekajai tauka Yusjaingkia pujatsui.</s>
      <s id="b.2JO.21.9.2">Antsu aints Cristo nuikiarturmaurin tuke umirak pujakka, nuka ii Apaachiri Yusjai tura ni Uchirijai tsanias pujawai.</s>
     </seg>
     <seg type="verse" id="b.2JO.21.10">
      <s id="b.2JO.21.10.1">Aints Cristo chichamen nuikiartichutiat wait chichaman atumin nuitamrartas wininamtaikia: Iijai pujusmi tiirap.</s>
     </seg>
     <seg type="verse" id="b.2JO.21.11">
      <s id="b.2JO.21.11.1">Nu aints: Iijai pujusmi takurmeka ni pasé nuikiartamuri pachisrum: Nuka pengkeraitai titinuitrume.</s>
      <s id="b.2JO.21.11.2">Turakrumka nu aintsua nunisrumek tunau wajastinuitrume.</s>
     </seg>
     <seg type="verse" id="b.2JO.21.12">
      <s id="b.2JO.21.12.1">Chichaman untsuri atumin ujaktasan wakerayatun, ju papinumka mashkia aatrashtatjarme.</s>
      <s id="b.2JO.21.12.2">Antsu wiki atumin jiistasan nintimjai.</s>
      <s id="b.2JO.21.12.3">Tura atumjai jinum ingkiunisar wainaikiar chichaakur warastinuitji.</s>
     </seg>
     <seg type="verse" id="b.2JO.21.13">
      <s id="b.2JO.21.13.1">Yuse uchiri ainau Yus eakmau asar chichaman akupturminawai.</s>
      <s id="b.2JO.21.13.2">Maaketai.</s>
     </seg>
    </div>
   </div>
   <div type="book" id="b.3JO">
    <div type="chapter" id="b.3JO.31">
     <seg type="verse" id="b.3JO.31.1">
      <s id="b.3JO.31.1.1">Wiitjai Cristonu ainau juuntrinjai.</s>
      <s id="b.3JO.31.1.2">Gayoa, ameka wína aneetir amikur asakmin ju papin aatjame.</s>
      <s id="b.3JO.31.1.3">Wisha nekasan amin aneajme.</s>
     </seg>
     <seg type="verse" id="b.3JO.31.2">
      <s id="b.3JO.31.2.1">Ameka wína aneamur yatsur asakmin, wikia amin pachisan Yusen seatkun: Tuke pengker pujusat tusan, tura sungkurmatsuk pujusat tusan tura tuke Yusen nintimias pujusat tusan Yusen seatjame.</s>
     </seg>
     <seg type="verse" id="b.3JO.31.3">
      <s id="b.3JO.31.3.1">Cristonu ainau juni irasartas taar, ame nekas chicham umirmaun pachisar ujatkaramtai, nuna antukan nukap warasmajai.</s>
     </seg>
     <seg type="verse" id="b.3JO.31.4">
      <s id="b.3JO.31.4.1">Cristonu ainau wi etsermaurun antuku asar, Yuse uchiri wajasarmia nuka wína uchirua nunisarang ainawai.</s>
      <s id="b.3JO.31.4.2">Tura asar nuka nekas chichaman umirinak pujuinamtai nukap waraajai.</s>
      <s id="b.3JO.31.4.3">Nuna nangkamasnak timiá warasmintruka pengké atsawai.</s>
     </seg>
     <seg type="verse" id="b.3JO.31.5">
      <s id="b.3JO.31.5.1">Ameka wína aneamur yatsur asakmin, Cristonu ainau tuke pengker wainuyame.</s>
      <s id="b.3JO.31.5.2">Tura chikich yaja nungkanmaya Cristonu ainau taaramtaisha nunismek pengker wainuyame.</s>
     </seg>
     <seg type="verse" id="b.3JO.31.6">
      <s id="b.3JO.31.6.1">Nu aints ainau juni taar amin pachitmasar: Iincha anenmau asa, pengker yainmakmaji tusar, Cristonu ainau iruntramunam etserkarmayi.</s>
      <s id="b.3JO.31.6.2">Tura nuka ataksha amin jearamtai, ni yuumamuri susam akupkarta.</s>
      <s id="b.3JO.31.6.3">Nu turakum Yus pengker awajsatatme.</s>
     </seg>
     <seg type="verse" id="b.3JO.31.7">
      <s id="b.3JO.31.7.1">Nu aints ainauka Jesucristo inatiri asar, Yuse chichamen etserinawai.</s>
      <s id="b.3JO.31.7.2">Tura asar Yusen umirchau ainau kuikiarin jurutan nakitrarmayi.</s>
     </seg>
     <seg type="verse" id="b.3JO.31.8">
      <s id="b.3JO.31.8.1">Tura asaramtai nekas chicham aa nuna angkan etserkarti tusar, Cristonu ainautikia yainiktinuitji, tura ni yuumamurisha susatnuitji.</s>
     </seg>
     <seg type="verse" id="b.3JO.31.9">
      <s id="b.3JO.31.9.1">Wikia Cristonu ainaun mash papin aatran akuptukmiajai.</s>
      <s id="b.3JO.31.9.2">Tura wainiat Diótrefes chikich ainaun inartas wakerau asa, iinu chichamenka pachiatsui.</s>
     </seg>
     <seg type="verse" id="b.3JO.31.10">
      <s id="b.3JO.31.10.1">Tura asamtai wi winaknaka, ni turamurincha pachisan chicharkatatjai.</s>
      <s id="b.3JO.31.10.2">Iin pachitmas waitrak tsanumu weawai.</s>
      <s id="b.3JO.31.10.3">Tura Cristonu ainau Yuse chichamen etserkartas irainak taaramtaisha, juni wayaataram tatsui.</s>
      <s id="b.3JO.31.10.4">Nuna turin asa chikich ainau: Iijai pujusmi tina nunasha turuwairap tusa surituweawai.</s>
      <s id="b.3JO.31.10.5">Tura iijai pujusmi tinu ainaunka: Cristonu ainau iruntramunmaya jiinkitaram tawai.</s>
     </seg>
     <seg type="verse" id="b.3JO.31.11">
      <s id="b.3JO.31.11.1">Aneamur yatsuru, nu turamuka amesha nuimiaraip.</s>
      <s id="b.3JO.31.11.2">Antsu pengker aa nuna turina nu nuimiarta.</s>
      <s id="b.3JO.31.11.3">Pengker aa nuna turauka Yusnawaitai.</s>
      <s id="b.3JO.31.11.4">Antsu tunau turauka Yusnaka nintimtsui.</s>
     </seg>
     <seg type="verse" id="b.3JO.31.12">
      <s id="b.3JO.31.12.1">Aints ainau mash Demetrion pachisar: Pengke aintsuitai tinawai.</s>
      <s id="b.3JO.31.12.2">Nu tinamuka nekasaintai.</s>
      <s id="b.3JO.31.12.3">Iisha nunisrik Demetrion pachisar: Pengke aintsuitai takurin, amesha nuka nekasaintai tusam nekame.</s>
     </seg>
     <seg type="verse" id="b.3JO.31.13">
      <s id="b.3JO.31.13.1">Amincha nukap titasan wakerayatun, ju papinumka mashkia aatrashtatjame.</s>
     </seg>
     <seg type="verse" id="b.3JO.31.14">
      <s id="b.3JO.31.14.1">Antsu wári amin jiistasan wakerau asan nuni jean, amijai jinum ingkunisan chichastasan wakerajme.</s>
     </seg>
     <seg type="verse" id="b.3JO.31.15">
      <s id="b.3JO.31.15.1">Yatsuru, angkan pengker nintimsam pujusta.</s>
      <s id="b.3JO.31.15.2">Ami amikrum juni pujuinau amincha chichaman akupturminawai.</s>
      <s id="b.3JO.31.15.3">Ii amikri amijai pujuinaun kichkin kichkin wisha chichaman akuptinajai.</s>
      <s id="b.3JO.31.15.4">Maaketai.</s>
     </seg>
    </div>
   </div>
   <div type="book" id="b.JUD">
    <div type="chapter" id="b.JUD.1">
     <seg type="verse" id="b.JUD.1.1">
      <s id="b.JUD.1.1.1">Wiitjai Judasaitjai.</s>
      <s id="b.JUD.1.1.2">Jesucristo inatirinjai.</s>
      <s id="b.JUD.1.1.3">Tura Santiago yachiinjai.</s>
      <s id="b.JUD.1.1.4">Ju papin aaran akuptajrume.</s>
      <s id="b.JUD.1.1.5">Ii Apaachiri Yus: Wína aintsur ataram tusa atumin anenmarme.</s>
      <s id="b.JUD.1.1.6">Tura Jesucristojai tuke pujustaram tusa atumniaka waitmarme.</s>
     </seg>
     <seg type="verse" id="b.JUD.1.2">
      <s id="b.JUD.1.2.1">Yus atumin wait anentramak pengker nintimsaram angkan pujustinun tura ni anengkratairincha tuke suramsarti tusan tajarme.</s>
     </seg>
     <seg type="verse" id="b.JUD.1.3">
      <s id="b.JUD.1.3.1">Aneetir ainautirmin, Yus atumniaka uwemtikramrau asamtai, tura winasha uwemtikruru asamtai, nuna pachisan atumin nukap aatratasan wakerukmiajai.</s>
      <s id="b.JUD.1.3.2">Antsu tunau ainau atumin anangkraminak: Yuska timiá anengkratin asamtai, pachitsuk tunauka turamnawaitji tinu asaramtai, nunaka yamaikia aatrashtatjarme.</s>
      <s id="b.JUD.1.3.3">Nu aints ainauka ii Apuri Jesucristoncha pengké umirinatsui.</s>
      <s id="b.JUD.1.3.4">Tura asaramtai yaanchuik nu aints ainaun pachis: Tu wait wajakartin ainawai, Yuse chichame tu aarmau asamtai, yamaikia tajarme: Yuse chichame pengké yapajiachmin aa nuka Yuse aintsri ainautin suramsawaitji.</s>
      <s id="b.JUD.1.3.5">Tura asamtai nu chichaman yapajiawarai tusaram surimkataram tusan tajarme.</s>
     </seg>
     <seg type="verse" id="b.JUD.1.5">
      <s id="b.JUD.1.5.1">Yaanchuik Yus ni aintsri ainaun Egipto nungkanmaya jiikmiau ainayat, ukunam Yusen umirkacharu asar jakarmiayi.</s>
      <s id="b.JUD.1.5.2">Nusha yanchuk mash nekau arumning nu kajinmakiram tusan ataksha aatjarme.</s>
     </seg>
     <seg type="verse" id="b.JUD.1.6">
      <s id="b.JUD.1.6.1">Yuse awemamuri ainausha yaanchuik Yusen umirkariat, ni pujutirin nayaimpinmaya jiinkiaru asaramtai, Yus niincha jirujai jingkia, tee amanum tuke jiinkichminnum engkea, ni kintari jeamtai, ni wait wajaktintrin susartinuitai.</s>
     </seg>
     <seg type="verse" id="b.JUD.1.7">
      <s id="b.JUD.1.7.1">Tura Sodoma yaktasha, tura Gomorra yaktasha, chikich yaktasha arakchichu armia nusha nintimrataram.</s>
      <s id="b.JUD.1.7.2">Yuse awemamuri tunaun turawarmia nunisarang nu yaktanmaya ainau tunau turin asar, nuwan nuwatinachiat tuke tsanirmin armiayi.</s>
      <s id="b.JUD.1.7.3">Tura mai aishmangtaksha tsanirmin armiayi.</s>
      <s id="b.JUD.1.7.4">Tura asaramtai aints mash nintimrarat tusa, Yus nu yaktancha tuke mengkakarti tusa, jijai keemakmiayi.</s>
      <s id="b.JUD.1.7.5">Yamaisha nu aintsua nunisarang Yusen umirtsuk pujuinauka ji kajintrashtinnum wait wajakartin ainawai.</s>
     </seg>
     <seg type="verse" id="b.JUD.1.8">
      <s id="b.JUD.1.8.1">Tura asar nu aints ainausha atumin winiarmia nuka Sodoma yaktanmaya aintsua nunisarang ainawai.</s>
      <s id="b.JUD.1.8.2">Nuka karamrajai tinawai.</s>
      <s id="b.JUD.1.8.3">Tura ni namangken pachitsuk pasemamtikinawai.</s>
      <s id="b.JUD.1.8.4">Tura Yusnasha umirtan nakitinawai.</s>
      <s id="b.JUD.1.8.5">Tura apu ainaun pachisar pasé chichainawai.</s>
     </seg>
     <seg type="verse" id="b.JUD.1.9">
      <s id="b.JUD.1.9.1">Antsu Yuse awemamuri juuntri, Miguel naartin nunaka turachmiayi.</s>
      <s id="b.JUD.1.9.2">Antsu Moisés jakamtai, ni namangken jukitas wakerayat, iwianchi apuri Satanás suritamu asa jukitatkama tujinkamiayi.</s>
      <s id="b.JUD.1.9.3">Tura suritamaitiat Miguel Satanásan jiyakchamiayi.</s>
      <s id="b.JUD.1.9.4">Antsu chicharak: Yus aminka chichartamkati timiayi.</s>
     </seg>
     <seg type="verse" id="b.JUD.1.10">
      <s id="b.JUD.1.10.1">Tura nu aints ainauka nekainachiat pachitsuk pasé chichainawai.</s>
      <s id="b.JUD.1.10.2">Tura junia nungkanam aa nunak nekainau asar, tangku nintinchawa nunisarang ainawai.</s>
      <s id="b.JUD.1.10.3">Tura tangkua nunisarang ni namangken ningki mesmaminawai.</s>
     </seg>
     <seg type="verse" id="b.JUD.1.11">
      <s id="b.JUD.1.11.1">Maj, nu aints ainau Caín ni yachiin kajerak maamia nunisarang mengkakartin ainawai.</s>
      <s id="b.JUD.1.11.2">Tura Balaama nunisarang kuikian wakerinau asar mengkakartin ainawai.</s>
      <s id="b.JUD.1.11.3">Tura aints Coré naartinua nunisarang apu ainaun umirtan nakitinau asar mengkakartin ainawai.</s>
     </seg>
     <seg type="verse" id="b.JUD.1.12">
      <s id="b.JUD.1.12.1">Atumka aneenimi tusaram, iruntraram fiesta najankurmeka, nu anangkartin ainau natsaamtsuk nakunakut nukap yuwinawai, tura nukap uminawai.</s>
      <s id="b.JUD.1.12.2">Tura Yuse chichamen etsernuitjai tinayat, Yuse aintsri ainaunka waininatsui.</s>
      <s id="b.JUD.1.12.3">Tura mukunit yumi jiturchatatiat nase nasentak mukuntiun juwawa nunisarang, nu aints ainausha nangkamiar chichaj pujuwenawai.</s>
      <s id="b.JUD.1.12.4">Tura numi neretiri jeau wainiat, neretsuk waja nunisarang nangkamiar pujuwenawai.</s>
      <s id="b.JUD.1.12.5">Tura asar numi kangkaptuk jaka kukarua nunisarang ainawai.</s>
     </seg>
     <seg type="verse" id="b.JUD.1.13">
      <s id="b.JUD.1.13.1">Nu anangkartin ainauka juun entsa tamparamuria nunisarang ainawai.</s>
      <s id="b.JUD.1.13.2">Tura tuke natsanpiaku aa nuna turin asar, entsa tamparak sauran entsa yantamen ajapa ukukmiawa nunisarang japnatin ainawai.</s>
      <s id="b.JUD.1.13.3">Tura yaa nayaimpinmaya teenam ayaarua nunisarang tuke mengkakartin ainawai.</s>
     </seg>
     <seg type="verse" id="b.JUD.1.14">
      <s id="b.JUD.1.14.1">Nu nangkamtaik Yus Adánkan najanamiayi.</s>
      <s id="b.JUD.1.14.2">Nunia Adánka weari yajutmaki yajutmaki siete (7) amia nuka Enoc ayayi.</s>
      <s id="b.JUD.1.14.3">Enocsha nu anangkartin ainaun pachis yaanchuik etsermia nuka nuwaitai: “Ii Apuri ni umirin untsuri warang ainaujai taratnuitai.</s>
     </seg>
     <seg type="verse" id="b.JUD.1.15">
      <s id="b.JUD.1.15.1">Tura tunau ainau Yusen nakitinak tunau takatan tuke inaitsuk turinau asar, tura Yusen pachisar tuke pasé chichainau asaramtai, ii Apuri nu aints ainaun wait wajaktiniun susatas taratnuitai,” Enoc etserak timiayi.</s>
     </seg>
     <seg type="verse" id="b.JUD.1.16">
      <s id="b.JUD.1.16.1">Nu anangkartin ainauka mash ainia nuna pachisar pasé chichainawai.</s>
      <s id="b.JUD.1.16.2">Tura ni namangke wakeramurinak najanin ainawai.</s>
      <s id="b.JUD.1.16.3">Tura wikia miajuitjai tumaminawai.</s>
      <s id="b.JUD.1.16.4">Tura wína pengker nintimtursarat tusar, chikich ainaun anangkawartas: Ameka pengke aintsuitme tinawai.</s>
     </seg>
     <seg type="verse" id="b.JUD.1.17">
      <s id="b.JUD.1.17.1">Atumsha aneetir ainautiram, ii Apuri Jesucristo nuiniatiri ainau chichaman eemkar etserkarmia nu nintimrataram.</s>
     </seg>
     <seg type="verse" id="b.JUD.1.18">
      <s id="b.JUD.1.18.1">Nusha atumin chichartaminak: “Nungka meseatsaing, aints ainau Yusen wishikinak pujusar, ni wakeramurin najanawartin ainawai,” tiarmiayi.</s>
     </seg>
     <seg type="verse" id="b.JUD.1.19">
      <s id="b.JUD.1.19.1">Nu aints ainau atumin metekchau nintimtikraminawai.</s>
      <s id="b.JUD.1.19.2">Tura Yuse Wakani ni nintin engkemtuachmau asar, ju nungkanam aa nunak nintiminawai.</s>
     </seg>
     <seg type="verse" id="b.JUD.1.20">
      <s id="b.JUD.1.20.1">Antsu atumka, aneetir ainautiram, Yus nekasampita tusaram tuke inaitsuk kakaram wajastaram.</s>
      <s id="b.JUD.1.20.2">Tura Yuse Wakani kakarmarijai Yus seataram.</s>
     </seg>
     <seg type="verse" id="b.JUD.1.21">
      <s id="b.JUD.1.21.1">Tura Yuse anengkratairi tuke nintimsaram pujustaram.</s>
      <s id="b.JUD.1.21.2">Turakrumin ii Apuri Jesucristo atumin wait anentramak pujut nangkankashtinun suramsatin kinta jeati tusaram nakastaram.</s>
     </seg>
     <seg type="verse" id="b.JUD.1.22">
      <s id="b.JUD.1.22.1">Tura chikich ainau tuke Criston nekasashi tinauka nekasampita tiarat tusaram wait anentrataram.</s>
     </seg>
     <seg type="verse" id="b.JUD.1.23">
      <s id="b.JUD.1.23.1">Chikich ainau tunaunum pujuinau jinum epenau wakemtasrum wakerarme nunisrumek tunaanumia uwemtikrataram.</s>
      <s id="b.JUD.1.23.2">Antsu aintsu entsatiri pakui maatrau tsuutarme nunisrumek nu aintsu tunaari nakitau asaram: Iisha tunaanum jeai tusaram, chikich aints wait anentrataram.</s>
     </seg>
     <seg type="verse" id="b.JUD.1.24">
      <s id="b.JUD.1.24.1">Yuska kichkitai.</s>
      <s id="b.JUD.1.24.2">Tura mash nekawaitai.</s>
      <s id="b.JUD.1.24.3">Tura asa Yus iin Uwemtikramratin aa nu: Tunaunum jeairam tusa, ni kakarmarijai atumin yainmaktinuitrume.</s>
      <s id="b.JUD.1.24.4">Tura ni pujamunam pengké tunaarinchau pujustaram tusa, atumin nukap waramtikramsatnuitrume.</s>
      <s id="b.JUD.1.24.5">Tura asamtai ii Apuri Jesucristo pachisar Yuska pengker awajsarmi.</s>
      <s id="b.JUD.1.24.6">Tura asar: Ameketme juuntam tura Ameketme kakarmam, tura Ameketme Apum tiarmi.</s>
      <s id="b.JUD.1.24.7">Yaanchuiksha, tura yamaisha tuke mash aa nuna inakratnuitai.</s>
      <s id="b.JUD.1.24.8">Tu atí.</s>
     </seg>
    </div>
   </div>
   <div type="book" id="b.REV">
    <div type="chapter" id="b.REV.1">
     <seg type="verse" id="b.REV.1.1">
      <s id="b.REV.1.1.1">Wiitjai Juankuitjai.</s>
      <s id="b.REV.1.1.2">Jesucristo inatirinjai.</s>
      <s id="b.REV.1.1.3">Ii Apaachiri Yus Jesucriston ukunam atin aa nuna nekamtikiamu asa, niisha: Wína umirtin ainau nekaawarat tusa, ni awemamurin akupak, wina ju chichamnaka nekamtikruami.</s>
     </seg>
     <seg type="verse" id="b.REV.1.2">
      <s id="b.REV.1.2.1">Tura ni chichamen Jesucristo winaka nekamtikruau asamtai, wi wainkamja nunaka mash nekasaintai tajai.</s>
     </seg>
     <seg type="verse" id="b.REV.1.3">
      <s id="b.REV.1.3.1">Yus ju chichaman wári umiktin asamtai, aints ainau ju chichaman ukunam atiniun pachisar aujina nuka nekasar warasartinuitai.</s>
      <s id="b.REV.1.3.2">Tura ju chichaman antinauka, tura ju aarmaunaka mash umirinauka warasartinuitai.</s>
     </seg>
     <seg type="verse" id="b.REV.1.4">
      <s id="b.REV.1.4.1">Wiitjai Juankuitjai.</s>
      <s id="b.REV.1.4.2">Asia nungkanam siete (7) yaktanam Cristonu ainau iruntraram pujautirmin chichaman akuptajrume.</s>
      <s id="b.REV.1.4.3">Yus yaanchuik tuke pujumia nuka yamaisha pujawai.</s>
      <s id="b.REV.1.4.4">Tura tuke pujuwitai.</s>
      <s id="b.REV.1.4.5">Nuka ni siete (7) Wakanijai, tura ni Uchiri Jesucristojai atumin nekas pengker awajtamsarti.</s>
      <s id="b.REV.1.4.6">Tura angkan pengker nintimratnuncha suramsarti tusan tajarme.</s>
      <s id="b.REV.1.4.7">Jesucristo chichaman umiu aa nuka ni Apaachiri chichamen nekamtikramamiaji.</s>
      <s id="b.REV.1.4.8">Nunia jakayat, chikich ainaun nangkamasang nuwá eemak jakamunmaya nantakmiayi.</s>
      <s id="b.REV.1.4.9">Tura tuke jakashtin asa, junia apu ainaun inartinuitai.</s>
      <s id="b.REV.1.4.10">Tura iin anenmau asa, waitnas jaka numpar, ni numpejai ii tunaarinka japitramramiaji.</s>
     </seg>
     <seg type="verse" id="b.REV.1.6">
      <s id="b.REV.1.6.1">Tura wína aintsur asaram, wijai metek aints ainau inartinuitrume turamiaji.</s>
      <s id="b.REV.1.6.2">Tura wína Apaachiru Yuse inatiri asaram, sacerdotea nunisrumek nijai chichastinuitrume turammiaji.</s>
      <s id="b.REV.1.6.3">Tura asamtai tuke inaitsuk Jesucristoka: Ameketme kakarmam tusar pengker awajsatnuitji.</s>
      <s id="b.REV.1.6.4">Tu atí.</s>
     </seg>
     <seg type="verse" id="b.REV.1.7">
      <s id="b.REV.1.7.1">Antuktaram.</s>
      <s id="b.REV.1.7.2">Cristoka yurangmijai taratnuitai.</s>
      <s id="b.REV.1.7.3">Turamtai aints ainau mash niin wainkartinuitai.</s>
      <s id="b.REV.1.7.4">Tura Criston maawarmia nusha niincha wainkartinuitai.</s>
      <s id="b.REV.1.7.5">Tura mash nungkanmaya Yusen umirchau ainau niin wainkar, wait wajaktintrin shaminak juutiartinuitai.</s>
      <s id="b.REV.1.7.6">Nekas turunatnuitai.</s>
     </seg>
     <seg type="verse" id="b.REV.1.8">
      <s id="b.REV.1.8.1">Ii Apuri chichartak: “Wikia nu nangkamtaik mash najanamiajai.</s>
      <s id="b.REV.1.8.2">Tura nungka amuamunmasha tuke mash inartinuitjai.</s>
      <s id="b.REV.1.8.3">Wikia Yus asan tuke tujinkachuitjai.</s>
      <s id="b.REV.1.8.4">Yaanchuik pujumiaja nunisnak tuke pujajai.</s>
      <s id="b.REV.1.8.5">Tura tuke pujustinuitjai,” turutmiayi.</s>
     </seg>
     <seg type="verse" id="b.REV.1.9">
      <s id="b.REV.1.9.1">Wikia Jesúsnau asan atumi yachiinjai.</s>
      <s id="b.REV.1.9.2">Atumsha Jesucristonu asaram, wait wajarme nunisnak wisha wait wajajai.</s>
      <s id="b.REV.1.9.3">Tura ukunam iruntrar Jesúsnum pujusar chikich aints ainaun inartinuitji.</s>
      <s id="b.REV.1.9.4">Tura ni tati tusar, iisha nakaji.</s>
      <s id="b.REV.1.9.5">Jesucristo Yuse chichamen wína nekamtikruamia nuna etseru asamtai, isar Patmos tutainum achikmau pujajai.</s>
     </seg>
     <seg type="verse" id="b.REV.1.10">
      <s id="b.REV.1.10.1">Tura ii Apuri kintari Yuse Wakani wína nintirun piatruku asamtai, tuntuprunini pupun pupuntramua tumaun kakarman untsumun antukmajai.</s>
     </seg>
     <seg type="verse" id="b.REV.1.11">
      <s id="b.REV.1.11.1">Tura untsumun antukmaja nuka nuwaitai: “Ame wainme nu papinum aarta.</s>
      <s id="b.REV.1.11.2">Tura Cristonu ainau siete (7) yakat ainamunam mash aatram akuptukarta.</s>
      <s id="b.REV.1.11.3">Nu yakta naaringkia nu ainawai: Efeso, nunia Esmirna, nunia Pérgamo, nunia Tiatira, nunia Sardis, nunia Filadelfia, nunia Laodicea,” turutun antukmajai.</s>
     </seg>
     <seg type="verse" id="b.REV.1.12">
      <s id="b.REV.1.12.1">Turutmatai: ¿Yáki turuta? tusan, tuntuprunini pajasan jiimkaman, ji keaun kuri najanamun siete (7) aun wainkamjai.</s>
     </seg>
     <seg type="verse" id="b.REV.1.13">
      <s id="b.REV.1.13.1">Tura japen wajaun aintsutiat nayaimpinmaya akupkamua tumaun wainkamjai.</s>
      <s id="b.REV.1.13.2">Tura wejmakan sarman nawejai metek entsar, tura kachumtain kuri najanamun netsepejai metek pea wajaun wainkamjai.</s>
     </seg>
     <seg type="verse" id="b.REV.1.14">
      <s id="b.REV.1.14.1">Ni intashisha uruchia tumau nekas puju aun wainkamjai.</s>
      <s id="b.REV.1.14.2">Tura ni jiisha ji kapawa tumaun wainkamjai.</s>
     </seg>
     <seg type="verse" id="b.REV.1.15">
      <s id="b.REV.1.15.1">Tura nawesha jiru jinum jiyamua nunisang newar wajaun wainkamjai.</s>
      <s id="b.REV.1.15.2">Tura ni chichamesha túna uutua tumaun antukmajai.</s>
     </seg>
     <seg type="verse" id="b.REV.1.16">
      <s id="b.REV.1.16.1">Tura ni untsur uwejejai yaa tumaun siete (7) aun achik takakun wainkamjai.</s>
      <s id="b.REV.1.16.2">Tura saapia tumau yantamen mai ere tsakamun jangkenia jiinun wainkamjai.</s>
      <s id="b.REV.1.16.3">Yapiisha tsaa tupin wajas tsantua tumaun wainkamjai.</s>
     </seg>
     <seg type="verse" id="b.REV.1.17">
      <s id="b.REV.1.17.1">Tura wikia timianun wainkan, jakawa nunisnak ni nawen yaamsan iyaarmajai.</s>
      <s id="b.REV.1.17.2">Turamtai ni untsur uwejejai wína achirak: “Shamrukaip.</s>
      <s id="b.REV.1.17.3">Wiitjai.</s>
      <s id="b.REV.1.17.4">Wikia nu nangkamtaik tuke pujuyajai.</s>
      <s id="b.REV.1.17.5">Nungka mash amukamtaisha, wikia tuke pujustinuitjai.</s>
     </seg>
     <seg type="verse" id="b.REV.1.18">
      <s id="b.REV.1.18.1">Wikia tuke iwiaakuitjai.</s>
      <s id="b.REV.1.18.2">Wikia jakayatnak nantakin asan, yamaikia tuke iwiaaku pujajai.</s>
      <s id="b.REV.1.18.3">Tura jakar matsamsartin ainaun yawirinka wi takakjai.</s>
     </seg>
     <seg type="verse" id="b.REV.1.19">
      <s id="b.REV.1.19.1">Tura asamtai ame wainme nuka mash aarta.</s>
      <s id="b.REV.1.19.2">Tura yamai atata nusha, nunia ukunam atinua nusha mash aarta.</s>
     </seg>
     <seg type="verse" id="b.REV.1.20">
      <s id="b.REV.1.20.1">“Yamaikia chicham nekaachmin aa nuna amin nekamtikiatjame.</s>
      <s id="b.REV.1.20.2">Yaa siete (7) ainia nuna wína untsur uwejrujai achikian takakai waitkame nuka nuwaitai, nunia ji keau siete (7) wainkame nusha nuwaitai tusan yamaikia nekamtikiatjame.</s>
      <s id="b.REV.1.20.3">Yaa siete (7) ainia nuka wína aintsur ainau wainin siete (7) ainia nuwaitai.</s>
      <s id="b.REV.1.20.4">Tura ji keau siete (7) ainia nuka wína aintsur ainau mash iruntrar siete (7) yaktanam pujuina nuwaitai,” turutmiayi.</s>
     </seg>
    </div>
    <div type="chapter" id="b.REV.2">
     <seg type="verse" id="b.REV.2.1">
      <s id="b.REV.2.1.1">“Wína aintsur ainaun wainin Efeso yaktanam puja nuka ju chichaman nekaati tusam aarta: Ni untsur uwejejai yaan siete (7) takaka nuka, tura ji keaun siete (7) kuri najanamunam japen wekaa nuka tawai tita:</s>
     </seg>
     <seg type="verse" id="b.REV.2.2">
      <s id="b.REV.2.2.1">Wikia atumi turamurin mash nekajai.</s>
      <s id="b.REV.2.2.2">Tuke inaitsuk atumi takatrin kakaram takakmakrum pimpiayatrum pengker nintimsaram takakmarme nunasha nekajai.</s>
      <s id="b.REV.2.2.3">Tura aints pasé aa nuna takainauka iijai iruntrarchati tusaram suritkamarume.</s>
      <s id="b.REV.2.2.4">Tura aints nangkamiar: Wikia Cristo akupkamuitjai tinau wainiatrumek: Nangkamiar tinawai tusaram nusha nekaamarume.</s>
     </seg>
     <seg type="verse" id="b.REV.2.3">
      <s id="b.REV.2.3.1">Tura nekasrum winar asaram, tuke inaitsuk winaka nemartusmarume.</s>
      <s id="b.REV.2.3.2">Tura wait wajayatrumek, yawetsuk pengker nintimsaram wína umirtutka tukeka inaituschamarume.</s>
     </seg>
     <seg type="verse" id="b.REV.2.4">
      <s id="b.REV.2.4.1">Tura wainiatun nunasha tajarme: Nu nangkamtaik winaka miatrusrumek anenkuram pujumiarme nunisrumka yamaikia winaka anentsurme.</s>
      <s id="b.REV.2.4.2">Tura asakrumin winaka miatrusrumek nintimtursaram pujarme tatsujrume.</s>
     </seg>
     <seg type="verse" id="b.REV.2.5">
      <s id="b.REV.2.5.1">“Tura asamtai aneartaram.</s>
      <s id="b.REV.2.5.2">Turaram nu nangkamtaik wína anenkuram pujumiarme nunisrumek ataksha pujustaram.</s>
      <s id="b.REV.2.5.3">Turachkurminkia wikia atumin jean, atumi yaktarinia ji keaa nunaka juruktatjarme.</s>
      <s id="b.REV.2.5.4">Tura asamtai wína umirtuku ainau atumi yaktarin iruntrachartinuitai.</s>
      <s id="b.REV.2.5.5">Antsu atumi ninti yapajiaram, ataksha miatrusrumek wína anenkurminkia nunaka turashtinuitjarme.</s>
     </seg>
     <seg type="verse" id="b.REV.2.6">
      <s id="b.REV.2.6.1">Tura atumi pengker turamurmincha nekajai.</s>
      <s id="b.REV.2.6.2">Nicolaítas turamuri atum nakitarme nuna wisha nunisnak nakitajai.</s>
     </seg>
     <seg type="verse" id="b.REV.2.7">
      <s id="b.REV.2.7.1">Yuse Wakani ta nuna wina aintsur ainau antinauka nintimrarti.</s>
      <s id="b.REV.2.7.2">Tunau nepetkaru ainaun numi tuke pujutan sukartin Yuse pujutirin waja nuna neren yuwarti tusan tsangkatkatnuitjai.</s>
      <s id="b.REV.2.7.3">Tura nuna yuwinak nijai tuke pujusartinuitai, tawai tusam aarta,” turutun antukmajai.</s>
     </seg>
     <seg type="verse" id="b.REV.2.8">
      <s id="b.REV.2.8.1">“Wína aintsur ainaun wainin Esmirna yaktanam puja nuka ju chichaman nekaati tusam aatrata: Nu nangkamtaik tuke pujumia nuka, tura nungka amukamtaisha, tuke pujustata nuka jakayat ataksha nantakin asa, yamaikia tuke jatsuk puja nuka tawai tita:</s>
     </seg>
     <seg type="verse" id="b.REV.2.9">
      <s id="b.REV.2.9.1">Wikia nekajrume.</s>
      <s id="b.REV.2.9.2">Atumka wína umirtuku asaram wait wajarme.</s>
      <s id="b.REV.2.9.3">Tura asaram kuikiartichu ayatrumek, nekasrum kuikiartin ainau nangkamasrumek nayaimpinam yuumatsuk pujustinuitrume.</s>
      <s id="b.REV.2.9.4">Tura aints judío ainayat, judíochua nunisarang Yuse chichamen umirtsuk pujuinauka, atumin pachitmasar pasé chichainau asar, nu aints ainauka Satanásjai iruntrar pujuinawai.</s>
     </seg>
     <seg type="verse" id="b.REV.2.10">
      <s id="b.REV.2.10.1">Atumka wait wajaktin aa nuka shamkairap.</s>
      <s id="b.REV.2.10.2">Anturtuktaram.</s>
      <s id="b.REV.2.10.3">Satanás atumin mash nekapramsartas atumnia yaankesha achikiar kársernum engkewartinuitai.</s>
      <s id="b.REV.2.10.4">Turamtai atum diez (10) kinta wait wajaktinuitrume.</s>
      <s id="b.REV.2.10.5">Atumin mantaminamtai jaachkurmeka winaka inaitusairap.</s>
      <s id="b.REV.2.10.6">Tu pujakrumningkia, tuke pujustinun tsengkrutin susatnuitjarme.</s>
     </seg>
     <seg type="verse" id="b.REV.2.11">
      <s id="b.REV.2.11.1">Yuse Wakani ta nuna wína aintsur ainau antinauka nintimrarti.</s>
      <s id="b.REV.2.11.2">Tunau nepetkaru ainau jakar, ataksha jakatniunmaka wait wajakchartinuitai, tawai tusam aarta,” turutun antukmajai.</s>
     </seg>
     <seg type="verse" id="b.REV.2.12">
      <s id="b.REV.2.12.1">“Nunia wína aintsur ainaun wainin Pérgamo yaktanam puja nuka ju chichaman nekaati tusam aarta: Saapia tumaun yantamen mai eren tsakamun takakua nuka tawai tita:</s>
     </seg>
     <seg type="verse" id="b.REV.2.13">
      <s id="b.REV.2.13.1">Atumka tunía pujarme nunasha wikia nekajai.</s>
      <s id="b.REV.2.13.2">Satanás ni aintsrin inartas puja nuni atumka pujarme.</s>
      <s id="b.REV.2.13.3">Nunia wína nekas pengker umirtin, Antipas naartin atumjai pujus wína pachitas chichaman etsermia nunaka maawaru wainiatrumek, atumka tuke wina umirtakrum pujuyarume.</s>
      <s id="b.REV.2.13.4">Tura wína tuke umirtutka inaituschamarume.</s>
     </seg>
     <seg type="verse" id="b.REV.2.14">
      <s id="b.REV.2.14.1">Turin ayatrumek atumnia aints yaanchuik Yuse chichame etserin Balaam pasé nuikiarturmaun tuke metawar umirinawai.</s>
      <s id="b.REV.2.14.2">Nusha Israel ainaun tunaun turuawarat tusa, tangku namangken Moaba yusrin susamu yuwaarat tusa, apu Balacan nuiniarmiayi.</s>
      <s id="b.REV.2.14.3">Nuniasha tsanirmatnasha nuiniarmiayi.</s>
      <s id="b.REV.2.14.4">Atumi irutramuri nu tunaun turuwaru asaramtai, atumi turamuri mash pengkeraitai tatsujrume.</s>
     </seg>
     <seg type="verse" id="b.REV.2.15">
      <s id="b.REV.2.15.1">“Tura atumnia aints ainau Nicolaítasa nuikiarturmaurin wikia nakitaja nuna inaitan nakitinawai.</s>
     </seg>
     <seg type="verse" id="b.REV.2.16">
      <s id="b.REV.2.16.1">Tura asaram nintimaurum wári yapajiataram.</s>
      <s id="b.REV.2.16.2">Tura nu aints ainaujaingkia iruntrairap.</s>
      <s id="b.REV.2.16.3">Turachkurminkia wikia atumin wári werin, saapia tumau wína jangkernia jiina nujai maaniktatjai.</s>
     </seg>
     <seg type="verse" id="b.REV.2.17">
      <s id="b.REV.2.17.1">Yuse Wakani ta nuna wína aintsur ainau antinauka nintimrarti.</s>
      <s id="b.REV.2.17.2">Tunau nepetkaru ainaun yutan maná tutain nayaimpinam uukmau aa nuna yuratnuitjai.</s>
      <s id="b.REV.2.17.3">Tura wína aintsur ainaunaka kayawach pújun susatnuitjai.</s>
      <s id="b.REV.2.17.4">Nu kayanam yamaram naaringkia aarmawaitai.</s>
      <s id="b.REV.2.17.5">Nuna naarinka kichkisha nekainatsui.</s>
      <s id="b.REV.2.17.6">Antsu ningki juwinak nekaawartin ainawai, tawai tusam aarta,” turutun antukmajai.</s>
     </seg>
     <seg type="verse" id="b.REV.2.18">
      <s id="b.REV.2.18.1">“Nunia wína aintsur ainaun wainin Tiatira yaktanam puja nuka ju chichamnasha nekaati tusam aarta: Yuse Uchiri jiingkia ji kapawa tumau jiimiaj puja nuka, nawesha jiru jinum jiyamua nunisang newar waja nuka tawai tusam aatrata:</s>
     </seg>
     <seg type="verse" id="b.REV.2.19">
      <s id="b.REV.2.19.1">Atumi turamurincha wikia mash nekajrume.</s>
      <s id="b.REV.2.19.2">Tura atumi anengkratairincha nekajrume.</s>
      <s id="b.REV.2.19.3">Tura wína nekasampita turutu asaram, wína umirtakrum pujarme.</s>
      <s id="b.REV.2.19.4">Tura yuuminak pujuinausha pengker yayaarme.</s>
      <s id="b.REV.2.19.5">Tura wait wajayatrumek pengker nintimsaram pujarmin nekajrume.</s>
      <s id="b.REV.2.19.6">Tura nu nangkamtaik pengker turamiarume nuna nangkamasrumek yamaikia timiá pengker turarme tusan nekajrume.</s>
     </seg>
     <seg type="verse" id="b.REV.2.20">
      <s id="b.REV.2.20.1">Turin ayatrumek nuwa Jezabel naartin atumjai pujusti tusaram tsangkatarme.</s>
      <s id="b.REV.2.20.2">Nuka atumin anangkramak: Wikia Yuse chichamen etsernuitjai, ta nuka wina umirtinak pujuinaun tsanirmatnuncha nuiniawai.</s>
      <s id="b.REV.2.20.3">Tura Yuschau waininayat, tangku namangken ni yusri susamu yuwaarti tusa nuiniawai.</s>
      <s id="b.REV.2.20.4">Atumka nu turati tusaram, tsangkatkau asakrumin, atumi turamuri mash pengkeraitai tatsujrume.</s>
     </seg>
     <seg type="verse" id="b.REV.2.21">
      <s id="b.REV.2.21.1">“Tura asan nu nuwaka ni tunaarin inaisati tusan nukap nakasmajai.</s>
      <s id="b.REV.2.21.2">Turamaitiat ni tunaarinka tuke inaiyatsui.</s>
     </seg>
     <seg type="verse" id="b.REV.2.22">
      <s id="b.REV.2.22.1">Anturtuktaram.</s>
      <s id="b.REV.2.22.2">Nu nuwanka peaknum tepesti tusan sungkuran susatatjai.</s>
      <s id="b.REV.2.22.3">Tura nijai tsanirmau ainauncha nijai metek nukap wait wajakarti tusan sungkuran susartatjai.</s>
      <s id="b.REV.2.22.4">Antsu ni tunaarin inaisaramtaikia turashtatjai.</s>
     </seg>
     <seg type="verse" id="b.REV.2.23">
      <s id="b.REV.2.23.1">Tura nu nuwa tunaurin takainaunaka ni uchiria nunisarang asaramtai, nunaka maatnuitjai.</s>
      <s id="b.REV.2.23.2">Wi turamtai wína aintsur ainau iruntrar pujuinauka nunasha nekaawartinuitai.</s>
      <s id="b.REV.2.23.3">Aints ainau nintin nekarnunka wiitjai.</s>
      <s id="b.REV.2.23.4">Tura asan atumi pasé turamurijai metek wait wajaktinnasha susatatjarme.</s>
     </seg>
     <seg type="verse" id="b.REV.2.24">
      <s id="b.REV.2.24.1">Antsu Tiatira yaktanmaya ainautirmin, nu nuwa nemartsuk pujautirmin, tura Satanás uukmau aa nuka nekachu asakrumin, chikich chicham umirkataram tusanka tatsujrume.</s>
     </seg>
     <seg type="verse" id="b.REV.2.25">
      <s id="b.REV.2.25.1">Tura atum umirume nuka wi taatsaing tuke metaram umirkataram.</s>
     </seg>
     <seg type="verse" id="b.REV.2.26">
      <s id="b.REV.2.26.1">Tunau nepetkaru ainaun, tura wi taatsaing wína wakeramurun tuke umirtin ainaun mash nungkanmaya ainau apuri arti tusan inaikiatnuitjai.</s>
     </seg>
     <seg type="verse" id="b.REV.2.27">
      <s id="b.REV.2.27.1">Tura wína Apaachir winasha: Apu ata tusa, inaitukmia nunisnak apu ainaun inaikiartinuitjai.</s>
      <s id="b.REV.2.27.2">Turamu asar aints jirujai muitsan awatiar tsainawa nunisarang wína umirtinak pujuinauka wína kakarmarjai mash nungkanmaya ainaun inarartinuitai.</s>
     </seg>
     <seg type="verse" id="b.REV.2.28">
      <s id="b.REV.2.28.1">Tura tsaa tsapuatsaing, angkuaji eemak tsapuawa nunisnak wikia tatsuk, wína aintsur ainaun wína tatintrun nekawarti tusan nekamtairun susartinuitjai.</s>
     </seg>
     <seg type="verse" id="b.REV.2.29">
      <s id="b.REV.2.29.1">Yuse Wakani ta nuna wína aintsur ainau antinauka nintimrarti, tawai tusam aarta,” turutun antukmajai.</s>
     </seg>
    </div>
    <div type="chapter" id="b.REV.3">
     <seg type="verse" id="b.REV.3.1">
      <s id="b.REV.3.1.1">“Nunia wína aintsur ainaun wainin Sardis yaktanam puja nuka ju chichaman nekaati tusam aarta.</s>
      <s id="b.REV.3.1.2">Yuse Wakani siete (7) akupa nuka, tura yaa tumaun siete (7) aa nuna inawa nuka nunasha tawai tita: Atum turamurmin itiur awa tusan mash nekajrume.</s>
      <s id="b.REV.3.1.3">Atumek nintimtumasrumka iwiaakuitji tarumning, wikia atumniaka jakawa nunisrumek pujarmin jiiajrume.</s>
     </seg>
     <seg type="verse" id="b.REV.3.2">
      <s id="b.REV.3.2.1">Tura atumi turamurijaingkia Yuska pengkerka awajtsuk pujarmin jiiajrume.</s>
      <s id="b.REV.3.2.2">Tura atum kanurua nunisrumek pujau asaram shintartaram.</s>
      <s id="b.REV.3.2.3">Tura asaram Yuska pengker awajsataram.</s>
      <s id="b.REV.3.2.4">Aints wína umirtukchau asar, jakaartas ainawa nunisarang pujuinauka wína umirtutan tuke inaisarai tusaram kiakartaram.</s>
     </seg>
     <seg type="verse" id="b.REV.3.3">
      <s id="b.REV.3.3.1">Tura wína chichamur eemkaram antukmiarme nu chicham nintimraram metataram.</s>
      <s id="b.REV.3.3.2">Antsu atumi tunaaringkia inaisataram.</s>
      <s id="b.REV.3.3.3">Turachkurminkia kasa aneachmau winawa nunisnak wisha atumin winitin asamtai ¿warutik tat? tusarmeka nekaarachminuitrume.</s>
     </seg>
     <seg type="verse" id="b.REV.3.4">
      <s id="b.REV.3.4.1">Antsu atumi yaktarin Sardisnum aints untsurinchu wína umirtukaru asar, wejmak pakuichau entsarina nunisarang ainawai.</s>
      <s id="b.REV.3.4.2">Tura asar wijai metek wejmak nekas pujun entsarar pujusartinuitai.</s>
     </seg>
     <seg type="verse" id="b.REV.3.5">
      <s id="b.REV.3.5.1">Tunau nepetkaru ainauka wejmak nekas pujun entsarar wijai pujusartinuitai.</s>
      <s id="b.REV.3.5.2">Tura nuna naaringkia wína papirun aatramu asaramtai pengké sakturchatnuitjai.</s>
      <s id="b.REV.3.5.3">Tura asan wína Apaachirnasha, tura ni awemamuri ainauncha: Juka wína aintsur ainawai titinuitjai.</s>
     </seg>
     <seg type="verse" id="b.REV.3.6">
      <s id="b.REV.3.6.1">Yuse Wakani ta nuna wína aintsur ainau antinauka nintimrarti, tawai tusam aarta,” turutun antukmajai.</s>
     </seg>
     <seg type="verse" id="b.REV.3.7">
      <s id="b.REV.3.7.1">“Nunia wína aintsur ainaun wainin Filadelfia yaktanam puja nuka ju chichaman nekaati tusam aatrata: Nekas tunaarinchawa nu, tura nekas chichaman chichaa nu apu Davidta yawirin takaku asa, Yusnum wayaatnun urainamtaikia chikich ainauka pengké epenchamnawaitai.</s>
      <s id="b.REV.3.7.2">Tura Yus epeniamtaikia chikich ainauka uraichminuitai, ta nuka tawai tusam aarta:</s>
     </seg>
     <seg type="verse" id="b.REV.3.8">
      <s id="b.REV.3.8.1">“Atumi turamuri itiur awa tusan mash nekajai.</s>
      <s id="b.REV.3.8.2">Atumka jumchik ayatrumek, atumi kakarmarisha atsau wainiatrumek, wína chichamur miatrusrumek umirtukmiarume, tura wikia Cristo umirkachuitjai tichamiarume.</s>
      <s id="b.REV.3.8.3">Tura asakrumin atumin waaitinka uratinuitjarme.</s>
      <s id="b.REV.3.8.4">Nuna urainamtaikia, aints kichkisha epenchamnawaitai.</s>
     </seg>
     <seg type="verse" id="b.REV.3.9">
      <s id="b.REV.3.9.1">Antuktaram.</s>
      <s id="b.REV.3.9.2">Aints waitrinak judío aintsuitjai tinayat, iwianchi apuri Satanásan umirinawai.</s>
      <s id="b.REV.3.9.3">Nuka atumsha waintrumning, winaka tikishmatruwarat tusan nunaka itatnuitjai.</s>
      <s id="b.REV.3.9.4">Wi atumin aneau asan, aints ainausha nekaawarti tusan turatnuitjai.</s>
     </seg>
     <seg type="verse" id="b.REV.3.10">
      <s id="b.REV.3.10.1">Atum wi timiaja nu tuke inaitsuk pengker nintimsaram umirtuku asakrumin, wisha nukap wait wajaktinnumka uwemtikratnuitjarme.</s>
      <s id="b.REV.3.10.2">Mash nungkanmaya ainau nu wait wajaktiniun wainkartinuitai.</s>
      <s id="b.REV.3.10.3">Tura nekasash wína umirtina tusan nekapsatnuitjai.</s>
     </seg>
     <seg type="verse" id="b.REV.3.11">
      <s id="b.REV.3.11.1">Wikia wári taratnuitjai.</s>
      <s id="b.REV.3.11.2">Tura asamtai tsengkrutin Yus atumin suramsamia nuna iwianch atantruki tusaram, wína tuke inaitutsuk umirtuktaram.</s>
     </seg>
     <seg type="verse" id="b.REV.3.12">
      <s id="b.REV.3.12.1">Tunau nepetkaru ainauka wína Yusru jeen painia nunisarang tuke jiintsuk nuni pujusartin ainawai.</s>
      <s id="b.REV.3.12.2">Tura wína Yusru naarincha ni namangken aatratnuitjai.</s>
      <s id="b.REV.3.12.3">Tura wína Yusru yaktarin Jerusalén yamaram aa nuka nayaimpinmaya taratnua nuna naarincha ni namangken aatratnuitjai.</s>
      <s id="b.REV.3.12.4">Tura wína naarun yamaram aa nuna ni namangkencha aatrartinuitjai.</s>
     </seg>
     <seg type="verse" id="b.REV.3.13">
      <s id="b.REV.3.13.1">Yuse Wakani ta nuna wína aintsur ainau antinauka nintimrarti, tawai tusam aarta,” turutun antukmajai.</s>
     </seg>
     <seg type="verse" id="b.REV.3.14">
      <s id="b.REV.3.14.1">“Nunia wína aintsur ainaun wainin Laodicea yaktanam puja nuka ju chichaman nekaati tusam aarta: Nekas chichaman tuke chichaa nuka, ni chichamen paan nekamtikiartin asa, nu nangkamtaik Yus mash najanamia nuna apuri asa tawai tita:</s>
     </seg>
     <seg type="verse" id="b.REV.3.15">
      <s id="b.REV.3.15.1">Wikia atumi turamuri itiur awa tusan mash nekajrume.</s>
      <s id="b.REV.3.15.2">Atumka winaka tukeka inaituschamarume.</s>
      <s id="b.REV.3.15.3">Turayatrum wína chichamruka miatrusrumka umirtatsrume.</s>
      <s id="b.REV.3.15.4">Tura asaram yumi japapachikia tumawaitrume.</s>
      <s id="b.REV.3.15.5">Michatnasha michachu, tura tsuwertancha tsuwerchau pengké tsuutmai umurchamnawa tumawaitrume.</s>
      <s id="b.REV.3.15.6">Tura asakrumin aints yumi japapachik tseekmaun umur tsuutak inuktas wakerawa nunisnak wikia atumin japatasan wakerajrume.</s>
      <s id="b.REV.3.15.7">Antsu tsuwer akurmeka, turachkurmesha micha akurmesha timiá pengker achaintrumeash.</s>
     </seg>
     <seg type="verse" id="b.REV.3.17">
      <s id="b.REV.3.17.1">Atumka chichaakrum: Wikia kuikiartinuitjai.</s>
      <s id="b.REV.3.17.2">Tura asan warinchun untsurin takakjai.</s>
      <s id="b.REV.3.17.3">Tura asan pengké yuumatsuk pujajai tayatrum, wínaka umirtutsuk pujau asaram, kuikiartin ayatrumek, nekasrum yuumakrum pujarme.</s>
      <s id="b.REV.3.17.4">Tura nekasrum pengkerka pujatsrume.</s>
      <s id="b.REV.3.17.5">Tura wainmichua nunisrumek, tura misu wajawa nunisrumek pujarme.</s>
      <s id="b.REV.3.17.6">Antsu nuka nekapmamtsurme.</s>
     </seg>
     <seg type="verse" id="b.REV.3.18">
      <s id="b.REV.3.18.1">Tura asamtai nekasrum yuumatsuk pujustasrum wakerakrumka, wína seatkuram: Aints kurin jinum jiyamun sumawa nunisrumek tuke pujustin winaka seattiaram.</s>
      <s id="b.REV.3.18.2">Tura misu kuimiakan natsaarai tusaram, wína seatkuram tarachin nekas pujun entsarartas suminawa nunisrumek tunaarinchau wajastaram.</s>
      <s id="b.REV.3.18.3">Tura wainmichua nunisrumek pujau asaram, aints pengker wainmaktas, jii engketi irimin sumawa nunisrumek wína seattiaram.</s>
     </seg>
     <seg type="verse" id="b.REV.3.19">
      <s id="b.REV.3.19.1">Wína aneetir ainaun mash chicharkun: Chichamur miatrusrumek umirtuktaram tusan, wína umirtutsuk pujuinauncha wait wajaktinasha suajai.</s>
      <s id="b.REV.3.19.2">Tura asamtai atumi nintimauri yapajiaram, miatrusrumek umirtuktaram tajarme.</s>
     </seg>
     <seg type="verse" id="b.REV.3.20">
      <s id="b.REV.3.20.1">Anturtuktaram.</s>
      <s id="b.REV.3.20.2">Wikia aints irastas taa, waitinam wajas untsumua nunisketjai.</s>
      <s id="b.REV.3.20.3">Tura asamtai aints wi untsumaurun antuk waitin uraawa nunisang: Nintirun wayaata tamatikia wikia wayaatatjai.</s>
      <s id="b.REV.3.20.4">Tura aints yutan yuwinawa nunisnak iruntratatjai.</s>
      <s id="b.REV.3.20.5">Tura wisha nijai tsaniasan pujustatjai.</s>
     </seg>
     <seg type="verse" id="b.REV.3.21">
      <s id="b.REV.3.21.1">Wisha tunaun nepetkau asan, wina Apaachirjai tsaniasan aints ainaun inartasan, apu keemtainum pujaja nunisarang tunau nepetkaru ainauka wijai tsaniasar aints ainaun inarartas keemsarti tusan tsangkatkatnuitjai.</s>
     </seg>
     <seg type="verse" id="b.REV.3.22">
      <s id="b.REV.3.22.1">Yuse Wakani ta nuna wína aintsur ainau antinauka nintimrarti tawai tusam aarta,” turutun antukmajai.</s>
     </seg>
    </div>
    <div type="chapter" id="b.REV.4">
     <seg type="verse" id="b.REV.4.1">
      <s id="b.REV.4.1.1">Nu nangkamaramtai pangkain jiimkaman nayaim uraniun wainkamjai.</s>
      <s id="b.REV.4.1.2">Tura nunia kakaram untsumaun antukmajai.</s>
      <s id="b.REV.4.1.3">Nu nangkamtaik pupun pupuntramua tumaun antukmaja nunisnak ataksha antukmajai.</s>
      <s id="b.REV.4.1.4">Tura wína chichartak: “Juni wakata.</s>
      <s id="b.REV.4.1.5">Turakmin ukunam atinua nuna inaktustatjame,” turutmiayi.</s>
     </seg>
     <seg type="verse" id="b.REV.4.2">
      <s id="b.REV.4.2.1">Tura Yuse Wakani wína nintirun piatruku asamtai, arutsuk karanma nunisnak Yuse keemtairin nayaimpinam wainkamjai.</s>
      <s id="b.REV.4.2.2">Tura nu keemtainum ketun wainkamjai.</s>
     </seg>
     <seg type="verse" id="b.REV.4.3">
      <s id="b.REV.4.3.1">Tura nu keemtainum ketun wainkan, kaya akik wincha jiitsumir jaspe tutai, nuniasha kaya kapantin akik aa nuna wainkamjai.</s>
      <s id="b.REV.4.3.2">Nunia tungkiangkua tumau, antsu kingkia kaya esmeralda tumau Yuse keemtairin tenteaun wainkamjai.</s>
     </seg>
     <seg type="verse" id="b.REV.4.4">
      <s id="b.REV.4.4.1">Yuse keemtairin tentakar apu keemtairin veinticuatro (24) ainaun wainkamjai.</s>
      <s id="b.REV.4.4.2">Nu keemtainum juun ainau veinticuatro (24) ketinaun wejmakan pujun entsarinaun, nuniasha tsengkrutin kuri najanamun tsengkrakinaun wainkamjai.</s>
     </seg>
     <seg type="verse" id="b.REV.4.5">
      <s id="b.REV.4.5.1">Apu keemtairinia charpia tumau jiininaun wainkamjai.</s>
      <s id="b.REV.4.5.2">Tura nasea tumaun uutun, tura ipiamtasha ipiamtarun antukmajai.</s>
      <s id="b.REV.4.5.3">Tura Yuse keemtairin ayamas kantii keawa tumaun siete (7) ainaun wainkamjai.</s>
      <s id="b.REV.4.5.4">Nuka Yuse Wakani aa nuwaitai.</s>
     </seg>
     <seg type="verse" id="b.REV.4.6">
      <s id="b.REV.4.6.1">Nunia Yuse keemtairin ayamas juun kucha ispiya tumau wincha miamian aun wainkamjai.</s>
      <s id="b.REV.4.6.2">Nuniasha iwiaaku ainau cuatro (4) ama nu juun apu keemtairin tentainun wainkamjai.</s>
      <s id="b.REV.4.6.3">Tura netsepeninisha, tura tuntupeninisha jii untsuri ainaujai jiimiam wajainaun wainkamjai.</s>
     </seg>
     <seg type="verse" id="b.REV.4.7">
      <s id="b.REV.4.7.1">Kichik juun yawaaya tumaun wainkamjai.</s>
      <s id="b.REV.4.7.2">Tura kichka waaka uchiria tumaun wainkamjai.</s>
      <s id="b.REV.4.7.3">Tura kichnasha aintsu yapiya tumaun wainkamjai.</s>
      <s id="b.REV.4.7.4">Tura kichka kukui nanamua tumaun wainkamjai.</s>
     </seg>
     <seg type="verse" id="b.REV.4.8">
      <s id="b.REV.4.8.1">Tura nu iwiaaku ainau nanamtin asar, ni nanapesha seis (6) ainaun wainkamjai.</s>
      <s id="b.REV.4.8.2">Tura kichik kichik ni netsepeninisha jiisha untsuri, tura tuntupeninisha nunisarang jiisha untsuri aun wainkamjai.</s>
      <s id="b.REV.4.8.3">Tura tsawaisha tura kashisha tuke inaitsuk chichainak: “Apu Yus mash aa nuna nangkamasang nekas kakarmaitai.</s>
      <s id="b.REV.4.8.4">Tuke pujuya nuka yamaisha nunisang pujawai.</s>
      <s id="b.REV.4.8.5">Tura tuke iwiaakuitai.</s>
      <s id="b.REV.4.8.6">Nekas pengkeraitai, nekas pengkeraitai, nekas pengkeraitai,” tinaun antukmajai.</s>
     </seg>
     <seg type="verse" id="b.REV.4.9">
      <s id="b.REV.4.9.1">Tu chichainak apu keemtainum tuke iwiaaku puja nuna pachisar: Ameketme juuntam tusar, maaketai tinaun antukmajai.</s>
     </seg>
     <seg type="verse" id="b.REV.4.10">
      <s id="b.REV.4.10.1">Turinamtai juun ainau veinticuatro (24) ainia nuka juun apu keemtairin tentakar pinakumrurar tepersar, tuke iwiaaku puja nuna pachisar: Ameketme juuntam tiartas, ni tsengkrutirin kuakiar tuksar Yusen chicharinak:</s>
     </seg>
     <seg type="verse" id="b.REV.4.11">
      <s id="b.REV.4.11.1">“Ameketme Apum.</s>
      <s id="b.REV.4.11.2">Ameketme Yusem.</s>
      <s id="b.REV.4.11.3">Ameka iwiaaku ainau mash najanamiame.</s>
      <s id="b.REV.4.11.4">Tura ame wakerau asakmin, mash iwiaaku ainawai.</s>
      <s id="b.REV.4.11.5">Tura asamtai amincha tuke mash pengker awajtamsarti.</s>
      <s id="b.REV.4.11.6">Tura: Ameketme pengkeram turamiarti.</s>
      <s id="b.REV.4.11.7">Tura: Ameketme kakarmam turamiarti,” tinaun antukmajai.</s>
     </seg>
    </div>
    <div type="chapter" id="b.REV.5">
     <seg type="verse" id="b.REV.5.1">
      <s id="b.REV.5.1.1">Nunia juun apu keemtainum ketu papi mai yantamen aarmaun penuarmaun ni untsur uwejejai takus ketun wainkamjai.</s>
      <s id="b.REV.5.1.2">Nu papinka urakarai tusar, senta kantsejai siete (7) nujtukmaun wainkamjai.</s>
     </seg>
     <seg type="verse" id="b.REV.5.2">
      <s id="b.REV.5.2.1">Tura Yuse awemamuri nekas kakaram aa nu chichaun antukmajai.</s>
      <s id="b.REV.5.2.2">Nuka kakar chichaak: “¿Yaa miajuk ju papi kantsejai nujtukmauncha urakainta?” tu inintraun antukmajai.</s>
     </seg>
     <seg type="verse" id="b.REV.5.3">
      <s id="b.REV.5.3.1">Turamaitiat nayaimpinmasha, tura nungkanmasha, tura jakau ainamunmasha, timiá juunka kichkisha atsau asamtai, nu papi urakmin tura aujsamnaunaka wainkachmajai.</s>
     </seg>
     <seg type="verse" id="b.REV.5.4">
      <s id="b.REV.5.4.1">Tura nu papi urakminiun tura aujsamniun wainkachu asan, nukap juutmiajai.</s>
     </seg>
     <seg type="verse" id="b.REV.5.5">
      <s id="b.REV.5.5.1">Wi juutu pujamtai, kichik juun nuni ketun wainkamja nu wína chichartak: “Juutsuk asata.</s>
      <s id="b.REV.5.5.2">Anturtukta.</s>
      <s id="b.REV.5.5.3">Judánmaya ainau juun yawaaya nunisarang kakaram asaramtai, Cristo Judá weari asa, tura Apu Davidta weari asa, ni nemase ainaun mash nepetak, Yuse wakeramurin tuke mash miatrusang umikmia nuka, ju papi kantsejai nujtukmaun siete (7) aa nuna urak aujsamnawaitai,” turutun antukmajai.</s>
     </seg>
     <seg type="verse" id="b.REV.5.6">
      <s id="b.REV.5.6.1">Tamati wikia jiimkaman, juun apu keemtainum ayaamas Uwija Uchiri maamutiat iwiaaku wajaun wainkamjai.</s>
      <s id="b.REV.5.6.2">Nuka japen wajamtai, cuatro (4) iwiaaku ainau, tura veinticuatro (24) juun ainausha niin tentakarun wainkamjai.</s>
      <s id="b.REV.5.6.3">Uwija Uchiriya tumau nuna antiri siete (7) aun wainkamjai.</s>
      <s id="b.REV.5.6.4">Tura ni jiisha siete (7) aun wainkamjai.</s>
      <s id="b.REV.5.6.5">Nuka Yus ni Wakanin mash nungkanmaya ainaun jiisat tusa, akupkamia nuwaitai tusan nekaamjai.</s>
     </seg>
     <seg type="verse" id="b.REV.5.7">
      <s id="b.REV.5.7.1">Tura Uwija Uchiri juun apu keemtairin weri, papin untsur uwejejai takus nuni ketun papirin juraun wainkamjai.</s>
     </seg>
     <seg type="verse" id="b.REV.5.8">
      <s id="b.REV.5.8.1">Tura papin juramtai, cuatro (4) iwiaaku ainau, tura veinticuatro (24) juun ainau Uwija Uchirin: Ameketme juuntam tiartas tikishmatinaun wainkamjai.</s>
      <s id="b.REV.5.8.2">Juun ainau kichik kichik kitarra tumaun takusar, tura piningkia tumaun kuri najanamun tákakinaun wainkamjai.</s>
      <s id="b.REV.5.8.3">Nu pining ainamunam kungkuti keeminaun wainkamjai.</s>
      <s id="b.REV.5.8.4">Nu kungkutikia Yuse aintsri Yus seamuri taku tawai.</s>
     </seg>
     <seg type="verse" id="b.REV.5.9">
      <s id="b.REV.5.9.1">Nunia juun ainau yamaram kantan kantaminak: “Ameketme timiá juunmeka.</s>
      <s id="b.REV.5.9.2">Tura asam ju papi jukim papi nujtukmaurisha uraktinuitme.</s>
      <s id="b.REV.5.9.3">Amincha mantamawaru asamtai, jakam ami numpemsha numparmiame.</s>
      <s id="b.REV.5.9.4">Tura asam mash nungkanmaya ainau, niish niish chichau ainausha mash Yusnum jearti tusam jakamiame.</s>
     </seg>
     <seg type="verse" id="b.REV.5.10">
      <s id="b.REV.5.10.1">Tura iincha: Wína aintsur asaram, wijai metek aints ainau inartinuitrume tukartimiame.</s>
      <s id="b.REV.5.10.2">Tura Yuse inatiri asaram sacerdotea nunisrumek Yusjai chichastinuitrume tukartimiame.</s>
      <s id="b.REV.5.10.3">Tura asaram mash nungkanmaya aints ainau inau atinuitrume tukartimiame,” tu kantamrinaun antukmajai.</s>
     </seg>
     <seg type="verse" id="b.REV.5.11">
      <s id="b.REV.5.11.1">Tura ataksha pangkain jiimkaman, Yuse awemamuri untsuri juun apu keemtairin tentakar, tura iwiaaku ainau tentakar, tura juun ainausha tentakar kantamrinaun antukmajai.</s>
      <s id="b.REV.5.11.2">Tura timiá untsuri millón asaramtai, pengké nekapmarchamin iruntrarun wainkamjai.</s>
     </seg>
     <seg type="verse" id="b.REV.5.12">
      <s id="b.REV.5.12.1">Nuka kakar chichainak: “Uwija Uchiri maamuitiat timiá juun asa, tura timiá kakaram asa, nantaki mash aa nunaka inakratnuitai.</s>
      <s id="b.REV.5.12.2">Tura mash aa nuna nekau asamtai: Ameketme juuntam tusar, timiá pengker awajsartinuitji.</s>
      <s id="b.REV.5.12.3">Tura maaketai titinuitji,” tinaun antukmajai.</s>
     </seg>
     <seg type="verse" id="b.REV.5.13">
      <s id="b.REV.5.13.1">Turamtai Yus najanamu ainau mash nayaimpinmasha, tura nungkanmasha, tura nungka nitkarin pujuinausha, tura juun entsanam pujuinausha chichainak: “Juun apu keemtairin keta juka Uwija Uchirijai metekaitai.</s>
      <s id="b.REV.5.13.2">Ni tuke maaketai timinuitji.</s>
      <s id="b.REV.5.13.3">Tura tuke: Ameketme juuntam timinuitji.</s>
      <s id="b.REV.5.13.4">Tura: Ameketme kakarmam tusar, tuke inaitsuk pengker awajsarminuitji,” tinaun antukmajai.</s>
     </seg>
     <seg type="verse" id="b.REV.5.14">
      <s id="b.REV.5.14.1">Tura cuatro iwiaaku ainau: “Tu atí,” tinaun antukmajai.</s>
      <s id="b.REV.5.14.2">Tinamtai veinticuatro (24) juun ainausha tuke iwiaaku puja nuna tikishmatrar maaketai tinaun wainkamjai.</s>
     </seg>
    </div>
    <div type="chapter" id="b.REV.6">
     <seg type="verse" id="b.REV.6.1">
      <s id="b.REV.6.1.1">Nunia Uwija Uchiri papi nujtukmaun kichik urakun wainkamjai.</s>
      <s id="b.REV.6.1.2">Tura urakamtai, nu cuatro iwiaaku ainamunmaya kichik ipiamta nunisang kakar chichartak: “Winim jiita,” turutun antukmajai.</s>
      <s id="b.REV.6.1.3">Tamati wisha jiikman, kawai pujun wainkamjai.</s>
      <s id="b.REV.6.1.4">Tura kawainum ketu tishimkun takakun wainkamjai.</s>
      <s id="b.REV.6.1.5">Tura ni nemase ainaun nepetkatin asamtai, tsengkrutincha suwaun wainkamjai.</s>
      <s id="b.REV.6.1.6">Tura tuke nepetmaktas jiinkinun wainkamjai.</s>
     </seg>
     <seg type="verse" id="b.REV.6.3">
      <s id="b.REV.6.3.1">Nu kawai jiinmatai, Uwija Uchiri chikich papi nujtukmaun jimiar ama nuna urakun wainkamjai.</s>
      <s id="b.REV.6.3.2">Nuna urakamtai chikich iwiaaku aa nuka chichartak: “Winim jiita,” turutun antukmajai.</s>
     </seg>
     <seg type="verse" id="b.REV.6.4">
      <s id="b.REV.6.4.1">Turutmati wisha jiikman, chikich kawain kapanniun wainkamjai.</s>
      <s id="b.REV.6.4.2">Nu kawainum ketu mash nungkanam wekaas, aints ainau mesetan najanmamtikiat tusa akupkamuitai.</s>
      <s id="b.REV.6.4.3">Turamtai aints ainau mash pengker nintimtunitsuk kajernaikiar maaniawarti tusa, kawainum ketun saapi sarman suwaun wainkamjai.</s>
     </seg>
     <seg type="verse" id="b.REV.6.5">
      <s id="b.REV.6.5.1">Nu kawai jiinmatai, Uwija Uchiri chikich papi nujtukmaun kampatam (3) ama nuna urakamtai, chikich iwiaaku chichaun antukmajai.</s>
      <s id="b.REV.6.5.2">Nuka chichartak: “Winim jiita,” turutmatai wikia jiikman, chikich kawain shuwinun wainkamjai.</s>
      <s id="b.REV.6.5.3">Tura nu kawai jiinmatai, kawainum ketu kilo nekapmati takakun wainkamjai.</s>
     </seg>
     <seg type="verse" id="b.REV.6.6">
      <s id="b.REV.6.6.1">Tura nu cuatro (4) iwiaaku ainamunmaya chichaamun antukmajai.</s>
      <s id="b.REV.6.6.2">Nu chichaamuka nuwaitai: “Yutai nukap akik atin asamtai, aints ainau tsukajai wait wajakartinuitai.</s>
      <s id="b.REV.6.6.3">Kichik kinta takakmasmaunum kuikian juwawa nu kuikiajai trigon kichik kilon nunak sumakartinuitai.</s>
      <s id="b.REV.6.6.4">Nuna sumachkusha nu kuikiajai cebada pang najantai kampatam (3) kilon nunak sumakartinuitai.</s>
      <s id="b.REV.6.6.5">Antsu olivo macharisha tura uva yumirisha mesrai tusam, tenapkesam wainkata,” turutun antukmajai.</s>
     </seg>
     <seg type="verse" id="b.REV.6.7">
      <s id="b.REV.6.7.1">Nunia Uwija Uchiri chikich papi nujtukmaun cuatro (4) ama nuna urakamtai, chikich iwiaaku chichaun antukmajai.</s>
      <s id="b.REV.6.7.2">Nuka chichartak: “Winim jiita,” turutun antukmajai.</s>
     </seg>
     <seg type="verse" id="b.REV.6.8">
      <s id="b.REV.6.8.1">Tamati wikia jiikman, kawain yangkutakun wainkamjai.</s>
      <s id="b.REV.6.8.2">Tura nu kawainum ketu jatan sukartin inaikiamuyayi.</s>
      <s id="b.REV.6.8.3">Tura nuna ukurin winauka aints ainaun juki, jakaru ainau matsatmaunum juyayi.</s>
      <s id="b.REV.6.8.4">Tura mash aints ainau iruntramunam aints cuatro (4) irunar pujuina nuni kichkin maati tusa kakarmarin susamuitai.</s>
      <s id="b.REV.6.8.5">Tura aints ainaun mesetjai, tura tsukajaisha, tura sungkurjaisha, tura pachim ainaujaisha jakrami tusa kakarmarin susamuitai.</s>
     </seg>
     <seg type="verse" id="b.REV.6.9">
      <s id="b.REV.6.9.1">Nunia Uwija Uchiri chikich papi nujtukmaun cinco (5) ama nuna urakamtai wikia jiikman, Yuse chichame etserin ainaun maawarmia nuna wakanin wainkamjai.</s>
      <s id="b.REV.6.9.2">Nuka tuke inaitsuk: Cristonuitji tinau asaramtai niincha maawarmiayi.</s>
      <s id="b.REV.6.9.3">Nu jakaru ainau wakanin misa kungkuti keemaktin aa nuna wamketinini ayaminak pujuinaun wainkamjai.</s>
     </seg>
     <seg type="verse" id="b.REV.6.10">
      <s id="b.REV.6.10.1">Nuka kakarar untsuminak: “Apuru, ameka nekasam tunaarinchau asam, ame tame nuka tuke umiame.</s>
      <s id="b.REV.6.10.2">Tura asam ¿warutam arusmek iin mantamawaru ainausha mash nungkanam pujuinausha yapaijkiatam?” tinaun antukmajai.</s>
     </seg>
     <seg type="verse" id="b.REV.6.11">
      <s id="b.REV.6.11.1">Tinamtai Yuse awemamuri niincha wejmak pujun sarman suwinak: “Atumea nunisarang chikich Cristonu ainauncha maawartin ainawai.</s>
      <s id="b.REV.6.11.2">Nuna umisarti tusaram jumchik nákakrum ayamrataram,” tinaun antukmajai.</s>
     </seg>
     <seg type="verse" id="b.REV.6.12">
      <s id="b.REV.6.12.1">Nunia Uwija Uchiri chikich papi nujtukmaun seis (6) ama nuna urakamtai, wisha jiikman uu kakarman uurun wainkamjai.</s>
      <s id="b.REV.6.12.2">Tura tsaasha tsantsuk tarach shuwinua tumau ketun wainkamjai.</s>
      <s id="b.REV.6.12.3">Nantusha numpa tumaun kapantin ketun wainkamjai.</s>
     </seg>
     <seg type="verse" id="b.REV.6.13">
      <s id="b.REV.6.13.1">Yaa ainausha kakeenaun wainkamjai.</s>
      <s id="b.REV.6.13.2">Numí kanawe nase kakarman nasentak peaam, unuts kuwirach nungkanam kakeenawa nunisarang yaa ainau yakiya nungkanam kakeenaun wainkamjai.</s>
     </seg>
     <seg type="verse" id="b.REV.6.14">
      <s id="b.REV.6.14.1">Tura nayaimpisha papi penuarar juwamua nunisang mengkakaun wainkamjai.</s>
      <s id="b.REV.6.14.2">Tura mura ainausha, tura isar ainausha muchitkar yaja pujnasarun wainkamjai.</s>
     </seg>
     <seg type="verse" id="b.REV.6.15">
      <s id="b.REV.6.15.1">Tura mash nungkanmaya apu ainausha, tura kuikiartin ainausha, tura suntara apuri ainausha, tura kakaram ainausha, tura aintsu inatiri ainausha, tura aintsu inatirinchu ainausha mash shaminak muranam waa amanum, nunia pampa juunum anuminaun wainkamjai.</s>
     </seg>
     <seg type="verse" id="b.REV.6.16">
      <s id="b.REV.6.16.1">Tura anumkar, mura ainaun tura pampa ainauncha chicharinak: “Mura ainautiram, tura pampa ainautirmesha anturtuktaram.</s>
      <s id="b.REV.6.16.2">Yus nekas wait wajaktiniun akupkatin kinta jeau asamtai ¿yamaikia yáki uwemtikramrataij?</s>
      <s id="b.REV.6.16.3">Tura asamtai Yuse keemtairi keta nu iin waitmakai tusaram, tura Uwija Uchiri iin wait wajaktiniun suramsai tusaram, yakiya yumpunkaram iin uukratkataram,” tinaun antukmajai.</s>
     </seg>
    </div>
    <div type="chapter" id="b.REV.7">
     <seg type="verse" id="b.REV.7.1">
      <s id="b.REV.7.1.1">Nunia ataksha pangkain jiikman, Yuse awemamurin cuatro (4) aun wainkamjai.</s>
      <s id="b.REV.7.1.2">Kichik tsaa taakmaunumanini wajaun, tura kitcha pajeninisha wajaun, tura kitcha atu pajeninisha wajaun, tura kitcha tsaa jeatinmanini wajaun wainkamjai.</s>
      <s id="b.REV.7.1.3">Tura nungkanam, nunia juun kuchanam, nunia numi wajamunam nase umpuini tusar suriminak wajainaun wainkamjai.</s>
     </seg>
     <seg type="verse" id="b.REV.7.2">
      <s id="b.REV.7.2.1">Nunia chikich Yuse awemamuri tsaa taakmaunumanini winaun wainkamjai.</s>
      <s id="b.REV.7.2.2">Nuka Yus tuke pujawa nuna inatiri ainau nijajin aatratnun takus winaun wainkamjai.</s>
      <s id="b.REV.7.2.3">Tura chikich cuatro (4) Yuse awemamurin nungkancha, tura juun entsancha mesrartin ainaun kakar chicharak:</s>
     </seg>
     <seg type="verse" id="b.REV.7.3">
      <s id="b.REV.7.3.1">“Yuse inatiri ainau nijajin Yuse naari aatsrining, nungkasha tura juun entsasha, tura numi ainausha mesrairap,” tusa akatar akupaun antukmajai.</s>
     </seg>
     <seg type="verse" id="b.REV.7.4">
      <s id="b.REV.7.4.1">Tamati Yuse inatiri Israela weari ainau nijajin Yuse naarin aatrartin ainau ¿warutmak awa? tu iniam: Ciento cuarenta y cuatro mil (144,000) ainawai taun antukmajai.</s>
     </seg>
     <seg type="verse" id="b.REV.7.5">
      <s id="b.REV.7.5.1">Tura asamtai Judá weari doce mil (12,000) ainawai.</s>
      <s id="b.REV.7.5.2">Nunia Rubénka weari doce mil (12,000) ainawai.</s>
      <s id="b.REV.7.5.3">Nunia Gada weari doce mil (12,000) ainawai.</s>
     </seg>
     <seg type="verse" id="b.REV.7.6">
      <s id="b.REV.7.6.1">Nunia Asera weari doce mil (12,000) ainawai.</s>
      <s id="b.REV.7.6.2">Nunia Neftalía weari doce mil (12,000) ainawai.</s>
      <s id="b.REV.7.6.3">Nunia Manasésa weari doce mil (12,000) ainawai.</s>
     </seg>
     <seg type="verse" id="b.REV.7.7">
      <s id="b.REV.7.7.1">Nunia Simeónka weari doce mil (12,000) ainawai.</s>
      <s id="b.REV.7.7.2">Nunia Leviya weari doce mil (12,000) ainawai.</s>
      <s id="b.REV.7.7.3">Nunia Isacara weari doce mil (12,000) ainawai.</s>
     </seg>
     <seg type="verse" id="b.REV.7.8">
      <s id="b.REV.7.8.1">Nunia Zabulónka weari doce mil (12,000) ainawai.</s>
      <s id="b.REV.7.8.2">Nunia José weari doce mil (12,000) ainawai.</s>
      <s id="b.REV.7.8.3">Nunia Benjamínka weari doce mil (12,000) ainawai, taun antukmajai.</s>
      <s id="b.REV.7.8.4">Tura nu aints ainau nijajin Yuse naarin aatramun wainkamjai.</s>
     </seg>
     <seg type="verse" id="b.REV.7.9">
      <s id="b.REV.7.9.1">Nunia ataksha pangkain jiikman, aints timiá untsuri pengké nekapmarchamnaun wejmak pujun entsarar, nunia chapi nukea tumaun takusar, Uwija Uchirin naka wajatinaun wainkamjai.</s>
      <s id="b.REV.7.9.2">Nu mash nungkanmaya ainau</s>
     </seg>
     <seg type="verse" id="b.REV.7.10">
      <s id="b.REV.7.10.1">metek kakarar untsuminak: “Ii Apaachiri Yus juun apu keemtairin keta juka ni Uchirijai, Uwija Uchiriya tumau aa jujai, ii tunaurin sakturmartas jarutramkau asamtai iin uwemtikramramiaji,” tinaun antukmajai.</s>
     </seg>
     <seg type="verse" id="b.REV.7.11">
      <s id="b.REV.7.11.1">Tinamtai Yuse awemamuri ainau Yuse keemtairin tentakar, juun ainauncha tentakar, nunia nu cuatro (4) iwiaaku ainauncha tentakar Yusen: Ameketme juuntam tiartas, pinakumrar nungka tepesar, Yusen pengker awajsartas</s>
     </seg>
     <seg type="verse" id="b.REV.7.12">
      <s id="b.REV.7.12.1">chicharinak: “Tu atí: Ii Yusrin tuke inaitsuk pengker awajsarmi.</s>
      <s id="b.REV.7.12.2">Tura ningkitai nekas nekau, tura ningkitai nekas kakaram, tura ningkitai nekas inakratin, tura ningki pengker asamtai, tuke inaitsuk maaketai tiarmi.</s>
      <s id="b.REV.7.12.3">Tu atí,” tinaun antukmajai.</s>
     </seg>
     <seg type="verse" id="b.REV.7.13">
      <s id="b.REV.7.13.1">Tu tinamtai juun ainamunmaya kichik wina chichartak: “¿Pujun entsarina ausha warí aintsua ainawa?</s>
      <s id="b.REV.7.13.2">¿Tura tuniaya kaunkarma?</s>
      <s id="b.REV.7.13.3">¿Ameka nekamek?”</s>
     </seg>
     <seg type="verse" id="b.REV.7.14">
      <s id="b.REV.7.14.1">Turutmatai, wi ayaakun: “Atsa juunta, ame nekau asam ujatkata,” tama ni chichartak: “Ju aints ainauka Yusen umirkaru asar, nukap wait wajakar jakarmiayi.</s>
      <s id="b.REV.7.14.2">Tura asaramtai Uwija Uchiria tumau aa nuka aints ainaun mash uwemtikratas jaka, numpe numparmia nuka ni nintin japiramu asar, ni entsatiri nekas puju aa nuna entsarar, yamai nijarmawa nunisarang pengké tunaarinchau ainawai.</s>
     </seg>
     <seg type="verse" id="b.REV.7.15">
      <s id="b.REV.7.15.1">“Tura asar Yuse keemtairin tentakar nakasar pujuinawai.</s>
      <s id="b.REV.7.15.2">Tura tsawaisha, tura kashisha Yus seatai juun jean waininak Yusen maaketai tinawai.</s>
      <s id="b.REV.7.15.3">Tura asaramtai Yus ni keemtairin keta nuka tuke niin wainui.</s>
     </seg>
     <seg type="verse" id="b.REV.7.16">
      <s id="b.REV.7.16.1">“Uwija Uchiri juun apu keemtairi japen puja nuka uwija wainua tumawaitai.</s>
      <s id="b.REV.7.16.2">Nuka uwijari ainaun entsa kanajin yumin aartas ayaakua nunisang ni aintsri jakaru ainaun wainak, tuke pujustinasha susatnuitai.</s>
      <s id="b.REV.7.16.3">Tura tuke juutsuk pujusarti tusa, Yus ni aintsri ainau neaikirin mash japiratnuitai.</s>
      <s id="b.REV.7.16.4">Turamtai tuke wait wajatsuk, tsukamtancha pengké tsukamtsuk, tura kitamtancha pengké kitamtsuk pujusartinuitai.</s>
      <s id="b.REV.7.16.5">Nuningkia tsaasha pengké sukuashtinuitai, tura seekijaisha waitka wajakchartinuitai,” turutun antukmajai.</s>
     </seg>
    </div>
    <div type="chapter" id="b.REV.8">
     <seg type="verse" id="b.REV.8.1">
      <s id="b.REV.8.1.1">Nunia Uwija Uchiri chikich papi nujtukmaun siete (7) ama nuna urakamtai, nayaimpinam japchiri ura pengké kichkisha chichaamuka atsumi.</s>
     </seg>
     <seg type="verse" id="b.REV.8.2">
      <s id="b.REV.8.2.1">Antsu nu nangkamaramtai, nayaimpinam Yuse awemamuri siete (7) aa nu Yuse keemtairin nakainak wajainaun wainkamjai.</s>
      <s id="b.REV.8.2.2">Tura Yuse awemamuri siete (7) wajarma nuna kichik kichik pupunan suwaun wainkamjai.</s>
     </seg>
     <seg type="verse" id="b.REV.8.3">
      <s id="b.REV.8.3.1">Nuniasha Yuse awemamuri taa, kungkuti engketin kuri najanamun takus, misa kungkuti keematinam naka wajaun wainkamjai.</s>
      <s id="b.REV.8.3.2">Tura kungkutin nukap keemaktas wajaun wainkamjai.</s>
      <s id="b.REV.8.3.3">Tura juki, misa kungkuti keematinam kuri najanamunam kentsamu kungkuti keemamun wainkamjai.</s>
      <s id="b.REV.8.3.4">Nu kungkutikia Yuse aintsri ainau seamurintai taku tawai.</s>
      <s id="b.REV.8.3.5">Nu misa kungkuti keematingkia Yuse keemtairi ayamas aun wainkamjai.</s>
     </seg>
     <seg type="verse" id="b.REV.8.4">
      <s id="b.REV.8.4.1">Yuse aintsri ainau Yusen seainamtai, Yuse awemamuri kungkuti engketi uwejejai takus, kungkutin keemakarmia nuna mukuntiurin Yusnum waakun wainkamjai.</s>
     </seg>
     <seg type="verse" id="b.REV.8.5">
      <s id="b.REV.8.5.1">Nunia Yuse awemamuri kungkuti engketin kuri najanamun ataksha achik, nunia misa kungkuti keematinam we, ji kaparun nuna kairin kungkuti engketinam chumpia, ji nungkanam ayaarti tusa nangkimun wainkamjai.</s>
      <s id="b.REV.8.5.2">Turamtai uutmausha uutun antukmajai, tura ipiamtasha charpijai nukap patinaun antukmajai.</s>
      <s id="b.REV.8.5.3">Tura uusha uurun wainkamjai.</s>
     </seg>
     <seg type="verse" id="b.REV.8.6">
      <s id="b.REV.8.6.1">Nunia Yuse awemamuri siete (7) ama nu kichik kichik pupunan pupuntruwartas amiinaun wainkamjai.</s>
     </seg>
     <seg type="verse" id="b.REV.8.7">
      <s id="b.REV.8.7.1">Yuse awemamuri kichik pupunan pupuntramtai, micha kaya tumaun, tura ji kapaun numpajai pachimramun nungkanam nangkimun wainkamjai.</s>
      <s id="b.REV.8.7.2">Turinamtai mash nungka ainau kampatam amanum kichik keaun wainkamjai.</s>
      <s id="b.REV.8.7.3">Tura numi kampatam ainamunam kichik keaun wainkamjai.</s>
      <s id="b.REV.8.7.4">Tura chirichrisha mash kapainaun wainkamjai.</s>
     </seg>
     <seg type="verse" id="b.REV.8.8">
      <s id="b.REV.8.8.1">Nuniasha chikich Yuse awemamuri jimiar ama nu pupunan pupuntramtai, juun mura jiya tumau kapaun juun entsanam nangkimia ujungkarun wainkamjai.</s>
      <s id="b.REV.8.8.2">Turamtai juun entsa kampatam amanum kichik numpa najanarun wainkamjai.</s>
      <s id="b.REV.8.8.3">Turamtai juun entsanam mash iwiaaku ainau kampatam ainamunam kichik kajingkiarun wainkamjai.</s>
      <s id="b.REV.8.8.4">Tura kanu kampatam ainamunmasha kichik meserun wainkamjai.</s>
     </seg>
     <seg type="verse" id="b.REV.8.10">
      <s id="b.REV.8.10.1">Nuniasha chikich Yuse awemamuri kampatam ama nu pupunan pupuntramtai, nayaimpinam yaan juuntan yakiiya ayaarun wainkamjai.</s>
      <s id="b.REV.8.10.2">Nuka kantiiya tumau kapau entsa ainamunam, tura entsa kanaji kampatam ainamunam chikichnum ayaarun wainkamjai.</s>
     </seg>
     <seg type="verse" id="b.REV.8.11">
      <s id="b.REV.8.11.1">Nu yaa naaringkia Yapawaitai.</s>
      <s id="b.REV.8.11.2">Tura nu yaa entsa ainamunam iyaaramtai, entsa kampatam ainamunam kichik yapau najanaru asamtai, aints ainau nu entsanmaya yumin umurar untsuri jainaun wainkamjai.</s>
     </seg>
     <seg type="verse" id="b.REV.8.12">
      <s id="b.REV.8.12.1">Nunia chikich Yuse awemamuri cuatro (4) ama nu pupunan pupuntramtai, tsaasha tura nantusha, tura yaa ainausha kampatam ainamunam kichik meseru asamtai, yaa ainausha tenap tsantinachun wainkamjai.</s>
      <s id="b.REV.8.12.2">Tura tsaasha mushatmar tsawai wainiat tenap tsanchaun wainkamjai.</s>
      <s id="b.REV.8.12.3">Tura kashi wainiat nantusha tenap tsanchaun wainkamjai.</s>
     </seg>
     <seg type="verse" id="b.REV.8.13">
      <s id="b.REV.8.13.1">Turamtai pangkain jiikman, Yuse awemamuri kukuiya tumau nanaaki winaun wainkamjai.</s>
      <s id="b.REV.8.13.2">Nuka kakar chichaak: “Maj, yamaisha chikich Yuse awemamuri kampatam pupunan pupuntrinamtai, aints nungka mash matsatinau yaanchuik wait wajakarmia nuna nangkamasarang nukap wait wajakartin ainawai,” taun antukmajai.</s>
     </seg>
    </div>
    <div type="chapter" id="b.REV.9">
     <seg type="verse" id="b.REV.9.1">
      <s id="b.REV.9.1.1">Tura chikich Yuse awemamuri cinco (5) ama nu pupunan pupuntramtai, yaa kichik nayaimpinmaya nungká ayaarun wainkamjai.</s>
      <s id="b.REV.9.1.2">Tura nu yaa ayaarun yawin susa, waa juuntan jiitamran kuna ama nuna tektutirin urakti taun antukmajai.</s>
     </seg>
     <seg type="verse" id="b.REV.9.2">
      <s id="b.REV.9.2.1">Tamati jiitamran waan urakamtai, nunia mukunit nekas shuwin jiinun wainkamjai.</s>
      <s id="b.REV.9.2.2">Tura mukunit jiinua nuka eper keemamua nunisang timiá shuwin jiinkin asamtai, tsaasha mushatmarun wainkamjai.</s>
     </seg>
     <seg type="verse" id="b.REV.9.3">
      <s id="b.REV.9.3.1">Nuniangka nu mukuntiunmaya ijukratin manchia tumau nekas juuntan jiininaun wainkamjai.</s>
      <s id="b.REV.9.3.2">Tura jiinkiar titing aints ainaun ijuinawa nunisarang aints ainaun ijuarti tusa kakarmarin susamuitai.</s>
     </seg>
     <seg type="verse" id="b.REV.9.4">
      <s id="b.REV.9.4.1">Tura Yuse awemamuri surimiak: Chirichrisha, tura nupaa samek ainausha, tura numi ainausha mesrairap.</s>
      <s id="b.REV.9.4.2">Antsu aints Yuse naarin ni nijajin aatrachmau ainau nuke ijutaram.</s>
     </seg>
     <seg type="verse" id="b.REV.9.5">
      <s id="b.REV.9.5.1">Tura ijuayatrumek aints maatka maawairap, antsu cinco (5) nantuk aints titing ijum najaiminawa nunisarang najaimiawarti tusaram ijutaram, tu chichaun antukmajai.</s>
     </seg>
     <seg type="verse" id="b.REV.9.6">
      <s id="b.REV.9.6.1">Nu wait wajaktin kinta jeamtai, aints ainau jakartas wakerinayat jakartatkamawar tujinkartinuitai.</s>
     </seg>
     <seg type="verse" id="b.REV.9.7">
      <s id="b.REV.9.7.1">Nu manchia tumaun wainkamja nuka nekasar kawai mesetnum wetasar umismawa tumaun wainkamjai.</s>
      <s id="b.REV.9.7.2">Tura tsengkruti kuri najanamua tumaun tsengkrakinaun wainkamjai.</s>
      <s id="b.REV.9.7.3">Tura yapiincha aintsu yapiiya tumaun wainkamjai.</s>
     </seg>
     <seg type="verse" id="b.REV.9.8">
      <s id="b.REV.9.8.1">Intashincha nuwa intashia tumaun wainkamjai.</s>
      <s id="b.REV.9.8.2">Antsu naingkia juun yawaa naiiya tumaun wainkamjai.</s>
     </seg>
     <seg type="verse" id="b.REV.9.9">
      <s id="b.REV.9.9.1">Tura wejmak jiru najanamun entsarinaun wainkamjai.</s>
      <s id="b.REV.9.9.2">Tura nanamtin asar nanaminaksha kawai mesetnum weenak, kárrun japinam teteer wajainawa tumaun antukmajai.</s>
     </seg>
     <seg type="verse" id="b.REV.9.10">
      <s id="b.REV.9.10.1">Tura jukencha titingki jukea tumaun wainkamjai.</s>
      <s id="b.REV.9.10.2">Nu jukejai aints ainaun cinco nantu ijuar waitkawartin ainawai.</s>
     </seg>
     <seg type="verse" id="b.REV.9.11">
      <s id="b.REV.9.11.1">Nu manchi waanam matsamnu apuri naaringkia hebreo chichamejaingkia Abadón naartinuitai.</s>
      <s id="b.REV.9.11.2">Tura griego chichamejaingkia Apolión naartinuitai.</s>
      <s id="b.REV.9.11.3">Nuka ii chichamejaingkia “meskartin” taku tawai.</s>
     </seg>
     <seg type="verse" id="b.REV.9.12">
      <s id="b.REV.9.12.1">Kichik wait wajakmauka yanchuk nangkamaruitai.</s>
      <s id="b.REV.9.12.2">Antsu chikich jimiar wait wajaktinka ataksha awai.</s>
     </seg>
     <seg type="verse" id="b.REV.9.13">
      <s id="b.REV.9.13.1">Nunia chikich Yuse awemamuri seis (6) ama nu pupunan pupuntramtai, misa kungkuti keemaktin kuri najanamu tsakarin cuatro (4) ama nunia chicham jiinun antukmajai.</s>
     </seg>
     <seg type="verse" id="b.REV.9.14">
      <s id="b.REV.9.14.1">Yuse awemamuri chichaak: “Entsa nampuram Eufrates tutainum Satanása awemamuri cuatro (4) jingkiamu pujuu ainau atiam akupkata,” taun antukmajai.</s>
     </seg>
     <seg type="verse" id="b.REV.9.15">
      <s id="b.REV.9.15.1">Turamtai nu horati, tura nu kintati, tura nu nantuti, tura nu musachti Satanása awemamuri jiinkiartin asaramtai, aints ainau mash irumramu kampatam ainaun kichik maawarti tusar, jiikiar akupkarun wainkamjai.</s>
     </seg>
     <seg type="verse" id="b.REV.9.16">
      <s id="b.REV.9.16.1">Tura ¿suntar kawainum entsamkaru ainau warutmak iruna? tu iniam: Jimia pachak millón (200’000,000) ainawai tinaun antukmajai.</s>
     </seg>
     <seg type="verse" id="b.REV.9.17">
      <s id="b.REV.9.17.1">Tura karanma nunisnak kawai ainauncha, tura kawainum ketinauncha wainkamjai.</s>
      <s id="b.REV.9.17.2">Kawainum ketinau wejmakri jiru najanamu kapantin, nunia kingkia, nuniasha takum ainaun wainkamjai.</s>
      <s id="b.REV.9.17.3">Tura kawai muuken juun yawaa muukea tumaun wainkamjai.</s>
      <s id="b.REV.9.17.4">Tura kawai jangkenia jiisha, tura mukuntiusha, tura azufresha timiá tsuwer keenak jiininaun wainkamjai.</s>
     </seg>
     <seg type="verse" id="b.REV.9.18">
      <s id="b.REV.9.18.1">Tura jiijaisha, tura mukuntiujaisha, tura azufrejaisha, nu kampatam wait wajamujai aints kampatam ainamunam kichik jakarun wainkamjai.</s>
     </seg>
     <seg type="verse" id="b.REV.9.19">
      <s id="b.REV.9.19.1">Tura nu kawai ainau jangkenia wait wajaktiniun akupinaun wainkamjai.</s>
      <s id="b.REV.9.19.2">Tura kawai juké ainausha napia nunisarang aints ainaun esainaun wainkamjai.</s>
     </seg>
     <seg type="verse" id="b.REV.9.20">
      <s id="b.REV.9.20.1">Tura waininayat nu wait wajamunam jakacharu ainau ni tunaarin inaitsuk, tuke tunau takainaun wainkamjai.</s>
      <s id="b.REV.9.20.2">Tura iwianch ainaun tuke ameketme juuntam tinaun antukmajai.</s>
      <s id="b.REV.9.20.3">Tura ni yusri ainau kuri najanamusha, tura kuik najanamusha, tura jiru najanamusha, tura kaya najanamusha, tura numi najanamusha, wainmatnasha wainminachu, tura antutnasha antinachu, tura wekaatancha wekainachu waininayat tuke inaitsuk: Ameketme Yusem tinaun antukmajai.</s>
     </seg>
     <seg type="verse" id="b.REV.9.21">
      <s id="b.REV.9.21.1">Tura mangkartutnasha inaitsuk, tura wawekratancha inaitsuk, tura tsanirmatnasha inaitsuk, tura kasamtancha inaitsuk tuke turinaun wainkamjai.</s>
     </seg>
    </div>
    <div type="chapter" id="b.REV.10">
     <seg type="verse" id="b.REV.10.1">
      <s id="b.REV.10.1.1">Nunia chikich Yuse awemamuri nekas kakaram aa nuna yurangminam pachinak, nayaimpinmaya taarun wainkamjai.</s>
      <s id="b.REV.10.1.2">Tura tsengkrutin tungkiangkua tumau ni muuken tenteaun wainkamjai.</s>
      <s id="b.REV.10.1.3">Tura yapiisha tsaa tsantua timianun tsantun wainkamjai.</s>
      <s id="b.REV.10.1.4">Tura kujapesha ji keawa tumaun wainkamjai.</s>
     </seg>
     <seg type="verse" id="b.REV.10.2">
      <s id="b.REV.10.2.1">Wi wainkamja nu papichin urakmaun takus, untsur nawejai juun entsanam najama, tura mena nawejai kukarnum najama wajaun wainkamjai.</s>
     </seg>
     <seg type="verse" id="b.REV.10.3">
      <s id="b.REV.10.3.1">Tura juun yawaa shinawa tumaun kakar untsumun antukmajai.</s>
      <s id="b.REV.10.3.2">Tura untsummati, ipiamtancha siete (7) chichaun antukmajai.</s>
     </seg>
     <seg type="verse" id="b.REV.10.4">
      <s id="b.REV.10.4.1">Ipiamat siete (7) chichau asaramtai, wi antukmaja nuna aartasan wakerukmajai.</s>
      <s id="b.REV.10.4.2">Tura aartatkaman nayaimpinmaya chichaun antukmajai.</s>
      <s id="b.REV.10.4.3">Nu chichamka nuwaitai: “Ipiamat siete (7) chichakara juka aatsuk asata.</s>
      <s id="b.REV.10.4.4">Tura aints kichkisha ujakaip,” turutun antukmajai.</s>
     </seg>
     <seg type="verse" id="b.REV.10.5">
      <s id="b.REV.10.5.1">Tura Yuse awemamuri chikich nawejai juun entsanam wajas, tura chikich nawejai kukarnum wajama nu untsur uwejen nayaimpinmanini takuinun wainkamjai.</s>
     </seg>
     <seg type="verse" id="b.REV.10.6">
      <s id="b.REV.10.6.1">Tura chichaak: “Yus tuke iwiaaku puja nuka nayaimpincha, tura nungkancha, tura juun entsancha najanamiayi.</s>
      <s id="b.REV.10.6.2">Tura wi umiktatjai tímia nunaka yamaikia miatrusang mash umiktatui.</s>
      <s id="b.REV.10.6.3">Tura Yuse awemamuri siete (7) ainia nu inangnamunam chikich pupunan pupuntramtai, Yuse chichame etserin ainau Yuse inatiri asar, aints ainau nekaachminun tiarmia nunaka yamaikia ukunam atinnaka mash umiktatui, Yusjai tajai” taun antukmajai.</s>
     </seg>
     <seg type="verse" id="b.REV.10.8">
      <s id="b.REV.10.8.1">Nayaimpinmaya wína chichartak: Nuka aatsuk asata turutmia nu ataksha wína chichartak: “Yuse awemamuri juun entsanam najama, tura atu nawejai kukarnum najama waja au werita.</s>
      <s id="b.REV.10.8.2">Turam papin urak takaka au jurukta,” turutun antukmajai.</s>
     </seg>
     <seg type="verse" id="b.REV.10.9">
      <s id="b.REV.10.9.1">Turutmatai Yuse awemamuri wajamunam werin: Ju papiwach surusta, tusan seamjai.</s>
      <s id="b.REV.10.9.2">Tu seam wína chichartak: “Pai jukita turam yuwata.</s>
      <s id="b.REV.10.9.3">Ju yuwamka apaam jangkemin wapasa tumau yumin wajatramkitatui.</s>
      <s id="b.REV.10.9.4">Antsu wakemin engkema yapau wajatramkitatui,” turutun antukmajai.</s>
     </seg>
     <seg type="verse" id="b.REV.10.10">
      <s id="b.REV.10.10.1">Turutmatai Yuse awemamurinia papichin jukin yuwamjai.</s>
      <s id="b.REV.10.10.2">Tura ni turutmia nunisang jangkerun yumin wajatrukmayi.</s>
      <s id="b.REV.10.10.3">Antsu yuwan umisan wakerun engkema yapau wajatrukmayi.</s>
     </seg>
     <seg type="verse" id="b.REV.10.11">
      <s id="b.REV.10.11.1">Wi yuwan umisamtai Yuse awemamuri ainau ataksha chichartinak: “Ataksha waketkim, untsuri nungkanmaya ainau, niish niish chichau ainau, tura apu ainausha untsuri pachisam Yuse chichame etseruta,” turutinaun antukmajai.</s>
     </seg>
    </div>
    <div type="chapter" id="b.REV.11">
     <seg type="verse" id="b.REV.11.1">
      <s id="b.REV.11.1.1">Nunia nekapmatin wachia tumaun wína surusar chichartinak: “Wajakim Yus seatai juun jea ¿warutam sarmaita? tura tangku epetisha ¿warutam sarmaita? tusam nekapmarta.</s>
      <s id="b.REV.11.1.2">Tura aints Yusen pengker awajsartas nuni kaunina nuka ¿warutmak ainia? tusam nekapmarta.</s>
     </seg>
     <seg type="verse" id="b.REV.11.2">
      <s id="b.REV.11.2.1">Antsu Yus seatai juun jea aarin Yusen umirchau ainau nuni pujusartin asaramtai nuka nekapmaraip.</s>
      <s id="b.REV.11.2.2">Nu aints ainau nekas pengker yaktancha Jerusalén tutain cuarenta y dos (42) nantu nuni pujusar mesrartinuitai.</s>
     </seg>
     <seg type="verse" id="b.REV.11.3">
      <s id="b.REV.11.3.1">Turinamtai wína pachitsar chichaman etserkatnun jimiaran akupkatnuitjai.</s>
      <s id="b.REV.11.3.2">Wi akupkamu asar nuka jakmarar entsatin entsarar, aints ainau ni tunaarin inaisarat tusar, kichik warang nunia jimia pachak nunia sesenta (1,260) kinta wína pachitsar chichaman etserkartinuitai,” turutinaun antukmajai.</s>
     </seg>
     <seg type="verse" id="b.REV.11.4">
      <s id="b.REV.11.4.1">Nu Yuse chichame etserin jimiar ainauka ju nungkanam ii Apuri chichamen etserin asar, olivo machari keemati asamtai, numi olivo tutaiya tumau ainawai.</s>
      <s id="b.REV.11.4.2">Tura ji keemamua tumau ainawai.</s>
     </seg>
     <seg type="verse" id="b.REV.11.5">
      <s id="b.REV.11.5.1">Tura aints niin pasé awajsartas wakerinaunka ni jangkenia jiin akuptinawai.</s>
      <s id="b.REV.11.5.2">Tura nu jijai ni nemase ainaun amuinaun wainkamjai.</s>
      <s id="b.REV.11.5.3">Tura asaramtai aints niin pasé awajsartas wakerinauka jakartinuitai.</s>
     </seg>
     <seg type="verse" id="b.REV.11.6">
      <s id="b.REV.11.6.1">Nuniangka Yus ni chichame etsernun jimiaran ni kakarmarin susamu asar, Yuse chichame etserinak pujuinau yumi jiturchati tusar surimkartinuitai.</s>
      <s id="b.REV.11.6.2">Tura entsa ainauka numpa najanartinuitai.</s>
      <s id="b.REV.11.6.3">Tura ni wakerinak aints ainaun wait wajakartiniun pachitsuk susartinuitai.</s>
     </seg>
     <seg type="verse" id="b.REV.11.7">
      <s id="b.REV.11.7.1">Tura Yuse chichame etsertan umisaramtai, páchimia tumau nekas kakaram aa nuka Satanás akupkamu asa, juun waanmaya jiinki mesetan najanak, Yuse chichame etsernun mai nepetak maatnuitai.</s>
     </seg>
     <seg type="verse" id="b.REV.11.8">
      <s id="b.REV.11.8.1">Tura maawaramtai, juun yaktanam ii Apurin numi winangmanum maawarmia nuni nu jimiar aints maamu namangken tungkajin jintanam tuksartinuitai.</s>
      <s id="b.REV.11.8.2">Nu yaktanmaya ainau Yusen umirtan nakitinau asaramtai Sodoma tumawaitai.</s>
      <s id="b.REV.11.8.3">Tura nu yaktanam Yuse aintsri wait wajainau asaramtai, Egiptoa tumawaitai.</s>
     </seg>
     <seg type="verse" id="b.REV.11.9">
      <s id="b.REV.11.9.1">Tura kampatam kinta japchiri nu jakau namangken tungkajin jintanam tepaun mash nungkanmaya ainau niish niish chichau ainausha wainkartinuitai, antsu iwiarawarai tusar surimkartinuitai.</s>
     </seg>
     <seg type="verse" id="b.REV.11.10">
      <s id="b.REV.11.10.1">Tura nu jimiar aints Yuse chichamen etserinak mash nungkanmaya ainaun waitkasmau asar jakaramtai, tunau ainauka mash warasartinuitai.</s>
      <s id="b.REV.11.10.2">Tura warainak waririn sunaisartinuitai.</s>
     </seg>
     <seg type="verse" id="b.REV.11.11">
      <s id="b.REV.11.11.1">Antsu kampatam kinta nunia japchiri nangkamaramtai, Yus nu mai jakaru wakanin ataksha engketamu asar, jakamunmaya nantakiar iwiaaku wajasaramtai, aints ainau nuna wainkar nukap shamkarun wainkamjai.</s>
     </seg>
     <seg type="verse" id="b.REV.11.12">
      <s id="b.REV.11.12.1">Turinamtai Yuse chichame etserin mai nayaimpinmaya: Juni wakataram, tusar untsuinamun antukarmayi.</s>
      <s id="b.REV.11.12.2">Tura antukar, ni nemasengka jiimiaj wajainai, yurangminam wakarun wainkamjai.</s>
     </seg>
     <seg type="verse" id="b.REV.11.13">
      <s id="b.REV.11.13.1">Ni wakaramtai, uu kakarman uurun wainkamjai.</s>
      <s id="b.REV.11.13.2">Tura uurak jea diez (10) amaunum kichik yumpunkaun wainkamjai.</s>
      <s id="b.REV.11.13.3">Tura jea yumpunmaunum siete mil (7,000) aints jakarun wainkamjai.</s>
      <s id="b.REV.11.13.4">Tura timiá untsuri jakaramtai ampintrau ainau shaminak: Yus nayaimpinam puja nuka timiá juuntaitai tinaun antukmajai.</s>
     </seg>
     <seg type="verse" id="b.REV.11.14">
      <s id="b.REV.11.14.1">Jimiar wait wajamu nangkamaramtai, chikich wait wajaktincha wári jeatatui.</s>
     </seg>
     <seg type="verse" id="b.REV.11.15">
      <s id="b.REV.11.15.1">Nunia chikich Yuse awemamuri siete (7) ama nu pupunan pupuntraun antukmajai.</s>
      <s id="b.REV.11.15.2">Ni pupuntruamtai nayaimpinam kakar chichaun antukmajai.</s>
      <s id="b.REV.11.15.3">Tura wi antukmaja nuka nuwaitai.</s>
      <s id="b.REV.11.15.4">“Ju nungkanmaya inamu ainia nuka yamaikia ii Yusrinuitai, tura ii apuri Cristonuitai.</s>
      <s id="b.REV.11.15.5">Nuka tuke inaitsuk mash ainia nunaka inartinuitai,” taun antukmajai.</s>
     </seg>
     <seg type="verse" id="b.REV.11.16">
      <s id="b.REV.11.16.1">Nunia veinticuatro (24) juun ainauka ni keemtairin Yusnumanini naka ketiarmia nu pinakumrar tepesar, Yusen maaketai tinaun antukmajai.</s>
     </seg>
     <seg type="verse" id="b.REV.11.17">
      <s id="b.REV.11.17.1">Tura chicharinak: “Apu Yus, ameka timiá kakaram asam pengké tujinkachuitme.</s>
      <s id="b.REV.11.17.2">Yaanchuiksha, tura yamaisha, tura tuke iwiaaku pujuwitme.</s>
      <s id="b.REV.11.17.3">Tura asam ami kakarmarmijai mash aa nuka inamat yamaikia nangkamame.</s>
      <s id="b.REV.11.17.4">Tura asakmin maaketai taji.</s>
     </seg>
     <seg type="verse" id="b.REV.11.18">
      <s id="b.REV.11.18.1">“Mash nungkanmaya amin kajertamin ainauka ame kajerkatin kinta jeayi.</s>
      <s id="b.REV.11.18.2">Tura jakaru ainau inankim, ni turamuri jiistin kinta jeayi.</s>
      <s id="b.REV.11.18.3">Tura ami inatiram ainau, amin pachitmasar chichaman etserkarmia nu pengker awajsatin kinta jeayi.</s>
      <s id="b.REV.11.18.4">Tura ami aintsrum ainau aminak umirtaminak pujuarmia nusha mianchau ainausha, tura apu ainausha pengker awajsatin kinta yamaikia jeayi.</s>
      <s id="b.REV.11.18.5">Tura ju nungka pasemamtikin ainau ame amuktin kinta jeayi,” tinaun antukmajai.</s>
     </seg>
     <seg type="verse" id="b.REV.11.19">
      <s id="b.REV.11.19.1">Nunia Yus seatai juun jea nayaimpinam aa nuka ningki urankaun wainkamjai.</s>
      <s id="b.REV.11.19.2">Tura Yuse chichamen kayanam aarmau kajunam engkeamun wainkamjai.</s>
      <s id="b.REV.11.19.3">Tura uutmausha, tura charpisha, tura ipiamtasha patinaun antukmajai.</s>
      <s id="b.REV.11.19.4">Tura uusha uurun wainkamjai.</s>
      <s id="b.REV.11.19.5">Tura micha kaya tumaun juun yakiiya kakeenaun wainkamjai.</s>
     </seg>
    </div>
    <div type="chapter" id="b.REV.12">
     <seg type="verse" id="b.REV.12.1">
      <s id="b.REV.12.1.1">Tura nayaimpinmanini jiikman nuwan wainchatin wainkamjai.</s>
      <s id="b.REV.12.1.2">Nu nuwa entsatiri tsaaya nunisang wincha jiitsumir aun wainkamjai.</s>
      <s id="b.REV.12.1.3">Tura nu nuwaka nantunam tarimi wajaun wainkamjai.</s>
      <s id="b.REV.12.1.4">Tura yaa nayaimpinam doce (12) ketinaun tsengkrutia nunisarang ni muuken tenteawarun wainkamjai.</s>
     </seg>
     <seg type="verse" id="b.REV.12.2">
      <s id="b.REV.12.2.1">Nu nuwaka jamtin asa uchin jatema kakar juutun antukmajai.</s>
     </seg>
     <seg type="verse" id="b.REV.12.3">
      <s id="b.REV.12.3.1">Nunia pangkain jiikman, chikich wainchatin nayaimpinam wajaun wainkamjai.</s>
      <s id="b.REV.12.3.2">Wi wainkamja nuka juun pangkiya tumaun, turayat nawentin kapanniun wainkamjai.</s>
      <s id="b.REV.12.3.3">Tura siete (7) muuktinun kichik kichik muuken apu tsengkrutiria tumaun tsengkrakinaun wainkamjai.</s>
      <s id="b.REV.12.3.4">Turayat antiri diez (10) aun wainkamjai.</s>
     </seg>
     <seg type="verse" id="b.REV.12.4">
      <s id="b.REV.12.4.1">Ni juken waikmi yaa nayaimpinam ainia nuna kampatam ainamunam kichik nungkanam ujuarun wainkamjai.</s>
      <s id="b.REV.12.4.2">Nuniangka nuwa uchin jatemaun wainak, yamai uchi akiinamtai yuwataj tusa nuwan naka wajatun wainkamjai.</s>
     </seg>
     <seg type="verse" id="b.REV.12.5">
      <s id="b.REV.12.5.1">Turamtai nu nuwaka uchin aishmangkun jurerun wainkamjai.</s>
      <s id="b.REV.12.5.2">Nu aishmangka juun wajas nangkin jiru najanamun takus, mash nungkanmaya ainaun inaun wainkamjai.</s>
      <s id="b.REV.12.5.3">Tura nu nuwaka uchin jureru asamtai, uchin achikiar Yus pujamunam Yuse keemtairin iwiakarun wainkamjai.</s>
     </seg>
     <seg type="verse" id="b.REV.12.6">
      <s id="b.REV.12.6.1">Turuawaramtai nu nuwanka aints atsamunam pujusti tusar, tura Yuse awemamuri niincha kichik warang nunia jimia pachak nunia sesenta (1,260) kinta yurawarti tusa, aints atsamunam tupikiaki nuni uukti tusa nuwan iwiakarun wainkamjai.</s>
     </seg>
     <seg type="verse" id="b.REV.12.7">
      <s id="b.REV.12.7.1">Nunia nayaimpinam maaninaun wainkamjai.</s>
      <s id="b.REV.12.7.2">Yuse awemamuri juuntri Miguel naartin chikich Yuse awemamuri ainaujai iruntrar Juun Pangkijai, tura ni inatiri ainaujai iruntrar maaninaun wainkamjai.</s>
     </seg>
     <seg type="verse" id="b.REV.12.8">
      <s id="b.REV.12.8.1">Tura maaninak Juun Pangkincha, tura ni inatiri ainauncha nepetkarun wainkamjai.</s>
      <s id="b.REV.12.8.2">Tura asar nepetkar nayaimpinmaya jiikiarun wainkamjai.</s>
     </seg>
     <seg type="verse" id="b.REV.12.9">
      <s id="b.REV.12.9.1">Tura nu Juun Pangki nawentin nu nangkamtaik napia tumau wantinkamia nuka juun iwianchitai, tura Satanás naartinuitai.</s>
      <s id="b.REV.12.9.2">Nuka mash nungkanmaya ainaun tsanukratin asamtai, nayaimpinmaya jiikiar ni inatiri ainaujai mash nungkanam ujuarinaun wainkamjai.</s>
     </seg>
     <seg type="verse" id="b.REV.12.10">
      <s id="b.REV.12.10.1">Nunia nayaimpinmaya kakarman untsumun antukmajai.</s>
      <s id="b.REV.12.10.2">Nu untsumauka nuwaitai: “Satanás tuke inaitsuk tsawaisha, tura kashisha ii yachí ainaun pachis Yusen: Nuka tunau ainawai, ta nunaka nungkanam ujuaruitai.</s>
      <s id="b.REV.12.10.3">Tura asamtai yamaikia ii Yusringkia ni kakarmarijai iin uwemtikramraji.</s>
      <s id="b.REV.12.10.4">Tura Yus ni Uchirin Criston pachis: Mash aa nuna inarti tinu asamtai, yamaikia mash aa nunaka inawai.</s>
     </seg>
     <seg type="verse" id="b.REV.12.11">
      <s id="b.REV.12.11.1">“Tura Uwija Uchiriya nunisang Cristo jaka numpen numparu asamtai, Cristonu ainau Cristo numpejai Satanásan nepetkarmiayi.</s>
      <s id="b.REV.12.11.2">Tura Cristo naarin pachisar aints ainaun ujakaru asar jatancha shamtsuk mantinaksha mantuwarti tusar, tuke nekas chichaman etserinak Satanásan nepetkaru armiayi.</s>
     </seg>
     <seg type="verse" id="b.REV.12.12">
      <s id="b.REV.12.12.1">“Tura asamtai nayaimpinam pujuinautirmeka warastaram.</s>
      <s id="b.REV.12.12.2">Antsu juun iwianch nungkanam ujuarmau asa, ni pujustintri jumchik atin asamtai, nunaka nekau asa, nungkanam pujuinautirmin, tura juun entsanam wekautirmincha nukap kajertamau asamtai wait anentajrume,” taun antukmajai.</s>
     </seg>
     <seg type="verse" id="b.REV.12.13">
      <s id="b.REV.12.13.1">Nunia Juun Pangki nungkanam ujuarmau asa, nuwa aishmangkun jurerun papeaun wainkamjai.</s>
     </seg>
     <seg type="verse" id="b.REV.12.14">
      <s id="b.REV.12.14.1">Turamtai nu nuwaka aints atsamunam ni pujustintrin nanami jeati tusa, Yus kukui nanapea tumaun jimiaran susamu asa, nujai ni pujustintrin jeatas nanaaki weaun wainkamjai.</s>
      <s id="b.REV.12.14.2">Tura nuni kampatam musach nunia japchiri yurmau asa uwemrawaitai.</s>
     </seg>
     <seg type="verse" id="b.REV.12.15">
      <s id="b.REV.12.15.1">Turamtai Juun Pangki jangkenia entsa nujangkruati tusa yumin inaun wainkamjai.</s>
      <s id="b.REV.12.15.2">Tura entsa nukap nujangkrak nu nuwanka amur jukiti tusa wakerukmayi.</s>
     </seg>
     <seg type="verse" id="b.REV.12.16">
      <s id="b.REV.12.16.1">Antsu entsa nuwan amurai tusa, nungka urani entsa Juun Pangki jangkenia jiinun mash kuyuaun wainkamjai.</s>
     </seg>
     <seg type="verse" id="b.REV.12.17">
      <s id="b.REV.12.17.1">Tura Juun Pangki nuwan kajerak, ni weari ampintrau ainaujai maaniatas weaun wainkamjai.</s>
      <s id="b.REV.12.17.2">Nu nuwa wearingkia Yus umirkatin chichaman umirinak, Jesucristo chichamenka tuke inaitsuk nekasampita tusar umirinawai.</s>
     </seg>
    </div>
    <div type="chapter" id="b.REV.13">
     <seg type="verse" id="b.REV.13.1">
      <s id="b.REV.13.1.1">Nunia Juun Pangki juun entsa yantamen naikminam wajaun wainkamjai.</s>
      <s id="b.REV.13.1.2">Tura juun entsanmaya Juun Yawaaya Tumaun wainchati jiinkinun wainkamjai.</s>
      <s id="b.REV.13.1.3">Ni muukesha siete (7) aun tura antiri diez (10) aun wainkamjai.</s>
      <s id="b.REV.13.1.4">Tura kichik kichik antirin apu tsengkrutirin tsengkrakinaun wainkamjai.</s>
      <s id="b.REV.13.1.5">Tura kichik kichik muuken Yusen pachis pasé chicham aarmaun wainkamjai.</s>
     </seg>
     <seg type="verse" id="b.REV.13.2">
      <s id="b.REV.13.2.1">Tura wi wainkamja nuka juun yawaaya tumau wajayat, nawe chayu nawea tumaun wainkamjai.</s>
      <s id="b.REV.13.2.2">Antsu jangken juun yawaa jangkea tumaun wainkamjai.</s>
      <s id="b.REV.13.2.3">Nunia Juun Pangki aa nuka Juun Yawaaya Tumaun ni kakarmarin susa, niya nunisang aints ainaun inarti tusa, juun apun inaikiaun wainkamjai.</s>
     </seg>
     <seg type="verse" id="b.REV.13.3">
      <s id="b.REV.13.3.1">Tura chikich muukenka akakmawa tumautiat ataksha tsaarun wainkamjai.</s>
      <s id="b.REV.13.3.2">Tura tsaaru asamtai, mash nungkanmaya ainau nukap shaminak Juun Yawaaya Tumaun nemarkarun wainkamjai.</s>
     </seg>
     <seg type="verse" id="b.REV.13.4">
      <s id="b.REV.13.4.1">Tura Juun Pangkingkia Juun Yawaaya Tumaun ni kakarmarin susau asamtai, Juun Pangkincha aints ainau: Ameketme juuntam tinaun antukmajai.</s>
      <s id="b.REV.13.4.2">Tura nu Juun Yawaaya Tumauncha: Ameketme juuntam tusar: “¿Yáki jujai metek kakarmai?</s>
      <s id="b.REV.13.4.3">¿Tura yáki jujaisha maanikminuit?” tinaun antukmajai.</s>
     </seg>
     <seg type="verse" id="b.REV.13.5">
      <s id="b.REV.13.5.1">Tura Juun Pangki Juun Yawaaya Tumaun ni kakarmarin susa, cuarenta y dos (42) nantu: Wikia miajuitjai tusa, Yusen pachis pasé chichasti tusa tsangkatkaun wainkamjai.</s>
     </seg>
     <seg type="verse" id="b.REV.13.6">
      <s id="b.REV.13.6.1">Turamu asa Juun Yawaaya Tumau ama nu Yusen pachis pasé chichaun antukmajai.</s>
      <s id="b.REV.13.6.2">Tura Yuse naarincha pachis, tura Yuse jeencha pachis, tura nayaimpinam pujuinauncha pachis pasé chicharun antukmajai.</s>
     </seg>
     <seg type="verse" id="b.REV.13.7">
      <s id="b.REV.13.7.1">Tura Cristonu ainaujai maanikiat tusa, tura niincha nepetkat tusa, tura mash nungkanmaya ainauncha niish niish chichau ainauncha inarat tusa, Juun Pangkingkia nu Juun Yawaaya Tumaunka ni kakarmarin suwaun wainkamjai.</s>
     </seg>
     <seg type="verse" id="b.REV.13.8">
      <s id="b.REV.13.8.1">Turamtai mash nungkanmaya ainau Juun Yawaaya Tumaun: Ameketme juuntam tinaun antukmajai.</s>
      <s id="b.REV.13.8.2">Antsu Yus nungkanka najantsaing, tuke pujustinun aintsu naari papinum aatramu ainauka Juun Yawaanaka: Ameketme juuntam tinachun wainkamjai.</s>
      <s id="b.REV.13.8.3">Uwija Uchiri jakayat nantakmia nuka, nu papinka takakui.</s>
     </seg>
     <seg type="verse" id="b.REV.13.9">
      <s id="b.REV.13.9.1">Aints ju chichaman antinauka nintimrarti:</s>
     </seg>
     <seg type="verse" id="b.REV.13.10">
      <s id="b.REV.13.10.1">“Kársernum engkekratin ainaunka niincha kársernum engkewartin ainawai.</s>
      <s id="b.REV.13.10.2">Tura aints saapijai mangkartaunaka, niincha saapijai maawartin ainawai.”</s>
      <s id="b.REV.13.10.3">Tura asaramtai Juun Yawaaya Tumau Yusen umirin ainaujai mesetan najaninamtai, Yuse aintsri ainauka wait wajainayat Yusen nintimsar: Yus jiisti tusar, pengker nintimsar pujusartin ainawai.</s>
     </seg>
     <seg type="verse" id="b.REV.13.11">
      <s id="b.REV.13.11.1">Nuniasha chikich pachim nungkanmaya jiinun wainkamjai.</s>
      <s id="b.REV.13.11.2">Nuka uwija uchiriya nunisang antirin jimiar aun wainkamjai.</s>
      <s id="b.REV.13.11.3">Turayat nu Juun Pangki chichawa nunisang nampurman chichaun antukmajai.</s>
     </seg>
     <seg type="verse" id="b.REV.13.12">
      <s id="b.REV.13.12.1">Tura nu pachim nungkanmaya jiinki Juun Yawaaya Tumau aa nuna ni kakarmarin suaun wainkamjai.</s>
      <s id="b.REV.13.12.2">Tura asamtai Juun Yawaaya Tumaun maamaitiat tsaarma nuna: Ameketme Yusem tiarat tusa, mash nungkanmaya ainaun inaun wainkamjai.</s>
     </seg>
     <seg type="verse" id="b.REV.13.13">
      <s id="b.REV.13.13.1">Tura Nungkanmaya Pachim iwianchi kakarmarijai wainchati takatnasha turaun wainkamjai.</s>
      <s id="b.REV.13.13.2">Tura aints jiiminamunam nayaimpinmaya ji keaun nungkanam ujuarun wainkamjai.</s>
     </seg>
     <seg type="verse" id="b.REV.13.14">
      <s id="b.REV.13.14.1">Tura Juun Yawaaya Tumau wajamunam Nungkanmaya Pachim wainchatai takatan turati timiau asa, mash nungkanam pujuinaun anangkak, nu Juun Yawaaya Tumau muuken saapijai akarkamaitiat, ataksha iwiaaku pujuma nuna nakumkamuri najanawarti tusa, aints ainaun inaun wainkamjai.</s>
     </seg>
     <seg type="verse" id="b.REV.13.15">
      <s id="b.REV.13.15.1">Tura nu Juun Yawaaya Tumau nakumkamurin chichamtikiatas mayatairin engketati tusa, Nungkanmaya Pachim ni kakarmarin suaun wainkamjai.</s>
      <s id="b.REV.13.15.2">Tura nu nakumkamun: Ameketme Yusem tutsuk pujuinaunka maawarti tusa kakarmarin suaun wainkamjai.</s>
     </seg>
     <seg type="verse" id="b.REV.13.16">
      <s id="b.REV.13.16.1">Tura Nungkanmaya Pachim mash aints ainaun, mianchau ainauncha, tura apu ainauncha, tura kuikiartin ainauncha, tura kuikiartichu ainauncha, tura aintsu inatirinchu ainauncha, tura aintsu inatiri ainauncha untsur uwejen aatrarti tusa, tura nijajin aatrarti tusa, inaun wainkamjai.</s>
     </seg>
     <seg type="verse" id="b.REV.13.17">
      <s id="b.REV.13.17.1">Tura aints: ¿Nu aarmauka itiurak ainta? tusa nekaatas wakerakka, nukap nekatan yumiartinuitai.</s>
      <s id="b.REV.13.17.2">Juun Yawaaya Tumau númerorin nekau ainauka nekaawarti: Seiscientos sesenta y seis (666) aintsu númerorintai.</s>
      <s id="b.REV.13.17.3">Nu númeroka aintsu nijajin tura uwejen aarchamu ainauka, tura nu páchimia naari ni uwejen tura ni nijajin aarchamu ainauka sumatnasha sumakchartinuitai, tura surutnasha surukchartinuitai tusa, Nungkanmaya Pachim nu aints ainaun surimiaun wainkamjai.</s>
     </seg>
    </div>
    <div type="chapter" id="b.REV.14">
     <seg type="verse" id="b.REV.14.1">
      <s id="b.REV.14.1.1">Nuniangka ataksha jiimkaman, Uwija Uchirin Jerusalénnum, mura Sión tutainum wajaun wainkamjai.</s>
      <s id="b.REV.14.1.2">Tura níjai tsaniasar aints untsuri ciento cuarenta y cuatro warang (144,000) wajainaun wainkamjai.</s>
      <s id="b.REV.14.1.3">Nu aints ainau nijajin Uwija Uchiri naari, tura ni Apaachiri naari aatrarmaun wainkamjai.</s>
     </seg>
     <seg type="verse" id="b.REV.14.2">
      <s id="b.REV.14.2.1">Tura nuna wainkan, túna untsuri uutinawa tumaun, tura ipiamtasha kakarman patawa tumaun nayaimpinmaya antukmajai.</s>
      <s id="b.REV.14.2.2">Tura wi antukmaja nuka aints ainau kitarran tuntuinawa tumaun antukmajai.</s>
     </seg>
     <seg type="verse" id="b.REV.14.3">
      <s id="b.REV.14.3.1">Tura Yuse keemtairin ayamsar cuatro (4) iwiaaku ainauncha tura veinticuatro (24) juun ainauncha naka wajatsar, ciento cuarenta y cuatro mil (144,000) ainau yamaram kantan kantaminaun antukmajai.</s>
      <s id="b.REV.14.3.2">Tura nu kantanka aints kichkisha nuimiarchamin armiayi.</s>
      <s id="b.REV.14.3.3">Antsu mash nungka ainamunmaya nu ciento cuarenta y cuatro mil (144,000) aints Yus uwemtikramu asar, nu yamaram kantanka nuimiaru armiayi.</s>
     </seg>
     <seg type="verse" id="b.REV.14.4">
      <s id="b.REV.14.4.1">Nu aints ainauka nuwajai tunaun takascharu asar pengker ainawai.</s>
      <s id="b.REV.14.4.2">Tura asar Uwija Uchiri tuni wekaawa nunisha niincha nemarsar wekajinawai.</s>
      <s id="b.REV.14.4.3">Nu aints ainauka ju nungkanmaya uwemraru asar, nuwá eemkar Yusnau tura Uwija Uchirinu armiayi.</s>
     </seg>
     <seg type="verse" id="b.REV.14.5">
      <s id="b.REV.14.5.1">Nuka wait chichaman pengké chichascharu asaramtai, nu aints ainaun pachisar: Tunaachawaitai tiartinuitai.</s>
     </seg>
     <seg type="verse" id="b.REV.14.6">
      <s id="b.REV.14.6.1">Nunia kichik Yuse awemamurin nayaimpinam nanaaki wekaun wainkamjai.</s>
      <s id="b.REV.14.6.2">Nuka mash nungkanmaya ainaun, niish niish chichau ainaun Yusnum uwemratin chichaman tuke etserkatin aa nuna etserkatas nanaaki wekaun wainkamjai.</s>
     </seg>
     <seg type="verse" id="b.REV.14.7">
      <s id="b.REV.14.7.1">Tura etserak kakarman chichaak: “Yus aints ainau tunaarin jiistin kinta jeau asamtai, Yus shamakrum pengker awajsataram.</s>
      <s id="b.REV.14.7.2">Tura asaram Yus nayaimpincha, tura nungkancha, tura juun entsancha, tura entsa kanaji ainauncha mash najanau asamtai, pengker awajsataram” taun antukmajai.</s>
     </seg>
     <seg type="verse" id="b.REV.14.8">
      <s id="b.REV.14.8.1">Tamati chikich Yuse awemamuri eemak nanaaki weaun nuna nemaras chichaak: “Babilonia yakat nekas juun aa nuka yanchuk yumpungmawaitai.</s>
      <s id="b.REV.14.8.2">Mash nungkanmaya ainau ni namangke wakerina nunak turuawarti tusa, tura ni umutirin umurar nampekarti tusa, pasemamtikin asamtai yumpungmawaitai, tuke yumpungmawaitai,” taun antukmajai.</s>
     </seg>
     <seg type="verse" id="b.REV.14.9">
      <s id="b.REV.14.9.1">Nunia chikich Yuse awemamuri kampatam ama nuka, eemak nanaaki weaun nuna nemaras kakarman chichaak: “Aints ainau Juun Yawaan tura ni nakumkamurincha: Ameketme Yusem tinauka, ni naarisha, tura ni númerorisha ni nijajin, tura ni uwejencha aamtikramu asaramtai,</s>
     </seg>
     <seg type="verse" id="b.REV.14.10">
      <s id="b.REV.14.10.1">nu aints ainau Yusen timiá nakitinau asaramtai, Yus kakarman kajerkatnuitai.</s>
      <s id="b.REV.14.10.2">Tura ni awemamuri ainauti wajamunam, tura Uwija Uchiri wajamunam, ji azufrejai tuke keamunam nukap wait wajaktinnum akupkartinuitai.</s>
     </seg>
     <seg type="verse" id="b.REV.14.11">
      <s id="b.REV.14.11.1">Nu ji kapauka kajintsuk tuke mukuntiawai.</s>
      <s id="b.REV.14.11.2">Tura asamtai aints ainau Juun Yawaaya Tumaun Yuschau waininayat: Ameketme Yusem tinu ainauka, tura ni nakumkamurincha: Ameketme Yusem tinu ainauka ni naari ni uwejencha, tura ni nijajincha aatramu ainauka tsawaisha, tura kashisha ayamtsuk wait wajakartin ainawai,” taun antukmajai.</s>
     </seg>
     <seg type="verse" id="b.REV.14.12">
      <s id="b.REV.14.12.1">Tura asaramtai Yusnau ainauka ni chichamen umirkar Jesúsan tuke nemarinau asar, tuke inaitsuk pengker nintimsar wait wajakartin ainawai.</s>
     </seg>
     <seg type="verse" id="b.REV.14.13">
      <s id="b.REV.14.13.1">Nuniasha nayaimpinmaya chichaman antukmaja nuka nuwaitai: “Ju aarta.</s>
      <s id="b.REV.14.13.2">Ii Apurin umirinak yamai jakaru ainaunka, tura ukunam jakartin ainauncha Yus waramtiksartinuitai,” taun antukmajai.</s>
      <s id="b.REV.14.13.3">Tamati Yuse Wakani chichaak: “Nekasaintai.</s>
      <s id="b.REV.14.13.4">Yusen umirkaru asar, ni pengker turamurinka Yuska kajinmatsui.</s>
      <s id="b.REV.14.13.5">Tura Yuse takatrin takakmasaru asar ayamsartinuitai,” taun antukmajai.</s>
     </seg>
     <seg type="verse" id="b.REV.14.14">
      <s id="b.REV.14.14.1">Nunia jiimkaman yurangmin pújun wainkamjai.</s>
      <s id="b.REV.14.14.2">Tura yurangminam ketun wainkamjai.</s>
      <s id="b.REV.14.14.3">Nuka Yus ni awemamurin akupkau wainiatun, aintsua tumaun wainkamjai.</s>
      <s id="b.REV.14.14.4">Tura ni muuken tsengkrutin kuri najanamun tsengkrakun wainkamjai.</s>
      <s id="b.REV.14.14.5">Tura kuchín eren turayat tseengkan takakun wainkamjai.</s>
     </seg>
     <seg type="verse" id="b.REV.14.15">
      <s id="b.REV.14.15.1">Tura chikich Yuse awemamuri nayaimpinmaya Yuse jeenia jiinun wainkamjai.</s>
      <s id="b.REV.14.15.2">Nuka yurangminam keemas nunia kakar untsuak: “Nungkanam árak yanchuk tsamaku asamtai, juuktin kinta jeayi.</s>
      <s id="b.REV.14.15.3">Tura asamtai kuchírumjai charukam juukta,” taun antukmajai.</s>
     </seg>
     <seg type="verse" id="b.REV.14.16">
      <s id="b.REV.14.16.1">Tamati yurangminam ketun wainkamja nuka ju nungkanmaya aints arakan kuchíjai charur juwawa nunisang juwaun wainkamjai.</s>
     </seg>
     <seg type="verse" id="b.REV.14.17">
      <s id="b.REV.14.17.1">Nunia chikich Yuse awemamuri Yuse jeenia nayaimpinam wainkamja nunia jiinun wainkamjai.</s>
      <s id="b.REV.14.17.2">Nusha nunisang kuchín eren tseengkan takakun wainkamjai.</s>
     </seg>
     <seg type="verse" id="b.REV.14.18">
      <s id="b.REV.14.18.1">Nunia chikich Yuse awemamuri kungkuti keematinmaya jiinun wainkamjai.</s>
      <s id="b.REV.14.18.2">Nuka jiin akupnuyayi.</s>
      <s id="b.REV.14.18.3">Tura chikich Yuse awemamuri kuchí tseengkan ére aa nuna takakun kakar untsuak: “Nungkanam uva nere yanchuk tsamaku asamtai, kuchírum ere takakme nunajai charuram juukta,” taun antukmajai.</s>
     </seg>
     <seg type="verse" id="b.REV.14.19">
      <s id="b.REV.14.19.1">Tamati Yuse awemamuri nungkanam tari ni kuchírijai uva neren charuk juwaun wainkamjai.</s>
      <s id="b.REV.14.19.2">Tura uva yumirin juukartas, yakta aarin uva nere irumtainum chumpiamu asamtai, uva neren nájainaun wainkamjai.</s>
      <s id="b.REV.14.19.3">Tura uva yumiri jiinun wainkatatkaman, numpa jiinun wainkamjai.</s>
      <s id="b.REV.14.19.4">Tura numpa entsa tumaun kampatam pachak (300) kilómetros pajamar kawai jangkejai metek kuna wajasun wainkamjai.</s>
      <s id="b.REV.14.19.5">Wi wainkamja nuka aints Yusen umirtan nakitin ainaunka Yus kajerak amuktinuitai taku tawai.</s>
     </seg>
    </div>
    <div type="chapter" id="b.REV.15">
     <seg type="verse" id="b.REV.15.1">
      <s id="b.REV.15.1.1">Tura ataksha jiimkaman, chikich siete (7) Yuse awemamurin nekas shamrumtinun wainkamjai.</s>
      <s id="b.REV.15.1.2">Tura ataksha inangnamunam siete (7) wait wajaktinun nekas shamrumtinun wainkamjai.</s>
      <s id="b.REV.15.1.3">Nu wait wajaktin nangkamaramtai, nuniangka Yuska aints ainaunka kajerkashtinuitai.</s>
     </seg>
     <seg type="verse" id="b.REV.15.2">
      <s id="b.REV.15.2.1">Nunia jiimkaman, juun entsa winchaan miamian ispiya tumaun, turayat jiya tumau keaun wainkamjai.</s>
      <s id="b.REV.15.2.2">Tura nuni aints ainau kitarra tumaun Yus susarma nuna takusar wajainaun wainkamjai.</s>
      <s id="b.REV.15.2.3">Nu aints ainauka iwianch Juun Yawaaya Tumauncha, tura ni nakumkamurincha: Ameketme Yusem ticharu asar, tura Juun Yawaaya Tumau naarisha, tura númerorisha ni nijajincha, tura ni uwejencha aatrachmau asar nuni wajainaun wainkamjai.</s>
     </seg>
     <seg type="verse" id="b.REV.15.3">
      <s id="b.REV.15.3.1">Tura Yuse inatiri Moisésa kantarin, tura Uwija Uchiri kantarin kantaminaun antukmajai.</s>
      <s id="b.REV.15.3.2">Nu kantaka nuwaitai: “Apuru Yus, Ameka mash tujinkachuitme.</s>
      <s id="b.REV.15.3.3">Ami kakarmarmijai najanamiame nuka nekas shiirmaitai, tura nekas pengkeraitai.</s>
      <s id="b.REV.15.3.4">Ameka nekasam mash nungkanmaya ainau Apurinme, tura pengker aa nuke turau asam ameka nekasainme.</s>
     </seg>
     <seg type="verse" id="b.REV.15.4">
      <s id="b.REV.15.4.1">“Apuru Yus ¿yaachik amincha shamramtsuksha: Ameketme juuntam turamtsuksha inaitamsarti?</s>
      <s id="b.REV.15.4.2">Ameka pengké tunaarinchau asakmin, ame pengker turamurmin wainkaru asar, mash nungkanmaya ainau amin kautramkar: Ameketme juuntam turamiartinuitai,” tu kantaminaun antukmajai.</s>
     </seg>
     <seg type="verse" id="b.REV.15.5">
      <s id="b.REV.15.5.1">Nunia jiimkaman, nayaimpinam Yuse jeen nekas juun amia nuna uranniun wainkamjai.</s>
      <s id="b.REV.15.5.2">Yaanchuik Yuse ayamtairi tesaamu amia nu nayaimpinam aun wainkamjai.</s>
     </seg>
     <seg type="verse" id="b.REV.15.6">
      <s id="b.REV.15.6.1">Nunia siete (7) Yuse awemamuri Yuse jeenia jiininaun wainkamjai.</s>
      <s id="b.REV.15.6.2">Nuka wejmakan lino tutain najanamun entsarinaun wainkamjai.</s>
      <s id="b.REV.15.6.3">Tura ni wejmakrincha pakuichau wincha ainaun wainkamjai.</s>
      <s id="b.REV.15.6.4">Tura kachumtai kuri najanamun netsepea miai kachumawar wajainaun wainkamjai.</s>
      <s id="b.REV.15.6.5">Nuka siete (7) wait wajaktiniun akupkartin ainawai.</s>
     </seg>
     <seg type="verse" id="b.REV.15.7">
      <s id="b.REV.15.7.1">Nunia cuatro (4) iwiaaku ainaun nu nangkamchakun wainkamja nuna ataksha kichkin wainkamjai.</s>
      <s id="b.REV.15.7.2">Nuka Yuse awemamuri siete (7) ainia nuna piningkia tumau kuri najanamun kichik kichik suaun wainkamjai.</s>
      <s id="b.REV.15.7.3">Tura nu piningkia tumaunum Yus tuke iwiaaku puja nuna siete (7) wait wajaktintrin akupkatin aa nu engkeamun wainkamjai.</s>
     </seg>
     <seg type="verse" id="b.REV.15.8">
      <s id="b.REV.15.8.1">Nunia Yus paaniunam puja nuka timiá kakaram asamtai, ni jeen mukunit piakun wainkamjai.</s>
      <s id="b.REV.15.8.2">Turamtai nu siete (7) Yuse awemamuri wait wajaktiniun ukarar amuinatsaing, Yuse jeenka wayaachminuyayi.</s>
     </seg>
    </div>
    <div type="chapter" id="b.REV.16">
     <seg type="verse" id="b.REV.16.1">
      <s id="b.REV.16.1.1">Nunia chichaman kakarman Yuse jeenia Yuse awemamuri siete (7) ainia nuna akupkatas chicharun antukmajai.</s>
      <s id="b.REV.16.1.2">Nu chichamka nuwaitai: “Yuse kajekmauri siete (7) piningnum engkeamu ainau nungkanam ukartaram,” taun antukmajai.</s>
     </seg>
     <seg type="verse" id="b.REV.16.2">
      <s id="b.REV.16.2.1">Tu akatramu asa, Yuse awemamuri kichik we, piningnum engkeamun nungkanam ukaun wainkamjai.</s>
      <s id="b.REV.16.2.2">Nuna ukaramtai aints ainau Juun Yawaaya Tumau naarincha tura númerorincha aamtikramu ainau, tura Juun Yawaaya Tumau nakumkamurin: Ameketme Yusem tinu ainauka kuchap pasé najamin ainaujai wait wajainaun wainkamjai.</s>
     </seg>
     <seg type="verse" id="b.REV.16.3">
      <s id="b.REV.16.3.1">Nunia chikich Yuse awemamuri, jimiar aa nu, piningnum engkeamun juun entsanam ukaun wainkamjai.</s>
      <s id="b.REV.16.3.2">Nuna ukaramtai, juun entsaka aints maamua nunisang numpa najanarun wainkamjai.</s>
      <s id="b.REV.16.3.3">Tura asamtai juun entsanam mash iwiaaku ainausha jakarun wainkamjai.</s>
     </seg>
     <seg type="verse" id="b.REV.16.4">
      <s id="b.REV.16.4.1">Nunia chikich Yuse awemamuri, kampatam aa nu, piningnum engkeamun ukaramtai, entsa ainausha tura entsa kanaji ainausha numpa najanarun wainkamjai.</s>
     </seg>
     <seg type="verse" id="b.REV.16.5">
      <s id="b.REV.16.5.1">Nunia Yuse awemamuri entsan wainin aa nuna chichamen antukmajai.</s>
      <s id="b.REV.16.5.2">Nuka Yusen chicharak: “Apuru Yus, yaanchuiksha tuke pujuyame.</s>
      <s id="b.REV.16.5.3">Tura asam yamaisha tuke iwiaakuitme.</s>
      <s id="b.REV.16.5.4">Ameka pengké tunaarinchau asam, tunaarintin ainau aitkamame nuka nekas pengkeraitai tajame.</s>
      <s id="b.REV.16.5.5">Aints ainau ami aintsrum ainauncha maawaru asaramtai, tura ami chichamin etserin ainauncha nunisarang maawaru asaramtai, nu aints ainauka numpan umurarat tusam, wait wajaktincha suame,” taun antukmajai.</s>
     </seg>
     <seg type="verse" id="b.REV.16.7">
      <s id="b.REV.16.7.1">Nunia kungkuti keematinmaya chicham jiinun antukmajai.</s>
      <s id="b.REV.16.7.2">Nu chichaman chichauka Yusen chicharak: “Apuru Yus, Ameka pengké tujinkachuitme.</s>
      <s id="b.REV.16.7.3">Ameketme nekasam.</s>
      <s id="b.REV.16.7.4">Ameketme pengkeram.</s>
      <s id="b.REV.16.7.5">Tura asam tunau ainauka wait wajaktin suame” taun antukmajai.</s>
     </seg>
     <seg type="verse" id="b.REV.16.8">
      <s id="b.REV.16.8.1">Nunia chikich Yuse awemamuri, cuatro (4) aa nu, tsaa sukuam aints ainau seekijai wait wajakarti tusa, piningnum engkeamun tsaanam ukaun wainkamjai.</s>
     </seg>
     <seg type="verse" id="b.REV.16.9">
      <s id="b.REV.16.9.1">Turamtai aints ainau tsaa sukuam timiá wait wajainayat, ni tunaarinka inaisacharun wainkamjai.</s>
      <s id="b.REV.16.9.2">Tura Yusnaka: Juuntaitme tutsuk, antsu Yus nu wait wajaktiniun susarmaitiat, Yusen pasé chicharinaun antukmajai.</s>
     </seg>
     <seg type="verse" id="b.REV.16.10">
      <s id="b.REV.16.10.1">Nunia chikich Yuse awemamuri, cinco (5) aa nu, piningnum engkeamun Juun Yawaaya Tumau keemtairin ukarun wainkamjai.</s>
      <s id="b.REV.16.10.2">Turamtai Juun Yawaaya Tumaun umirkaru ainau pujamurin tee wajatkinun wainkamjai.</s>
      <s id="b.REV.16.10.3">Turamtai nu aints ainauka nukap wait wajainau asar, inajin esainiar pujuinaun wainkamjai.</s>
     </seg>
     <seg type="verse" id="b.REV.16.11">
      <s id="b.REV.16.11.1">Tura timiá najaiminau asar, tura kuchaprukar wait wajainau asar, Yus nayaimpinam puja nuna pachisar pasé chicharinaun antukmajai.</s>
      <s id="b.REV.16.11.2">Tura ni tunau turamurincha pengké inaisacharun wainkamjai.</s>
     </seg>
     <seg type="verse" id="b.REV.16.12">
      <s id="b.REV.16.12.1">Nunia chikich Yuse awemamuri, seis (6) aa nu, piningnum engkeamun entsa nampuram Eufrates tutainum ukarun wainkamjai.</s>
      <s id="b.REV.16.12.2">Tura ukaramtai tsaa taakmaunumanini apu ainau ni suntarijai winiarat tusa, entsa kuyua mujukash wajaknun wainkamjai.</s>
     </seg>
     <seg type="verse" id="b.REV.16.13">
      <s id="b.REV.16.13.1">Nunia jiimkaman, Juun Pangki jangkenia, tura Juun Yawaaya Tumau jangkenia, tura Nungkanmaya Pachim anangkartutai chichaman etsernu jangkenia kampatam pasé wakantrintin parungkachia tumau jiininaun wainkamjai.</s>
     </seg>
     <seg type="verse" id="b.REV.16.14">
      <s id="b.REV.16.14.1">Nu pasé wakantrintin wainchati takatnasha turinak, mash nungkanmaya ainau apuri: Yusjai maaniataram tiartas jiininaun wainkamjai.</s>
      <s id="b.REV.16.14.2">Nu maaniatin kinta jeamtai, Yus nekas kakaram asa nu apu ainaun nepetkatnuitai.</s>
     </seg>
     <seg type="verse" id="b.REV.16.15">
      <s id="b.REV.16.15.1">Nunia mash nungkanmaya ainau apuri iruntrarat tusar, kampatam pasé wakantrintin ainau nungka Armagedón tutainum iruntrarun wainkamjai.</s>
      <s id="b.REV.16.15.2">Nu nungkaka hebreo chichamejai tu inaikiamuitai.</s>
      <s id="b.REV.16.15.3">Nunia Cristo chichamen antukmajai.</s>
      <s id="b.REV.16.15.4">Nu chichamka nuwaitai: “Anearum pujustaram.</s>
      <s id="b.REV.16.15.5">Wikia kasa aintsua nunisnak aneachmau winitnuitjai.</s>
      <s id="b.REV.16.15.6">Tura asamtai aints kanutsuk ni entsatirin pengker wainua nunisang pujauka nekas warastinuitai.</s>
      <s id="b.REV.16.15.7">Tura ni entsatirin pengker wainu asamtai kasarkachartinuitai.</s>
      <s id="b.REV.16.15.8">Tura misu wajachu asa natsaarchatnuitai,” taun antukmajai.</s>
     </seg>
     <seg type="verse" id="b.REV.16.17">
      <s id="b.REV.16.17.1">Nunia chikich Yuse awemamuri siete (7) aa nuka piningnum engkeamun nasenam ukaun wainkamjai.</s>
      <s id="b.REV.16.17.2">Tura nasenam ukaram, Yuse jeen nayaimpinam amia nuna keemtairinia kakarman untsumun antukmajai.</s>
      <s id="b.REV.16.17.3">Nu untsumauka nuwaitai: “Wait wajaktinka yanchuk umismawaitai.”</s>
     </seg>
     <seg type="verse" id="b.REV.16.18">
      <s id="b.REV.16.18.1">Nu chichaman wi antukamtai, uutmausha uutun antukmajai.</s>
      <s id="b.REV.16.18.2">Tura charpisha, tura ipiamtasha patinaun antukmajai.</s>
      <s id="b.REV.16.18.3">Nunia uu nekas kakarman uurun wainkamjai.</s>
      <s id="b.REV.16.18.4">Aints nu nangkamtaik pujuinausha, tura yamai pujuinausha timiá kakaram uurunka pengké wainkacharmiayi.</s>
     </seg>
     <seg type="verse" id="b.REV.16.19">
      <s id="b.REV.16.19.1">Timiá kakarman uurmatai, juun yakat kampatam kanakarun wainkamjai.</s>
      <s id="b.REV.16.19.2">Tura chikich nungkanmaya yakat ainausha yumpuninaun wainkamjai.</s>
      <s id="b.REV.16.19.3">Tura juun yakat Babilonia tutain Yus timiá kajerau asa, ni nukap wait wajakartintrin akuptukun wainkamjai.</s>
     </seg>
     <seg type="verse" id="b.REV.16.20">
      <s id="b.REV.16.20.1">Timiá kakarman uurmatai, isar ainausha, tura mura ainausha mengkakarun wainkamjai.</s>
     </seg>
     <seg type="verse" id="b.REV.16.21">
      <s id="b.REV.16.21.1">Nunia micha kaya tumau mermari cuarenta (40) kilo jeatak nayaimpinmaya aints ainamunam iyaarinaun wainkamjai.</s>
      <s id="b.REV.16.21.2">Tura micha iyaaramtai, aints timiá wait wajainayat, Yusen kajerinak tuke pasé chicharinaun antukmajai.</s>
     </seg>
    </div>
    <div type="chapter" id="b.REV.17">
     <seg type="verse" id="b.REV.17.1">
      <s id="b.REV.17.1.1">Nunia siete (7) Yuse awemamuri wi wainkamja nuna ataksha kichik wainkamjai.</s>
      <s id="b.REV.17.1.2">Tura wi wainkam chichartak: “Winita.</s>
      <s id="b.REV.17.1.3">Juun kungkatip untsuri entsa ainamunam keta nuna wait wajaktintrin amin inaktustasan wakerajme.</s>
     </seg>
     <seg type="verse" id="b.REV.17.2">
      <s id="b.REV.17.2.1">Untsuri nungkanmaya apu ainau nu nuwajai nekasar tunaun turin armiayi.</s>
      <s id="b.REV.17.2.2">Tura untsuri nungkanmaya ainau nu nuwa tunaarin wakerinau asar, ni umutiri vino tutaijai nampekarua nunisarang puju armiayi,” taun antukmajai.</s>
     </seg>
     <seg type="verse" id="b.REV.17.3">
      <s id="b.REV.17.3.1">Tura Yuse Wakani nintirun piatruku asamtai, karanma nunisnak Yuse awemamuri aints atsamunam wína jurukin asamtai, nuwan ni entsamtairin kapanniunam entsamkaun wainkamjai.</s>
      <s id="b.REV.17.3.2">Tura ni entsamtairi namangken Yusen pachis pasé chicham aarmaun wainkamjai.</s>
      <s id="b.REV.17.3.3">Tura entsamtairi siete (7) muuktinun wainkamja nuna antirisha diez (10) aun wainkamjai.</s>
     </seg>
     <seg type="verse" id="b.REV.17.4">
      <s id="b.REV.17.4.1">Tura nu nuwa wejmakrin yamakijai engkermawa tumaun, tura kapantin akik aa nuna entsar, kuri akiknasha tura kaya akiknasha, tura shaak akiknasha iwiarmamar, pining kuri najanamun takakun wainkamjai.</s>
      <s id="b.REV.17.4.2">Nu piningnum ni aintsjai tunau turutiri piakun wainkamjai.</s>
     </seg>
     <seg type="verse" id="b.REV.17.5">
      <s id="b.REV.17.5.1">Tura ni nijajin ni naaringkia aarmaun wainkamjai.</s>
      <s id="b.REV.17.5.2">Nu aarmauka nuwaitai: “Juun yakat Babiloniaka kungkatip ainau nukurintai.</s>
      <s id="b.REV.17.5.3">Tura mash nungkanmaya tsuutmai turin ainau nukurintai.”</s>
     </seg>
     <seg type="verse" id="b.REV.17.6">
      <s id="b.REV.17.6.1">Nu nuwaka Yuse aintsri ainauncha, tura Jesúsa chichamen etserkaru ainauncha mau asa, ni numpen umur nampekua tumaun wainkamjai.</s>
      <s id="b.REV.17.6.2">Tura nuna wainkan nukap nintimramjai.</s>
     </seg>
     <seg type="verse" id="b.REV.17.7">
      <s id="b.REV.17.7.1">Wi nintimramtai, Yuse awemamuri wína chichartak: “¿Waruka timiatcha nintimrame?</s>
      <s id="b.REV.17.7.2">Ju nuwaka ni entsamtairi siete (7) muuktin tura diez (10) antirintin aa nuka warimpita tusan, chikich ainaunka nekamtikiachmin ayatun, aminka paan nekamtikiatjame.</s>
     </seg>
     <seg type="verse" id="b.REV.17.8">
      <s id="b.REV.17.8.1">Ju nuwa entsamtairi wainkame nuka yaanchuik pujuya nuwaitai.</s>
      <s id="b.REV.17.8.2">Tura yamaikia juningkia pujachiat, nungka amumanum tuke jatsuk waa juunumia jiinkitnuitai.</s>
      <s id="b.REV.17.8.3">Tura jiinkiamtai, Yuse umirchau ainau ni naari nayaimpinam Yuse papirin nu nangkamtaik aatrachmau asar, nu nuwa entsamtairin wainkar nukap nintimrartinuitai.</s>
      <s id="b.REV.17.8.4">Ju nuwa entsamtairingkia yaanchuik pujuutiat yamaikia atsawai, antsu ataksha wantinkatnuitai.</s>
     </seg>
     <seg type="verse" id="b.REV.17.9">
      <s id="b.REV.17.9.1">“Nekas nekau ainauka ju chichamnasha nintimrarti.</s>
      <s id="b.REV.17.9.2">Nu nuwa entsamtairi muuke siete (7) aa nuka siete (7) mura tumawaitai.</s>
      <s id="b.REV.17.9.3">Nu nuwa tumau aa nuka siete (7) muranam matsatui.</s>
     </seg>
     <seg type="verse" id="b.REV.17.10">
      <s id="b.REV.17.10.1">Nu nuwa entsamtairi muuke wainkame nuka siete (7) apua tumawaitai.</s>
      <s id="b.REV.17.10.2">Antsu siete (7) apu ainayat, cinco (5) apu ainauka yanchuk mengkakaru ainawai.</s>
      <s id="b.REV.17.10.3">Tura kichik yamaikia pujayat, kichka wantintsui.</s>
      <s id="b.REV.17.10.4">Antsu ni taasha jumchik arus mengkakatnuitai.</s>
     </seg>
     <seg type="verse" id="b.REV.17.11">
      <s id="b.REV.17.11.1">Tura Juun Yawaaya Tumau yaanchuik pujumia nuka, nunia mengkakamia nuka chikich seis (6) apu ainaujai mash irumram siete (7) apu ainawai.</s>
      <s id="b.REV.17.11.2">Tura ataksha wantinak tuke mengkakatnunam wetinuitai.</s>
     </seg>
     <seg type="verse" id="b.REV.17.12">
      <s id="b.REV.17.12.1">“Nunia antiri diez (10) wainkame nuka diez (10) apu ainawai.</s>
      <s id="b.REV.17.12.2">Nuka aintsun inatnaka nangkaminatsui.</s>
      <s id="b.REV.17.12.3">Tura aints inatan nangkamawar, Juun Yawaaya Tumaujai aints ainaun jumchik kintachik inarartinuitai.</s>
     </seg>
     <seg type="verse" id="b.REV.17.13">
      <s id="b.REV.17.13.1">Nu apu ainau mash metek nintimrar: Juun Yawaaya Tumau iincha mash inatmarti tusar wakeriartinuitai.</s>
     </seg>
     <seg type="verse" id="b.REV.17.14">
      <s id="b.REV.17.14.1">Tura Uwija Uchirijai maanikiartinuitai.</s>
      <s id="b.REV.17.14.2">Tura wainiat Uwija Uchiri mash juun ainau juuntri asa, tura mash apu ainau apuri asa, ni aintsri ainaujai tsanias nu apu ainauncha nepetkartinuitai.</s>
      <s id="b.REV.17.14.3">Tura Uwija Uchirijai tsaniasar pujuinauka Yus: Wína umirtuktaram tusa untsukmau asar, Criston miatrusarang umirinawai,” turutun antukmajai.</s>
     </seg>
     <seg type="verse" id="b.REV.17.15">
      <s id="b.REV.17.15.1">Nunia ataksha Yuse awemamuri wína chichartak: “Juun kungkatip untsuri entsa ainamunam ketu wainkame nuningkia nu juun entsa ainauka nuwaitai tusan nekamtikiatjame.</s>
      <s id="b.REV.17.15.2">Nuka untsuri nungkanmaya aints ainawai.</s>
      <s id="b.REV.17.15.3">Tura untsuri asar, niish niish chichainawai.</s>
     </seg>
     <seg type="verse" id="b.REV.17.16">
      <s id="b.REV.17.16.1">Tura nu diez (10) antirintin wainkame nuka diez (10) apu asar, nu juun kungkatpin nakitrar, ninu aunaka mash atankiar jurukiar, misu kuimiakua nunisarang ukukiartinuitai.</s>
      <s id="b.REV.17.16.2">Tura ni namangken yuwar, nuniangka epewartinuitai.</s>
     </seg>
     <seg type="verse" id="b.REV.17.17">
      <s id="b.REV.17.17.1">Tura Yus tímia nunaka mash umiatsaing, nu apu ainau mash iruntrar metek nintimsar: Juun Yawaaya Tumau iin inatmin ati tusar wakerukartinuitai.</s>
     </seg>
     <seg type="verse" id="b.REV.17.18">
      <s id="b.REV.17.18.1">Tura nuwa tumau ame wainkame nuka nekas juun yaktaitai.</s>
      <s id="b.REV.17.18.2">Nu juun yaktanam pujuinau mash nungkanmaya apurin inaminawai,” turutun antukmajai.</s>
     </seg>
    </div>
    <div type="chapter" id="b.REV.18">
     <seg type="verse" id="b.REV.18.1">
      <s id="b.REV.18.1.1">Nunia jiimkaman, chikich Yuse awemamurin nayaimpinmaya taarun wainkamjai.</s>
      <s id="b.REV.18.1.2">Ni kakarmari nukap au asamtai, nungkasha nukap paan wajaknun wainkamjai.</s>
     </seg>
     <seg type="verse" id="b.REV.18.2">
      <s id="b.REV.18.2.1">Tura kakar untsumak: “Babilonia yakat juun aa nuka mash yumpungmawaitai, tuke yumpungmawaitai.</s>
      <s id="b.REV.18.2.2">Tura iwianchi jee najanari.</s>
      <s id="b.REV.18.2.3">Tura pasé wakani pujutiri najanari.</s>
      <s id="b.REV.18.2.4">Tura asamtai nanamtin pasé ainau tura tsuutmai ainau nuni pasungminawai.</s>
     </seg>
     <seg type="verse" id="b.REV.18.3">
      <s id="b.REV.18.3.1">Mash nungkanmaya ainau Babilonianmaya ainaujai metek tunau takainau asar, ni umutirijai nampekarua nunisarang nintinchau wajau armiayi.</s>
      <s id="b.REV.18.3.2">Tura chikich nungkanmaya apu ainau nu yaktajai tsanirmawarua nunisarang puju armiayi.</s>
      <s id="b.REV.18.3.3">Tura nu yaktanmaya warinchun surin ainau nu yaktanmaya warinchurin surukar kuikiartin wajau armiayi,” taun antukmajai.</s>
     </seg>
     <seg type="verse" id="b.REV.18.4">
      <s id="b.REV.18.4.1">Nunia chikich chichaman nayaimpinmaya chichaun antukmajai.</s>
      <s id="b.REV.18.4.2">Nu chichamka nuwaitai: “Wína aintsur ainautiram, nu yaktanmaya tunau jurumakrum wait wajakairam tusan jiinkitaram tajarme.</s>
     </seg>
     <seg type="verse" id="b.REV.18.5">
      <s id="b.REV.18.5.1">Nu yaktaka tunau piaku asamtai, tunaarintin ainau timiá untsuri asar, ni tunaari nayaimpin antingkua nunisarang ainawai.</s>
      <s id="b.REV.18.5.2">Tura asaramtai Yus ni tunaarinka kajinmatsui,” taun antukmajai.</s>
     </seg>
     <seg type="verse" id="b.REV.18.6">
      <s id="b.REV.18.6.1">Nunia Yuse awemamuri ainaun chicharak: “Chikich ainaun wait wajaktiniun susarmia nuna nangkamasrumek nu aints ainau nukap wait wajakarti tusaram yapaijkiataram.</s>
      <s id="b.REV.18.6.2">Tura chikich aints ainaun tunau timiá takamtiksaru asaramtai, nuna nangkamasarang nukap wait wajakarti tusaram wenataram.</s>
     </seg>
     <seg type="verse" id="b.REV.18.7">
      <s id="b.REV.18.7.1">Nuka ningki nintimtumasar: Wikia apu nuwaria nunisnak yuumatsuk pujajai.</s>
      <s id="b.REV.18.7.2">Tura wajechuitjai.</s>
      <s id="b.REV.18.7.3">Tura asan waitka wajakchatatjai.</s>
      <s id="b.REV.18.7.4">Tura wikia miajuitjai tu nintimsar pujuinayat, ni pasé turamuri wararsarmia nujai metek wait wajakartin susataram.</s>
     </seg>
     <seg type="verse" id="b.REV.18.8">
      <s id="b.REV.18.8.1">Aints timiá tunau asaramtai, apu Yus timiá kakaram asa, kichik kintatik wait wajaktiniun susatnuitai.</s>
      <s id="b.REV.18.8.2">Tura asa jatancha, tura nukap wait wajaktinnasha, tura tsukancha akupkatnuitai.</s>
      <s id="b.REV.18.8.3">Nunia ni yaktarinka jijai keemaktinuitai,” taun antukmajai.</s>
     </seg>
     <seg type="verse" id="b.REV.18.9">
      <s id="b.REV.18.9.1">Turamtai mash nungkanmaya apu ainau nu yaktanmaya aintsua nunisarang tunau takainau asar, tura tuke ni wakeramurin najaninau asar, nu yakat keaun jiisar juutinak: “Chaj ¿Warukaya nu yaktasha timiá shiiram aa nusha keawa?</s>
      <s id="b.REV.18.9.2">¿Iisha warukatnukitaij?” tiartinuitai.</s>
     </seg>
     <seg type="verse" id="b.REV.18.10">
      <s id="b.REV.18.10.1">Tura mash nungkanmaya ainau apuri nu wait wajaktiniun shaminak arák wajasar: “Chaj, juun yakat Babilonianmaya ainautirmin wait anentajrume.</s>
      <s id="b.REV.18.10.2">Atum wait wajamuri aneachmau jeartamin asamtai, kichik urajaing jeartamniurme,” tiartinuitai.</s>
     </seg>
     <seg type="verse" id="b.REV.18.11">
      <s id="b.REV.18.11.1">Nunia juun yaktaka keemamu asamtai, mash nungkanmaya ainau waririn surin ainauka wake mesekar juutkamaikiak: “¿Yamaikia yáki ii waririn sumakarat?” tiartinuitai.</s>
     </seg>
     <seg type="verse" id="b.REV.18.12">
      <s id="b.REV.18.12.1">Babilonia yaktanam itau armia nuka nuwaitai: Kurin, nunia kuikian, nunia kaya shiiram ainia nuna, nunia shaak shiiram ainia nuna, nunia tarach akik lino tutain, nunia tarach kapantaku tura kapantin ainia nuna, nunia tarach seda tutain, nunia numi kungkuram ainia nuna, nunia irijánti nain akik aa nuna, nunia numi akik ainia nuna, nunia jirun, nunia jiru yangku ijakmamchau aa nuna, nunia kaya mármol tutai aa nuna itau armiayi.</s>
     </seg>
     <seg type="verse" id="b.REV.18.13">
      <s id="b.REV.18.13.1">Nunia yutai pachimtai ishping najanamun, nunia chikich yutai pachimtai kungkuram ainia nuna, nunia shirikip kungkuram aa nuna, nunia kungkuti mirra tutain, nunia perfume akik aa nuna, nunia vinon, nunia olivo macharin, nunia pang najantain, harina tutain, nunia trigon, nunia warinchu entsau ainaun, nunia uwija ainaun, nunia kawai ainauncha, nunia kawai japitin kárru tutain, nunia aintsnasha chikich ainamunam surukmi tusar itau armiayi.</s>
     </seg>
     <seg type="verse" id="b.REV.18.14">
      <s id="b.REV.18.14.1">Tura nu yaktanmaya ainaun pachisar chichainak: “Yurang ainaun wakerin armia nuka yamaikia atsuinawai.</s>
      <s id="b.REV.18.14.2">Tura ni kuikiarisha, tura timiá shiiram ainia nuka tuke mengkakaru asaramtai, yamaikia pengké wainkachartinuitai,” tiartinuitai.</s>
     </seg>
     <seg type="verse" id="b.REV.18.15">
      <s id="b.REV.18.15.1">Tura nu yaktanam wariri untsurin surukar kuikiartin wajasaruka nu wait wajaktiniun shaminak arák wajasar wake mesekar juutiartinuitai.</s>
     </seg>
     <seg type="verse" id="b.REV.18.16">
      <s id="b.REV.18.16.1">Tura chichainak: “Chaj, nekas juun yaktanmaya ainauka shiirman iwiarmamrartas tarach akik lino tutain sumakar, tura tarach kapantakun tura kapantin aa nuna entsarar pujú armiayi.</s>
      <s id="b.REV.18.16.2">Tura kurijaisha, tura kaya timiá shiirmajaisha, tura shaak akik ainia nujaisha shiirman iwiarmamin armiayi.</s>
     </seg>
     <seg type="verse" id="b.REV.18.17">
      <s id="b.REV.18.17.1">Turayat kakarmachu ni kuikiari mash mengkakayi,” tinaun antukmajai.</s>
      <s id="b.REV.18.17.2">Tura juun kanu apuri ainausha, tura juun kanunam wekain ainausha, tura kanunam takakmin ainausha, tura kanurtin ainausha mash arák wajasar,</s>
     </seg>
     <seg type="verse" id="b.REV.18.18">
      <s id="b.REV.18.18.1">juun yakat keamtai, mukuntiurin jiisar juutinak: “¿Tu yaktak ju yaktajaisha meteksha at?</s>
      <s id="b.REV.18.18.2">Ju yaktajai metekka kichkisha atsuyi,” tinaun antukmajai.</s>
     </seg>
     <seg type="verse" id="b.REV.18.19">
      <s id="b.REV.18.19.1">Timiá wake mesemar pujuinak, nungka juyurin jukiar, muuken yukuuminak kakarar juutinak: “Chaj, ju yaktaka timiá juun ayat yumpuunkayi.</s>
      <s id="b.REV.18.19.2">Juun kanurtin ainauka juun entsanam wekajinau asar, waririn akik ainia nuna ju yaktanam jukiar kuikiartin wajasarmiayi.</s>
      <s id="b.REV.18.19.3">Turayat yamaikia kakarmachu mengkakayi,” tinaun antukmajai.</s>
     </seg>
     <seg type="verse" id="b.REV.18.20">
      <s id="b.REV.18.20.1">Nunia ataksha nayaimpinmaya chichaun antukmajai.</s>
      <s id="b.REV.18.20.2">Nu chichamka nuwaitai: “Nayaimpinam pujuinautiram, tura Yus akupkamu ainautirmesha, tura yaanchuik Yuse chichame etserin ainautirmesha, tura Yusnau ainautirmesha, ju yakat meseru asamtai mash warastaram.</s>
      <s id="b.REV.18.20.3">Nu yaktanmaya ainau atumin pasé awajtamsaru asaramtai, Yus ni wait wajakartiniun susa yapaijkiau asamtai warastaram,” taun antukmajai.</s>
     </seg>
     <seg type="verse" id="b.REV.18.21">
      <s id="b.REV.18.21.1">Nunia chikich Yuse awemamuri nekas kakaram aa nuka, kaya juuntan merman juki, juun entsanam ujung chichaak: “Ju kayaka juun entsanam ujungmawa nunisang juun yaktasha Babilonia tutai mengkakatnuitai.</s>
      <s id="b.REV.18.21.2">Tura asamtai atakka pengké wainakchatnuitai.</s>
     </seg>
     <seg type="verse" id="b.REV.18.22">
      <s id="b.REV.18.22.1">Nu yaktanmaya ainau wariri surin mash nungkanmaya apuri ainayat, wishin asar nu yaktanam pujuinau mash nungkanmaya ainaun anangkawaru asaramtai, yamaikia kitarr tuntuyamuncha, tura nampeamuncha, tura nangku umpuamuncha, tura pupun pupuntramuncha, tura jiru takainamuncha, tura trigo neketai shinamuncha pengké kichkisha antukchartinuitai.</s>
      <s id="b.REV.18.22.2">Tura nu yaktanmaka kantiin kichkisha keemakchartinuitai.</s>
      <s id="b.REV.18.22.3">Tura aints ainau nakurinamuncha pengké antukchartinuitai.</s>
     </seg>
     <seg type="verse" id="b.REV.18.24">
      <s id="b.REV.18.24.1">Nu yaktanam yaanchuik Yuse chichame etserin ainaun, tura Yuse aintsri ainauncha tura chikich nungkanmaya ainauncha nangkamiar maawaru asaramtai, nu yaktaka mengkakatnuitai,” taun antukmajai.</s>
     </seg>
    </div>
    <div type="chapter" id="b.REV.19">
     <seg type="verse" id="b.REV.19.1">
      <s id="b.REV.19.1.1">Nunia nayaimpinam aints untsuri kakarar chichainaun antukmajai.</s>
      <s id="b.REV.19.1.2">Wi antukmaja nuka nuwaitai: “Ii Yusringkia paaniunam puja nuka ni kakarmarijai iin uwemtikramrau asamtai, maaketai tiarmi.</s>
     </seg>
     <seg type="verse" id="b.REV.19.2">
      <s id="b.REV.19.2.1">Yuska nekas tunaarinchau asa tupin nintimias, tunaarintin ainaun ni tunaarijai metek wait wajaktiniun suawai.</s>
      <s id="b.REV.19.2.2">Tura asa nu yaktanmaya ainausha juun kungkatpia nunisarang tuke mash nungkanmaya ainaun tunau takamtiksaru asaramtai, ni wait wajaktintrin susayi.</s>
      <s id="b.REV.19.2.3">Tura Yuse inatiri ainaun maawaru asaramtai, niisha jakaarat tusa yapaijkiayi,” tinaun antukmajai.</s>
     </seg>
     <seg type="verse" id="b.REV.19.3">
      <s id="b.REV.19.3.1">Nunia ataksha chichainak: “Nu yakta mukuntiuri tuke nangkantsuk yakí wakatin asamtai, Yuska maaketai titaram,” tinaun antukmajai.</s>
     </seg>
     <seg type="verse" id="b.REV.19.4">
      <s id="b.REV.19.4.1">Nuniangka veinticuatro (24) juun ainau nayaimpinam wainkamja nuka, tura cuatro (4) iwiaaku ainau nayaimpinam wainkamja nujai tsaniasar, Yus ni keemtairin keta nunak: Ameketme juuntam tiartas pinakumrar tepesar: “Tu atí.</s>
      <s id="b.REV.19.4.2">Yus maaketai titaram,” tinaun antukmajai.</s>
     </seg>
     <seg type="verse" id="b.REV.19.5">
      <s id="b.REV.19.5.1">Nunia Yuse keemtairinia chichaman antukmajai.</s>
      <s id="b.REV.19.5.2">Wi antukmaja nuka nuwaitai: “Yuse inatiri ainautiram, uchi ainautirmesha tura juun ainautirmesha, ni umirkuram pujau asaram, mash iruntraram Yus pengker awajsataram,” taun antukmajai.</s>
     </seg>
     <seg type="verse" id="b.REV.19.6">
      <s id="b.REV.19.6.1">Nuniangka aints untsuri chichainawa tumaun antukmajai.</s>
      <s id="b.REV.19.6.2">Ni chichaamuringkia túna untsuri uutinawa tumaun tura ipiamat kakarman chichawa tumaun antukmajai.</s>
      <s id="b.REV.19.6.3">Nuka chichainak: “Ii Apuri Yuska pengké tujinkachuitai.</s>
      <s id="b.REV.19.6.4">Nekas mash aa nunaka inartinun nangkamau asamtai, Yuska maaketai tiarmi.</s>
     </seg>
     <seg type="verse" id="b.REV.19.7">
      <s id="b.REV.19.7.1">Uwija Uchiri nuwenatin kintaka yanchuk jeayi.</s>
      <s id="b.REV.19.7.2">Tura asamtai ni nuwaringkia yanchuk mash umisi.</s>
      <s id="b.REV.19.7.3">Tura asamtai yamaikia warasarmi.</s>
      <s id="b.REV.19.7.4">Tura nukap warasar Yuska pengker awajsarmi.</s>
     </seg>
     <seg type="verse" id="b.REV.19.8">
      <s id="b.REV.19.8.1">Tura uwija Uchiri nuwari entsatiri lino tutain wincha pakuichaun entsarti tusa, Yuska tsangkatkayi.</s>
      <s id="b.REV.19.8.2">Nu tarach akik lino najanamuka Yuse aintsri ainau pengker turamuri ainawai taku tawai,” tinaun antukmajai.</s>
     </seg>
     <seg type="verse" id="b.REV.19.9">
      <s id="b.REV.19.9.1">Nunia Yuse awemamuri wína chichartak: “Jusha aarta, Uwija Uchiri nuwenmaunum untsukmau ainaun Yuska waramtiksartinuitai,” turutun antukmajai.</s>
      <s id="b.REV.19.9.2">Nunia ataksha chichartak: “Ju chichamka nekasar Yuse chichame ainawai,” turutun antukmajai.</s>
     </seg>
     <seg type="verse" id="b.REV.19.10">
      <s id="b.REV.19.10.1">Turutmatai ni wajamunam: Ameketme juuntam titasan tikishmatramjai.</s>
      <s id="b.REV.19.10.2">Turamaitiat wína chichartak: “Aitkarawaip.</s>
      <s id="b.REV.19.10.3">Antsu Yusek: Ameketme juuntam tita.</s>
      <s id="b.REV.19.10.4">Wisha amea nunisnak Jesúsa inatiri asan, ni chichamen etserina nujai metek Yuse inatirinjai.</s>
      <s id="b.REV.19.10.5">Yuse chichame etserin ainau Jesús tímia nuna antukaru asar, nusha nunisarang etserinawai,” turutun antukmajai.</s>
     </seg>
     <seg type="verse" id="b.REV.19.11">
      <s id="b.REV.19.11.1">Nunia jiimkaman nayaimpin uranniun wainkamjai.</s>
      <s id="b.REV.19.11.2">Tura kawai pújuncha wainkamjai.</s>
      <s id="b.REV.19.11.3">Tura kawainum entsamkaun wainkamjai.</s>
      <s id="b.REV.19.11.4">Ni naaringkia Yuse Chichamen Umirin tura Nekas Aa Nuna Turin naartinuitai.</s>
      <s id="b.REV.19.11.5">Tura mash aa nuna inakratin asa, tura tunaarinchau asa, ni umirchau ainaujai mesetan najanui.</s>
     </seg>
     <seg type="verse" id="b.REV.19.12">
      <s id="b.REV.19.12.1">Ni jiingkia nekas ji kapawa tumaun wainkamjai.</s>
      <s id="b.REV.19.12.2">Tura ni muuken tsengkrutin untsurin tsengkrakun wainkamjai.</s>
      <s id="b.REV.19.12.3">Chikich naarisha aatramun wainkamjai.</s>
      <s id="b.REV.19.12.4">Antsu warina takua tawa nunaka ningki nekawai.</s>
     </seg>
     <seg type="verse" id="b.REV.19.13">
      <s id="b.REV.19.13.1">Ni entsatiri numpajai engkermaun kapanniun entsarun wainkamjai.</s>
      <s id="b.REV.19.13.2">Tura ni naaringkia Yuse Chichamentai.</s>
     </seg>
     <seg type="verse" id="b.REV.19.14">
      <s id="b.REV.19.14.1">Tura ni suntari ainau nayaimpinmaya tariar, entsatiri pújun lino tutai najanamun pakuichaun entsarar, kawai pújunam keemsar nemarinaun wainkamjai.</s>
     </seg>
     <seg type="verse" id="b.REV.19.15">
      <s id="b.REV.19.15.1">Tura saapi yantamen mai ere tsakamua tumaun nuwik wainkamja nuna jangkenia jiinun wainkamjai.</s>
      <s id="b.REV.19.15.2">Nu saapijai mash nungkanmaya ainaun nepetkatnuitai.</s>
      <s id="b.REV.19.15.3">Tura nangki jiru najanamujai mash nungkanmaya ainaun inartinuitai.</s>
      <s id="b.REV.19.15.4">Yuska timiá kakaram asa, tura tunaarintin ainau turamurin pengké nakitau asa, nu aints ainaun wait wajaktiniun nukap susatas akupkau asamtai, aints uva yumirin juuktas, nawejai yurangken najawa nunisang, Yusen umirchau ainaun wait wajaktiniun suawai.</s>
     </seg>
     <seg type="verse" id="b.REV.19.16">
      <s id="b.REV.19.16.1">Tura ni wejmakrin tura ni makuincha chikich naari aarmaun wainkamjai.</s>
      <s id="b.REV.19.16.2">Nu aarmauka nuwaitai: “Mash Apu Ainau Apurintai.</s>
      <s id="b.REV.19.16.3">Tura Mash Juun Ainau Juuntrintai.”</s>
     </seg>
     <seg type="verse" id="b.REV.19.17">
      <s id="b.REV.19.17.1">Nunia Yuse awemamuri tsaanam wajaun wainkamjai.</s>
      <s id="b.REV.19.17.2">Nuka nanamtin ainaun yakí nanaminaun kakar untsuak: “Yus atum yuwatniunka umisu asamtai kaunkataram.</s>
     </seg>
     <seg type="verse" id="b.REV.19.18">
      <s id="b.REV.19.18.1">Apu ainau namangkesha, tura suntara apuri namangkesha, tura mangkartin ainau namangkesha, tura kawai ainau namangkesha, tura kawainum keemsaru namangkesha yuwamnuram kaunkataram.</s>
      <s id="b.REV.19.18.2">Jakaru ainau namangkesha, tura inatichu ainau namangkesha, tura inati ainau namangkesha, tura mianchau ainau namangkesha, tura apu ainau namangkesha mash yuwitaram,” tusa untsuaun antukmajai.</s>
     </seg>
     <seg type="verse" id="b.REV.19.19">
      <s id="b.REV.19.19.1">Nunia Juun Yawaaya Tumau mash nungkanmaya apuri ainaujai, nunia ni suntarijai mash iruntrar Cristo kawai pújunam keemsau aa nujai, tura nuna suntarijai mesetan najanawartas iruntrarun wainkamjai.</s>
     </seg>
     <seg type="verse" id="b.REV.19.20">
      <s id="b.REV.19.20.1">Nunia Juun Yawaaya Tumaun achikiar, nunia Anangkartin Chichaman Etsernu Juuntrincha achikiar, mai iwiaaku waininayat, kucha jiiya tumau azufrejai keamunam ujungkarun wainkamjai.</s>
      <s id="b.REV.19.20.2">Nu Anangkartin Chichaman Etsernu Juuntringkia Juun Yawaaya Tumau wajamunam wainchati takat turamujai aints ainaun anangkau asamtai, Juun Yawaaya Tumau naaringkia aints ainau nijajin, tura ni uwejencha aatrarun wainkamja nuwaitai.</s>
      <s id="b.REV.19.20.3">Tura Juun Yawaaya Tumau nakumkamurin: Ameketme juuntam tinaun antukmaja nuwaitai.</s>
      <s id="b.REV.19.20.4">Tura aintsun untsurin anangkawaru asaramtai, kucha jiya tumau azufrejai keamunam mai ujungkarun wainkamjai.</s>
     </seg>
     <seg type="verse" id="b.REV.19.21">
      <s id="b.REV.19.21.1">Antsu chikich aints ainau kawai pújunam keemsaujai maaniawaru asaramtai, saapijai ni jangkenia jiinua nujai mash amuaun wainkamjai.</s>
      <s id="b.REV.19.21.2">Turamtai nanamtin ainau nu jakaru ainau namangken yuwaar tutuararun wainkamjai.</s>
     </seg>
    </div>
    <div type="chapter" id="b.REV.20">
     <seg type="verse" id="b.REV.20.1">
      <s id="b.REV.20.1.1">Nunia chikich Yuse awemamurin nayaimpinmaya taarun wainkamjai.</s>
      <s id="b.REV.20.1.2">Nuka waa jiitamran yawirin takus, tura cadenan sarman takus taarun wainkamjai.</s>
     </seg>
     <seg type="verse" id="b.REV.20.2">
      <s id="b.REV.20.2.1">Tura nu Juun Pangki Nawentin nu nangkamtaik napia tumau wantinkamia nuka, iwianchi apuri Satanás naartinun ataksha wainkamjai.</s>
      <s id="b.REV.20.2.2">Nunia Yuse awemamuri Satanásan achik cadenajai jingkia,</s>
     </seg>
     <seg type="verse" id="b.REV.20.3">
      <s id="b.REV.20.3.1">waa jiitamranam engkea, nunia tektutirijai tektuk, yawijai yawikun wainkamjai.</s>
      <s id="b.REV.20.3.2">Turamtai mash nungkanmaya ainaun anangkawai tusa, kichik warang musach nuni engkeamu pujustinuitai.</s>
      <s id="b.REV.20.3.3">Tura kichik warang musach nangkamaramtai, ataksha jumchik kinta atiá akupkatnuitai.</s>
     </seg>
     <seg type="verse" id="b.REV.20.4">
      <s id="b.REV.20.4.1">Nunia apu keemtairi ainamunam nuni ketinaun wainkamjai.</s>
      <s id="b.REV.20.4.2">Yus: Aints ainau turamuri atumka nekaataram tusa kakarmarin susamuitai.</s>
      <s id="b.REV.20.4.3">Nuningkia Jesúsa umirin Yuse chichamen etserkaru asar, jachajai muuken akarkar maamu ainau wakanin wainkamjai.</s>
      <s id="b.REV.20.4.4">Nuka Juun Yawaaya Tumaun, tura ni nakumkamurincha: Ameketme juuntam ticharu ainawai.</s>
      <s id="b.REV.20.4.5">Tura Juun Yawaaya Tumau naaringkia ni nijajincha, tura ni uwejencha aatrachmau ainawai.</s>
      <s id="b.REV.20.4.6">Nu aints ainau maamaitiat ataksha iwiaaku wajasar, Cristojai kichik warang musach aints ainaun ínainaun wainkamjai.</s>
     </seg>
     <seg type="verse" id="b.REV.20.5">
      <s id="b.REV.20.5.1">Nuka nekasar nuwá eemkar nantakiartinuitai.</s>
      <s id="b.REV.20.5.2">Antsu kichik warang musach nangkamaramtai, Cristo umirchau ainauka ukunam nantakiartinuitai.</s>
     </seg>
     <seg type="verse" id="b.REV.20.6">
      <s id="b.REV.20.6.1">Nuwá eemkar nantakiartin ainauka Yuse aintsri asar nukap warasartinuitai.</s>
      <s id="b.REV.20.6.2">Tura ataksha pengké jakachartinuitai.</s>
      <s id="b.REV.20.6.3">Tura sacerdotea nunisarang Yusnasha, tura Cristoncha pengker awajsartinuitai.</s>
      <s id="b.REV.20.6.4">Tura kichik warang musach Cristojai tsaniasar aints ainaun inarartinuitai.</s>
     </seg>
     <seg type="verse" id="b.REV.20.7">
      <s id="b.REV.20.7.1">Nunia kichik warang musach nangkamaramtai, Satanás ni achikmau pujamurinia ataksha jiikir akupamu atinuitai.</s>
     </seg>
     <seg type="verse" id="b.REV.20.8">
      <s id="b.REV.20.8.1">Nunia mash nungkanmaya ainaun anangkatas jiinkitnuitai.</s>
      <s id="b.REV.20.8.2">Nu nungka apuringkia Gog naartinuitai.</s>
      <s id="b.REV.20.8.3">Tura ni aintsri ainau Magog naartinuitai.</s>
      <s id="b.REV.20.8.4">Nu aints ainau juun entsa naikmiria timiá untsuri asar, nujai mash iruntrar mesetan najanawartas jiinkiartinuitai.</s>
     </seg>
     <seg type="verse" id="b.REV.20.9">
      <s id="b.REV.20.9.1">Tura Satanás waanmaya jiinkin asamtai, mash nungkanmaya ainau timiá untsuri kaunkar, paka nungkancha netkar mura wakaar, Yuse aintsri ainau pujutirin tentakar, Yuse aneetiri yaktancha Jerusalénnasha tentakarun wainkamjai.</s>
      <s id="b.REV.20.9.2">Tura Yus nayaimpinmaya jiin akupak nu aints ainaunka mash amukun wainkamjai.</s>
     </seg>
     <seg type="verse" id="b.REV.20.10">
      <s id="b.REV.20.10.1">Nuniangka Satanás aints ainaun tuke anangmia nuka kucha ji azufrejai keamunam ujungmawaitai.</s>
      <s id="b.REV.20.10.2">Nuni Juun Yawaaya Tumausha, tura Anangkartin Chichaman Etsernu Juuntrisha tsawaisha, tura kashisha tuke nangkantsuk wait wajakarti tusar ujungkarun wainkamjai.</s>
     </seg>
     <seg type="verse" id="b.REV.20.11">
      <s id="b.REV.20.11.1">Nuniangka jiimkaman Yuse keemtairi juuntan nekas pújun wainkamjai, tura nu keemtainum ketun wainkamjai.</s>
      <s id="b.REV.20.11.2">Nu keemtainum keemsamtai, nungkasha tura nayaimpisha mengkakarun wainkamjai.</s>
      <s id="b.REV.20.11.3">Antsu nuniangka ataksha pengké wainkachmajai.</s>
     </seg>
     <seg type="verse" id="b.REV.20.12">
      <s id="b.REV.20.12.1">Nuniangka jiimkaman, juun entsanam jakaru ainaun tura nungkanam iwiarsamu ainausha jiinkiarun wainkamjai.</s>
      <s id="b.REV.20.12.2">Aints tuning jakaria nuni ataksha nantakiar namangtuk wajainaun wainkamjai.</s>
      <s id="b.REV.20.12.3">Nuniangka papi ainaun urakmaun wainkamjai.</s>
      <s id="b.REV.20.12.4">Chikich papisha Yusnum tuke pujustin ainau naari aarmau aa nuna urakmaun wainkamjai.</s>
      <s id="b.REV.20.12.5">Chikich papinum aints ainau turamurisha mash aarmau asamtai, Yus nu aarmauncha jiis, apu ainausha tura mianchau ainausha Yuse keemtairin naka wajainamtai, ni tunaarijai metek wait wajakartintri tu awai tusar nekamtikun wainkamjai.</s>
     </seg>
     <seg type="verse" id="b.REV.20.14">
      <s id="b.REV.20.14.1">Nuniangka jakatin, tura jakaru ainau matsamtairincha ji kucha tumau keamunam ujungmaun wainkamjai.</s>
      <s id="b.REV.20.14.2">Tura tuke Yusnum iwiaaku pujustin papinum nu aints ainau naari aatrachmau asar, kucha jiya tumau keamunam ujuinaun wainkamjai.</s>
      <s id="b.REV.20.14.3">Nu aints ainauka Yusnum pengké jeachartin asar, antsu ji kajintrashtinnum tuke wait wajakartin asar, jimia jakatnua nunisarang ainawai.</s>
     </seg>
    </div>
    <div type="chapter" id="b.REV.21">
     <seg type="verse" id="b.REV.21.1">
      <s id="b.REV.21.1.1">Nunia jiimkaman, nayaimpisha tura nungkasha arut armia nuka mengkakaru asamtai, nayaim yamarman tura nungkancha yamarman wainkamjai.</s>
      <s id="b.REV.21.1.2">Antsu juun entsaka atsau asamtai nunaka wainkachmajai.</s>
     </seg>
     <seg type="verse" id="b.REV.21.2">
      <s id="b.REV.21.2.1">Wikia yamaram yakat Jerusalén tutain Yus nayaimpinmaya akupkau asamtai, nekas pengker aa nuna wainkamjai.</s>
      <s id="b.REV.21.2.2">Nuwa aintsun ninumkatas shiirman iwiarmamrawa nunisang nu yaktaka nekas pengker aun wainkamjai.</s>
     </seg>
     <seg type="verse" id="b.REV.21.3">
      <s id="b.REV.21.3.1">Nunia nayaimpinmaya kakarman untsumun antukmajai.</s>
      <s id="b.REV.21.3.2">Nu untsumauka nuwaitai: “Jiista.</s>
      <s id="b.REV.21.3.3">Yamaikia Yuska aints ainamunam pujawai.</s>
      <s id="b.REV.21.3.4">Tura níjai tuke pujustin asamtai, ni aintsri artinuitai.</s>
      <s id="b.REV.21.3.5">Tura ni aintsri asaramtai, ni Yusrijai tuke iruntrar pujusartinuitai.</s>
     </seg>
     <seg type="verse" id="b.REV.21.4">
      <s id="b.REV.21.4.1">Tura asa aintsu neaikirin mash japiratnuitai.</s>
      <s id="b.REV.21.4.2">Yaanchuik amia nuka mash mengkakau asamtai jatasha atsutnuitai.</s>
      <s id="b.REV.21.4.3">Tura wake mesekar pujamusha, tura wait wajamusha, tura najaimiamusha pengké atsutnuitai.”</s>
     </seg>
     <seg type="verse" id="b.REV.21.5">
      <s id="b.REV.21.5.1">Nunia juun keemtainum ketuka wína chichartak: “Jiista, wikia mash aa nunaka yamarman najanuitjai.</s>
      <s id="b.REV.21.5.2">Ju chicham wi taja nuka nekas asamtai nuna pachisar nekasampita tiartinuitai.</s>
      <s id="b.REV.21.5.3">Tura asamtai jusha aatrurta,” turutun antukmajai.</s>
     </seg>
     <seg type="verse" id="b.REV.21.6">
      <s id="b.REV.21.6.1">Nunia ataksha wína chichartak: “Wi timiaja nuka mash umismawaitai.</s>
      <s id="b.REV.21.6.2">Wikia nu nangkamtaik tuke pujuyajai.</s>
      <s id="b.REV.21.6.3">Tura nungka mash amukamtaisha, wikia tuke pujustinuitjai.</s>
      <s id="b.REV.21.6.4">Yumi akikchaujai suwina nunisnak aints kitaminawa nunisarang pujuinaunka wijai tuke iwiaaku pujusarti tusan surittsuk susatnuitjai.</s>
     </seg>
     <seg type="verse" id="b.REV.21.7">
      <s id="b.REV.21.7.1">Tunau nepetkaruka wi pujaja nunisarang pujusartinuitai.</s>
      <s id="b.REV.21.7.2">Tura wikia ni Yusri atinuitjai.</s>
      <s id="b.REV.21.7.3">Wi turau asamtai nusha wína uchir artinuitai.</s>
     </seg>
     <seg type="verse" id="b.REV.21.8">
      <s id="b.REV.21.8.1">Antsu wait wajaktiniun shaminak wína umirtutan inaisaru ainauka, tura winaka nekasampita turutsuk pujuinausha, tura tuke tunau nintimsar pujuinausha, tura mangkartin ainausha, tura pachitsuk tsanirmin ainausha, tura wishin ainausha, tura Yuschau waininayat waring achat mash: Nuka wína Yusruitai tinu ainausha, tura wait chichaman etserin ainausha, kucha ji azufrejai tuke keamunam wait wajakartinuitai.</s>
      <s id="b.REV.21.8.2">Nu kuchaka jiya tumau keamunam ujungmau ainauka jimia jakawa nunisarang artinuitai,” turutun antukmajai.</s>
     </seg>
     <seg type="verse" id="b.REV.21.9">
      <s id="b.REV.21.9.1">Nunia Yuse awemamuri siete (7) aa nuka inangnamu wait wajaktiniun piningnum engkeamun takakun wi nuwik wainkamja nuka ataksha wína chichartak: “Winita.</s>
      <s id="b.REV.21.9.2">Uwija Uchiri nuwarin inaktustasan wakerajme,” turutun antukmajai.</s>
     </seg>
     <seg type="verse" id="b.REV.21.10">
      <s id="b.REV.21.10.1">Nunia Yuse Wakani karanma nunisang wína jiimtikrusma nuka nuwaitai: Yuse awemamuri mura juunnum iwiarak, nekas pengke yaktan Jerusalén tutain Yus nayaimpinmaya akupkamun inaktursami.</s>
     </seg>
     <seg type="verse" id="b.REV.21.11">
      <s id="b.REV.21.11.1">Yus nuni tuke pujau asamtai, ni paaniuringkia kaya akik jaspe tutaiya tumaun wincha aun wainkamjai.</s>
     </seg>
     <seg type="verse" id="b.REV.21.12">
      <s id="b.REV.21.12.1">Nu yakta wenukri juuntan, tura sarmancha wainkamjai.</s>
      <s id="b.REV.21.12.2">Tura wenuknum waiti doce (12) aa nuna wainkamjai.</s>
      <s id="b.REV.21.12.3">Tura Yuse awemamurin waitijai metek wajatinaun wainkamjai.</s>
      <s id="b.REV.21.12.4">Tura Israela uchiri doce (12) amia nuna naaringkia waitijai metek aatramun wainkamjai.</s>
     </seg>
     <seg type="verse" id="b.REV.21.13">
      <s id="b.REV.21.13.1">Tura kichik kichik yantamen kampatam waiti aun wainkamjai, tsaa taakmaunumaninisha kampatam, tura pajeninisha kampatam, tura tu pajeninisha kampatam, tura tsaa jeatinmaninisha kampatam aun wainkamjai.</s>
     </seg>
     <seg type="verse" id="b.REV.21.14">
      <s id="b.REV.21.14.1">Nu yakta wenukrin kaya juun doce (12) puusamuitai.</s>
      <s id="b.REV.21.14.2">Tura Uwija Uchiri nuiniatiri ainau doce (12) amia nuna naaringkia nu kayajai metek aatramun wainkamjai.</s>
     </seg>
     <seg type="verse" id="b.REV.21.15">
      <s id="b.REV.21.15.1">Tura Yuse awemamuri wijai chichama nuka nu yakta waitirincha, tura wenukrincha nekapmartas, nekapek kuri najanamun takakun wainkamjai.</s>
     </seg>
     <seg type="verse" id="b.REV.21.16">
      <s id="b.REV.21.16.1">Nu nekapkejai yakta aarin esantirin, tura wangkantirincha, tura yakiirincha jimia warang nunia jimia pachak (2,200) kilómetro metek waakchaun nekapmarun wainkamjai.</s>
     </seg>
     <seg type="verse" id="b.REV.21.17">
      <s id="b.REV.21.17.1">Nunia yakta wenukrin nekapmar yakiri sesenta y cuatro (64) metro jeaun nekapmarmayi.</s>
      <s id="b.REV.21.17.2">Nu yaktanka Yuse awemamuri nekapmarma nuka aintsti nekapma weaji nunisang nekapmaun wainkamjai.</s>
     </seg>
     <seg type="verse" id="b.REV.21.18">
      <s id="b.REV.21.18.1">Nu yakta wenukrin kaya wincha jaspe tutaijai wenurmaun wainkamjai.</s>
      <s id="b.REV.21.18.2">Tura nu yaktaka kuria tumau jeamkamu ayat, nekas mutia tumaun winchaan wainkamjai.</s>
     </seg>
     <seg type="verse" id="b.REV.21.19">
      <s id="b.REV.21.19.1">Nu juun kaya doce (12) yakta wenukrin puusamun wainkamja nuka kichik kichik kaya shiiram akikjai iwiaramun wainkamjai.</s>
      <s id="b.REV.21.19.2">Nu doce (12) kaya naaringkia nu ainawai: Jaspe, zafiro, ágata, esmeralda,</s>
     </seg>
     <seg type="verse" id="b.REV.21.20">
      <s id="b.REV.21.20.1">ónice, cornalina, crisólito, berilo, topacio, crisoprasa, jacinto, amatista nu ainawai.</s>
     </seg>
     <seg type="verse" id="b.REV.21.21">
      <s id="b.REV.21.21.1">Nu yakta waitiri doce (12) kichkin kichkin wainkan, kichik kaya juun entsanmaya jukimu, nekas akik najanamun wainkamjai.</s>
      <s id="b.REV.21.21.2">Tura nu yaktanam tungkajin jinta kuria tumau najanamutiat, nekas mutia tumaun winchaan wainkamjai.</s>
     </seg>
     <seg type="verse" id="b.REV.21.22">
      <s id="b.REV.21.22.1">Tura jiimkaman, nu yaktanam Yus nekas kakaram aa nuka Uwija Uchirijai nuni tuke pujuinau asaramtai, nu yaktaka Yuse jeea tumawaitai.</s>
      <s id="b.REV.21.22.2">Antsu Yus seatai juun jeaka nuni jeamkachmau asamtai nunaka wainkachmajai.</s>
     </seg>
     <seg type="verse" id="b.REV.21.23">
      <s id="b.REV.21.23.1">Nu yaktanmasha Yuse paaniurijai mash paantin atin asamtai, tura Uwija Uchiri paaniurisha nukap atin asamtai, tsaa tsanmauncha tura nantu tsanmauncha yuumakchartinuitai.</s>
     </seg>
     <seg type="verse" id="b.REV.21.24">
      <s id="b.REV.21.24.1">Mash nungkanmaya uwemraru ainau nu paaniunam wekainawai.</s>
      <s id="b.REV.21.24.2">Tura Yus apu ainaun ju nungkanmayan uwemtikramu asar, nekas apu ainayat nu yaktanam Yusen umirinak pujusartin ainawai.</s>
     </seg>
     <seg type="verse" id="b.REV.21.25">
      <s id="b.REV.21.25.1">Nu yaktanmaka tee atsau asamtai, tsawaisha yakta waitiri pengké epenchartinuitai.</s>
     </seg>
     <seg type="verse" id="b.REV.21.26">
      <s id="b.REV.21.26.1">Tura mash nungkanmaya uwemraru ainau pengker nintintin asar, nuni wayaawar warasartinuitai.</s>
     </seg>
     <seg type="verse" id="b.REV.21.27">
      <s id="b.REV.21.27.1">Tura pasé nintintin ainau, tuke tunau nintimsar pujuinausha, tura wait chichaman etserin ainausha kichkisha nuningkia pengké wayaachartinuitai.</s>
      <s id="b.REV.21.27.2">Antsu tuke pujustin ainau naari Uwija Uchiri papirin aatramu asar nu yaktanmaka wayaawartinuitai.</s>
     </seg>
    </div>
    <div type="chapter" id="b.REV.22">
     <seg type="verse" id="b.REV.22.1">
      <s id="b.REV.22.1.1">Nunia Yuse awemamuri entsa winchaan nekas pakuichaun inaktursami.</s>
      <s id="b.REV.22.1.2">Nu entsaka tuke iwiaaku pujustinun sukartawai.</s>
      <s id="b.REV.22.1.3">Nu entsanka Yus Uwija Uchirijai ketinamunmaya jiinun wainkamjai.</s>
     </seg>
     <seg type="verse" id="b.REV.22.2">
      <s id="b.REV.22.2.1">Nu entsaka tungkajin jinta yantamen wearun wainkamjai.</s>
      <s id="b.REV.22.2.2">Tura nu entsa mai yantamen numi tuke pujutan sukartin wajaun wainkamjai.</s>
      <s id="b.REV.22.2.3">Nu numi ainauka doce (12) nantujai metek nerekartin ainawai.</s>
      <s id="b.REV.22.2.4">Tura nu numi nukéjaingkia mash nungkanmaya ainau tsuwamarartinuitai.</s>
     </seg>
     <seg type="verse" id="b.REV.22.3">
      <s id="b.REV.22.3.1">Tura Yus paseetai tauka nu yaktanmaka pengké atsutnuitai.</s>
      <s id="b.REV.22.3.2">Tura Yuse juun keemtairin, tura Uwija Uchiri keemtairin aa nunaka nu yaktanam wainkartinuitai.</s>
      <s id="b.REV.22.3.3">Tura Uwija Uchiri yapiincha waitkartinuitai.</s>
      <s id="b.REV.22.3.4">Tura ni naaringkia Jesúsa inatiri nijajin aatramu artinuitai.</s>
      <s id="b.REV.22.3.5">Turamtai nuni ni inatiri ainau Uwija Uchirin pengker awajsartinuitai.</s>
     </seg>
     <seg type="verse" id="b.REV.22.5">
      <s id="b.REV.22.5.1">Nu yaktanmaka teeka atsutnuitai.</s>
      <s id="b.REV.22.5.2">Tura Apu Yuse paaniurijai nekas paantin asamtai, kantiinaka yuumakchartinuitai.</s>
      <s id="b.REV.22.5.3">Tura Yuse inatiri ainau tuke nuni apua nunisarang pujusartin ainawai.</s>
     </seg>
     <seg type="verse" id="b.REV.22.6">
      <s id="b.REV.22.6.1">Nunia Yuse awemamuri wína chichartak: “Ju chichamka wi amin aamtikramjame nuka nekasaintai.</s>
      <s id="b.REV.22.6.2">Tura asamtai juni mash aarmawa nunaka pachisar nekasampita tiartinuitai.</s>
      <s id="b.REV.22.6.3">Apu Yus ni chichame etserin ainaun nintimtikramia nuka ni inatiri ainaun ukunam atiniun pachis nekamtikiatas: Wári umistajai tusa, ni awemamurin akupkami,” turutun antukmajai.</s>
     </seg>
     <seg type="verse" id="b.REV.22.7">
      <s id="b.REV.22.7.1">Nunia Jesucristo chichamen antukmajai.</s>
      <s id="b.REV.22.7.2">Nu chichamka nuwaitai: “Wikia wári winitatjai.</s>
      <s id="b.REV.22.7.3">Ju papi aarmawa juna umirkaru ainaunka nekasan waramtiksartatjai,” turutun antukmajai.</s>
     </seg>
     <seg type="verse" id="b.REV.22.8">
      <s id="b.REV.22.8.1">Wiitjai Juankuitjai.</s>
      <s id="b.REV.22.8.2">Wiki ju chichamnaka mash antuku asan, tura waintancha mash wainkau asan, Yuse awemamuri mash aa nunaka winaka inaktursau asamtai, ni wajamunam: Ameketme juuntam titasan pinakumran tepesmajai.</s>
     </seg>
     <seg type="verse" id="b.REV.22.9">
      <s id="b.REV.22.9.1">Turamaitiat nuka wína chichartak: “Aitkarawaip.</s>
      <s id="b.REV.22.9.2">Yusek ameketme juuntam tita.</s>
      <s id="b.REV.22.9.3">Wisha amea nunisketjai.</s>
      <s id="b.REV.22.9.4">Tura chikich Yuse inatiri ainau ni chichamen etserina nujai metekaitjai.</s>
      <s id="b.REV.22.9.5">Tura ju papi aarmaun umirkaru ainaujai metek Yuse inatirinjai,” turutun antukmajai.</s>
     </seg>
     <seg type="verse" id="b.REV.22.10">
      <s id="b.REV.22.10.1">Nunia ataksha wína chichartak: “Ju papi aarmau aa nuka wári umiktin asamtai, ju chichamka uutsuk aints ainau mash nekamtikiata.</s>
     </seg>
     <seg type="verse" id="b.REV.22.11">
      <s id="b.REV.22.11.1">Ju chichaman umitsuk pujuinauka, tuke tunau turuwarti tusam tsangkatkata, tura pasé nintimsar pujuinauka tuke pasé nintimsar pujusarti tusam tsangkatkata.</s>
      <s id="b.REV.22.11.2">Antsu pengke aints ainauka tuke pengker pujusarti tusam tsangkatkata.</s>
      <s id="b.REV.22.11.3">Tura Yusen umirin ainauka tuke Yusen umirkarti tusam tsangkatkata,” turutun antukmajai.</s>
     </seg>
     <seg type="verse" id="b.REV.22.12">
      <s id="b.REV.22.12.1">Jesucristo ataksha chichaak: “Nekasan wári winitatjai.</s>
      <s id="b.REV.22.12.2">Tura aints kichkin kichkin ni turamurijai metek tunau takau ainaunka pasé awajsartatjai.</s>
      <s id="b.REV.22.12.3">Tura pengker aa nuna takau ainaunka pengker awajsartatjai.</s>
     </seg>
     <seg type="verse" id="b.REV.22.13">
      <s id="b.REV.22.13.1">Wikia nu nangkamtaik tuke pujuyajai.</s>
      <s id="b.REV.22.13.2">Tura nungka mash amukamtaisha, tuke nunisnak pujustinuitjai.</s>
     </seg>
     <seg type="verse" id="b.REV.22.14">
      <s id="b.REV.22.14.1">“Aints ni entsatirin pakuichau ati tusar, tenap nijainawa nunisarang pengké tunaarinchau pujuinaunka Yuska waramtiksartinuitai.</s>
      <s id="b.REV.22.14.2">Tura Yuse yaktari waitirin wayaawartinuitai.</s>
      <s id="b.REV.22.14.3">Tura numi tuke pujutan sukartinu neren yuwarti tusa Yus tsangkatkatnuitai.</s>
     </seg>
     <seg type="verse" id="b.REV.22.15">
      <s id="b.REV.22.15.1">Antsu Yusen umirchau ainauka, tura wishin ainausha, tura pachitsuk tsanirmin ainausha, tura mangkartin ainausha, tura Yuschau waininayat, waring achat: Nuka wína yusruitai tinu ainausha, tura aintsun anangtan wakerin ainausha, tura wait chichaman tuke etserin ainauka nu yaktanmaka pujuschartinuitai.</s>
     </seg>
     <seg type="verse" id="b.REV.22.16">
      <s id="b.REV.22.16.1">“Wikia Jesúsaitjai.</s>
      <s id="b.REV.22.16.2">Ju aarmaunaka wína aintsur ainaun nekamtikiawarti tusan, wína awemamurun akupkamjai.</s>
      <s id="b.REV.22.16.3">Wikia Davidta wearinjai.</s>
      <s id="b.REV.22.16.4">Tura tsawaatsaing angkuaji tsantua nunisnak wína aintsur ainaun wína paan waitkarti tusan wantintuktinuitjai,” taun antukmajai.</s>
     </seg>
     <seg type="verse" id="b.REV.22.17">
      <s id="b.REV.22.17.1">Tura Yuse Wakani tura Uwija Uchiri Nuwarisha: “Winitaram,” tinawai.</s>
      <s id="b.REV.22.17.2">Tinamtai ju chichaman antukaru ainausha chikich ainauncha untsukar: “Winitaram,” tiarti.</s>
      <s id="b.REV.22.17.3">Tura kitaminawa nunisarang pujuinausha winiarti.</s>
      <s id="b.REV.22.17.4">Tura wakerinakka, yumi tuke iwiaaku pujustinun sukarta nunaka akikchaujai umurarti.</s>
     </seg>
     <seg type="verse" id="b.REV.22.18">
      <s id="b.REV.22.18.1">Ju papi Yuse chichame aarmawa juna antukartin ainaun nunasha tajai: Pe wainkataram.</s>
      <s id="b.REV.22.18.2">Yuse chichame ju papin aarmaun aints ningki nintimias chikich chichaman patatkamtaikia, Yus ju papinum wait wajaktiniun pachis aarmawa nunaka niin susatnuitai.</s>
     </seg>
     <seg type="verse" id="b.REV.22.19">
      <s id="b.REV.22.19.1">Tura aints ningki nintimias, Yuse chichame ju papin aarmaun wainiat, jumchiksha mengkaramtaikia, pengker yaktan ju papinum pachis aarmawa nuningkia wayaashti tusa Yuska suritkatnuitai.</s>
      <s id="b.REV.22.19.2">Tura nu yaktanam numi tuke pujustinun sukarta nuna neren yuwái tusa suritkatnuitai.</s>
     </seg>
     <seg type="verse" id="b.REV.22.20">
      <s id="b.REV.22.20.1">Jesucristo ju aarmaunaka pachis: Nekas juka wína chichamruitai ta nuka: “Nekasan wári winitatjai,” tawai.</s>
      <s id="b.REV.22.20.2">Tamati wisha: “Tu atí, Apuru Jesúsa.</s>
      <s id="b.REV.22.20.3">Nekasam wári winita,” tajai.</s>
     </seg>
     <seg type="verse" id="b.REV.22.21">
      <s id="b.REV.22.21.1">Ii Apuri Jesucristo mash aints ainautirmin yainmakarti.</s>
      <s id="b.REV.22.21.2">Nuke atí.</s>
      <s id="b.REV.22.21.3">Maaketai.</s>
     </seg>
    </div>
   </div>
  </body>
 </text>
</cesDoc>