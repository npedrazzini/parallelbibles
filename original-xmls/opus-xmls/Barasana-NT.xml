<?xml version="1.0" encoding="UTF-8"?>

<cesDoc version="4">
 <cesHeader version="2">
  <fileDesc>
   <titleStmt>
    <h.title></h.title>
    <respStmt>
     <respType></respType>
     <respName></respName>
    </respStmt>
   </titleStmt>
   <extent>
    <wordCount></wordCount>
    <byteCount units="bytes"></byteCount>
   </extent>
   <publicationStmt>
    <distributor></distributor>
    <eAddress></eAddress>
    <availability></availability>
   </publicationStmt>
   <sourceDesc></sourceDesc>
  </fileDesc>
  <encodingDesc>
   <projectDesc></projectDesc>
   <editorialDesc>
    <conformance level="1"></conformance>
    <correction status="medium" method="silent"></correction>
    <segmentation></segmentation>
   </editorialDesc>
   <tagsDecl></tagsDecl>
  </encodingDesc>
  <profileDesc>
   <langUsage>
    <language iso639="bsn" id="bs"></language>
   </langUsage>
   <wsdUsage>
    <writingSystem id="utf-8"></writingSystem>
   </wsdUsage>
  </profileDesc>
 </cesHeader>
 <text>
  <body lang="bs" id="Bible">
   <div type="book" id="b.MAT">
    <div type="chapter" id="b.MAT.1">
     <seg type="verse" id="b.MAT.1.1">
      <s id="b.MAT.1.1.1">Jesús ñacami “Rotimu̶orũ̶gõru̶cu̶ja mu̶” yigu̶, Dios ĩ cõar'i, Abraham ñamasir'i, to yicõari, U̶ju̶ David ñamasir'i jãnami.</s>
      <s id="b.MAT.1.1.2">Tire mu̶a masisere bojagu̶ ñari, ĩ ñicu̶a vãmere mu̶are gotigu̶agu̶ yaja yu̶.</s>
      <s id="b.MAT.1.1.3">Ado bajiro vãme cu̶timasiñujarã ĩna:</s>
     </seg>
     <seg type="verse" id="b.MAT.1.2">
      <s id="b.MAT.1.2.1">Abraham ñamasir'i macu̶ ñamasiñuju Isaac.</s>
      <s id="b.MAT.1.2.2">Isaac macu̶ ñamasiñuju Jacob.</s>
      <s id="b.MAT.1.2.3">Jacob macu̶ ñamasiñuju Judá.</s>
      <s id="b.MAT.1.2.4">To yicõari, gãjerã ĩ bederã quẽne ñamasiñujarã.</s>
     </seg>
     <seg type="verse" id="b.MAT.1.3">
      <s id="b.MAT.1.3.1">Judá rĩa Fares, to yicõari, Zara ñamasiñujarã.</s>
      <s id="b.MAT.1.3.2">Ĩna jaco ñamasiñuju Tamar.</s>
      <s id="b.MAT.1.3.3">Fares macu̶ ñamasiñuju Esrom.</s>
      <s id="b.MAT.1.3.4">Esrom macu̶ ñamasiñuju Aram.</s>
     </seg>
     <seg type="verse" id="b.MAT.1.4">
      <s id="b.MAT.1.4.1">Aram macu̶ ñamasiñuju Aminadab.</s>
      <s id="b.MAT.1.4.2">Aminadab macu̶ ñamasiñuju Naasón.</s>
      <s id="b.MAT.1.4.3">Naasón macu̶ ñamasiñuju Salmón.</s>
     </seg>
     <seg type="verse" id="b.MAT.1.5">
      <s id="b.MAT.1.5.1">Salmón macu̶ ñamasiñuju Booz.</s>
      <s id="b.MAT.1.5.2">Ĩ jaco ñamasiñuju Rahab.</s>
      <s id="b.MAT.1.5.3">Booz macu̶ ñamasiñuju Obed.</s>
      <s id="b.MAT.1.5.4">Ĩ jaco ñamasiñuju Rut.</s>
      <s id="b.MAT.1.5.5">Obed macu̶ ñamasiñuju Isa'i.</s>
     </seg>
     <seg type="verse" id="b.MAT.1.6">
      <s id="b.MAT.1.6.1">Isa'i macu̶ ñamasiñuju U̶ju̶ David vãme cu̶tigu̶.</s>
      <s id="b.MAT.1.6.2">David macu̶ ñamasiñuju Salomón.</s>
      <s id="b.MAT.1.6.3">Ĩ jaco ñamasiñuju Ur'ias ñamasir'i manajo.</s>
     </seg>
     <seg type="verse" id="b.MAT.1.7">
      <s id="b.MAT.1.7.1">Salomón macu̶ ñamasiñuju Roboam.</s>
      <s id="b.MAT.1.7.2">Roboam macu̶ ñamasiñuju Ab'ias.</s>
      <s id="b.MAT.1.7.3">Ab'ias macu̶ ñamasiñuju Asa.</s>
     </seg>
     <seg type="verse" id="b.MAT.1.8">
      <s id="b.MAT.1.8.1">Asa macu̶ ñamasiñuju Josafat.</s>
      <s id="b.MAT.1.8.2">Josafat macu̶ ñamasiñuju Joram.</s>
      <s id="b.MAT.1.8.3">Joram macu̶ ñamasiñuju Uz'ias.</s>
     </seg>
     <seg type="verse" id="b.MAT.1.9">
      <s id="b.MAT.1.9.1">Uz'ias macu̶ ñamasiñuju Jotam.</s>
      <s id="b.MAT.1.9.2">Jotam macu̶ ñamasiñuju Acaz.</s>
      <s id="b.MAT.1.9.3">Acaz macu̶ ñamasiñuju Ezequ'ias.</s>
     </seg>
     <seg type="verse" id="b.MAT.1.10">
      <s id="b.MAT.1.10.1">Ezequ'ias macu̶ ñamasiñuju Manasés.</s>
      <s id="b.MAT.1.10.2">Manasés macu̶ ñamasiñuju Amón.</s>
      <s id="b.MAT.1.10.3">Amón macu̶ ñamasiñuju Jos'ias.</s>
     </seg>
     <seg type="verse" id="b.MAT.1.11">
      <s id="b.MAT.1.11.1">Jos'ias macu̶ ñamasiñuju Jecon'ias.</s>
      <s id="b.MAT.1.11.2">To yicõari, ĩ bederã quẽne ñamasiñujarã.</s>
      <s id="b.MAT.1.11.3">To bajiro ĩna bajiñariju̶, Israel sitanare ñejecõari, Babiloniana ĩnare juamasiñujarã, ĩnare rotiajeru̶arã.</s>
     </seg>
     <seg type="verse" id="b.MAT.1.12">
      <s id="b.MAT.1.12.1">Quẽna Jecon'ias macu̶ ñamasiñuju Salatiel.</s>
      <s id="b.MAT.1.12.2">Salatiel macu̶ ñamasiñuju Zorobabel.</s>
     </seg>
     <seg type="verse" id="b.MAT.1.13">
      <s id="b.MAT.1.13.1">Zorobabel macu̶ ñamasiñuju Abiud.</s>
      <s id="b.MAT.1.13.2">Abiud macu̶ ñamasiñuju Eliaquim.</s>
      <s id="b.MAT.1.13.3">Eliaquim macu̶ ñamasiñuju Azor.</s>
     </seg>
     <seg type="verse" id="b.MAT.1.14">
      <s id="b.MAT.1.14.1">Azor macu̶ ñamasiñuju Sadoc.</s>
      <s id="b.MAT.1.14.2">Sadoc macu̶ ñamasiñuju Aquim.</s>
      <s id="b.MAT.1.14.3">Aquim macu̶ ñamasiñuju Eliud.</s>
     </seg>
     <seg type="verse" id="b.MAT.1.15">
      <s id="b.MAT.1.15.1">Eliud macu̶ ñamasiñuju Eleazar.</s>
      <s id="b.MAT.1.15.2">Eleazar macu̶ ñamasiñuju Matán.</s>
      <s id="b.MAT.1.15.3">Matán macu̶ ñamasiñuju Jacob.</s>
     </seg>
     <seg type="verse" id="b.MAT.1.16">
      <s id="b.MAT.1.16.1">Jacob macu̶ ñañuju José.</s>
      <s id="b.MAT.1.16.2">Ĩ ñañuju Mar'ia manaju̶.</s>
      <s id="b.MAT.1.16.3">So ñañuju “Rotimu̶orũ̶gõru̶cu̶mi” yigu̶, Dios ĩ cõar'i, Jesús jaco.</s>
     </seg>
     <seg type="verse" id="b.MAT.1.17">
      <s id="b.MAT.1.17.1">Abraham rĩa jãnerabatia, David ĩ ñamasiariaju̶ne ju̶aãmo cõro, gu̶bo babari rãca jẽnituarirãcu̶ ñasu̶omasiñujarã.</s>
      <s id="b.MAT.1.17.2">Abraham macu̶ ñamasiñuju Isaac.</s>
      <s id="b.MAT.1.17.3">Isaac macu̶ ñamasiñuju Jacob.</s>
      <s id="b.MAT.1.17.4">To bajiro mani cõĩaruji vajama, David ĩ ñamasiriajau̶ne ju̶aãmo cõro, gu̶bo babari rãca jẽnituarirãcu̶ ñamasiñujarã ĩna.</s>
      <s id="b.MAT.1.17.5">Tiju̶ bero, quẽna David macu̶ ñamasiñuju Salomón.</s>
      <s id="b.MAT.1.17.6">Salomón macu̶ ñamasiñuju Roboam.</s>
      <s id="b.MAT.1.17.7">To bajiro mani cõĩaruji vajama, Babilonia macaju̶ Israel sitanare ĩna jua vamasiriajau̶ne quẽna ju̶aãmo cõro, gu̶bo babari rãca jẽnituarirãcu̶ ñamasiñujarã ĩna.</s>
      <s id="b.MAT.1.17.8">Jecon'ias macu̶ ñañuju Salatiel.</s>
      <s id="b.MAT.1.17.9">Salatiel macu̶ ñañuju Zorobabel.</s>
      <s id="b.MAT.1.17.10">To bajiro mani cõĩaruji vajama, “Rotimu̶orũ̶gõru̶cu̶mi” yigu̶, Dios ĩ cõar'i ĩ ruyuarirodo ju̶aãmo cõro, gu̶bo babari rãca jẽnituarirãcu̶ ñamasiñujarã quẽna.</s>
     </seg>
     <seg type="verse" id="b.MAT.1.18">
      <s id="b.MAT.1.18.1">“Rotimu̶orũ̶gõru̶cu̶mi” yigu̶, Dios ĩ cõar'i, Jesús ĩ ruyuare ado bajiro bajiyuju: Ĩ jaco ñaroco, Mar'ia vãme cu̶tigo ñañuju so.</s>
      <s id="b.MAT.1.18.2">So manaju̶ ñarocu̶ ñañuju José.</s>
      <s id="b.MAT.1.18.3">Ĩ rãca so ñaroto rĩjoro, Esp'iritu Santo sore ejacõari, sore macu̶ yiyuju ĩ.</s>
      <s id="b.MAT.1.18.4">Sore ĩ macu̶ yijare, macu̶ sãñagõ ñañuju so.</s>
     </seg>
     <seg type="verse" id="b.MAT.1.19">
      <s id="b.MAT.1.19.1">José, so manaju̶ ñarocu̶ quẽnagũ̶ ñañuju.</s>
      <s id="b.MAT.1.19.2">To bajiro bajigu̶ ñari, masa ĩaro rĩjoroju̶a bojoneoro so tãmu̶orotire bojabesuju.</s>
      <s id="b.MAT.1.19.3">To bajiri, masa ĩna ajibeto, “Mu̶re bojabeaja yu̶”, sore yiru̶aboayuju.</s>
     </seg>
     <seg type="verse" id="b.MAT.1.20">
      <s id="b.MAT.1.20.1">To bajiro tu̶oĩa ĩ cãniatone, ĩ cãjiriaroju̶ Diore moabosagu̶ ángel, ĩre ruyuaĩoñuju.</s>
      <s id="b.MAT.1.20.2">Ruyuaĩocõari, ado bajiro ĩre gotiyuju: —Ajiya José, David ñamasir'i jãnami.</s>
      <s id="b.MAT.1.20.3">Mar'iare manajo cu̶tiru̶a güibesa.</s>
      <s id="b.MAT.1.20.4">Esp'iritu Santo sore ĩ macu̶ yijare, macu̶ sãñagõ ñaamo so.</s>
     </seg>
     <seg type="verse" id="b.MAT.1.21">
      <s id="b.MAT.1.21.1">Macu̶ cu̶oru̶ocomo so.</s>
      <s id="b.MAT.1.21.2">Ĩre, Jesús ĩre vãme yiru̶cu̶ja mu̶.</s>
      <s id="b.MAT.1.21.3">Masa rojose ĩna yise ñajare, Dios ĩ masiriose vaja, vaja yirẽtobosarocu̶ ñaru̶cu̶mi ĩ.</s>
      <s id="b.MAT.1.21.4">To bajiro yirocu̶ ĩ ñajare, Jesús ĩre vãme yiru̶cu̶ja mu̶ —Josére ĩre yiyuju ángel.</s>
     </seg>
     <seg type="verse" id="b.MAT.1.22">
      <s id="b.MAT.1.22.1">“Ado bajiro bajiru̶aroja” Diore gotirẽtobosamasir'i ĩ yimasire ñajare, to bajiro yiyuju ángel.</s>
      <s id="b.MAT.1.22.2">Ado bajiro yimasiñuju:</s>
     </seg>
     <seg type="verse" id="b.MAT.1.23">
      <s id="b.MAT.1.23.1">“Rõmio, ũ̶mu̶a rãca ñabeco, macu̶ sãñagõ ñaru̶ocomo so.</s>
      <s id="b.MAT.1.23.2">To bajiri macu̶ cu̶oru̶ocomo so.</s>
      <s id="b.MAT.1.23.3">‘Emanuel’ ĩre yiru̶arãma masa”, yimasiñuju Diore gotirẽtobosarimasu̶.</s>
      <s id="b.MAT.1.23.4">(“Mani rãca ñaami Dios” yire ũni ñaja “Emanuel” yirema.)</s>
     </seg>
     <seg type="verse" id="b.MAT.1.24">
      <s id="b.MAT.1.24.1">“Esp'iritu Santo su̶orine macu̶ sãñaamo” ángel ĩ yire ñajare, Mar'iare ĩ ya viju̶ ãmicoasuju José.</s>
      <s id="b.MAT.1.24.2">Macu̶ sãñagõ so ñajare, so rãca ñabetirũgũñuju.</s>
      <s id="b.MAT.1.24.3">So cu̶oro bero, Jesús ĩre vãme yiyuju.</s>
     </seg>
    </div>
    <div type="chapter" id="b.MAT.2">
     <seg type="verse" id="b.MAT.2.1">
      <s id="b.MAT.2.1.1">Judea sita ñarimaca, Belén vãme cu̶ti macaju̶ ruyuayuju ĩ.</s>
      <s id="b.MAT.2.1.2">Ĩ ruyuarirodore ti sita u̶ju̶, Herodes vãme cu̶tigu̶ ñañuju.</s>
      <s id="b.MAT.2.1.3">Jesús ĩ ruyuaro bero, Jerusalén macaju̶ ejayujarã, muiju ĩ jiadoju̶a vadiriarã, ñocoa ĩna bajisere buerimasa.</s>
     </seg>
     <seg type="verse" id="b.MAT.2.2">
      <s id="b.MAT.2.2.1">Ti maca ejacõari, sẽniĩañujarã ĩna: —¿Nore ñati jud'io masa u̶ju̶ ñarocu̶ ruyuar'ima?</s>
      <s id="b.MAT.2.2.2">Muiju ĩ jiadoju̶a ñocore ĩabu̶jacõari, “Toju̶ ruyuagu̶mi” yirã ñari, ĩre rũ̶cu̶bu̶oroana vadiaja yu̶a —yiyujarã ĩna.</s>
     </seg>
     <seg type="verse" id="b.MAT.2.3">
      <s id="b.MAT.2.3.1">To bajiro ĩna sẽniĩacudisere ajicõari, toagu̶ u̶ju̶, Herodes bu̶to tu̶oĩagüiyuju, “Ĩju̶a, u̶ju̶ yu̶ ñasere yu̶re ẽmaru̶cu̶mi” yitu̶oĩagũ̶ ñari.</s>
      <s id="b.MAT.2.3.2">Ĩre bajiro rĩne tu̶oĩañujarã ti macana Jerusalén macana quẽne.</s>
     </seg>
     <seg type="verse" id="b.MAT.2.4">
      <s id="b.MAT.2.4.1">To bajiro tu̶oĩagũ̶ ñari, paia u̶jarãre, Dios ĩ rotimasire gotimasiorimasare quẽne ĩnare jirẽoñuju Herodes.</s>
      <s id="b.MAT.2.4.2">Ĩna ejaro ĩacõari, ado bajiro ĩnare sẽniĩañuju ĩ: —“Rotimu̶orũ̶gõru̶cu̶mi” yigu̶, Dios ĩ cõarocu̶ma, ¿noju̶, “Ruyuaru̶cu̶mi” yiyujari Dios ocare masa ĩna ucamasire? —ĩnare yiyuju ĩ.</s>
     </seg>
     <seg type="verse" id="b.MAT.2.5">
      <s id="b.MAT.2.5.1">To bajiro ĩ yisẽniĩarone, ado bajiro ĩre yicu̶diyujarã ĩna: —“Judea sita Belén vãme cu̶ti macaju̶ ruyuaru̶cu̶mi” yiucamasiñumi sĩgũ̶ Diore gotirẽtobosarimasu̶.</s>
      <s id="b.MAT.2.5.2">Ado bajiro yaja ĩ ucamasire:</s>
     </seg>
     <seg type="verse" id="b.MAT.2.6">
      <s id="b.MAT.2.6.1">“Judea sita ñarimaca Belén vãme cu̶ti maca, jairimaca me ñaboarine, ñamasuri maca ñaru̶aroja ti maca.</s>
      <s id="b.MAT.2.6.2">Ti macagu̶ u̶ju̶ ñamasugũ̶ ruyuaru̶cu̶mi.</s>
      <s id="b.MAT.2.6.3">Ĩ ñaru̶cu̶mi yu̶ yarã Israel sitana u̶ju̶.</s>
      <s id="b.MAT.2.6.4">Ĩnare quẽnaro ĩatirũ̶nu̶ru̶cu̶mi ĩ, yiyuju Dios”, yiucare ñaja —ĩre yigotiyujarã Dios ĩ rotimasire gotimasiorimasa.</s>
     </seg>
     <seg type="verse" id="b.MAT.2.7">
      <s id="b.MAT.2.7.1">To ĩna yisere ajicõari, quẽna ñocoa ĩna bajisere buerimasare masa ĩna ajibeto ĩnare jiyuju Herodes.</s>
      <s id="b.MAT.2.7.2">To yicõari, ado bajiro ĩnare sẽniĩañuju ĩ: —¿Divato masu ñoco ruyuasu̶ori? —ĩnare yisẽniĩañuju.</s>
     </seg>
     <seg type="verse" id="b.MAT.2.8">
      <s id="b.MAT.2.8.1">To yigajano, Belénju̶ ĩnare varotiyuju ĩ: —Vasa.</s>
      <s id="b.MAT.2.8.2">Sũcare, quẽnaro ĩre macama.</s>
      <s id="b.MAT.2.8.3">Ĩre ĩabu̶jacõari, yu̶re gotirã vaba.</s>
      <s id="b.MAT.2.8.4">Yu̶ quẽne ĩre rũ̶cu̶bu̶ogu̶ varu̶ yaja —yiyuju, ĩnare yitogu̶.</s>
     </seg>
     <seg type="verse" id="b.MAT.2.9">
      <s id="b.MAT.2.9.1">To bajiro ĩ yirotisere ajicõari, ĩ yirore bajirone vasujarã ĩna.</s>
      <s id="b.MAT.2.9.2">To ĩna vatone, muiju jiadoju̶a ñoco, ĩna ĩar'i, ĩnare rĩjoro cu̶ti vasuju.</s>
      <s id="b.MAT.2.9.3">To bajiva, tujarũ̶gũ̶ñuju, sũca ĩ ñaro veca.</s>
     </seg>
     <seg type="verse" id="b.MAT.2.10">
      <s id="b.MAT.2.10.1">Ñoco ĩ tujarũ̶gũ̶sere ĩacõari, bu̶to variquẽna vasujarã ĩna, ñocoa ĩna bajisere buerimasa.</s>
     </seg>
     <seg type="verse" id="b.MAT.2.11">
      <s id="b.MAT.2.11.1">Ñoco ĩ ñaro ẽñeroca ñarivi sãjacõari, ĩna ĩajama, to ñañuju sũca, ĩ jaco rãca.</s>
      <s id="b.MAT.2.11.2">Ĩre ĩacõari, ĩ rĩjoroju̶a gu̶somuniari tuetuejayujarã ĩna, ĩre rũ̶cu̶bu̶oquẽnariorã.</s>
      <s id="b.MAT.2.11.3">To bajiro yigajano, ĩna juavarere jãnacõari, oro, quẽnase su̶tise to yicõari, mirra vãme cu̶tisere quẽne ĩre ĩsiñujarã ĩna.</s>
     </seg>
     <seg type="verse" id="b.MAT.2.12">
      <s id="b.MAT.2.12.1">To ĩna yiro bero, ĩna cãjiriaroju̶, “Herodes tu̶ tudiabesa.</s>
      <s id="b.MAT.2.12.2">‘To ñagũ̶mi sũca’ yimasibeticõato ĩ”, ĩnare yiyuju Dios.</s>
      <s id="b.MAT.2.12.3">To bajiri tire masicõari, Jerusalénju̶ vamenane gaje maaju̶ tudicoasujarã ĩna yuja, ĩna ya macaju̶.</s>
     </seg>
     <seg type="verse" id="b.MAT.2.13">
      <s id="b.MAT.2.13.1">Ñocoa ĩna bajisere buerimasa ĩna tudiato bero, José ĩ cãjiriaroju̶ ĩre ruyuayuju ángel quẽna.</s>
      <s id="b.MAT.2.13.2">Ruyuacõari, ado bajiro ĩre yiyuju: —Yujiya.</s>
      <s id="b.MAT.2.13.3">Sũcare, ĩ jacore quẽne Egiptoju̶ ĩnare ũmato rudiasa mu̶.</s>
      <s id="b.MAT.2.13.4">Tone ñacõama maji.</s>
      <s id="b.MAT.2.13.5">Mu̶re yu̶ gotiroju̶ tudiaba.</s>
      <s id="b.MAT.2.13.6">Herodes, Jesúre sĩaru̶ ĩre macaru̶cu̶mi —Josére ĩre yiyuju ángel.</s>
     </seg>
     <seg type="verse" id="b.MAT.2.14">
      <s id="b.MAT.2.14.1">To ĩ yijare, yujicõari, Jesúre, ĩ jacore quẽne ñamine Egiptoju̶ ĩnare ũmato rudicoasuju.</s>
     </seg>
     <seg type="verse" id="b.MAT.2.15">
      <s id="b.MAT.2.15.1">Toju̶ ĩna ñatoyene bajirocacoasuju U̶ju̶ Herodes.</s>
      <s id="b.MAT.2.15.2">“Egipto sitaju̶ yu̶ macu̶ ĩ ñaro ĩre jicõaru̶cu̶ja yu̶”, ĩre gotirẽtobosarimasu̶ su̶orine Dios ĩ yimasire ñajare, to bajirone bajiyuju.</s>
     </seg>
     <seg type="verse" id="b.MAT.2.16">
      <s id="b.MAT.2.16.1">Bajirocabecu̶ju̶, ñocoa ĩna bajisere buerimasa ĩre gotimenane, gaje maaju̶ ĩna tudiarere ajicõari, bu̶to jũnisiniñuju Herodes.</s>
      <s id="b.MAT.2.16.2">To bajiri jũnisinigũ̶ ñari, Belén ñarãre, ti maca tu̶anare rĩamasa ju̶a cũ̶ma tu̶sanare ũ̶mu̶are, to yicõari, ĩna bero ruyuariarãre quẽne sĩarotijeocõañuju.</s>
      <s id="b.MAT.2.16.3">Ñocoa ĩna bajisere buerimasa, “Ju̶a cũ̶ma tu̶saju̶” ĩna yirere ajigu̶ ñari, ĩnare sĩarotiyuju Herodes.</s>
     </seg>
     <seg type="verse" id="b.MAT.2.17">
      <s id="b.MAT.2.17.1">Raquel ñamasirio so rĩare maigõ, so otimasiriarore bajiro Belén macana ĩna rĩare mairã, ĩna otirotire tu̶oĩacõari, ado bajiro ucamasiñumi Diore gotirẽtobosarimasu̶ Jerem'ias vãme cu̶tigu̶:</s>
     </seg>
     <seg type="verse" id="b.MAT.2.18">
      <s id="b.MAT.2.18.1">“Ramá vãme cu̶ti macago so rĩare so tu̶oĩa otise ruyuru̶aroja.</s>
      <s id="b.MAT.2.18.2">Oticõa ñaru̶ocomo so, Raquel vãme cu̶tigo, so rĩare otigo.</s>
      <s id="b.MAT.2.18.3">Gãjerã, ‘Otibesa’ sore ĩna yiboajaquẽne, ajibetiru̶ocomo, so rĩa ñamasiboariarãre godocu̶tigo ñari”, yiucamasiñumi Jerem'ias.</s>
     </seg>
     <seg type="verse" id="b.MAT.2.19">
      <s id="b.MAT.2.19.1">Egiptoju̶ José ĩ ñaro rijacoasuju Herodes.</s>
      <s id="b.MAT.2.19.2">Ĩ rijato bero, José ĩ cãjiriaroju̶re sĩgũ̶ ángel ĩre ruyuaĩoñuju quẽna.</s>
      <s id="b.MAT.2.19.3">To bajicõari, ado bajiro ĩre yiyuju:</s>
     </seg>
     <seg type="verse" id="b.MAT.2.20">
      <s id="b.MAT.2.20.1">—¡Yujiya!</s>
      <s id="b.MAT.2.20.2">Jesúre, ĩ jacore quẽne Israel sitaju̶ ĩnare ũmato tudiasa.</s>
      <s id="b.MAT.2.20.3">Ĩre sĩaru̶aboacana rijajedicoajama ĩna —Josére ĩre yiyuju ángel.</s>
     </seg>
     <seg type="verse" id="b.MAT.2.21">
      <s id="b.MAT.2.21.1">To ĩ yijare, yujicõari, Jesúre, ĩ jacore quẽne Israel sitaju̶ ĩnare ũmato vasuju José.</s>
     </seg>
     <seg type="verse" id="b.MAT.2.22">
      <s id="b.MAT.2.22.1">Maa vacu̶ju̶, ajiyuju José: “Herodes ñaboar'i macu̶, Arquelao vãme cu̶tigu̶, ĩ jacu̶re vasoagu̶ Judea sitaju̶ ñañuju”, yire quetire ajiyuju.</s>
      <s id="b.MAT.2.22.2">Ti quetire ajicõari, güigu̶ ñari, toju̶ varu̶abesuju.</s>
      <s id="b.MAT.2.22.3">To bajiro bajigu̶ne, quẽna toju̶ cãjiriañuju ĩ.</s>
      <s id="b.MAT.2.22.4">Cãjiriacõari, “Toju̶ yu̶ vajama, quẽnabetoja.</s>
      <s id="b.MAT.2.22.5">Galilea sitaju̶a varu̶cu̶ja yu̶”, yitu̶oĩañuju.</s>
     </seg>
     <seg type="verse" id="b.MAT.2.23">
      <s id="b.MAT.2.23.1">Galilea sitaju̶ ejacõari, Nazaret vãme cu̶ti macaju̶ ñagũ̶ vasuju.</s>
      <s id="b.MAT.2.23.2">Diore gotirẽtobosarimasa, “Nazaret macagu̶ ñaru̶cu̶mi ‘Rotimu̶orũ̶gõru̶cu̶mi’ yigu̶, Dios ĩ cõarocu̶”, Jesúre ĩna yiucamasire ñajare, to bajirone bajiyuju.</s>
     </seg>
    </div>
    <div type="chapter" id="b.MAT.3">
     <seg type="verse" id="b.MAT.3.1">
      <s id="b.MAT.3.1.1">Tirodori bero, Juan Bautista vãme cu̶tigu̶, Judea sitaju̶ yucú̶ manoju̶ ejayuju.</s>
     </seg>
     <seg type="verse" id="b.MAT.3.2">
      <s id="b.MAT.3.2.1">Toju̶ ejacõari, ado bajiro ĩre ajirã ejarãre gotimasiorũgũñuju ĩ: —Yoaro mene ejaru̶cu̶mi “Rotimu̶orũ̶gõru̶cu̶mi” yigu̶, Dios ĩ cõarocu̶.</s>
      <s id="b.MAT.3.2.2">To bajiri rojose mu̶a yisere yitu̶jacõari, Dios ĩ bojaseju̶are yi yuya mu̶a —ĩnare yirũgũñuju ĩ.</s>
     </seg>
     <seg type="verse" id="b.MAT.3.3">
      <s id="b.MAT.3.3.1">Ĩne ñañuju, “Ado bajiro yiru̶cu̶mi” Diore gotirẽtobosarimasu̶ Isa'ias vãme cu̶timasir'i ĩ yiucamasir'i.</s>
      <s id="b.MAT.3.3.2">Ado bajiro ĩre yiucamasiñuju Isa'ias: “Yucú̶ manoju̶ sĩgũ̶ masu̶ ado bajiro goticudirũgũru̶cu̶mi: ‘Mani u̶ju̶ ejaru̶cu̶mi.</s>
      <s id="b.MAT.3.3.3">To bajiri, rojose mu̶a yisere yitu̶jacõari, quẽnaseju̶are tu̶oĩaña mu̶a, ĩre yurã’ yiru̶cu̶mi sĩgũ̶”, yiucamasiñuju Isa'ias, Juan ĩ bajirotire goti rĩjoro yigu̶.</s>
     </seg>
     <seg type="verse" id="b.MAT.3.4">
      <s id="b.MAT.3.4.1">Camello joane suariaro sãñagũ̶ ñañuju ĩ.</s>
      <s id="b.MAT.3.4.2">To yicõari, vecu̶ gaserone vẽñaricũñuju, ĩ sãñasere.</s>
      <s id="b.MAT.3.4.3">Ñimia ba, to yicõari, beroa ocore idi, yirũgũñuju.</s>
     </seg>
     <seg type="verse" id="b.MAT.3.5">
      <s id="b.MAT.3.5.1">Ĩre ajirã, jãjarã masa ejayujarã.</s>
      <s id="b.MAT.3.5.2">Jerusalén macana, Judea sitana, to yicõari, Jordán vãme cu̶tiya tu̶ana quẽne ejayujarã, ĩre ajirã.</s>
     </seg>
     <seg type="verse" id="b.MAT.3.6">
      <s id="b.MAT.3.6.1">To bajiro ĩ gotisere ajirã ñari, “Rojose mani yisere Dios manire masirioato” yirã, “Rojose yirã ñaja yu̶a” Diore ĩna yigotiro bero, Jordán vãme cu̶tirisaju̶ oco rãca ĩnare bautiza ñañuju Juan.</s>
     </seg>
     <seg type="verse" id="b.MAT.3.7">
      <s id="b.MAT.3.7.1">To bajiro ĩ yiñarone, fariseo masa, to yicõari saduceo masa quẽne Juan oco rãca ĩ bautizasere bojarã ejayujarã.</s>
      <s id="b.MAT.3.7.2">Ĩna ejasere ĩacõari, ado bajiro ĩnare yiyuju Juan: —Oco rãca mu̶are yu̶ bautizasere bojaboaja mu̶a.</s>
      <s id="b.MAT.3.7.3">Vãtia u̶ju̶ rojose ĩ yirore bajirone rojose yijairã ñaja mu̶a.</s>
      <s id="b.MAT.3.7.4">To bajiro bajirã ñari, “Rojose yu̶a yise vaja rojose yu̶are yibetiru̶cu̶mi Dios” yitu̶oĩa vadiboaja mu̶a.</s>
      <s id="b.MAT.3.7.5">¿To bajiro mu̶a bajise su̶orine rojose mu̶a tãmu̶orotire masibeatique mu̶a?</s>
     </seg>
     <seg type="verse" id="b.MAT.3.8">
      <s id="b.MAT.3.8.1">Rojosere yitu̶jacõari, “Quẽnarã ñaama” masa mu̶are ĩna yiĩamasirotire yirã, quẽnaseju̶are yirũgũrona ñaja mu̶a.</s>
     </seg>
     <seg type="verse" id="b.MAT.3.9">
      <s id="b.MAT.3.9.1">Ado bajiro yitu̶oĩabesa mu̶a: “Abraham ñamasir'i jãnerabatia ñamasurã mani ñajare, rojose mani yise vaja rojose manire yibetiru̶cu̶mi Dios” yitu̶oĩabesa.</s>
      <s id="b.MAT.3.9.2">Adiari gũ̶tari rãca Abraham jãnerabatiare ĩ godoveoru̶ajama, godoveomasigũ̶mi Dios —ĩnare yiyuju Juan.</s>
     </seg>
     <seg type="verse" id="b.MAT.3.10">
      <s id="b.MAT.3.10.1">—Oteriayucú̶ri, rica mani yucú̶rire bajiro bajiaja mu̶a.</s>
      <s id="b.MAT.3.10.2">Rica manijare, quẽareacõari, soereariarore bajiro yiru̶cu̶mi Dios.</s>
      <s id="b.MAT.3.10.3">Tire bajirone yiecoru̶arãja mu̶a quẽne, mu̶a tu̶oĩavasoabetijama.</s>
      <s id="b.MAT.3.10.4">¡Quẽnase mu̶a yibetire ĩacõari, jeame yatibetimeju̶ mu̶are rearu̶cu̶mi Dios! —ĩnare yiyuju Juan.</s>
     </seg>
     <seg type="verse" id="b.MAT.3.11">
      <s id="b.MAT.3.11.1">Gaje vãme ado bajiro gotiyuju Juan: —Yu̶ berore yu̶ rẽtoro masigũ̶ ejaru̶cu̶mi.</s>
      <s id="b.MAT.3.11.2">Ñamasurã rĩne ĩre yibosamasiama, ñamasugũ̶ masu ĩ ñajare.</s>
      <s id="b.MAT.3.11.3">Rojose ĩna yisere yitu̶jacõari, Dios ĩ bojaseju̶are yirãre oco rãca bautizarũgũaja yu̶.</s>
      <s id="b.MAT.3.11.4">To bajiro yu̶ yirũgũse ti quẽnaboajaquẽne, yu̶ bero ejagu̶ ĩ moaseju̶a quẽnamasucõaru̶aroja.</s>
      <s id="b.MAT.3.11.5">Ĩma, Esp'iritu Santore cõamasiru̶cu̶mi, masare.</s>
      <s id="b.MAT.3.11.6">Ĩ su̶orine “Dios ĩ bojabetire yaja yu̶a” yimasicõari, tu̶oĩavasoaru̶arãma —ĩnare yiyuju Juan.</s>
     </seg>
     <seg type="verse" id="b.MAT.3.12">
      <s id="b.MAT.3.12.1">Gaje vãme ado bajiro masare gotiyuju Juan: —Yu̶ bero ejagu̶ju̶ama, trigo ajere besegu̶re bajiro yiru̶cu̶mi, masare.</s>
      <s id="b.MAT.3.12.2">To bajiri ti gasere yireacõari, soereariarore bajiro yiru̶cu̶mi, jeame yatibetimeju̶ masare cõagũ̶, to yicõari, quẽnase cõrone juagu̶re bajiro yiru̶cu̶mi, ĩre ajitirũ̶nu̶rãre juavacu̶ —ĩnare yiyuju Juan.</s>
     </seg>
     <seg type="verse" id="b.MAT.3.13">
      <s id="b.MAT.3.13.1">Cojorũ̶mu̶ Galilea sitaju̶ ñar'i, Jordán vãme cu̶tirisaju̶ vasuju Jesús.</s>
      <s id="b.MAT.3.13.2">Juan tu̶ju̶ ejacõari, oco rãca ĩre bautizarotiyuju.</s>
     </seg>
     <seg type="verse" id="b.MAT.3.14">
      <s id="b.MAT.3.14.1">To bajiro ĩre ĩ yiboajaquẽne, oco rãca ĩre bautizaru̶abesuju Juan: —Bajibeaja.</s>
      <s id="b.MAT.3.14.2">No yigu̶ mu̶re bautizamasibecu̶ja yu̶.</s>
      <s id="b.MAT.3.14.3">Mu̶ju̶a, yu̶ rẽtoro masigũ̶ ñari, oco rãca yu̶re bautizarocu̶ ñaja mu̶ —Jesúre ĩre yiyuju Juan.</s>
     </seg>
     <seg type="verse" id="b.MAT.3.15">
      <s id="b.MAT.3.15.1">To ĩ yisere ajicõari, ado bajiro ĩre yicu̶diyuju Jesús: —Yu̶re oco rãca mu̶ bautizasere bojaami Dios.</s>
      <s id="b.MAT.3.15.2">Ñajediro Dios ĩ rotirore bajiro cu̶diroti ñaja manire —Juanre ĩre yiyuju Jesús.</s>
      <s id="b.MAT.3.15.3">To bajiro ĩ yijare, —Bau̶.</s>
      <s id="b.MAT.3.15.4">To bajirone bojaroja —ĩre yicu̶dicõari, Jesúre oco rãca ĩre bautizayuju Juan.</s>
     </seg>
     <seg type="verse" id="b.MAT.3.16">
      <s id="b.MAT.3.16.1">Jesús ĩ majarũ̶gũ̶rirĩmarone ũ̶mu̶agasero soje jãnacoasuju ti.</s>
      <s id="b.MAT.3.16.2">Ti jãnarone, õ vecaju̶ Jesús ĩ ĩamu̶orone, bujare bajigu̶ rujiadicõari, Jesús joere rocajeoyuju Esp'iritu Santo.</s>
     </seg>
     <seg type="verse" id="b.MAT.3.17">
      <s id="b.MAT.3.17.1">Jesús joere ĩ rocaejarone, ado bajiro yi ocaruyuyuju õ vecaju̶: —Yu̶ macu̶, yu̶ maigũ̶ masu ñaja mu̶.</s>
      <s id="b.MAT.3.17.2">Mu̶ rãca bu̶to variquẽnaja yu̶ —ĩre yi ocaruyuyuju.</s>
     </seg>
    </div>
    <div type="chapter" id="b.MAT.4">
     <seg type="verse" id="b.MAT.4.1">
      <s id="b.MAT.4.1.1">Jesús, oco rãca Juanre ĩ bautizarotiro bero, yucú̶ manoju̶ ĩre ũmato vasuju Esp'iritu Santo, “Satanás ĩ bojarore bajiro rojose Jesúre ĩre yirotiĩato” yigu̶.</s>
     </seg>
     <seg type="verse" id="b.MAT.4.2">
      <s id="b.MAT.4.2.1">To bajiri toju̶, yucú̶ manoju̶ ju̶arã masa cõro ñarirũ̶mu̶ri, ñamiri quẽne tocãrãca ñamirine babecu̶ne ñacõarũgũñuju Jesús.</s>
      <s id="b.MAT.4.2.2">To bajigu̶ ñari, bu̶to ñiorijayuju ĩ yuja.</s>
     </seg>
     <seg type="verse" id="b.MAT.4.3">
      <s id="b.MAT.4.3.1">To ĩ bajiro ĩacõari, ado bajiro rojose ĩre yirotiĩaboayuju vãtia u̶ju̶, Satanás: —Dios macu̶ne mu̶ ñajama, adiari gũ̶tarine pan godoveoya mu̶ —ĩre yirotiboayuju, Jesúre.</s>
     </seg>
     <seg type="verse" id="b.MAT.4.4">
      <s id="b.MAT.4.4.1">To bajiro Satanás ĩre ĩ yiboajaquẽne, —Yibeaja yu̶.</s>
      <s id="b.MAT.4.4.2">Dios oca masa ĩna ucamasire ado bajiro gotiaja: “Bare rĩne ñamasuse me ñaja.</s>
      <s id="b.MAT.4.4.3">Dios ocare mani cu̶diseju̶a ñaja ñamasusema.</s>
      <s id="b.MAT.4.4.4">‘Bare ti manijare, rijarearu̶arãja’ yire ti ñaboajaquẽne, Dios rijarere ĩ bojabetijama, rijabetiru̶arãja.</s>
      <s id="b.MAT.4.4.5">‘Caticõa ñato’ yigu̶ yimasigũ̶ ñaami ĩ”, yigotiaja Dios oca masa ĩna ucamasire —ĩre yiyuju Jesús.</s>
     </seg>
     <seg type="verse" id="b.MAT.4.5">
      <s id="b.MAT.4.5.1">To ĩ yiro bero, Jerusalénju̶, Dios ĩ beseria maca ñamasuri macaju̶ Jesúre ĩre ũmato vasuju Satanás.</s>
      <s id="b.MAT.4.5.2">To ejacõari, Diore yirũ̶cu̶bu̶oriavi joeju̶ ĩre ũmato mu̶jasuju.</s>
     </seg>
     <seg type="verse" id="b.MAT.4.6">
      <s id="b.MAT.4.6.1">To ĩre ũmato mu̶jaejacõari, ado bajiro yiyuju Satanás: —Dios oca masa ĩna ucamasire ado bajiro gotiaja: “Ĩre moabosarimasa ángel mesare mu̶re coderotiru̶cu̶mi Dios.</s>
      <s id="b.MAT.4.6.2">Mu̶ quediajama, ‘Gũ̶ta joeju̶ rocajeocõari, ĩ gu̶bo jearomi’ yirã, mu̶re boca ñiaru̶arãma ĩna”, yigotiaja Dios oca.</s>
      <s id="b.MAT.4.6.3">To bajiri Dios macu̶ne mu̶ ñajama, adoju̶ne jatiquedi rujiaĩasaque mu̶ —Jesúre yirotiboayuju Satanás.</s>
     </seg>
     <seg type="verse" id="b.MAT.4.7">
      <s id="b.MAT.4.7.1">To bajiro ĩ yiboajaquẽne, Jesúju̶ama, ado bajiro ĩre yiyuju: —To bajiro mu̶ yisere cu̶dibeaja yu̶.</s>
      <s id="b.MAT.4.7.2">“Dios ĩ yiriarore bajiro yu̶re boca ñiaru̶arãma ángel mesa” yigu̶, yu̶ jatiquediĩajama, Dios ĩ bojabetire yigu̶ yigu̶ja yu̶.</s>
      <s id="b.MAT.4.7.3">Gajeye ado bajiro gotiaja Dios oca masa ĩna ucamasire: “ ‘Dios, “Yiru̶cu̶ja” yiyumi’ yitu̶oĩacõari, ‘To bajiro masu yiru̶ yiyujari’ yimasiru̶arã, mu̶a tu̶oĩarore bajiro mu̶a yiajejama, quẽnabeaja”, yigotiaja Dios oca masa ĩna ucamasire —ĩre yiyuju Jesús, Satanáre.</s>
     </seg>
     <seg type="verse" id="b.MAT.4.8">
      <s id="b.MAT.4.8.1">To bajiro ĩ yiro bero, gũ̶tau̶ ũ̶mu̶aricu̶ joeju̶ Jesúre ũmato vasuju Satanás quẽna.</s>
      <s id="b.MAT.4.8.2">Toju̶ ũmato ejacõari, adi macaru̶cu̶ro ñarimacari jediro ĩre ĩojeocõañuju.</s>
     </seg>
     <seg type="verse" id="b.MAT.4.9">
      <s id="b.MAT.4.9.1">Ĩre ĩogajanocõari, ado bajiro ĩre yiyuju Satanás: —Yu̶ rĩjoroju̶a gu̶somuniari tuetucõari, “Yu̶ u̶ju̶ ñamasugũ̶ ñaja mu̶” yu̶re mu̶ yirũ̶cu̶bu̶ojama, adi sita ñajedirore mu̶re ĩsiru̶cu̶ja yu̶ —Jesúre ĩre yiyuju Satanás.</s>
     </seg>
     <seg type="verse" id="b.MAT.4.10">
      <s id="b.MAT.4.10.1">To bajiro ĩ yise ñajare, ado bajiro ĩre cu̶diyuju Jesús: —Vasa mu̶.</s>
      <s id="b.MAT.4.10.2">Ado bajiro gotiaja Dios oca masa ĩna ucamasire: “Mani u̶ju̶ Dios sĩgũ̶rene, ‘Yu̶ u̶ju̶ ñamasugũ̶ ñaja mu̶’ ĩre yirũ̶cu̶bu̶ocõari, cu̶diroti ñaja”, yigotiaja Dios oca masa ĩna ucamasire —Satanáre yiyuju Jesús.</s>
     </seg>
     <seg type="verse" id="b.MAT.4.11">
      <s id="b.MAT.4.11.1">To bajiro Jesús ĩ yisere ajicõari, vacoasuju Satanás yuja.</s>
      <s id="b.MAT.4.11.2">Ĩ vato bero, Jesúre ejarẽmorã ejayujarã ángel mesa.</s>
     </seg>
     <seg type="verse" id="b.MAT.4.12">
      <s id="b.MAT.4.12.1">“Tubiberiaviju̶ tubibe ecocoajami Juan” yise quetire ajicõari, Galilea sitaju̶ tudicoasuju Jesús.</s>
     </seg>
     <seg type="verse" id="b.MAT.4.13">
      <s id="b.MAT.4.13.1">To va, ĩ ya maca Nazaret vãme cu̶ti macaju̶ eja, no cõro mene ñaboa, Capernaum vãme cu̶ti macaju̶ ñagũ̶ vasuju.</s>
      <s id="b.MAT.4.13.2">Ti maca ñañuju u̶tabu̶cu̶ra Galilea vãme cu̶tira tu̶ju̶, Zabulón sita, to yicõari, Neftal'i sita tu̶ ñarimaca.</s>
     </seg>
     <seg type="verse" id="b.MAT.4.14">
      <s id="b.MAT.4.14.1">Ti macaju̶ Jesús ĩ ñajama, Diore gotirẽtobosarimasu̶ Isa'ias vãme cu̶timasir'i, ado bajiro ĩ yiucamasire ñari, bajiyuju:</s>
     </seg>
     <seg type="verse" id="b.MAT.4.15">
      <s id="b.MAT.4.15.1">“Jordán vãme cu̶tirisa jodeju̶ Galilea vãme cu̶tira ñaja.</s>
      <s id="b.MAT.4.15.2">Tira tu̶re ñaja Zabulón sita, to yicõari Neftal'i sita.</s>
      <s id="b.MAT.4.15.3">Ti sitaju̶re jud'io masa me ñaama, Diore masimena.</s>
      <s id="b.MAT.4.15.4">Ĩnare gotimasiocõari, rojose ĩna tãmu̶oborotire ĩnare yirẽtobosarocu̶re cõaru̶cu̶mi Dios, ĩ bojarore bajiro ‘Quẽnaro yirã ñato’ yigu̶”, yiucamasiñumi Isa'ias.</s>
      <s id="b.MAT.4.15.5">To bajiro ĩ yiucamasiriarore bajirone, ti sitaju̶ ejayuju Jesús.</s>
     </seg>
     <seg type="verse" id="b.MAT.4.17">
      <s id="b.MAT.4.17.1">Ti sitaju̶ ejacõari, Dios ocare, ado bajise masare gotimasiocudisu̶oyuju Jesús: —Diore rotibosarocu̶, ĩ rotisu̶oroti mojoroaca ru̶yaja.</s>
      <s id="b.MAT.4.17.2">U̶ju̶ Dios yarã quẽnaro ĩ yirona mu̶a ñaru̶ajama, rojose mu̶a yisere yitu̶jacõari, yu̶re ajitirũ̶nu̶ña —masare yigotimasiocudisu̶oyuju ĩ.</s>
     </seg>
     <seg type="verse" id="b.MAT.4.18">
      <s id="b.MAT.4.18.1">Cojorũ̶mu̶, u̶tabu̶cu̶ra Galilea vãme cu̶tira tu̶ju̶ vacudigu̶ vasuju Jesús.</s>
      <s id="b.MAT.4.18.2">To vacu̶ju̶, ĩañuju, Simón vãme cu̶tigu̶re, bero Pedro vãme cu̶tirocu̶re, ĩ bedi Andrére quẽne.</s>
      <s id="b.MAT.4.18.3">Vai sĩarimasa ñañujarã ĩna.</s>
      <s id="b.MAT.4.18.4">Bajiyucu̶rire rearoderuu yiñañujarã ĩna.</s>
     </seg>
     <seg type="verse" id="b.MAT.4.19">
      <s id="b.MAT.4.19.1">Ĩna tu̶ ejacõari, ado bajiro yiyuju Jesús: —Yu̶ rãca vayá.</s>
      <s id="b.MAT.4.19.2">Yucu̶rema mu̶a vai vejese ũnirene masa yu̶re ĩna ajitirũ̶nu̶rotire gotimasiobosarimasa ñaru̶arãja mu̶a —ĩnare yiyuju Jesús.</s>
     </seg>
     <seg type="verse" id="b.MAT.4.20">
      <s id="b.MAT.4.20.1">To ĩ yirirĩmarone, ĩna bajiyucu̶rire cũ, ĩre su̶yacoasujarã.</s>
     </seg>
     <seg type="verse" id="b.MAT.4.21">
      <s id="b.MAT.4.21.1">To yi varũtu vacu̶ne, gãjerã ju̶arã ñarãre ĩnare jiyuju Jesús.</s>
      <s id="b.MAT.4.21.2">Ĩna ñañujarã Santiago, ĩ bedi Juan rãca.</s>
      <s id="b.MAT.4.21.3">Ĩna jacu̶ Zebedeo rãca cũmuaju̶ ĩna bajiyucu̶rire siaquẽno sãñañujarã.</s>
     </seg>
     <seg type="verse" id="b.MAT.4.22">
      <s id="b.MAT.4.22.1">To ĩ yisere ajicõarãju̶ma, ĩna jacu̶re, to yicõari ĩna cũmuare quẽne vaveocoasujarã, Jesúre su̶yana.</s>
     </seg>
     <seg type="verse" id="b.MAT.4.23">
      <s id="b.MAT.4.23.1">Galilea sitaju̶ gotimasiocudiyuju Jesús.</s>
      <s id="b.MAT.4.23.2">Tocãrãca macarirene Dios ocare ĩna bueriviriju̶ sãjaejacõari, oca quẽnasere masare ĩnare gotimasioñuju.</s>
      <s id="b.MAT.4.23.3">“U̶ju̶ Dios yarã quẽnaro ĩ yirona mu̶a ñaru̶ajama, rojose mu̶a yisere yitu̶jacõari, yu̶re ajitirũ̶nu̶ña”, ĩnare yigotimasioñuju.</s>
      <s id="b.MAT.4.23.4">To yicõari, rijaye cu̶tirãre ĩnare catioyuju.</s>
     </seg>
     <seg type="verse" id="b.MAT.4.24">
      <s id="b.MAT.4.24.1">To bajiri Jesús rijarãre ĩ catiosere masa ĩna gotibatojare, Siria sitana quẽne tire ajicõari, rijaye cu̶tirãre juaejayujarã, “Jesús ĩnare catiato” yirã.</s>
      <s id="b.MAT.4.24.2">Ĩna u̶su̶riju̶ vãtia sãñarãre quẽne juaejayujarã, “Vãtiare bureato Jesús” yirã.</s>
      <s id="b.MAT.4.24.3">Rijaquedirãre, to yicõari, micarãre quẽne juaejayujarã, Jesúre catiorotirã.</s>
      <s id="b.MAT.4.24.4">Ĩna ñaro cõrone ĩnare catioyuju.</s>
     </seg>
     <seg type="verse" id="b.MAT.4.25">
      <s id="b.MAT.4.25.1">Jesús ĩ vacudiro cõrone, jãjarã masa ĩre su̶yajojicõañujarã.</s>
      <s id="b.MAT.4.25.2">Galilea sitana, Decápolis macana, Jerusalén macana, Judea sitana, to yicõari, Jordán vãme cu̶tirisa gajejacatu̶ana quẽne ĩre su̶yarũgũñujarã ĩna.</s>
     </seg>
    </div>
    <div type="chapter" id="b.MAT.5">
     <seg type="verse" id="b.MAT.5.1">
      <s id="b.MAT.5.1.1">Jãjarã masa ĩna ñasere ĩacõari, buroju̶ majaejayuju.</s>
      <s id="b.MAT.5.1.2">To ĩ bajirone, ĩ buerã ĩ tu̶ rẽjañujarã.</s>
      <s id="b.MAT.5.1.3">Ĩna ejaro ĩacõari, ado bajiro ĩnare gotimasiosu̶oyuju Jesús: —“Masimena ñari, mu̶ ejarẽmose bu̶to bojaja yu̶a”, Diore ĩre yisẽnirũgũrãma, ĩ yarã ñarãma.</s>
      <s id="b.MAT.5.1.4">To bajiri, rojose tãmu̶oboarine, Dios tu̶ju̶ variquẽnarona ñarãma.</s>
     </seg>
     <seg type="verse" id="b.MAT.5.4">
      <s id="b.MAT.5.4.1">Yucu̶rire Dios ĩ bojabetire yicõari, tu̶oĩasu̶tiritiñarã quẽne, variquẽnarona ñarãma, beroju̶ ĩna tu̶oĩasu̶tiritisere Dios ĩnare ĩ yirẽtobosaroti ti ñajare.</s>
     </seg>
     <seg type="verse" id="b.MAT.5.5">
      <s id="b.MAT.5.5.1">“Masimena ñaja yu̶a” yirã, Dios ĩ ejarẽmosere sẽnirũgũrã ñari, Dios ĩ goticatore bajirone variquẽnaru̶arãma, adi macaru̶cu̶roana u̶jarã ĩna ñarotire Dios ĩnare ĩ yirẽtobosaroti ñajare.</s>
     </seg>
     <seg type="verse" id="b.MAT.5.6">
      <s id="b.MAT.5.6.1">Gajeye rẽtoro Dios ĩ bojasere yiru̶a tu̶oĩarã quẽne, variquẽnarona ñarãma, “Yu̶ bojasere yivariquẽnato” yigu̶, Dios, ĩnare ĩ ejarẽmose ti ñajare.</s>
     </seg>
     <seg type="verse" id="b.MAT.5.7">
      <s id="b.MAT.5.7.1">Gãjerãre ĩamaicõari, quẽnaro yirã quẽne, variquẽnaru̶arãma, Dios quẽne, ĩnare ĩamaicõari, quẽnaro ĩ yiroti ti ñajare.</s>
     </seg>
     <seg type="verse" id="b.MAT.5.8">
      <s id="b.MAT.5.8.1">Dios ĩ bojarore bajiro rĩne quẽnase tu̶oĩarã variquẽnarãma ĩna quẽne, beroju̶ Diore ĩarona ñari.</s>
     </seg>
     <seg type="verse" id="b.MAT.5.9">
      <s id="b.MAT.5.9.1">Quẽnaro ñarotire oca quẽnorã quẽne, variquẽnaru̶arãma, “Yu̶ rĩa ñaama” Dios ĩ yiĩarona ñari.</s>
     </seg>
     <seg type="verse" id="b.MAT.5.10">
      <s id="b.MAT.5.10.1">Dios ĩ rotirore bajirone ĩna yise su̶orine gãjerãju̶a rojose ĩnare ĩna yiboajaquẽne, variquẽnaru̶arãma, U̶ju̶ Dios yarã quẽnaro ĩ yirã ñari.</s>
     </seg>
     <seg type="verse" id="b.MAT.5.11">
      <s id="b.MAT.5.11.1">Yu̶re mu̶a ajitirũ̶nu̶se su̶orine gãjerã mu̶are ajatud'icõari, “Rojorã ñaama” mu̶are ĩna yisocaboajaquẽne, variquẽnaru̶arãja mu̶a.</s>
     </seg>
     <seg type="verse" id="b.MAT.5.12">
      <s id="b.MAT.5.12.1">To bajiro mu̶are ĩna yiboajaquẽne, bu̶to variquẽnaña mu̶a, “Beroju̶ Dios tu̶ju̶ ejarã, quẽnase bu̶jaru̶arãja” yimasirã ñari.</s>
      <s id="b.MAT.5.12.2">Mu̶a rĩjoroana, Diore gotirẽtobosamasiriarãre quẽne, rojose mu̶are ĩna yirore bajirone ĩnare quẽne rojose yimasiñujarã masa —ĩnare yiyuju Jesús.</s>
     </seg>
     <seg type="verse" id="b.MAT.5.13">
      <s id="b.MAT.5.13.1">Quẽna ado bajiro ĩ buerãre ĩnare gotiyuju Jesús: —Moa ñaja bare sãre.</s>
      <s id="b.MAT.5.13.2">Mu̶a barotire vaibu̶cu̶ rii catisere cũrãma, moa turãja mu̶a, “Boarobe” yirã.</s>
      <s id="b.MAT.5.13.3">Moa ti ocaboase ti ocabeticoajama, “Quẽna tudiocato” yirã, no bajiro yimasimenaja mu̶a.</s>
      <s id="b.MAT.5.13.4">To bajiri, tire reacõarãja, “Tire masa cu̶davu̶oreacõato” yirã.</s>
      <s id="b.MAT.5.13.5">Moa ocatu̶jabetire bajiro mu̶a bajijama, quẽnaja.</s>
      <s id="b.MAT.5.13.6">Yu̶re mu̶a ajitirũ̶nu̶ tu̶jabetijama, moa ocatu̶jabetire bajiro bajirã ñaru̶arãja mu̶a.</s>
      <s id="b.MAT.5.13.7">To bajiboarine, yu̶re mu̶a ajitirũ̶nu̶ tu̶jajama, quẽna yu̶re tudiajitirũ̶nu̶betiru̶arãja.</s>
      <s id="b.MAT.5.13.8">Mu̶a su̶orine quẽnaro yimenama gãjerã.</s>
      <s id="b.MAT.5.13.9">To bajiri mu̶are bojabetiru̶cu̶ja —ĩnare yiyuju Jesús.</s>
     </seg>
     <seg type="verse" id="b.MAT.5.14">
      <s id="b.MAT.5.14.1">Quẽna ado bajiro ĩnare gotiyuju: —Rẽtiaroju̶re busubatosere bajiro bajiroti ñaja mu̶are.</s>
      <s id="b.MAT.5.14.2">To bajiro mu̶a bajijare, busubatose quẽnaro ti ruyurore bajirone mu̶are ĩaru̶arãma masa.</s>
      <s id="b.MAT.5.14.3">Jairimaca buro joeju̶ ñarimaca quẽnaro ti ruyurore bajirone mu̶are ĩajedicõaru̶arãma.</s>
     </seg>
     <seg type="verse" id="b.MAT.5.15">
      <s id="b.MAT.5.15.1">Sĩabusuoriare jẽocõari, sotu̶ne tiare mubu̶amenaja mu̶a.</s>
      <s id="b.MAT.5.15.2">Tiare jẽocõari, “Ñajediro ti vianare busuato” yirã, vecaju̶ jeorãja mu̶a.</s>
     </seg>
     <seg type="verse" id="b.MAT.5.16">
      <s id="b.MAT.5.16.1">Tire bajirone quẽnaro yiya mu̶a, “ ‘Quẽnaro yirã ñaama, Diore ajitirũ̶nu̶rã ñari’ yimasiato masa jediro” yirã, to yicõari, “Mani jacu̶ õ vecagu̶re quẽnase ĩre yirũ̶cu̶bu̶oato ĩna” yirã —ĩnare yiyuju Jesús.</s>
     </seg>
     <seg type="verse" id="b.MAT.5.17">
      <s id="b.MAT.5.17.1">Quẽna ado bajiro ĩ buerãre ĩnare yiyuju Jesús: —“Moisés ñamasir'ire Dios ĩ roticũmasirere, to yicõari, Diore gotirẽtobosarimasa ĩna gotimasiomasirere reagu̶ vayumi Jesús”, yitu̶oĩabesa mu̶a.</s>
      <s id="b.MAT.5.17.2">Tire reagu̶agu̶ me vadicaju̶ yu̶.</s>
      <s id="b.MAT.5.17.3">“Tire quẽnaro riojo ajimasiato” yigu̶, vadicaju̶ yu̶.</s>
     </seg>
     <seg type="verse" id="b.MAT.5.18">
      <s id="b.MAT.5.18.1">Riojo mu̶are gotiaja yu̶.</s>
      <s id="b.MAT.5.18.2">Moisére Dios ĩ roticũmasire, to yicõari, Diore gotirẽtobosarimasa ĩna gotimasiore ñajediro ñacõarũgũru̶aroja.</s>
      <s id="b.MAT.5.18.3">Adi macaru̶cu̶ro jediroto rĩjoro, cojo vãme godocu̶tibetiru̶aroja.</s>
      <s id="b.MAT.5.18.4">Ñajediro Dios ĩ gotiriarore bajirone bajiru̶aroja.</s>
     </seg>
     <seg type="verse" id="b.MAT.5.19">
      <s id="b.MAT.5.19.1">No bojagu̶, Moisére Dios ĩ roticũmasire ñamasuse me ti ñaboajaquẽne, tire cu̶dibecu̶, “No yibeaja, mani cu̶dibetijaquẽne” yigotimasiogũ̶ ñagũ̶mi quẽnabecu̶.</s>
      <s id="b.MAT.5.19.2">U̶ju̶ Dios yarã quẽnaro ĩ yirã rãcagu̶ ñamasugũ̶ me ñaru̶cu̶mi ĩ ũgũ̶ma.</s>
      <s id="b.MAT.5.19.3">No bojagu̶ Moisére Dios roticũmasirere cu̶dicõari, “Tire mani cu̶dijama, quẽnaja” yigotimasiogũ̶ ñagũ̶mi quẽnagũ̶.</s>
      <s id="b.MAT.5.19.4">To bajiri U̶ju̶ Dios yarã quẽnaro ĩ yirã rãcagu̶ ñamasugũ̶ ñaru̶cu̶mi ĩju̶ama.</s>
     </seg>
     <seg type="verse" id="b.MAT.5.20">
      <s id="b.MAT.5.20.1">Riojo mu̶are gotiaja yu̶.</s>
      <s id="b.MAT.5.20.2">Moisére Dios ĩ roticũmasire gotimasiorimasa, fariseo masa quẽne, quẽnaro ĩna yiboase rẽtoro quẽnaro mu̶a yibetijama, U̶ju̶ Dios yarã me ñaru̶arãja mu̶a quẽne.</s>
     </seg>
     <seg type="verse" id="b.MAT.5.21">
      <s id="b.MAT.5.21.1">Dios ĩ rotimasire gotimasiorimasa su̶orine ado bajise ajirũgũaja mu̶a: “Sĩabesa.</s>
      <s id="b.MAT.5.21.2">Ĩ sĩajama, ĩ sĩase vaja ĩre sĩaroti ñaja”, yimasirere ajirũgũaja mu̶a.</s>
     </seg>
     <seg type="verse" id="b.MAT.5.22">
      <s id="b.MAT.5.22.1">Yu̶ma, ado bajiro mu̶are gotirẽmoaja: Jũnisinire quẽne rojose ñaja.</s>
      <s id="b.MAT.5.22.2">No bojagu̶ gãjire jũnisinigũ̶ ĩ jũnisinise vaja rojose ĩre yiroti ñaja.</s>
      <s id="b.MAT.5.22.3">No bojagu̶re gãjire jũnisinicõari, rujajine, “Vaja magũ̶ ñaja mu̶” ĩre yigu̶ma, rujajine ĩ yise vaja, “Rojose tãmu̶oru̶cu̶mi”, ĩre yiru̶arãma u̶jarã.</s>
      <s id="b.MAT.5.22.4">No bojagu̶re, gãjire jũnisinicõari, ĩre tud'igu̶rema, ĩ tud'ise vaja, jeame yatibetimeju̶ ĩre cõacõaru̶cu̶mi Dios, mu̶are yaja yu̶.</s>
     </seg>
     <seg type="verse" id="b.MAT.5.23">
      <s id="b.MAT.5.23.1">Tire masirã ñari, gajeyere quẽne tu̶oĩaña mu̶a.</s>
      <s id="b.MAT.5.23.2">Diore rũ̶cu̶bu̶orã soemu̶oriaju̶ vacu̶ne, “Rojose ĩre yibu̶ yu̶” mu̶a yitu̶oĩabu̶jajama, Diore rũ̶cu̶bu̶orã ĩre mu̶a soemu̶oĩsirotire soemu̶obeja maji.</s>
     </seg>
     <seg type="verse" id="b.MAT.5.24">
      <s id="b.MAT.5.24.1">Tire cũcõari, rojose mu̶a yir'i tu̶ju̶re vasa, ĩre oca quẽnoroana.</s>
      <s id="b.MAT.5.24.2">Ĩre oca quẽnogajanocõari, Diore soemu̶oĩsiroana tudivaja yuja, mu̶are yaja yu̶.</s>
      <s id="b.MAT.5.24.3">“Rojose mu̶a yir'ire oca quẽnocõari rĩne, Diore oca quẽnomasiru̶arãja”, mu̶are yigu̶ yaja.</s>
     </seg>
     <seg type="verse" id="b.MAT.5.25">
      <s id="b.MAT.5.25.1">Gajeye ado bajiro bajiaja: Gãjire rojose mu̶a yijama, oca quẽnorimasu̶ tu̶ju̶ mu̶a ejaroto rĩjoro, ĩ rãca oca quẽnoroti ñaja mu̶a ju̶arãju̶ne.</s>
      <s id="b.MAT.5.25.2">Oca quẽnorimasu̶ tu̶ ejamenane, mu̶a oca quẽnobetijama, masare coderimasu̶re juarotiru̶cu̶mi, mu̶are.</s>
      <s id="b.MAT.5.25.3">Ĩju̶a, mu̶are tubiberu̶cu̶mi.</s>
     </seg>
     <seg type="verse" id="b.MAT.5.26">
      <s id="b.MAT.5.26.1">Riojo mu̶are gotiaja yu̶.</s>
      <s id="b.MAT.5.26.2">Rojose mu̶a yire vaja mu̶a vaja yibetijama, budimenaja mu̶a.</s>
      <s id="b.MAT.5.26.3">Tire bajirone bajiru̶aroja Dios ĩ vaja sẽnirirũ̶mu̶ ejaroto rĩjoroju̶a, rojose mu̶a yir'ire ĩre oca quẽnoña.</s>
      <s id="b.MAT.5.26.4">Mu̶a gãmerã oca quẽnobetijama, Dios ĩ vaja sẽnirirũ̶mu̶ rojose tãmu̶otu̶jabetiriaroju̶ mu̶are cõaru̶cu̶mi, tudibudire manoju̶ —ĩnare yiyuju Jesús.</s>
     </seg>
     <seg type="verse" id="b.MAT.5.27">
      <s id="b.MAT.5.27.1">Quẽna gajeye ado bajiro yiyuju Jesús: —Dios ĩ rotimasire gotimasiorimasa su̶orine ado bajisere ajirũgũaja mu̶a: “Gãji manajo rãca ajerio cu̶tibesa”, yirere ajirũgũaja.</s>
     </seg>
     <seg type="verse" id="b.MAT.5.28">
      <s id="b.MAT.5.28.1">Yu̶ma, ado bajiro mu̶are gotirẽmoaja: Rõmio, no bojagore yiru̶a tu̶oĩare quẽne rojose ñaja.</s>
      <s id="b.MAT.5.28.2">No bojagu̶, rõmiore yiru̶a tu̶oĩagũ̶, ĩ tu̶oĩasene sore ajerio cu̶tigu̶ yigu̶mi ĩ ũgũ̶ma, mu̶are yaja yu̶ —yiyuju Jesús.</s>
     </seg>
     <seg type="verse" id="b.MAT.5.29">
      <s id="b.MAT.5.29.1">Quẽna ado bajiro gotimasioñuju Jesús: —“Yu̶ cajea riojojacatu̶aga su̶orine ĩabojacõari, rojose yibu̶ yu̶” mu̶a yitu̶oĩajama, tiare ãmirocacõaña.</s>
      <s id="b.MAT.5.29.2">Coja cajea mu̶are ti manijama, quẽnabetoja.</s>
      <s id="b.MAT.5.29.3">To bajiboarine, ju̶aju̶ne caje cu̶ticõari, mu̶a bajireajama, jeame yatibetimeju̶ mu̶a vajama, rẽtobu̶saro quẽnabetiru̶aroja.</s>
     </seg>
     <seg type="verse" id="b.MAT.5.30">
      <s id="b.MAT.5.30.1">“Yu̶ ãmo su̶orine rojose yibu̶ yu̶” mu̶a yitu̶oĩajama, ti ãmore jatarocacõaña.</s>
      <s id="b.MAT.5.30.2">Mu̶are cojo ãmo ti manijama, quẽnabetoja.</s>
      <s id="b.MAT.5.30.3">To bajiboarine ju̶aãmo rãca mu̶a bajireajama, jeame yatibetimeju̶ mu̶a vajama, rẽtobu̶saro quẽnabetiru̶aroja —ĩ buerãre ĩnare yiyuju Jesús.</s>
     </seg>
     <seg type="verse" id="b.MAT.5.31">
      <s id="b.MAT.5.31.1">Quẽna ado bajiro ĩnare gotimasioñuju Jesús: —Gajeye ado bajiro gotiaja Moisére Dios ĩ roticũmasire: “No bojagu̶ ĩ manajore ĩ rocaru̶ajama, ‘Mu̶re rocagu̶ yaja’ yise papera ucacõari, sore ĩsiroti ñaja”, yigotiaja Dios ĩ rotimasire.</s>
     </seg>
     <seg type="verse" id="b.MAT.5.32">
      <s id="b.MAT.5.32.1">Yu̶ma, ado bajiro mu̶are gotiaja: Ĩ manajo gãji rãca so ajeri cu̶tibetiboajaquẽne, sore ĩ rocajama, bu̶to rojose sore yigu̶ yigu̶mi ĩ ũgũ̶ma.</s>
      <s id="b.MAT.5.32.2">To bajiro ĩ yise su̶orine, gãji rãca so manaju̶ cu̶tijama, Dioju̶ama, “So manaju̶ me rãca ajeri cu̶tiamo”, yiĩagũ̶mi.</s>
      <s id="b.MAT.5.32.3">Ũ̶mu̶re quẽne, gãji ĩ rocario rãca ĩ manajo cu̶tijama, “Ĩ manajo me rãca ajerio cu̶tiami”, yiĩagũ̶mi Dios.</s>
      <s id="b.MAT.5.32.4">To bajiri mu̶a manajoa gãjerã rãca ĩna ajeriarã cu̶tibetijama, ĩnare reabetiroti ñaja —ĩ buerãre yigotimasioñuju Jesús.</s>
     </seg>
     <seg type="verse" id="b.MAT.5.33">
      <s id="b.MAT.5.33.1">Quẽna gajeye ado bajise ĩnare gotiyuju Jesús: —Dios ĩ rotimasire gotimasiorimasa ado bajiro mu̶are ĩna gotimasirere ajirũgũaja mu̶a: “No bojase mu̶a yirotire mu̶a yiru̶ajama, ‘Yimasucõaru̶arãja yu̶a.</s>
      <s id="b.MAT.5.33.2">Tire yu̶a yibetijama, Dios, rojose yu̶are yibogu̶mi’ yirã, ‘Yiru̶arãja’ mu̶a yirore bajirone yiba”, yirere ajirũgũaja mu̶a.</s>
     </seg>
     <seg type="verse" id="b.MAT.5.34">
      <s id="b.MAT.5.34.1">To bajiri cojojirema mu̶a gotirore bajiro yiterã ñari, ado bajiro tu̶oĩavasoaboaja mu̶a: “ ‘Dios vãme rãca riojo yaja’ mani yijama, rojose manire yibogu̶mi” yirã ñari, “Dios vãmere gotivasoarã yaja yu̶a” yirã, gaje vãmere õ vecayere gotiboaja mu̶a.</s>
      <s id="b.MAT.5.34.2">To bajiro yimena quẽne, gaje vãme rãca, macaru̶cu̶roayere yiboarãja.</s>
      <s id="b.MAT.5.34.3">Tire yiterã, Jerusalén vãme cu̶ti macayere yiboarãja.</s>
      <s id="b.MAT.5.34.4">To bajiro mu̶a yibetijama, gaje vãme rãca, mu̶a ru̶joare quẽne, to yicõari, mu̶a joare quẽne yiboarãja mu̶a, ñise, botise mu̶a joare godoveomasimena ñaboarine.</s>
      <s id="b.MAT.5.34.5">Ti ũnire yibetiroti ñaja.</s>
     </seg>
     <seg type="verse" id="b.MAT.5.37">
      <s id="b.MAT.5.37.1">“Yiru̶arãja” yirã quẽne, “Yiru̶arãja” yi, “Yibetiru̶arãja” yirã quẽne, “Yibetiru̶arãja” yicõa tu̶jasa.</s>
      <s id="b.MAT.5.37.2">“Socarã me yaja yu̶a” yirã, gajeye mu̶a gotirẽmojama, vãtia u̶ju̶ ejarẽmose rãca gotirẽmorã yirãja mu̶a —ĩnare yigotiyuju Jesús.</s>
     </seg>
     <seg type="verse" id="b.MAT.5.38">
      <s id="b.MAT.5.38.1">Quẽna gajeye ado bajiro ĩ buerãre ĩnare gotiyuju Jesús: —Dios ĩ rotimasire gotimasiorimasa ado bajiro mu̶are ĩna gotimasirere ajirũgũaja mu̶a: “Mu̶ cajeare ĩ jajama, mu̶ju̶a quẽne, ĩ cajeare jaroti ñaja.</s>
      <s id="b.MAT.5.38.2">Mu̶ gujiare ĩ jajeajama, mu̶ju̶a quẽne, ĩ gujiare jajearoti ñaja”, yimasirere ajirũgũaja.</s>
     </seg>
     <seg type="verse" id="b.MAT.5.39">
      <s id="b.MAT.5.39.1">Yu̶ju̶ama, ado bajiro mu̶are gotiaja: Rojose mu̶re yigu̶re gãmebesa.</s>
      <s id="b.MAT.5.39.2">Ado bajiroju̶a yiya: Cojojacatu̶a, mu̶ vayujuare ĩ jajama, gajejacatu̶are quẽne ĩre jarotiya.</s>
     </seg>
     <seg type="verse" id="b.MAT.5.40">
      <s id="b.MAT.5.40.1">Gãji, mu̶re ocasãru̶, “Rojose yu̶re yibu̶ mu̶.</s>
      <s id="b.MAT.5.40.2">To bajiri, rojose mu̶ yise vaja mu̶ sudirore yu̶re ĩsiña.</s>
      <s id="b.MAT.5.40.3">Mu̶ ĩsibetijama, mu̶re ocasãru̶cu̶ja yu̶” ĩ yijama, ĩre ĩsiña.</s>
      <s id="b.MAT.5.40.4">To yicõari, gajease quẽnabu̶sariase ĩre ĩsirẽmocõaña.</s>
     </seg>
     <seg type="verse" id="b.MAT.5.41">
      <s id="b.MAT.5.41.1">Sĩgũ̶ ĩ gajeyeũnire mu̶re ũmaroticõari, “Adone cũcõaña mu̶” mu̶re ĩ yiboajaquẽne, mu̶ vadiriacũcõrone gãme varẽmocõariju̶ ĩre cũbosaya.</s>
     </seg>
     <seg type="verse" id="b.MAT.5.42">
      <s id="b.MAT.5.42.1">No bojarã mu̶re gajeyeũni sẽnirãre ĩsiña.</s>
      <s id="b.MAT.5.42.2">Sĩgũ̶, gajeyeũni magũ̶ ñari, “Yu̶re vasoaya” mu̶re ĩ yijama, ĩre vasoaya —ĩ buerãre ĩnare yiyuju Jesús.</s>
     </seg>
     <seg type="verse" id="b.MAT.5.43">
      <s id="b.MAT.5.43.1">Quẽna ado bajiro ĩnare yiyuju Jesús: —Dios ĩ rotimasire gotimasiorimasa ado bajiro mu̶are ĩna gotimasirere ajirũgũaja mu̶a: “Mu̶a babarãre quẽnaro ĩamaiña.</s>
      <s id="b.MAT.5.43.2">To yicõari, mu̶are ĩaterãre ĩateya”, yimasirere ajirũgũaja.</s>
     </seg>
     <seg type="verse" id="b.MAT.5.44">
      <s id="b.MAT.5.44.1">Yu̶ju̶ama, ado bajiro mu̶are rotiaja: Mu̶are ĩaterãre quẽne ĩamaiña.</s>
      <s id="b.MAT.5.44.2">Mu̶are rojose yirãre quẽne quẽnaro ĩna bajirotire yirã, Diore ĩnare sẽnibosaya mu̶a.</s>
     </seg>
     <seg type="verse" id="b.MAT.5.45">
      <s id="b.MAT.5.45.1">To bajiro mu̶a yijama, “Mani jacu̶ õ vecagu̶ rĩa ñaja yu̶a” yiĩorã yirãja mu̶a, ĩ bojarore bajiro yirã ñari.</s>
      <s id="b.MAT.5.45.2">Masa jedirore quẽnaro yirũgũgũ̶mi Dios.</s>
      <s id="b.MAT.5.45.3">Ĩre cu̶dimenare quẽne quẽnaro yirũgũgũ̶mi.</s>
      <s id="b.MAT.5.45.4">Ĩ ñagũ̶mi quẽnarãre, rojorãre quẽne, “Busuato” yigu̶, muijure busurotigu̶, to yicõari, ocore quẽne quedirotigu̶.</s>
     </seg>
     <seg type="verse" id="b.MAT.5.46">
      <s id="b.MAT.5.46.1">Mu̶are ĩamairã rĩne mu̶a ĩamaijama, ¿“Quẽnaro yaja mu̶a” mu̶are yi, vaja yigu̶jari Dios?</s>
      <s id="b.MAT.5.46.2">Yibecu̶mi.</s>
      <s id="b.MAT.5.46.3">Rojorã, u̶ju̶re gãjoa sẽnibosarimasa, ĩnare ĩamairã rĩrene ĩamairũgũama ĩna quẽne.</s>
     </seg>
     <seg type="verse" id="b.MAT.5.47">
      <s id="b.MAT.5.47.1">Mu̶a tu̶ ejarãre mu̶are bajiro bajirã rĩrene mu̶a sẽnijama, ¿“Quẽnaro yaja” mu̶are yi, vaja yigu̶jari Dios?</s>
      <s id="b.MAT.5.47.2">Yibecu̶mi.</s>
      <s id="b.MAT.5.47.3">Diore ajimena quẽne, ĩnare ĩamairã rĩrene ĩamairũgũama ĩna quẽne.</s>
     </seg>
     <seg type="verse" id="b.MAT.5.48">
      <s id="b.MAT.5.48.1">To bajiri mu̶aju̶ama, mani jacu̶ õ veca ñagũ̶ quẽnase rĩne ĩ yirore bajiro yirã ñaña mu̶a.</s>
      <s id="b.MAT.5.48.2">Mu̶are rojose yirãre quẽne, mu̶are bajiro bajirã mere quẽne ĩamaicõari, quẽnaro yiroti ñaja —ĩnare yiyuju Jesús.</s>
     </seg>
    </div>
    <div type="chapter" id="b.MAT.6">
     <seg type="verse" id="b.MAT.6.1">
      <s id="b.MAT.6.1.1">Quẽna ado bajiro ĩ buerãre ĩnare yiyuju Jesús: —Quẽnaro mu̶a yijama, “ ‘Quẽnaro yama ĩna’ yato gãjerã” yirã me, quẽnaro yiya mu̶a.</s>
      <s id="b.MAT.6.1.2">Masa ĩna ĩaro rĩjoroju̶a rĩne, “ ‘Quẽnaro Diore cu̶dirã ñaama’ yu̶are yiĩato ĩna” yirã, mu̶a yiĩoboajama, ñie vaja bu̶jamenaja mu̶a, õ vecaju̶ mani jacu̶ Dios tu̶ju̶ ejarã.</s>
     </seg>
     <seg type="verse" id="b.MAT.6.2">
      <s id="b.MAT.6.2.1">Sĩgũ̶ri, “Quẽnarã ñaja yu̶a” yiboarine, ĩna yirore bajiro yirã me ñarãma ĩna.</s>
      <s id="b.MAT.6.2.2">Ado bajiroju̶a yirã ñarãma: Maioro bajirãre ejarẽmorã, ĩnare ĩna ĩsijama, masa jedirore gotibatorãma.</s>
      <s id="b.MAT.6.2.3">Dios ocare ĩna bueriviju̶re rẽjarãre quẽne, jãjarã masa ĩna vati maariju̶re quẽne ñacõari, ĩnare gotibatorãma, “ ‘Quẽnarã ñañuma’ yu̶are yiĩarũ̶cu̶bu̶oato” yirã.</s>
      <s id="b.MAT.6.2.4">To bajiro ĩna yirore bajiro yibesa mu̶a.</s>
      <s id="b.MAT.6.2.5">Riojo mu̶are gotiaja yu̶.</s>
      <s id="b.MAT.6.2.6">To bajiro ĩna yise vaja masa ĩnare ĩna rũ̶cu̶bu̶osene jẽre vaja bu̶jacõama ĩnama.</s>
      <s id="b.MAT.6.2.7">Ñie gajeye bu̶jarẽmobetiru̶arãma, Dios tu̶ju̶re.</s>
      <s id="b.MAT.6.2.8">Ĩnare masa ĩna rũ̶cu̶bu̶oboajaquẽne, Dioju̶ama, ĩnare rũ̶cu̶bu̶obetiru̶cu̶mi.</s>
     </seg>
     <seg type="verse" id="b.MAT.6.3">
      <s id="b.MAT.6.3.1">Mu̶aju̶ama, maioro bajirãre mu̶a ejarẽmojama, “ ‘Quẽnaro yirã ñaama ĩna’ yu̶are yiĩato” yirã me, ĩnare ejarẽmoña.</s>
      <s id="b.MAT.6.3.2">To yicõari, mu̶a baba ñamasugũ̶re quẽne, “To bajiro yibu̶ yu̶a” yigotimenane, ĩnare ejarẽmoña.</s>
     </seg>
     <seg type="verse" id="b.MAT.6.4">
      <s id="b.MAT.6.4.1">To bajiro maioro bajirãre quẽnaro mu̶a yijama, masa ĩabetore bajiro yirã yiru̶arãja mu̶a.</s>
      <s id="b.MAT.6.4.2">To bajiro mu̶a yijama, mani jacu̶, masa ĩabetoju̶ ĩamasigũ̶ ñari, quẽnaro mu̶a yise vaja, quẽnaro mu̶are yiru̶cu̶mi —ĩ buerãre ĩnare yiyuju Jesús.</s>
     </seg>
     <seg type="verse" id="b.MAT.6.5">
      <s id="b.MAT.6.5.1">Quẽna ado bajiro ĩnare gotimasioñuju Jesús: —Sĩgũ̶ri, “Quẽnarã ñaja yu̶a” yiboarine, ĩna yirore bajiro yirã me ñarãma ĩna.</s>
      <s id="b.MAT.6.5.2">Ado bajiro yirã ñarãma: Diore ĩna sẽnijama, Dios ocare ĩna bueriviriju̶ rũ̶gõcõari, sẽnirãma.</s>
      <s id="b.MAT.6.5.3">To yicõari, jãjarã masa ĩna vati maariju̶re quẽne ñacõari, Diore ñagõrãma.</s>
      <s id="b.MAT.6.5.4">To bajiro yirãma, masa ĩna ĩarũ̶cu̶bu̶osere bojarã ñari.</s>
      <s id="b.MAT.6.5.5">To bajiro ĩna yise vaja masa ĩna ĩarũ̶cu̶bu̶osere jẽre bu̶jacõarãma ĩna.</s>
      <s id="b.MAT.6.5.6">Ñie gajeye bu̶jarẽmobetiru̶arãma, Dios tu̶ju̶re.</s>
      <s id="b.MAT.6.5.7">Ĩnare masa ĩna ĩarũ̶cu̶bu̶oboajaquẽne, Dioju̶ama, ĩnare ĩarũ̶cu̶bu̶obetiru̶cu̶mi.</s>
      <s id="b.MAT.6.5.8">To bajiri, mu̶ama, Diore mu̶a ñagõjama, ĩna yirore bajiro Diore ñagõbesa mu̶a.</s>
     </seg>
     <seg type="verse" id="b.MAT.6.6">
      <s id="b.MAT.6.6.1">Mu̶ama, Diore mu̶a sẽnijama, gãjerã mu̶are ĩna ĩabeto sẽniru̶arã ñari, mu̶a ya sõaju̶ tubibesãjacõari, ĩre sẽniña.</s>
      <s id="b.MAT.6.6.2">To bajiro yicõari, mani jacu̶ ruyubecu̶re ĩre sẽniña.</s>
      <s id="b.MAT.6.6.3">Masa ĩna masibeto Diore mu̶a sẽnijama, to bajiro mu̶a yise vaja, mu̶are vaja yiru̶cu̶mi mani jacu̶, masa ĩna ĩabetiboajaquẽne mani tu̶oĩasere masigũ̶ ñari —ĩnare yiyuju Jesús.</s>
     </seg>
     <seg type="verse" id="b.MAT.6.7">
      <s id="b.MAT.6.7.1">Quẽna ado bajiro ĩnare gotimasioñuju Jesús: —Dios yarã me ñarã, ĩna rũ̶cu̶bu̶ogu̶re sẽnirã, cojoji me sẽniajerãma ĩna, “Cojoji me tire mani sẽnijama, manire ajigu̶mi” yitu̶oĩarã ñari.</s>
     </seg>
     <seg type="verse" id="b.MAT.6.8">
      <s id="b.MAT.6.8.1">Ĩnare bajiro yibesa mu̶ama.</s>
      <s id="b.MAT.6.8.2">Mu̶a bojase mu̶a sẽniroto rĩjoroju̶ne jẽre masicõagũ̶mi Dios.</s>
     </seg>
     <seg type="verse" id="b.MAT.6.9">
      <s id="b.MAT.6.9.1">To bajiri Diore mu̶a sẽnijama, ado bajiro sẽniña: “Yu̶a jacu̶, masa ñajediro, ‘Quẽnarẽtogũ̶ ñaja mu̶’ mu̶re yirũ̶cu̶bu̶oato ĩna.</s>
     </seg>
     <seg type="verse" id="b.MAT.6.10">
      <s id="b.MAT.6.10.1">Adi macaru̶cu̶roana, mu̶ bojase rĩne yu̶a yirotire tu̶oĩa yurũgũaja yu̶a.</s>
      <s id="b.MAT.6.10.2">Jẽre õ vecaju̶ mu̶ ñaroju̶ mu̶ yarã mu̶ rotirore bajirone yiñarãma.</s>
      <s id="b.MAT.6.10.3">To bajiri adi macaru̶cu̶roju̶re quẽne mu̶ rotirore bajiro rĩne yirere bojaja yu̶a.</s>
     </seg>
     <seg type="verse" id="b.MAT.6.11">
      <s id="b.MAT.6.11.1">Adirũ̶mu̶ yu̶a barotire cõaña mu̶.</s>
     </seg>
     <seg type="verse" id="b.MAT.6.12">
      <s id="b.MAT.6.12.1">‘Rojose yu̶a yisere masirioya’ mu̶re yisẽniaja yu̶a, yu̶are rojose yirãre quẽne masiriorã ñari.</s>
     </seg>
     <seg type="verse" id="b.MAT.6.13">
      <s id="b.MAT.6.13.1">Rojose yu̶a yirotire masigũ̶ ñari, ‘Tire yibeticõato ĩna’ yigu̶, yu̶are matabosaya”.</s>
      <s id="b.MAT.6.13.2">To bajiro Diore mu̶a sẽnijama, quẽnaja —ĩnare yiyuju Jesús, ĩ buerãre.</s>
     </seg>
     <seg type="verse" id="b.MAT.6.14">
      <s id="b.MAT.6.14.1">Quẽna ado bajiro ĩnare gotimasioñuju Jesús: —Mu̶are rojose yirãre mu̶a masiriojama, mani jacu̶ õ vecagu̶ rojose mu̶a yisere masirioru̶cu̶mi ĩ quẽne.</s>
     </seg>
     <seg type="verse" id="b.MAT.6.15">
      <s id="b.MAT.6.15.1">Gãjerãre rojose ĩna yisere mu̶a masiriobetijama, mani jacu̶ quẽne rojose mu̶a yisere masiriobetiru̶cu̶mi —ĩnare yiyuju Jesús, ĩ buerãre.</s>
     </seg>
     <seg type="verse" id="b.MAT.6.16">
      <s id="b.MAT.6.16.1">Quẽna ado bajiro ĩnare gotimasioñuju Jesús: —Sĩgũ̶ri, “Quẽnarã ñaja yu̶a” yiboarine, ĩna yirore bajiro yirã me ñarãma.</s>
      <s id="b.MAT.6.16.2">Bare bamenane Diore ĩna sẽnijama, “ ‘Su̶tiritiama’ yiĩato ĩna” yirã, su̶tiritirãre bajirã ñaĩorãma ĩna.</s>
      <s id="b.MAT.6.16.3">To bajiro yirãma, “ ‘Ĩna, Diore rũ̶cu̶bu̶orã, bare bamena bajirãma’ masa yu̶are yiĩato” yirã.</s>
      <s id="b.MAT.6.16.4">To bajiro ĩna yirore bajiro yibesa mu̶ama.</s>
      <s id="b.MAT.6.16.5">Riojo mu̶are gotiaja yu̶.</s>
      <s id="b.MAT.6.16.6">To bajiro ĩna yise vaja masa ĩnare ĩna rũ̶cu̶bu̶osene jẽre vaja bu̶jacõama ĩnama.</s>
      <s id="b.MAT.6.16.7">Ñie gajeye bu̶jarẽmobetiru̶arãma, Dios tu̶ju̶re.</s>
      <s id="b.MAT.6.16.8">Ĩnare masa ĩna rũ̶cu̶bu̶oboajaquẽne, Dioju̶ama, ĩnare rũ̶cu̶bu̶obetiru̶cu̶mi.</s>
     </seg>
     <seg type="verse" id="b.MAT.6.17">
      <s id="b.MAT.6.17.1">Mu̶aju̶ama, Diore rũ̶cu̶bu̶orã, bare bamenane ĩre mu̶a sẽnijama, su̶tiritirãre bajiro bajibesa.</s>
      <s id="b.MAT.6.17.2">Mu̶a yirũgũrore bajiro mu̶a joare quẽne quẽnaro siroa, riogare quẽne quẽnaro coe, yiya, “Masa yu̶are ĩacõari, bare yu̶a babetire masibeticõato” yirã.</s>
      <s id="b.MAT.6.17.3">To bajiro mu̶a yijama, mani jacu̶ gãjerã ĩna ĩamasibetiboajaquẽne, ĩamasigũ̶ ñari, mu̶are vaja yiru̶cu̶mi —ĩnare yiyuju Jesús.</s>
     </seg>
     <seg type="verse" id="b.MAT.6.19">
      <s id="b.MAT.6.19.1">Quẽna ado bajiro ĩnare gotimasioñuju Jesús: —Adi macaru̶cu̶roju̶, “Gajeyeũni jairo juarẽocũru̶arãja” yirã me moaña mu̶a.</s>
      <s id="b.MAT.6.19.2">Gajeyeũni mu̶a juarẽocũboasere barearu̶arãma gajeyeũni barimasa.</s>
      <s id="b.MAT.6.19.3">Gajeyema, boaru̶aroja ti.</s>
      <s id="b.MAT.6.19.4">To yicõari, gajeyerema juarudiru̶arãma juarudirimasa.</s>
     </seg>
     <seg type="verse" id="b.MAT.6.20">
      <s id="b.MAT.6.20.1">Ado bajiroju̶a yirã ñaña mu̶a: “Õ vecaju̶ mani jacu̶ tu̶ju̶ ĩ bojarore bajiro quẽnaro mani yise vaja, quẽnaro manire yiru̶cu̶mi” yitu̶oĩacõari, quẽnaro yirã ñaña.</s>
      <s id="b.MAT.6.20.2">Õ vecayeju̶arema, quẽnaro mu̶are Dios ĩ yisere barearã manama.</s>
      <s id="b.MAT.6.20.3">Boabetiru̶aroja tima.</s>
      <s id="b.MAT.6.20.4">To yicõari juarudirimasa quẽne, ejabetiru̶arãma.</s>
      <s id="b.MAT.6.20.5">Dios manire quẽnaro ĩ yise jedibetiru̶aroja.</s>
     </seg>
     <seg type="verse" id="b.MAT.6.21">
      <s id="b.MAT.6.21.1">Mu̶a vaja tarere mu̶a quẽnocũ vajama, ti rione tu̶oĩarejaicõa ñarãja mu̶a.</s>
      <s id="b.MAT.6.21.2">Tire yimenane, “Quẽnaro yu̶a yise vaja õ vecaju̶ vaja tacũrã yaja” yitu̶oĩacõari, quẽnaro yirũgũña mu̶a.</s>
     </seg>
     <seg type="verse" id="b.MAT.6.22">
      <s id="b.MAT.6.22.1">Mu̶a caje quẽnaro ti ruyujama, “Tine ñaja quẽnamasuse”, yiĩamasiaja mu̶a.</s>
      <s id="b.MAT.6.22.2">To bajiboarine, mu̶a caje quẽnaro ti ruyubetijama, quẽnabetire ĩacõari, mu̶a masune, “Ti ñaja quẽnamasuse”, yisocaru̶arãja mu̶a.</s>
      <s id="b.MAT.6.22.3">Tire bajiro bajiaja mu̶a tu̶oĩase quẽne.</s>
      <s id="b.MAT.6.22.4">Dios ĩ bojarore bajiro quẽnaro mu̶a tu̶oĩajama, ñajediro quẽnaro riojo tu̶oĩamasiru̶arãja mu̶a.</s>
      <s id="b.MAT.6.22.5">Ĩ bojabetire mu̶a tu̶oĩajama, “Riojo tu̶oĩarã ñaja” yisocañarã rĩne, bu̶tobu̶sa tu̶oĩamasimena ñacoaru̶arãja mu̶a.</s>
      <s id="b.MAT.6.22.6">To bajiri, quẽnabetire ĩacõari, “Mani masune, ‘Ti ñaja quẽnamasuse’ yisocarobe” yirã, Dios ĩ bojarore bajiro quẽnaro tu̶oĩaña mu̶a —ĩ buerãre ĩnare yiyuju Jesús.</s>
     </seg>
     <seg type="verse" id="b.MAT.6.24">
      <s id="b.MAT.6.24.1">Quẽna ado bajiro ĩnare gotiyuju Jesús: —Diore yirũ̶cu̶bu̶orãma, adi macaru̶cu̶roayere bu̶to bojatu̶oĩamenama, “Dioju̶a ñaami ñamasugũ̶” yitu̶oĩarã ñari.</s>
     </seg>
     <seg type="verse" id="b.MAT.6.25">
      <s id="b.MAT.6.25.1">To bajiri, “Dios ñaami ñamasugũ̶” yitu̶oĩarã ñari, ĩre cu̶dirãma, adi macaru̶cu̶roju̶re mu̶a bajirotire tu̶oĩarejaibesa mu̶a.</s>
      <s id="b.MAT.6.25.2">“¿No bajiro bu̶jacõari, bare ba, idi, sudi sãña, yicatiñarãti yu̶a?”, yitu̶oĩarejaibesa.</s>
      <s id="b.MAT.6.25.3">Quẽnamasuse mani u̶su̶re, to yicõari, mani ruju̶re manire ĩsiñumi Dios.</s>
      <s id="b.MAT.6.25.4">To bajiri mani baroti, mani idiroti, to yicõari sudi mani sãñarotire quẽne cõarũgũru̶cu̶mi ĩ.</s>
     </seg>
     <seg type="verse" id="b.MAT.6.26">
      <s id="b.MAT.6.26.1">Minia ĩna bajisere tu̶oĩaña mu̶a.</s>
      <s id="b.MAT.6.26.2">Ĩna otebetiboajaquẽne, to yicõari, bare ĩna juarẽocũbetiboajaquẽne, Dios, ĩnare bare cõarũgũami.</s>
      <s id="b.MAT.6.26.3">“Miniare quẽne ĩamaigũ̶ ñari, manire roque rẽtoro maigũ̶mi”, ¿yimasibeati mu̶a?</s>
     </seg>
     <seg type="verse" id="b.MAT.6.27">
      <s id="b.MAT.6.27.1">“Adi macaru̶cu̶roju̶re ñarã yoaro catiru̶arãja” mu̶a yitu̶oĩarejaiboase, “Yoarobu̶sa catiato” yiro, mu̶are ejarẽmomasibeaja ti.</s>
     </seg>
     <seg type="verse" id="b.MAT.6.28">
      <s id="b.MAT.6.28.1">Sudi sãñaru̶a tu̶oĩarejaibesa.</s>
      <s id="b.MAT.6.28.2">Go bu̶cu̶asere tu̶oĩaĩasaque mu̶a: Moabeti, to yicõari, sudi sãñaru̶a tu̶oĩarejaibeaja ti.</s>
     </seg>
     <seg type="verse" id="b.MAT.6.29">
      <s id="b.MAT.6.29.1">To bajiboarine, U̶ju̶ Salomón ñamasir'i gajeyeũni jaigu̶ ĩ ñaboajaquẽne, quẽnase ĩ sudi sãñamasire rẽtoro quẽnase ñaja ti.</s>
     </seg>
     <seg type="verse" id="b.MAT.6.30">
      <s id="b.MAT.6.30.1">Gore bu̶to quẽnase ñarotirũgũami Dios.</s>
      <s id="b.MAT.6.30.2">Quẽnase ñaboarine, yoaro mene sĩnicoatoja.</s>
      <s id="b.MAT.6.30.3">Ti sĩniro ĩacõari, tire tĩarãma masa, bare roariajau̶ju̶re.</s>
      <s id="b.MAT.6.30.4">To bajiri yoaro catise me ti ñaboajaquẽne, tire quẽnorũgũgũ̶mi Dios.</s>
      <s id="b.MAT.6.30.5">Go rẽtoro manire maigũ̶mi Dios.</s>
      <s id="b.MAT.6.30.6">To bajiri, “Manire sudi cõaru̶cu̶mi”, yimasiroti ñaja.</s>
      <s id="b.MAT.6.30.7">“To bajirone yigu̶mi Dios”, yiajitirũ̶nu̶betibu̶sarã ñaja mu̶a.</s>
     </seg>
     <seg type="verse" id="b.MAT.6.31">
      <s id="b.MAT.6.31.1">To bajiri, “¿No bajiro bu̶jacõari, bare ba, idi, sudi sãña, yicatiñarãti yu̶a?”, yitu̶oĩarejaibetiroti ñaja.</s>
     </seg>
     <seg type="verse" id="b.MAT.6.32">
      <s id="b.MAT.6.32.1">Dios yarã me ñarãma, tire bu̶to tu̶oĩarejairãma.</s>
      <s id="b.MAT.6.32.2">Maniju̶arema, mani jacu̶ õ vecagu̶ ñagũ̶mi, “Ti ru̶yaja, ĩnare” yimasigũ̶.</s>
     </seg>
     <seg type="verse" id="b.MAT.6.33">
      <s id="b.MAT.6.33.1">To bajiri, “U̶ju̶ Dios yarã, quẽnaro ĩ yirã ñaja mani.</s>
      <s id="b.MAT.6.33.2">Ĩ bojarore bajiro quẽnase rĩne yiru̶arãja”, yitu̶oĩarũgũña mu̶a.</s>
      <s id="b.MAT.6.33.3">To bajiro mu̶a yijama, adi macaru̶cu̶roaye mu̶a cu̶obetire bu̶jaru̶arãja mu̶a.</s>
     </seg>
     <seg type="verse" id="b.MAT.6.34">
      <s id="b.MAT.6.34.1">To bajiro ti bajijare, adirũ̶mu̶ mu̶a bajise rĩne tu̶oĩaroti ñaja.</s>
      <s id="b.MAT.6.34.2">Busiyu̶ mu̶a bajirotire tu̶oĩarejai rĩjoro cu̶tibesa mu̶a.</s>
      <s id="b.MAT.6.34.3">Tocãrãcarũ̶mu̶rine ricati bajirũgũaja —ĩ buerãre ĩnare yiyuju Jesús.</s>
     </seg>
    </div>
    <div type="chapter" id="b.MAT.7">
     <seg type="verse" id="b.MAT.7.1">
      <s id="b.MAT.7.1.1">Quẽna ado bajiro ĩnare yiyuju Jesús: —“Rojose yirã ñaama.</s>
      <s id="b.MAT.7.1.2">To bajiro yirã ñari, rojose tãmu̶oru̶arãma”, gãjerãre ĩnare yiĩabesebesa.</s>
      <s id="b.MAT.7.1.3">To bajiro mu̶a yijama, “Rojose yirã ñaama”, mu̶are yiĩaromi Dios.</s>
     </seg>
     <seg type="verse" id="b.MAT.7.2">
      <s id="b.MAT.7.2.1">To bajiri, gãjerãre rojose ĩna yise su̶orine “Rojose tãmu̶oru̶arãja” mu̶a yiĩacõĩajama, mu̶are ĩ beserirũ̶mu̶ju̶, “Rojose yirã ñaama”, mu̶are yiĩacõĩaru̶cu̶mi Dios.</s>
     </seg>
     <seg type="verse" id="b.MAT.7.3">
      <s id="b.MAT.7.3.1">Gajeyerema, ado bajiro yirãre bajiro yaja mu̶a: Gãji bu̶to rojose ĩ yibetiboajaquẽne, “Mu̶ cajeare sũjuriroaca sãñaja.</s>
      <s id="b.MAT.7.3.2">Tiju̶acare ãmirocato” yirãre bajiro yaja mu̶a.</s>
      <s id="b.MAT.7.3.3">Tire bu̶to ĩatirũ̶nu̶rã ñaboarine, mu̶a cajeaju̶re jairisũjuro sãñarijau̶re tijau̶re, “Ãmirocaya” yimasibeaja mu̶a, “Bu̶to rojorã ñaja yu̶a” yitu̶oĩamasimena ñari.</s>
      <s id="b.MAT.7.3.4">Mu̶a rãcagu̶ ĩ yiseju̶are ĩacõari, “Riojo tu̶oĩabeaja mu̶.</s>
      <s id="b.MAT.7.3.5">‘Quẽnaseju̶are tu̶oĩavasoaya’ yirã, riojo mu̶re gotiru̶arãja” yigotirã ñaboarine, “Adi ñaja quẽnase.</s>
      <s id="b.MAT.7.3.6">Tiju̶a ñaja rojose”, yimasimenaja, ĩ rẽtoro rojose yirã ñari.</s>
      <s id="b.MAT.7.3.7">“Quẽnaro yirã ñaja yu̶a” yitu̶oĩaboarine, rojorã ñaja mu̶a.</s>
      <s id="b.MAT.7.3.8">“Bu̶to rojorã ñaja yu̶a” mu̶a yitu̶oĩamasiro beroju̶, mu̶a rãcagu̶re ejarẽmomasirãja mu̶a, “Quẽnaro riojo ñato ĩ” yirã —ĩ buerãre ĩnare yimasioñuju Jesús.</s>
     </seg>
     <seg type="verse" id="b.MAT.7.6">
      <s id="b.MAT.7.6.1">Quẽna ado bajiro ĩnare yiyuju Jesús: —Bu̶to quẽnase ñaja Dios oca.</s>
      <s id="b.MAT.7.6.2">Ĩ yere ajiterãre gotimasiobetiru̶arãja mu̶a.</s>
      <s id="b.MAT.7.6.3">“Bare quẽnase ti ñaboajaquẽne, yaia ĩna batese ti ñajama, manire jũnisinicõari, cũnisurerearu̶arãma ĩna” yirã, ĩnare ecabeaja mu̶a.</s>
      <s id="b.MAT.7.6.4">To yicõari, mu̶a ye jairo vaja cu̶tise, perla vãme cu̶tisere yesea vatoaju̶ reacũbeaja mu̶a.</s>
      <s id="b.MAT.7.6.5">To bajiro mu̶a yijama, mu̶a reacũsere bojamena ñari, tire cu̶davu̶oreacõaru̶arãma ĩna.</s>
      <s id="b.MAT.7.6.6">To bajirone bajiaja Dios oca quẽnasere ajiterãrene mu̶a gotimasioru̶ajaquẽne.</s>
      <s id="b.MAT.7.6.7">To bajiri, ĩna ajiru̶abetire ĩamasicõari, ĩnare gotimasiomasibetiru̶arãja mu̶a —ĩnare yiyuju Jesús.</s>
     </seg>
     <seg type="verse" id="b.MAT.7.7">
      <s id="b.MAT.7.7.1">Quẽna ado bajiro ĩnare yiyuju Jesús: —Diore mu̶a sẽnijama, cõaru̶cu̶mi.</s>
      <s id="b.MAT.7.7.2">Ĩre sẽnicõari, mu̶a macajama, bu̶jaru̶arãja mu̶a.</s>
      <s id="b.MAT.7.7.3">Sĩgũ̶ no bojase ĩre ti ru̶yajama, gãji ya viju̶ ejacõari sãjaru̶, sẽniĩagũ̶mi.</s>
      <s id="b.MAT.7.7.4">Ĩ sẽniĩajare, ĩre sãjaroticõari, ĩre ejarẽmogũ̶mi.</s>
      <s id="b.MAT.7.7.5">To bajirone bajiaja Diore sẽnirãre quẽne.</s>
      <s id="b.MAT.7.7.6">Ĩre mu̶a sẽnisere ajicõari, quẽnaro mu̶are yiejarẽmoru̶cu̶mi.</s>
     </seg>
     <seg type="verse" id="b.MAT.7.8">
      <s id="b.MAT.7.8.1">“Dios manire ejarẽmoru̶cu̶mi” yitu̶oĩarã ñari, ĩre ĩna sẽnisere ĩnare cõaru̶cu̶mi.</s>
      <s id="b.MAT.7.8.2">Ĩna macajaquẽne, bu̶jaru̶arãma.</s>
     </seg>
     <seg type="verse" id="b.MAT.7.9">
      <s id="b.MAT.7.9.1">“Bare bojaja yu̶” mu̶a macu̶ ĩ yisẽnijama, ¿gũ̶tane ĩsirãtique mu̶a?</s>
      <s id="b.MAT.7.9.2">Ĩsimenaja mu̶a.</s>
     </seg>
     <seg type="verse" id="b.MAT.7.10">
      <s id="b.MAT.7.10.1">“Vai bojaja yu̶” mu̶a macu̶ ĩ yisẽnijama, ¿ãña bar'i merene ĩsirãtique mu̶a?</s>
      <s id="b.MAT.7.10.2">Ĩsimenaja mu̶a.</s>
     </seg>
     <seg type="verse" id="b.MAT.7.11">
      <s id="b.MAT.7.11.1">Diore bajiro quẽnase yirã me ñaboarine, mu̶a rĩare quẽnaro yaja mu̶a.</s>
      <s id="b.MAT.7.11.2">“To bajiro yirã ñaja” yimasirã ñari, “Mani jacu̶ õ vecagu̶re mani sẽnijama, quẽnaro masu manire yiru̶cu̶mi”, yimasiaja mani —ĩnare yiyuju Jesús.</s>
     </seg>
     <seg type="verse" id="b.MAT.7.12">
      <s id="b.MAT.7.12.1">Quẽna ado bajiro ĩnare yiyuju Jesús: —Gãjerã quẽnaro mu̶are ĩna yisere bojaja mu̶a.</s>
      <s id="b.MAT.7.12.2">Tire bojarã ñari, quẽnaro ĩnare yiya mu̶aju̶a quẽne.</s>
      <s id="b.MAT.7.12.3">To bajirone Moisés ñamasir'ire roticũmasiñuju Dios.</s>
      <s id="b.MAT.7.12.4">To yicõari Diore gotirẽtobosarimasa ĩna ucamasire quẽne, to bajirone yaja —ĩ buerãre ĩnare yiyuju Jesús.</s>
     </seg>
     <seg type="verse" id="b.MAT.7.13">
      <s id="b.MAT.7.13.1">Quẽna ado bajiro ĩnare yiyuju Jesús: —U̶ju̶ Dios yarã quẽnaro ĩ yirã mu̶a ñaru̶ajama, eyabetisoje, to yicõari, eyabeti maare vanare bajiro josaru̶arãja mu̶a.</s>
      <s id="b.MAT.7.13.2">Ti josaboajaquẽne, ĩ yarã ñaña mu̶a.</s>
      <s id="b.MAT.7.13.3">Ĩ yarã meju̶ama, jãjarã ñarãma.</s>
      <s id="b.MAT.7.13.4">Gaje soje eyarisojere sãjacõari, to yicõari, eyari maa vanare bajiro josabetiru̶arãma ĩnama.</s>
      <s id="b.MAT.7.13.5">Ti josabetiboajaquẽne, rojose tãmu̶otu̶jabetiriaroju̶ varona ñarãma.</s>
     </seg>
     <seg type="verse" id="b.MAT.7.14">
      <s id="b.MAT.7.14.1">Eyabetisoje, to yicõari, eyabeti maare vanare bajiro josaru̶arãma, U̶ju̶ Dios yarã quẽnaro ĩ yirãma.</s>
      <s id="b.MAT.7.14.2">Ti josaboajaquẽne, Dios tu̶ju̶ ejacõari, ĩ rãca quẽnaro ñacõarũgũru̶arãma.</s>
      <s id="b.MAT.7.14.3">Jãjarã me ñaru̶arãma ĩnama —ĩ buerãre ĩnare yiyuju Jesús.</s>
     </seg>
     <seg type="verse" id="b.MAT.7.15">
      <s id="b.MAT.7.15.1">Quẽna ado bajiro ĩnare yiyuju Jesús: —“U̶ju̶ Dios yarã quẽnaro ĩ yirã ñari, ĩre gotirẽtobosarimasa ñaja yu̶a quẽne”, yitorimasa ñarãma sĩgũ̶ri.</s>
      <s id="b.MAT.7.15.2">To bajiro ĩna yitosere quẽnaro ajimasiña mu̶a.</s>
      <s id="b.MAT.7.15.3">Tire mu̶a ajimasibetijama, to bajiro mu̶are ĩna yitose ñajare, Dios yere mu̶a ajirũgũboasere masiriticoaru̶arãja.</s>
     </seg>
     <seg type="verse" id="b.MAT.7.16">
      <s id="b.MAT.7.16.1">Ĩna gotimasiose su̶orine, “Quẽnarã ñaama” yimenane, ĩna bajire cu̶tiseju̶are ĩasu̶oya mu̶a.</s>
      <s id="b.MAT.7.16.2">Ti rica cu̶tise su̶orine yucú̶re ĩamasiaja mani.</s>
      <s id="b.MAT.7.16.3">U̶ye juaroana, vãtijota yucú̶riju̶re macamenaja mani.</s>
      <s id="b.MAT.7.16.4">Quẽnase bare higos vãme cu̶tire juaroana, vidiroju̶ ñaricu̶ savajotau̶ju̶re macamenaja mani.</s>
     </seg>
     <seg type="verse" id="b.MAT.7.17">
      <s id="b.MAT.7.17.1">To bajiri, yucú̶ vãnu̶quẽnaricu̶ma, quẽnase rica cu̶tiroja.</s>
      <s id="b.MAT.7.17.2">Vãnu̶betiju̶ama, quẽnabetiarine rica cu̶ticõaroja.</s>
     </seg>
     <seg type="verse" id="b.MAT.7.18">
      <s id="b.MAT.7.18.1">To bajiri, yucú̶ vãnu̶ricu̶, “Quẽnase rica cu̶tiricu̶ ñaja” mani yiboaricu̶ne, quẽnabeti rica cu̶tibetoja.</s>
      <s id="b.MAT.7.18.2">To yicõari, vãnu̶beti, “Quẽnabeti rica cu̶tiricu̶ ñaja” mani yiboaricu̶ne, quẽnase rica cu̶tibetoja.</s>
     </seg>
     <seg type="verse" id="b.MAT.7.19">
      <s id="b.MAT.7.19.1">Tocãrãca yucú̶rire, vãnu̶beticõari, rica quẽnabeti yucú̶rire quẽacõari, jeameju̶ soereacõare ñaroja.</s>
     </seg>
     <seg type="verse" id="b.MAT.7.20">
      <s id="b.MAT.7.20.1">To bajiri yucú̶ ricare ĩacõari, “Quẽnaricu̶ ñaja ti.</s>
      <s id="b.MAT.7.20.2">Quẽnabeti ñaja adima” mani yimasirore bajirone, “Diore gotirẽtobosarimasa ñaja yu̶a” yirã, ĩna yisere ĩacõari, “Quẽnarã ñaama ĩna.</s>
      <s id="b.MAT.7.20.3">Quẽnamena ñaama ãnoa”, yimasiru̶arãja mu̶a —ĩnare yiyuju Jesús.</s>
     </seg>
     <seg type="verse" id="b.MAT.7.21">
      <s id="b.MAT.7.21.1">Quẽna ado bajiro ĩnare yiyuju Jesús: —Ñajediro, “Yu̶a u̶ju̶ ñaja mu̶” yu̶re yirã me ñaru̶arãma yu̶ jacu̶ yarã, quẽnaro ĩ yironama.</s>
      <s id="b.MAT.7.21.2">Yu̶ jacu̶ ĩ bojarore bajiro yirã rĩne ñaru̶arãma õ vecaju̶ varonama.</s>
     </seg>
     <seg type="verse" id="b.MAT.7.22">
      <s id="b.MAT.7.22.1">Masare Dios ĩ beserirũ̶mu̶ ti ejaro, jãjarã ado bajiro yiboaru̶arãma: “Yu̶a u̶ju̶, yu̶are mu̶ rotijare, mu̶re gotirẽtobosacaju̶ yu̶a.</s>
      <s id="b.MAT.7.22.2">Yu̶are mu̶ rotijare, masa u̶su̶riju̶ sãñarãre vãtiare bureacaju̶ yu̶a.</s>
      <s id="b.MAT.7.22.3">To yicõari, yu̶are mu̶ rotijare, jairo ĩaĩañamani yiĩocaju̶ yu̶a”, yu̶re yiboaru̶arãma ĩna, socarãne.</s>
     </seg>
     <seg type="verse" id="b.MAT.7.23">
      <s id="b.MAT.7.23.1">To bajiro ĩna yiboajaquẽne, ado bajiro ĩnare yiru̶cu̶ja yu̶: “Tire mu̶are yirotibeticaju̶ yu̶.</s>
      <s id="b.MAT.7.23.2">Mu̶are masibeaja.</s>
      <s id="b.MAT.7.23.3">¡Vasa!</s>
      <s id="b.MAT.7.23.4">Rojose yirã ñaja mu̶a”, ĩnare yiru̶cu̶ja yu̶ —ĩnare yiyuju Jesús.</s>
     </seg>
     <seg type="verse" id="b.MAT.7.24">
      <s id="b.MAT.7.24.1">Quẽna ado bajiro ĩnare yiyuju Jesús: —Mu̶are yu̶ gotimasiosere ajicõari, yu̶ rotirore bajiro yigu̶, quẽnaro tu̶oĩagũ̶ ñagũ̶mi ĩ ũgũ̶ma.</s>
      <s id="b.MAT.7.24.2">Ĩ ñagũ̶mi gũ̶tajãiju̶ gojeri coaejocõari, botari rũ̶gõcõari, vi bu̶agu̶re bajiro bajigu̶.</s>
     </seg>
     <seg type="verse" id="b.MAT.7.25">
      <s id="b.MAT.7.25.1">Vi ĩ bu̶aro bero, bu̶to oco quediroja.</s>
      <s id="b.MAT.7.25.2">Bu̶to mino vatoja.</s>
      <s id="b.MAT.7.25.3">To bajicõari, riaga jaicoatoja.</s>
      <s id="b.MAT.7.25.4">Ti viju̶ ti jaiejacoaboajaquẽne, juriaquedibetoja ti vi.</s>
     </seg>
     <seg type="verse" id="b.MAT.7.26">
      <s id="b.MAT.7.26.1">Yu̶re ajiboarine, yu̶ rotirore bajiro yibecu̶ju̶a ñagũ̶mi sita vajaroju̶ vi bu̶agu̶re bajiro bajigu̶.</s>
     </seg>
     <seg type="verse" id="b.MAT.7.27">
      <s id="b.MAT.7.27.1">Ti vi ĩ bu̶aro bero, bu̶to oco quediroja.</s>
      <s id="b.MAT.7.27.2">Bu̶to mino vatoja.</s>
      <s id="b.MAT.7.27.3">To bajicõari, riaga jaicoatoja.</s>
      <s id="b.MAT.7.27.4">Ti viju̶re ti jaiejarone, yoaro mene juriaquedicoatoja —ĩ buerãre ĩnare yiyuju Jesús.</s>
     </seg>
     <seg type="verse" id="b.MAT.7.28">
      <s id="b.MAT.7.28.1">To bajiro Jesús ĩnare ĩ yigotimasioro bero, Dios ĩ rotimasire gotimasiorimasare bajiro me, u̶ju̶re bajiro bojonebecu̶ne quẽnaro ĩ gotimasiojare, ajiĩañamani ĩ gotise ti ñajare, no yimasibesujarã ĩna.</s>
     </seg>
    </div>
    <div type="chapter" id="b.MAT.8">
     <seg type="verse" id="b.MAT.8.1">
      <s id="b.MAT.8.1.1">Buroju̶ ñar'i, Jesús ĩ rojaejarone, jãjarã masa ĩre su̶yayujarã.</s>
     </seg>
     <seg type="verse" id="b.MAT.8.2">
      <s id="b.MAT.8.2.1">To ĩna bajirone, sĩgũ̶ gase boagu̶ Jesúre vacãnamuacõari, ĩ rĩjoroju̶a gu̶somuniari tuetuejayuju, ĩre rũ̶cu̶bu̶ogu̶.</s>
      <s id="b.MAT.8.2.2">To yicõari, ado bajiro Jesúre ĩre yiyuju: —Yu̶ u̶ju̶, yu̶ cãmire mu̶ yaru̶ajama, yaya —yiyuju.</s>
     </seg>
     <seg type="verse" id="b.MAT.8.3">
      <s id="b.MAT.8.3.1">To bajiro ĩre ĩ yisere ajicõari, —Mu̶ cãmire yaru̶cu̶ja yu̶ —ĩre yigu̶ne, ĩre moaĩañuju Jesús.</s>
      <s id="b.MAT.8.3.2">To bajiro ĩ yirirĩmarone, ĩ cãmi ĩre yaticoasuju yuja.</s>
     </seg>
     <seg type="verse" id="b.MAT.8.4">
      <s id="b.MAT.8.4.1">To ĩre yigajanocõari, gãjerãre ĩre gotirotibesuju Jesús.</s>
      <s id="b.MAT.8.4.2">To bajiro ĩre yicõari, ado bajiro ĩre yiyuju: —Yucu̶acane paire mu̶ ruju̶re ĩoaya.</s>
      <s id="b.MAT.8.4.3">To yigu̶ne, Moisére Dios ĩ roticũmasiriarore bajirone vaibu̶cu̶rã ecariarãre sĩacõari, paire ĩsima, Diore rũ̶cu̶bu̶ogu̶.</s>
      <s id="b.MAT.8.4.4">To mu̶ yisere ĩacõari, “Caticoasumi”, yiru̶arãma masa —ĩre yiyuju Jesús, gase boaboar'ire.</s>
     </seg>
     <seg type="verse" id="b.MAT.8.5">
      <s id="b.MAT.8.5.1">Capernaum vãme cu̶ti macaju̶re Jesús ĩ ejaro ĩacõari, ĩ tu̶ju̶ vayuju surara u̶ju̶.</s>
      <s id="b.MAT.8.5.2">Romano masu̶ ñañuju ĩ.</s>
      <s id="b.MAT.8.5.3">Jesús tu̶ ejacõari, rũ̶cu̶bu̶ose rãca ado bajiro ĩre sẽniñuju:</s>
     </seg>
     <seg type="verse" id="b.MAT.8.6">
      <s id="b.MAT.8.6.1">—Yu̶ u̶ju̶, yu̶re moabosarimasu̶ ĩ bajisere ajimaiña.</s>
      <s id="b.MAT.8.6.2">Yu̶ ya viju̶ rijajesami.</s>
      <s id="b.MAT.8.6.3">Micacõari, bu̶to visiomi —Jesúre ĩre yiyuju surara u̶ju̶.</s>
     </seg>
     <seg type="verse" id="b.MAT.8.7">
      <s id="b.MAT.8.7.1">—Ĩre catiogu̶ varu̶cu̶ja yu̶ —ĩre yicu̶diyuju Jesús.</s>
     </seg>
     <seg type="verse" id="b.MAT.8.8">
      <s id="b.MAT.8.8.1">To ĩ yiboajaquẽne, ado bajiro ĩre cu̶diyuju surara u̶ju̶, Jesúre: —Yu̶ u̶ju̶, quẽnagũ̶ masu ñaja mu̶.</s>
      <s id="b.MAT.8.8.2">Yu̶ma, rojose yu̶ yisere tu̶oĩa bojonegũ̶ ñari, yu̶ ya vire mu̶re sãjarotimasibecu̶ja yu̶.</s>
      <s id="b.MAT.8.8.3">Toju̶ sãjabetiboarine, mu̶ ñagõtu̶oĩasene catiomasigũ̶ja mu̶.</s>
     </seg>
     <seg type="verse" id="b.MAT.8.9">
      <s id="b.MAT.8.9.1">Gãjerã surara u̶jarã beroagu̶ ñaja yu̶.</s>
      <s id="b.MAT.8.9.2">To bajiri, yu̶ quẽne, gãjerã surarare rotigu̶ ñaja yu̶.</s>
      <s id="b.MAT.8.9.3">Sĩgũ̶re, “¡Vasa!” yu̶ yijama, vajami.</s>
      <s id="b.MAT.8.9.4">Gãjire, “Vayá” yu̶ yijama, vadiami.</s>
      <s id="b.MAT.8.9.5">To yicõari, yu̶re moabosarimasu̶re, “Tire yiya” yu̶ yijama, yirũgũami.</s>
      <s id="b.MAT.8.9.6">To bajiri, mu̶ roque rotigu̶ masu ñari, toju̶ vabetiboarine, mu̶ ñagõtu̶oĩasene caticoaru̶cu̶mi —Jesúre yiyuju.</s>
     </seg>
     <seg type="verse" id="b.MAT.8.10">
      <s id="b.MAT.8.10.1">To bajiro ĩ yisere ajiyamanire bajiro ajitu̶oĩañuju Jesús.</s>
      <s id="b.MAT.8.10.2">To bajiri ado bajiro ĩnare yiyuju, ĩre su̶yarãre: —Riojo mu̶are gotiaja yu̶.</s>
      <s id="b.MAT.8.10.3">Israel ñamasir'i jãnerabatia yu̶ yarã ñaboarine, “Masigũ̶, to yicõari, quẽnagũ̶ ñari, yu̶re yirẽmoru̶cu̶mi” yu̶re ĩ yitu̶oĩarore bajiro tu̶oĩagũ̶re, ĩabetirũgũaja yu̶.</s>
     </seg>
     <seg type="verse" id="b.MAT.8.11">
      <s id="b.MAT.8.11.1">Quẽnaro yu̶re ajiya.</s>
      <s id="b.MAT.8.11.2">Ĩre bajiro bajirã Israel masa me, jãjarã ejaru̶arãma õ vecaju̶ Dios tu̶ju̶.</s>
      <s id="b.MAT.8.11.3">Muiju ĩ jiadoju̶a vadiriarã quẽne, ĩ rocasãtoju̶a vadiriarã quẽne ejaru̶arãma.</s>
      <s id="b.MAT.8.11.4">Toju̶re, rojorãre Dios ĩ rearo bero, ĩ rãca barujiru̶arãma ĩna.</s>
      <s id="b.MAT.8.11.5">Ĩna rãca ñaru̶arãma Abraham, Isaac, to yicõari, Jacob ñamasir'i quẽne.</s>
     </seg>
     <seg type="verse" id="b.MAT.8.12">
      <s id="b.MAT.8.12.1">Israel ñamasir'i jãnerabatia Diorãca barujirona ñaboariarã, rojose ĩna yire su̶orine rẽtiaroju̶ ĩnare reacõaru̶cu̶mi.</s>
      <s id="b.MAT.8.12.2">Toju̶re ñacõari, bu̶to rojose tãmu̶orã ñari, guji põguẽ, oti, yiru̶arãma ĩna —ĩnare yiyuju Jesús.</s>
     </seg>
     <seg type="verse" id="b.MAT.8.13">
      <s id="b.MAT.8.13.1">To yigajano, surara u̶ju̶ju̶are ado bajiro yiyuju: —Mu̶ ya viju̶ tudiasa.</s>
      <s id="b.MAT.8.13.2">“Ñamasugũ̶ ñari, yu̶re catiobosacõaru̶cu̶mi” yu̶re mu̶ yitu̶oĩarore bajirone bajiru̶aroja —ĩre yiyuju Jesús.</s>
      <s id="b.MAT.8.13.3">To ĩ yirirĩmarone, surara u̶ju̶re moabosarimasu̶, viju̶ rijañaboar'i caticoasuju ĩ yuja.</s>
     </seg>
     <seg type="verse" id="b.MAT.8.14">
      <s id="b.MAT.8.14.1">Pedro ya viju̶ vasuju Jesús.</s>
      <s id="b.MAT.8.14.2">Ti vi ejacõari, Pedro ũmañicore ĩañuju.</s>
      <s id="b.MAT.8.14.3">Cãnijesariaro joeju̶ jesayuju so.</s>
      <s id="b.MAT.8.14.4">So ruju̶ bu̶to asicõari, bu̶bu̶ribu̶jayuju.</s>
     </seg>
     <seg type="verse" id="b.MAT.8.15">
      <s id="b.MAT.8.15.1">Sore ĩacõari, so ãmore ĩ moaĩarone, ruju̶ asicõari, so bu̶bu̶ribu̶jaboase tu̶jacoasuju.</s>
      <s id="b.MAT.8.15.2">To bajiri vũ̶mu̶rũ̶gũ̶cõari, bare ĩre ecayuju so.</s>
     </seg>
     <seg type="verse" id="b.MAT.8.16">
      <s id="b.MAT.8.16.1">Tirũ̶mu̶ rãioriju̶ne juaejoyujarã, ĩna u̶su̶riju̶ vãtia sãñarãre Jesús tu̶ju̶, “Vãtiare ĩnare bureato” yirã.</s>
      <s id="b.MAT.8.16.2">To ĩna yiro ĩacõari, cojoji ñagõgũ̶ne, vãtiare bureayuju Jesús.</s>
      <s id="b.MAT.8.16.3">Jãjarã ñañujarã ĩna u̶su̶riju̶ vãtia sãñarã, masa ĩna juaejoriarã.</s>
      <s id="b.MAT.8.16.4">To yicõari, rijaye cu̶tirãre quẽne catioyuju.</s>
     </seg>
     <seg type="verse" id="b.MAT.8.17">
      <s id="b.MAT.8.17.1">To bajiro bajiyuju, Isa'ias, Diore gotirẽtobosarimasu̶ ñamasir'i, “To bajiro bajiru̶aroja” ĩ yiucamasire ti ñajare.</s>
      <s id="b.MAT.8.17.2">Ado bajiro ucamasiñumi Isa'ias: “Mani rijaye cu̶tire catioru̶cu̶mi.</s>
      <s id="b.MAT.8.17.3">To yicõari, josari mani tãmu̶oñasere yirẽtobosaru̶cu̶mi” yiucamasiñumi Isa'ias, Jesús ĩ catiorotire yigu̶.</s>
     </seg>
     <seg type="verse" id="b.MAT.8.18">
      <s id="b.MAT.8.18.1">Cojorũ̶mu̶ jãjarã masa ĩ tu̶ju̶ ĩna ñagãnibiaro ĩacõari, —Gajejacatu̶aju̶ jẽacoajaro mani —ĩ buerãre ĩnare yiyuju Jesús.</s>
     </seg>
     <seg type="verse" id="b.MAT.8.19">
      <s id="b.MAT.8.19.1">To ĩ yise rãcane, sĩgũ̶, Dios ĩ rotimasire gotimasiorimasu̶, Jesús tu̶ ejayuju. —Gotimasiorimasu̶, no bojaro mu̶ vato cõrone mu̶re su̶yaru̶aja yu̶ —Jesúre ĩre yiyuju ĩ.</s>
     </seg>
     <seg type="verse" id="b.MAT.8.20">
      <s id="b.MAT.8.20.1">To ĩ yirone, ado bajiro ĩre cu̶diyuju Jesús: —Buyairoarema, ĩna gojeri ñacaju̶.</s>
      <s id="b.MAT.8.20.2">Miniare quẽne, ĩna jibu̶ri ñacaju̶.</s>
      <s id="b.MAT.8.20.3">To ĩna bajiboajaquẽne, yu̶, Dios ĩ cacu̶ma, cãniriaju̶ magũ̶re bajiro bajiaja yu̶.</s>
      <s id="b.MAT.8.20.4">To bajiri yu̶re mu̶ su̶yajama, bu̶to mu̶re josaru̶aroja —ĩre yiyuju Jesús, Dios ĩ rotimasire gotimasiorimasu̶re.</s>
     </seg>
     <seg type="verse" id="b.MAT.8.21">
      <s id="b.MAT.8.21.1">To ĩ yiro bero, gãji Jesús buerimasu̶ ado bajiro ĩre yiyuju: —Yu̶ u̶ju̶, yu̶re yuya mu̶ maji.</s>
      <s id="b.MAT.8.21.2">Yu̶ jacu̶ ĩ bajirocacoajare, ĩre yujegu̶acu̶ yaja yu̶.</s>
      <s id="b.MAT.8.21.3">Ĩre yujecõari bero, mu̶re su̶yaru̶cu̶ja yu̶ —Jesúre ĩre yiboayuju.</s>
     </seg>
     <seg type="verse" id="b.MAT.8.22">
      <s id="b.MAT.8.22.1">To bajiro ĩre ĩ yiboajaquẽne, ado bajiro ĩre cu̶diyuju Jesús: —Yucu̶ne yu̶re su̶yaya mu̶.</s>
      <s id="b.MAT.8.22.2">Yu̶re ajitirũ̶nu̶mena, rijariarãre bajiro bajirã ñarãma.</s>
      <s id="b.MAT.8.22.3">Ĩnaju̶a rijariarãre yujeato ĩna —ĩre yicu̶diyuju Jesús.</s>
     </seg>
     <seg type="verse" id="b.MAT.8.23">
      <s id="b.MAT.8.23.1">Jesús ĩ buerã rãca cũmuaju̶ vasãjañuju, jẽacu̶.</s>
     </seg>
     <seg type="verse" id="b.MAT.8.24">
      <s id="b.MAT.8.24.1">Ĩna jẽatone, bu̶to mino vasuju.</s>
      <s id="b.MAT.8.24.2">To bajicõari, bu̶to sabeyuju.</s>
      <s id="b.MAT.8.24.3">Ti saberone, cũmua sagueca yiro, rujacoaru̶ayuju.</s>
      <s id="b.MAT.8.24.4">To ti bajiboajaquẽne, cãnigũ̶ yiyuju Jesús.</s>
     </seg>
     <seg type="verse" id="b.MAT.8.25">
      <s id="b.MAT.8.25.1">Ĩ cãniro ĩacõari, ĩre yujioyujarã ĩna: —Yu̶a u̶ju̶, ¡rujareana yaja mani!</s>
      <s id="b.MAT.8.25.2">To bajiri mani rujaborotire yirẽtoña mu̶ —ĩre yiyujarã.</s>
     </seg>
     <seg type="verse" id="b.MAT.8.26">
      <s id="b.MAT.8.26.1">To bajiro ĩna yirone, —¿No yirã bu̶to güiati mu̶a?</s>
      <s id="b.MAT.8.26.2">“Rojose mani tãmu̶oboajaquẽne, manire yirẽtobosaru̶cu̶mi”, yu̶re yitu̶oĩarã me ñaja mu̶a —ĩnare yiyuju.</s>
      <s id="b.MAT.8.26.3">To yi, vũ̶mu̶rũ̶gũ̶cõari, —¡Mino tu̶jaya!</s>
      <s id="b.MAT.8.26.4">¡Sabese quẽne tu̶jaya mu̶a! —yiyuju Jesús.</s>
      <s id="b.MAT.8.26.5">To ĩ yirone, tu̶jacoasuju mino.</s>
      <s id="b.MAT.8.26.6">Sabese quẽne, sabebesuju yuja.</s>
     </seg>
     <seg type="verse" id="b.MAT.8.27">
      <s id="b.MAT.8.27.1">Tire ĩacõari, no yimasibesujarã ĩna. —¿Ñimu̶ ũgũ̶ masu̶ ñati ãni?</s>
      <s id="b.MAT.8.27.2">Minore to yicõari, sabesere quẽne ĩ tu̶jarotijama, ĩre ajiaja —gãmerã yiyujarã ĩna.</s>
     </seg>
     <seg type="verse" id="b.MAT.8.28">
      <s id="b.MAT.8.28.1">U̶tabu̶cu̶ra gajejacatu̶aju̶ Gadara vãme cu̶ti maca tu̶ju̶ ejayujarã.</s>
      <s id="b.MAT.8.28.2">To ĩna ejarone, masa rijariarãre ĩna yujereariaviju̶re ju̶arã ũ̶mu̶a budiayujarã.</s>
      <s id="b.MAT.8.28.3">To bajicõari, Jesús tu̶re ejarũ̶gũ̶ ejayujarã.</s>
      <s id="b.MAT.8.28.4">Ju̶arãju̶ne vãtia sãñarã ñari, bu̶to guayujarã.</s>
      <s id="b.MAT.8.28.5">To bajiro ĩna bajijare, rẽtomasiña mañuju.</s>
     </seg>
     <seg type="verse" id="b.MAT.8.29">
      <s id="b.MAT.8.29.1">Jesúre ĩarãne, ado bajiro yiavasãñujarã ĩna u̶su̶riju̶re sãñarã, vãtia: —¿No yigu̶ yu̶a tu̶ vadiati Dios macu̶?</s>
      <s id="b.MAT.8.29.2">¡Yu̶are gõjanabiobesa!</s>
      <s id="b.MAT.8.29.3">Rojose yu̶a yise vaja, rojose yu̶are mu̶ yirotirũ̶mu̶ ti ejabetiboajaquẽne, ¿rojose yu̶are yigu̶ vadiati mu̶? —Jesúre yiyujarã vãtia.</s>
     </seg>
     <seg type="verse" id="b.MAT.8.30">
      <s id="b.MAT.8.30.1">To ĩna yiñaro soju̶a jãjarã ecariarã yesea macabañañujarã.</s>
     </seg>
     <seg type="verse" id="b.MAT.8.31">
      <s id="b.MAT.8.31.1">Ĩnare ĩacõari, rũ̶cu̶bu̶ose rãca Jesúre yisẽniñujarã vãtia: —Yu̶are mu̶ bureajama, õa yeseaju̶are yu̶are sãjarotiya —yiyujarã vãtia.</s>
     </seg>
     <seg type="verse" id="b.MAT.8.32">
      <s id="b.MAT.8.32.1">To bajiro ĩre ĩna yijare, —Mu̶are varotiaja yu̶ —vãtiare ĩnare yiyuju Jesús.</s>
      <s id="b.MAT.8.32.2">To ĩ yirone, ju̶arãju̶rene ĩna u̶su̶riju̶re sãñaboariarã budicoasujarã yuja, yeseaju̶are sãjaroana.</s>
      <s id="b.MAT.8.32.3">Ĩna sãjarone, buro ũmaroja vacõari, u̶tabu̶cu̶raju̶ ĩna ñaro cõrone rearoderujacõa tu̶jasujarã, vãtia ĩnare ĩna sãjajare.</s>
     </seg>
     <seg type="verse" id="b.MAT.8.33">
      <s id="b.MAT.8.33.1">Yeseare coderimasa, to bajiro ĩna bajisere ĩacõari, ũmacoasujarã, ĩna ya macaju̶ vana.</s>
      <s id="b.MAT.8.33.2">To bajicõari, vãtia sãñaboariarã ĩna yiecose ñaro cõrone ti macanare gotijeocõañujarã ĩna.</s>
     </seg>
     <seg type="verse" id="b.MAT.8.34">
      <s id="b.MAT.8.34.1">Tire ajicõari, Jesúre ĩarã vasujarã ĩna, ti macana jediro.</s>
      <s id="b.MAT.8.34.2">Ĩ tu̶ ejacõari, ĩre güirã, rũ̶cu̶bu̶ose rãca ĩre varotiyujarã.</s>
     </seg>
    </div>
    <div type="chapter" id="b.MAT.9">
     <seg type="verse" id="b.MAT.9.1">
      <s id="b.MAT.9.1.1">To bajiro ĩre ĩna yijare, u̶tabu̶cu̶ra gajejacatu̶aju̶ tudijẽa ejacoasuju Jesús, ĩ ya macaju̶.</s>
     </seg>
     <seg type="verse" id="b.MAT.9.2">
      <s id="b.MAT.9.2.1">Ti macaju̶ ĩ ñaro, micagũ̶re rijarã ãmivariaju̶ joeju̶ ĩre ãmiejayujarã.</s>
      <s id="b.MAT.9.2.2">“Ĩre ĩamaicõari, ĩre catioru̶cu̶mi” ĩna yitu̶oĩasere ĩamasicõari, micagũ̶ju̶are ado bajiro ĩre yiyuju Jesús: —Yu̶ maigũ̶, tu̶oĩatutuaya.</s>
      <s id="b.MAT.9.2.3">Rojose mu̶ yirere mu̶re masiriocõaja yu̶ —ĩre yiyuju Jesús.</s>
     </seg>
     <seg type="verse" id="b.MAT.9.3">
      <s id="b.MAT.9.3.1">To ĩ yisere ajicõari, ti macana sĩgũ̶ri Dios ĩ rotimasire gotimasiorimasa ado bajiro tu̶oĩañujarã: “To bajise ĩ ñagõjama, Diore ĩre rũ̶cu̶bu̶obecu̶ yami”, yitu̶oĩañujarã ĩna.</s>
     </seg>
     <seg type="verse" id="b.MAT.9.4">
      <s id="b.MAT.9.4.1">To bajiro ĩna yitu̶oĩasere ĩamasicõari, ado bajiro ĩnare yiyuju Jesús: —“ ‘Diore bajiro masa rojose ĩna yisere masiriomasiaja’ yisocaami”, yu̶re yitu̶oĩaboaja mu̶a.</s>
     </seg>
     <seg type="verse" id="b.MAT.9.5">
      <s id="b.MAT.9.5.1">“Rojose mu̶ yisere masiriocõaja” yu̶ yicõa tu̶jajama, “Socu̶ yami.</s>
      <s id="b.MAT.9.5.2">Socu̶ me yami”, yu̶re yiĩamasigũ̶ magũ̶mi.</s>
      <s id="b.MAT.9.5.3">To bajiboarine, micagũ̶re, “Vũ̶mu̶rũ̶gũ̶cõari, vasa” ĩre yu̶ yijama, “Socu̶ me yami.</s>
      <s id="b.MAT.9.5.4">Rojose ĩ yirere masiriocõami”, yu̶re yiĩamasirãja mu̶a.</s>
     </seg>
     <seg type="verse" id="b.MAT.9.6">
      <s id="b.MAT.9.6.1">To bajiri, “ ‘Dios ĩ roticõacacu̶ ñari, Diore bajirone masare rojose ĩna yisere masiriomasigũ̶ ñaami’ yu̶re yiĩamasiato” yigu̶, ãni micagũ̶re ado bajiro yaja yu̶: Vũ̶mu̶rũ̶gũ̶ña mu̶.</s>
      <s id="b.MAT.9.6.2">Mu̶ jesariju̶re ãmiña.</s>
      <s id="b.MAT.9.6.3">To yicõari, mu̶ ya viju̶ tudiasa, ĩre yaja yu̶ —ĩre yiyuju Jesús.</s>
     </seg>
     <seg type="verse" id="b.MAT.9.7">
      <s id="b.MAT.9.7.1">To ĩre ĩ yirone, micagũ̶ ñaboar'i, vũ̶mu̶rũ̶gũ̶cõari, ĩ jesariju̶re ãmi, ĩ ya viju̶ vacoasuju ĩ yuja.</s>
     </seg>
     <seg type="verse" id="b.MAT.9.8">
      <s id="b.MAT.9.8.1">To bajiro Jesús ĩ yisere ĩau̶cacoasujarã masa.</s>
      <s id="b.MAT.9.8.2">“Ti ũnire ĩabetirũgũcaju̶ mani.</s>
      <s id="b.MAT.9.8.3">Ãni, Dios ĩ masise rãca yigu̶ yami” yitu̶oĩacõari, “Quẽnaro yaja mu̶”, Diore ĩre yivariquẽnañujarã ĩna.</s>
     </seg>
     <seg type="verse" id="b.MAT.9.9">
      <s id="b.MAT.9.9.1">Micagũ̶re catiogajano vagu̶ne, Mateo vãme cu̶tigu̶re yu̶re ĩabu̶jacami Jesús.</s>
      <s id="b.MAT.9.9.2">U̶ju̶re gãjoa sẽnibosarimasu̶ ñacaju̶ yu̶.</s>
      <s id="b.MAT.9.9.3">Gãjoa sẽnirã ĩna rujiriju̶re gãjoa sẽnirujicaju̶.</s>
      <s id="b.MAT.9.9.4">To yu̶ yiñaro ĩacõari, —Yu̶re ajisu̶yaya —yu̶re yicami Jesús.</s>
      <s id="b.MAT.9.9.5">To bajiro ĩ yisere ajicõari, ĩre su̶yacoacaju̶ yu̶ yuja.</s>
     </seg>
     <seg type="verse" id="b.MAT.9.10">
      <s id="b.MAT.9.10.1">Yu̶ ya viju̶ ejacaju̶ yu̶a.</s>
      <s id="b.MAT.9.10.2">To ejacõari, bacaju̶ yu̶a.</s>
      <s id="b.MAT.9.10.3">Yu̶ rãca barã ejacana, jãjarã ñacama.</s>
      <s id="b.MAT.9.10.4">Yu̶ yicatore bajiro rojose yirã, u̶ju̶re gãjoa sẽnibosarimasa, to yicõari, gãjerã, “Rojose yirã ñaama” masare yiĩarã quẽne ñacama.</s>
      <s id="b.MAT.9.10.5">Jesús buerimasa quẽne ñacama.</s>
     </seg>
     <seg type="verse" id="b.MAT.9.11">
      <s id="b.MAT.9.11.1">To yu̶a bajirone, ejacama fariseo masa.</s>
      <s id="b.MAT.9.11.2">Ĩna ñacama, Moisére Dios ĩ roticũmasirere bu̶to ajirũ̶cu̶bu̶orã, rojose yirã rãca ñaru̶amena.</s>
      <s id="b.MAT.9.11.3">Ejacõari, yu̶a bañasere ĩacõari, yu̶ rãcanare Jesús buerimasare ĩnare sẽniĩacama: —¿No yigu̶ mu̶are buegu̶ma, ãnoa rojose yirã rãca bati? —yicama ĩna.</s>
     </seg>
     <seg type="verse" id="b.MAT.9.12">
      <s id="b.MAT.9.12.1">To bajiro ĩna yisere ajicõari, ado bajiro ĩnare cu̶dicami Jesús, fariseo masare: —Catiquẽnarãma, u̶co yigu̶re bojamenama.</s>
      <s id="b.MAT.9.12.2">Rijaye cu̶tirã rĩne ĩre bojarãma ĩna.</s>
      <s id="b.MAT.9.12.3">To bajiro bajiaja yu̶re quẽne.</s>
      <s id="b.MAT.9.12.4">“Rojosere yirã me ñaja yu̶a”, yirãma, yu̶re bojamenama.</s>
      <s id="b.MAT.9.12.5">“Rojose yirã ñaja yu̶a” yirã rĩne yu̶re bojarãma.</s>
     </seg>
     <seg type="verse" id="b.MAT.9.13">
      <s id="b.MAT.9.13.1">Dios oca masa ĩna ucamasirere ado bajiro quẽnaro tu̶oĩaña mu̶a.</s>
      <s id="b.MAT.9.13.2">Ado bajiro gotiaja ti: “Gãjerãre mu̶a ĩamaisere bojaja yu̶.</s>
      <s id="b.MAT.9.13.3">Gãjerãre mu̶a ĩamaibetijama, vaibu̶cu̶rã ecariarãre sĩacõari, yu̶re mu̶a soemu̶oboajaquẽne, ñie vaja manoja ti”, yigotiaja Dios oca, masa ĩna ucamasire.</s>
      <s id="b.MAT.9.13.4">Quẽnaro yirãre jigu̶ me, adi macaru̶cu̶roju̶re vadicaju̶ yu̶.</s>
      <s id="b.MAT.9.13.5">Rojose yirãre, “Rojose ĩna yisere yitu̶jato” yigu̶, vadicaju̶ yu̶.</s>
      <s id="b.MAT.9.13.6">To bajiri to bajiro yitu̶oĩagũ̶ ñari, ãnoa rãca bagu̶ yaja yu̶ —ĩnare yicami Jesús.</s>
     </seg>
     <seg type="verse" id="b.MAT.9.14">
      <s id="b.MAT.9.14.1">Juan vãme cu̶tigu̶, masare oco rãca bautizarimasu̶ buerã, Jesús tu̶ju̶ ejacama ĩna.</s>
      <s id="b.MAT.9.14.2">To bajicõari, ado bajise ĩre sẽniĩacama: —Yu̶a quẽne, fariseo masa quẽne, mani ñicu̶a ĩna yimasiriarore bajiro Diore yu̶a sẽnirirũ̶mu̶rirema bare babetirũgũaja yu̶a.</s>
      <s id="b.MAT.9.14.3">¿No yirã tire yibeati mu̶ buerãma? —ĩre yicama Juan buerimasa.</s>
     </seg>
     <seg type="verse" id="b.MAT.9.15">
      <s id="b.MAT.9.15.1">To ĩna yisere ajicõari, ado bajiro ĩnare gotimasiocami Jesús: —Sĩgũ̶ ĩ ãmosiarirũ̶mu̶re ĩre variquẽnaejarẽmorã ñarãma.</s>
      <s id="b.MAT.9.15.2">To ĩ ũmato yiñaro cõro ĩre variquẽnaejarẽmorãma.</s>
      <s id="b.MAT.9.15.3">Ĩnare bajiro bajiama yu̶ buerã.</s>
      <s id="b.MAT.9.15.4">Yu̶ rãca ñari, variquẽnacõa ñaama.</s>
      <s id="b.MAT.9.15.5">“Su̶tiritimena ñari, no yirã bare babeticõa yimenama”, yimasire ñaja.</s>
      <s id="b.MAT.9.15.6">To bajiboarine, cojorũ̶mu̶ yu̶re ĩna ñiavato ĩacõari, bare bamenane Diore sẽniru̶arãma, “Mani su̶tiritisere ĩacõari, quẽnaro manire ejarẽmoato Dios” yirã.</s>
     </seg>
     <seg type="verse" id="b.MAT.9.16">
      <s id="b.MAT.9.16.1">Mame oca yu̶ gotimasiose ricati ti ñajare, yu̶ ye rãca mani ñicu̶a ĩna yimasirere mu̶a tu̶oĩavu̶ojama, quẽnabeaja.</s>
      <s id="b.MAT.9.16.2">Sudiro bu̶cu̶ase ti vojama, mamagasero rãca seretumasimenaja mani.</s>
      <s id="b.MAT.9.16.3">Mamagaserone mani seretujama, mani coero bero carato tũ̶atutu vatone bu̶cu̶aseju̶a vocoatoja.</s>
      <s id="b.MAT.9.16.4">Bu̶cu̶ase, mamase rãca mani seretumasibetore bajirone, mame oca yu̶ gotimasiosere, mani ñicu̶a oca rãca tu̶oĩavu̶obesa mu̶a.</s>
     </seg>
     <seg type="verse" id="b.MAT.9.17">
      <s id="b.MAT.9.17.1">To bajirone bajiaja u̶ye oco quẽne.</s>
      <s id="b.MAT.9.17.2">Mame u̶ye ocore, vaibu̶cu̶gaserone quẽnoriajoa bu̶cu̶joaju̶are jiomenaja mani.</s>
      <s id="b.MAT.9.17.3">Bu̶cu̶joaju̶re mani jiojama, jãmu̶sĩnituca yiro, yivocõaroja tijoaju̶are.</s>
      <s id="b.MAT.9.17.4">To bajiro mani yijama, u̶ye ocore, vaibu̶cu̶gaserone quẽnoriajoare quẽne, to bajirone yireacõa tu̶jana yirãja mani.</s>
      <s id="b.MAT.9.17.5">“To bajirobe” yirãma, mame u̶ye ocore vaibu̶cu̶gaserone quẽnoriajoa, mamajoaju̶are jiore ñaroja.</s>
      <s id="b.MAT.9.17.6">To yicõari, u̶ye oco, vaibu̶cu̶gaserone quẽnoriajoa quẽne, cojoro cõro quẽnaro ñaru̶aroja.</s>
      <s id="b.MAT.9.17.7">To bajiri mame u̶ye ocore, bu̶cu̶joaju̶re mani jiobetore bajiro mame oca yu̶ gotimasiosere, mani ñicu̶a oca rãca tu̶oĩavu̶obesa mu̶a —ĩnare yicami Jesús.</s>
     </seg>
     <seg type="verse" id="b.MAT.9.18">
      <s id="b.MAT.9.18.1">To bajise Jesús ĩ gotiñarone, sĩgũ̶ jud'io masa u̶ju̶ ejacami.</s>
      <s id="b.MAT.9.18.2">Ejacõari, Jesús rĩjoroju̶a gu̶somuniari tuetucami, ĩre rũ̶cu̶bu̶ogu̶.</s>
      <s id="b.MAT.9.18.3">To yigu̶ne, ado bajiro Jesúre yicami: —Yucu̶acane yu̶ maco bajirocacoamo.</s>
      <s id="b.MAT.9.18.4">So tu̶ ejacõari, sore mu̶ moaĩajama, tudicaticoaru̶ocomo so —Jesúre yicami.</s>
     </seg>
     <seg type="verse" id="b.MAT.9.19">
      <s id="b.MAT.9.19.1">To ĩ yisere ajicõari, ĩre su̶yacoacami Jesús.</s>
      <s id="b.MAT.9.19.2">To bajiri yu̶a, ĩ buerimasa quẽne vacaju̶.</s>
     </seg>
     <seg type="verse" id="b.MAT.9.20">
      <s id="b.MAT.9.20.1">To yu̶a vatone, sĩgõ rõmio rijago Jesús su̶yaroju̶a ejarũ̶gũ̶riomo.</s>
      <s id="b.MAT.9.20.2">Gãmorõmi cu̶tigo ñañumo so.</s>
      <s id="b.MAT.9.20.3">Ju̶aãmo cõro, gu̶bo ju̶a jẽnituari cũ̶mari rijañañuju.</s>
      <s id="b.MAT.9.20.4">“Jesús sudiro gaja moaĩaru̶aja yu̶.</s>
      <s id="b.MAT.9.20.5">Ti rĩne bojaja yu̶.</s>
      <s id="b.MAT.9.20.6">To bajiro yu̶ yijama, quẽnaejacoaru̶ocoja yu̶”, yiriomo so.</s>
      <s id="b.MAT.9.20.7">To bajiro yirio ñari, Jesús su̶yaroju̶a ejarũ̶gũ̶cõari, ĩ sudiro gajare moaĩariomo.</s>
     </seg>
     <seg type="verse" id="b.MAT.9.22">
      <s id="b.MAT.9.22.1">So moaĩasere masicõari, ju̶darũ̶gũ̶cami Jesús.</s>
      <s id="b.MAT.9.22.2">To yicõari, ado bajiro sore goticami: —Variquẽnaña yu̶ maigõ.</s>
      <s id="b.MAT.9.22.3">“Ĩ sudiro gajare yu̶ moaĩajama, quẽnaejacoaru̶ocoja yu̶” yu̶re mu̶ yitu̶oĩase ñajare, “Quẽnaejato” mu̶re yibu̶ yu̶ —sore yicami Jesús.</s>
      <s id="b.MAT.9.22.4">To bajiro ĩ yirirĩmarone, quẽnaejacoacamo so yuja.</s>
     </seg>
     <seg type="verse" id="b.MAT.9.23">
      <s id="b.MAT.9.23.1">To yi vanane, u̶ju̶ ya viju̶ ejacoacaju̶ yu̶a, Jesúrãca.</s>
      <s id="b.MAT.9.23.2">Ĩ macore yujeroana, tõroari juti, yioti avasãñacama.</s>
     </seg>
     <seg type="verse" id="b.MAT.9.24">
      <s id="b.MAT.9.24.1">To bajiro ĩna yiñajare, ado bajiro ĩnare yicami: —Budiasa mu̶a.</s>
      <s id="b.MAT.9.24.2">“Bajirocacoajamo” mu̶a yiboago, bajirocabesumo.</s>
      <s id="b.MAT.9.24.3">Cãnigõ yigomo —ĩnare yicami Jesús.</s>
      <s id="b.MAT.9.24.4">To ĩ yijare, ĩre ajacama ĩna, “Bajirocacoamo” yimasirã ñari.</s>
     </seg>
     <seg type="verse" id="b.MAT.9.25">
      <s id="b.MAT.9.25.1">Masa ĩna budiato bero, bajirocario tu̶ju̶ jãjacõari, so ãmore ñiacami Jesús.</s>
      <s id="b.MAT.9.25.2">To ĩ yirone, quẽna tudicaticõari, vũ̶mu̶rũ̶gũ̶coacamo so.</s>
     </seg>
     <seg type="verse" id="b.MAT.9.26">
      <s id="b.MAT.9.26.1">Jesús sore ĩ catiosere ti sitana masa ñaro cõrone gotibatocõañuma ĩna.</s>
     </seg>
     <seg type="verse" id="b.MAT.9.27">
      <s id="b.MAT.9.27.1">Toju̶ ñariarã yu̶a cãnirivi yu̶a tudiatone, caje ĩamena ju̶arã Jesúre avasã su̶yadicama: —U̶ju̶ David ñamasir'i jãnami, “Rotimu̶orũ̶gõru̶cu̶ja mu̶” yigu̶, Dios ĩ cõar'i ñaja mu̶.</s>
      <s id="b.MAT.9.27.2">Yu̶are ĩamaiña —Jesúre yisu̶yacama ĩna.</s>
      <s id="b.MAT.9.27.3">Viju̶ yu̶a sãjaejarone, ĩna quẽne su̶yasãjaejacoacama.</s>
      <s id="b.MAT.9.27.4">To ĩna bajirone, ado bajiro ĩnare sẽniĩacami Jesús: —“Yu̶a caje ĩabetire ‘Ĩato’ yigu̶, yu̶are ejarẽmomasigũ̶mi”, ¿yu̶re yitu̶oĩati mu̶a? —ĩnare yicami Jesús. —Yu̶a u̶ju̶, to bajirone mu̶re yitu̶oĩaja yu̶a —ĩre yicu̶dicama.</s>
     </seg>
     <seg type="verse" id="b.MAT.9.29">
      <s id="b.MAT.9.29.1">To ĩna yijare, ĩna cajere moaĩagũ̶ne ado bajiro yicami Jesús: —“Manire catioru̶cu̶mi” yu̶re mu̶a yitu̶oĩase su̶orine mu̶are ĩarotiaja yu̶ —ĩnare yicami.</s>
     </seg>
     <seg type="verse" id="b.MAT.9.30">
      <s id="b.MAT.9.30.1">To ĩ yirone, ĩacõacama.</s>
      <s id="b.MAT.9.30.2">To yicõari, ado bajiro ĩnare goticami Jesús: —Gãjerãre gotibetimasucõama mu̶a —ĩnare yiboacami.</s>
     </seg>
     <seg type="verse" id="b.MAT.9.31">
      <s id="b.MAT.9.31.1">To bajiro ĩ yiboajaquẽne, ti sitana jedirore gotibatocõañujarã ĩna.</s>
     </seg>
     <seg type="verse" id="b.MAT.9.32">
      <s id="b.MAT.9.32.1">Ĩamena ñaboariarã ĩna budirirĩmarone, ejacama gãjerã, ñagõbecu̶re ãmiejarã, vãti ĩ u̶su̶ju̶re sãjacõari, ĩre ñagõrotibetir'ire.</s>
     </seg>
     <seg type="verse" id="b.MAT.9.33">
      <s id="b.MAT.9.33.1">Jesús, vãtire ĩ burocarone, ñagõbecu̶ ñaboar'i, ñagõcoacami yuja.</s>
      <s id="b.MAT.9.33.2">Tire ĩacõari, no yimasibeticama masa: —Adoju̶re, Israel sitaju̶re, ado bajise yigu̶re ĩaña manirũgũmu̶ maji —yicama ĩna.</s>
     </seg>
     <seg type="verse" id="b.MAT.9.34">
      <s id="b.MAT.9.34.1">Fariseo masaju̶ama, ado bajiro yicama: —Ãni, vãtia u̶ju̶ ĩ masise rãca vãtiare bureaami —yicama ĩna.</s>
     </seg>
     <seg type="verse" id="b.MAT.9.35">
      <s id="b.MAT.9.35.1">Ti sitaju̶ gotimasiocudijeocami Jesús.</s>
      <s id="b.MAT.9.35.2">Tocãrãca maca masa Dios ocare ĩna bueriviriju̶re sãjacõari, oca quẽnasere masare ĩnare gotimasiocami.</s>
      <s id="b.MAT.9.35.3">“U̶ju̶ Dios yarã quẽnaro ĩ yirona mu̶a ñaru̶ajama, rojose mu̶a yisere yitu̶jacõari, yu̶re ajitirũ̶nu̶ña”, ĩnare yigotimasiocami.</s>
      <s id="b.MAT.9.35.4">To yicõari, rijaye cu̶tirãre jediro catiocami.</s>
     </seg>
     <seg type="verse" id="b.MAT.9.36">
      <s id="b.MAT.9.36.1">Oveja, u̶ju̶ manare bajiro bajirã ñacama ĩna masa.</s>
      <s id="b.MAT.9.36.2">No yimasibetiboana tu̶oĩagõjanabidirã ñacama.</s>
      <s id="b.MAT.9.36.3">To bajiro ĩna bajisere ĩacõari, ĩnare ĩamaicami Jesús.</s>
     </seg>
     <seg type="verse" id="b.MAT.9.37">
      <s id="b.MAT.9.37.1">To bajiro ĩna bajisere ĩagũ̶ ñari, ado bajiro yu̶are yicami: —Ote jairo bu̶cu̶aroja.</s>
      <s id="b.MAT.9.37.2">To bajiboarine, mojoroaca ñarãma tire juarimasa.</s>
     </seg>
     <seg type="verse" id="b.MAT.9.38">
      <s id="b.MAT.9.38.1">To bajiro ti bajijare, ote u̶ju̶re sẽniña, ĩre moabosarimasa cõato ĩ yirã —yu̶are yicami Jesús.</s>
     </seg>
    </div>
    <div type="chapter" id="b.MAT.10">
     <seg type="verse" id="b.MAT.10.1">
      <s id="b.MAT.10.1.1">Cojorũ̶mu̶ ĩ buerimasare yu̶are ju̶aãmo cõro, gu̶bo ju̶a jẽnituarirãcu̶ ñarãre jirẽocami Jesús.</s>
      <s id="b.MAT.10.1.2">Yu̶are jirẽocõari, ado bajiro yicami: —Masa u̶su̶riju̶ sãñarãre vãtiare, “Budiya” mu̶a yijama, budiru̶arãma.</s>
      <s id="b.MAT.10.1.3">Rijaye cu̶tirãre quẽne, “Catiya” mu̶a yijama, caticoaru̶arãma —yu̶are yicami Jesús.</s>
     </seg>
     <seg type="verse" id="b.MAT.10.2">
      <s id="b.MAT.10.2.1">Ju̶aãmo cõro, gu̶bo ju̶a jẽnituarirãcu̶ ñacaju̶ yu̶a, “Yu̶ ocare gotimasiocudiba” Jesús ĩ yicana.</s>
      <s id="b.MAT.10.2.2">Ado bajiro vãme cu̶tirã ñacaju̶ yu̶a: Simón vãme cu̶tiboacacu̶, Pedro vãme cu̶tigu̶, ĩ bedi Andrés ñacama.</s>
      <s id="b.MAT.10.2.3">To yicõari, Zebedeo rĩa ñacama Santiago, ĩ bedi Juan.</s>
      <s id="b.MAT.10.2.4">Gãjerã, Felipe, Bartolomé, Tomás, yu̶ Mateo vãme cu̶tigu̶, u̶ju̶re gãjoa sẽnibosarimasu̶ ñaboacacu̶ ñacaju̶.</s>
      <s id="b.MAT.10.2.5">Alfeo macu̶ Santiago, to yicõari, Tadeo vãme cu̶tigu̶, gãji ñacami Simón vãme cu̶tigu̶, celote yere tu̶oĩaboar'i.</s>
      <s id="b.MAT.10.2.6">Tu̶sagu̶ Judas Iscariote vãme cu̶ticami.</s>
      <s id="b.MAT.10.2.7">Ĩ ñañumi Jesúre ĩsirocarocu̶.</s>
     </seg>
     <seg type="verse" id="b.MAT.10.5">
      <s id="b.MAT.10.5.1">To bajiri yu̶a, ju̶aãmo cõro, gu̶bo ju̶a jẽnituarirãcu̶re ado bajiro yu̶are gotimasiocudiroticami Jesús: —Jud'io masa me ĩna ñarimacari gotimasiocudibeja mu̶a.</s>
      <s id="b.MAT.10.5.2">Samaria sita ñarimacarire quẽne vabeja mu̶a —yu̶are yicami.</s>
     </seg>
     <seg type="verse" id="b.MAT.10.6">
      <s id="b.MAT.10.6.1">—Israel sitana tu̶ju̶are vasa.</s>
      <s id="b.MAT.10.6.2">Ĩna ñarãma Dios yarã ñaboariarã, oveja yayirãre bajiro bajirã —yicami.</s>
     </seg>
     <seg type="verse" id="b.MAT.10.7">
      <s id="b.MAT.10.7.1">—“Diore rotibosarocu̶ ĩ rotisu̶oroti mojoroaca ru̶yaja.</s>
      <s id="b.MAT.10.7.2">U̶ju̶ Dios yarã quẽnaro ĩ yirona mu̶a ñaru̶ajama, rojose mu̶a yisere yitu̶jacõari, Jesúre ajitirũ̶nu̶ña” yigotimasiocudiba mu̶a.</s>
     </seg>
     <seg type="verse" id="b.MAT.10.8">
      <s id="b.MAT.10.8.1">Gase boarãre mu̶a ĩajama, ĩnare catioba mu̶a.</s>
      <s id="b.MAT.10.8.2">Gãjerã no bojase rijaye cu̶tirãre quẽne ĩnare catioba.</s>
      <s id="b.MAT.10.8.3">Rijariarãre tudicatioba.</s>
      <s id="b.MAT.10.8.4">Masa u̶su̶riju̶ sãñarãre vãtiare quẽne ĩnare bureaba.</s>
      <s id="b.MAT.10.8.5">Vaja manone to yirotire mu̶are u̶joaja yu̶.</s>
      <s id="b.MAT.10.8.6">To bajiri, vaja sẽnimenane, mu̶a quẽne gotimasiocudi, rijaye cu̶tirãre catio, ĩna u̶su̶riju̶ sãñarãre vãtiare ĩnare burea, yicudiru̶arãja mu̶a —yu̶are yicami Jesús.</s>
     </seg>
     <seg type="verse" id="b.MAT.10.9">
      <s id="b.MAT.10.9.1">—Mu̶a vaja yiroti gãjoa juaábeja.</s>
     </seg>
     <seg type="verse" id="b.MAT.10.10">
      <s id="b.MAT.10.10.1">To yicõari, bare sãriajoari juaábeja mu̶a.</s>
      <s id="b.MAT.10.10.2">Sudi mu̶a sãñasene sãñacõari, vaja.</s>
      <s id="b.MAT.10.10.3">Gajeye gu̶bo sudi mu̶a vasoaroti juaábeja.</s>
      <s id="b.MAT.10.10.4">Tueriayucú̶rire quẽne juaábeja.</s>
      <s id="b.MAT.10.10.5">No bojarã gãjerãre moabosarimasa, vaja bu̶jarãma.</s>
      <s id="b.MAT.10.10.6">To bajirone bajiru̶aroja mu̶are quẽne.</s>
      <s id="b.MAT.10.10.7">Ĩnare mu̶a gotimasiose vajane ĩsiecoru̶arãja mu̶a quẽne —yu̶are yicami Jesús.</s>
     </seg>
     <seg type="verse" id="b.MAT.10.11">
      <s id="b.MAT.10.11.1">—Jairimaca, mojorimacare ejarã, quẽnaro yigu̶re macama mu̶a.</s>
      <s id="b.MAT.10.11.2">Ĩre bu̶jacõari, ĩ tu̶ cãnima.</s>
      <s id="b.MAT.10.11.3">Ti macanare mu̶a gotimasiojama, ĩ tu̶ rĩne ñama maji, gajeroju̶ mu̶a varoto rĩjoro.</s>
     </seg>
     <seg type="verse" id="b.MAT.10.12">
      <s id="b.MAT.10.12.1">Viju̶ ejarã, “¿Ñati mu̶a?” yisẽniĩacõari, “Quẽnaro ñaña mu̶a”, yiba.</s>
     </seg>
     <seg type="verse" id="b.MAT.10.13">
      <s id="b.MAT.10.13.1">To mu̶a yirone, ti viana quẽnaro mu̶are ĩna bocaãmijama, mu̶a yirore bajiro quẽnaro ñaru̶arãma.</s>
      <s id="b.MAT.10.13.2">Quẽnaro mu̶are ĩna bocaãmibetijama, “ ‘Quẽnaro ñaña’ yu̶a yibetiriarãre bajirone ñacõaña mu̶a” ĩnare yi, vacoaja mu̶a.</s>
     </seg>
     <seg type="verse" id="b.MAT.10.14">
      <s id="b.MAT.10.14.1">Mu̶are quẽnaro ĩna bocaãmibetijama, to yicõari mu̶a gotisere ĩna ajiru̶abetijaquẽne, ti vire ñabeja.</s>
      <s id="b.MAT.10.14.2">Ti vire budicõari, sitare gu̶bo sudi tuyasere varereaba.</s>
      <s id="b.MAT.10.14.3">“Quẽnaro yu̶are bocaãmibeticõari, yu̶are mu̶a ajiru̶abetijare, rojose mu̶are yiru̶cu̶mi Dios” yirã, to bajiro yiru̶arãja mu̶a.</s>
     </seg>
     <seg type="verse" id="b.MAT.10.15">
      <s id="b.MAT.10.15.1">Riojo mu̶are gotiaja yu̶.</s>
      <s id="b.MAT.10.15.2">Ti macana mu̶are ĩna ajiru̶abeti vaja Dioju̶ama, rojose ĩnare yiru̶cu̶mi masare ĩ beserirũ̶mu̶ ti ejaro.</s>
      <s id="b.MAT.10.15.3">Sodoma macana ñamasiriarã rẽtobu̶saro rojose tãmu̶oru̶arãma ĩna, mu̶are quẽnaro bocaãmimenama —yu̶are yicami Jesús.</s>
     </seg>
     <seg type="verse" id="b.MAT.10.16">
      <s id="b.MAT.10.16.1">Quẽna ado bajiro ĩ buerãre yu̶are yicami Jesús: —Ovejare, buyairoa vatoaju̶ güioroju̶ ĩnare cõagũ̶re bajiro mu̶are gotimasiocudirotiaja yu̶.</s>
      <s id="b.MAT.10.16.2">To bajiri mu̶a ñagõroto rĩjoro, quẽnaro tu̶oĩama.</s>
      <s id="b.MAT.10.16.3">To yicõari, mu̶are rojose ĩna yiboajaquẽne, mu̶aju̶ama quẽnaseju̶are yirã rĩne ñacõama.</s>
     </seg>
     <seg type="verse" id="b.MAT.10.17">
      <s id="b.MAT.10.17.1">Ado bajiro bajiroti ñajare, quẽnaro tu̶oĩama mu̶a: Mu̶are ñejecõari, Dios ocare ĩna bueriviriju̶ u̶jarã rĩjoroju̶a mu̶are juaáru̶arãma ĩna.</s>
      <s id="b.MAT.10.17.2">Toju̶ mu̶are bajeru̶arãma.</s>
     </seg>
     <seg type="verse" id="b.MAT.10.18">
      <s id="b.MAT.10.18.1">To yicõari, yu̶ ocare mu̶a gotimasiojare, macari u̶jarã rĩjoroju̶a mu̶are juaáru̶arãma ĩna.</s>
      <s id="b.MAT.10.18.2">To yi vanane, u̶jarã ñamasurã rĩjoroju̶a mu̶are juaáru̶arãma.</s>
      <s id="b.MAT.10.18.3">To bajiro mu̶are ĩna yijare, u̶jarãre, to yicõari, jud'io masa mere yu̶ ocare gotiru̶arãja mu̶a.</s>
     </seg>
     <seg type="verse" id="b.MAT.10.19">
      <s id="b.MAT.10.19.1">U̶jarã rĩjoroju̶a mu̶are ĩna juaejaro, “¿No bajiro ñagõrãti yu̶a?”, yitu̶oĩarejaibeja mu̶a.</s>
      <s id="b.MAT.10.19.2">“Ñagõña” mu̶are ĩna yirirĩmarone, mani jacu̶ Dios ĩ cõagũ̶, Esp'iritu Santo ĩ ejarẽmose rãca “Ado bajiro gotiru̶arãja yu̶a” yimasiru̶arãja mu̶a —yu̶are yicami Jesús.</s>
     </seg>
     <seg type="verse" id="b.MAT.10.21">
      <s id="b.MAT.10.21.1">Quẽna ado bajiro yu̶are yicami Jesús: —Yu̶ yere ajiterãre güiose ĩna yisere ĩaru̶arãja mu̶a.</s>
      <s id="b.MAT.10.21.2">Sĩgũ̶ rĩa ñaboarine, “Ĩnare sĩato” yirã, ñejerotiru̶arãma ĩna.</s>
      <s id="b.MAT.10.21.3">To yicõari, jacu̶a quẽne, “Yu̶a rĩare sĩato” yirã, ĩna rĩare ñejerotiru̶arãma.</s>
      <s id="b.MAT.10.21.4">Ĩna rĩaju̶a quẽne, ĩna jacu̶are ajijũnisinicõari, gãjerãre sĩarotiru̶arãma ĩna.</s>
     </seg>
     <seg type="verse" id="b.MAT.10.22">
      <s id="b.MAT.10.22.1">Yu̶ ocare mu̶a goticudijare, jediro masa mu̶are ĩateru̶arãma.</s>
      <s id="b.MAT.10.22.2">To bajiro ĩna yiboajaquẽne, no bojarã yu̶re ajitirũ̶nu̶ tu̶jamenarema, rojose tãmu̶otu̶jabetiriaroju̶ ĩna varoti ñaboarere ĩnare yirẽtobosaru̶cu̶mi Dios.</s>
     </seg>
     <seg type="verse" id="b.MAT.10.23">
      <s id="b.MAT.10.23.1">Cojo maca mu̶are rojose ĩna yijama, gaje macaju̶ rudiaja mu̶a.</s>
      <s id="b.MAT.10.23.2">Riojo mu̶are gotiaja yu̶.</s>
      <s id="b.MAT.10.23.3">Jediro Israel sitaju̶re ñarimacarire mu̶a goticudijeoroto rĩjoro, yu̶, Dios ĩ roticõacacu̶, adi macaru̶cu̶roju̶re tudiejaru̶cu̶ja yu̶.</s>
     </seg>
     <seg type="verse" id="b.MAT.10.24">
      <s id="b.MAT.10.24.1">Ĩnare buegu̶ rẽtobu̶saro masirã me ñaama ĩ buerã.</s>
      <s id="b.MAT.10.24.2">To bajiboarine, quẽnaro ĩna buejeocõajama, ĩnare buerimasu̶re bajirone masirãma ĩna quẽne.</s>
     </seg>
     <seg type="verse" id="b.MAT.10.25">
      <s id="b.MAT.10.25.1">“Yu̶are buegu̶re bajiro yu̶a bajijama, quẽnaja”, yitu̶oĩaroti ñaja.</s>
      <s id="b.MAT.10.25.2">To bajicõari, ĩre moabosarimasare quẽne, “Yu̶a u̶ju̶re bajiro yu̶a bajijama, quẽnaja”, yitu̶oĩaroti ñaja.</s>
      <s id="b.MAT.10.25.3">To bajiro ti bajijare, yu̶re mu̶a u̶ju̶re Beelzebú yu̶re ĩna vãme yitud'ijama, yu̶ yarã mu̶a ñajare, rẽtoro rojose mu̶are yitud'iru̶arãma ĩna —yu̶are yicami Jesús.</s>
     </seg>
     <seg type="verse" id="b.MAT.10.26">
      <s id="b.MAT.10.26.1">Quẽna ado bajiro ĩ buerãre yu̶are yicami Jesús: —Rojose mu̶are ĩna yitud'iboajaquẽne, ĩnare güibeja mu̶a.</s>
      <s id="b.MAT.10.26.2">“Masa ĩna ĩabeto yitud'irã yaja” mu̶are ĩna yiboajaquẽne, Dioju̶ama, ĩacõaru̶cu̶mi.</s>
      <s id="b.MAT.10.26.3">Ñieju̶a masa ĩna yirudise maja, Diorema.</s>
      <s id="b.MAT.10.26.4">Adirũ̶mu̶ri masa ĩna masibeti jediro, Dios ĩ beserirũ̶mu̶ ti ejaro, “Quẽnaro tire masiato” yigu̶, gotiru̶cu̶mi.</s>
     </seg>
     <seg type="verse" id="b.MAT.10.27">
      <s id="b.MAT.10.27.1">Masa ĩna ajibeto yayioroaca mu̶are yu̶ gotisere “Jediro ajiato” yirã, gotibatoru̶arãja mu̶a.</s>
     </seg>
     <seg type="verse" id="b.MAT.10.28">
      <s id="b.MAT.10.28.1">Mu̶are sĩaru̶arãre güibeja mu̶a.</s>
      <s id="b.MAT.10.28.2">Mu̶a u̶su̶riju̶rema sĩamasimenama ĩna.</s>
      <s id="b.MAT.10.28.3">Dioju̶are mu̶a güijama, quẽnaja.</s>
      <s id="b.MAT.10.28.4">Ĩ ñaami mani catisere rotigu̶.</s>
      <s id="b.MAT.10.28.5">Ĩ masu masiami.</s>
      <s id="b.MAT.10.28.6">To bajiri rojose tãmu̶otu̶jabetiriaroju̶ mu̶are reamasicõami.</s>
     </seg>
     <seg type="verse" id="b.MAT.10.29">
      <s id="b.MAT.10.29.1">Ju̶arã miniare mani vaja yijama, cojotii gãjoatii rãca vaja yire ñaroja ti, mojoroaca vaja cu̶tirã ĩna ñajare.</s>
      <s id="b.MAT.10.29.2">To cõroaca vaja cu̶tiboarine, Dios ĩ rotibetone rijagu̶ magũ̶mi.</s>
     </seg>
     <seg type="verse" id="b.MAT.10.30">
      <s id="b.MAT.10.30.1">Masaju̶are, Dios ĩ ĩajama, jairo vaja cu̶tirãre bajiro manire ĩaami.</s>
      <s id="b.MAT.10.30.2">Manire bu̶to maiami ĩ.</s>
      <s id="b.MAT.10.30.3">To bajiro bajigu̶ ñari, mani ru̶joajoare, cojojoara ru̶yabeto cõĩajeogu̶ ñaami.</s>
      <s id="b.MAT.10.30.4">To bajiri rojose mu̶are yirãre güibeja —ĩ buerãre yu̶are yicami Jesús.</s>
     </seg>
     <seg type="verse" id="b.MAT.10.32">
      <s id="b.MAT.10.32.1">Quẽna ado bajiro yu̶are yicami Jesús: —Masa ĩna ĩaro rĩjoroju̶a, “Jesúre ajitirũ̶nu̶rã ñaja yu̶a” yirãrema, yu̶ quẽne õ vecaju̶ yu̶ jacu̶ ĩ ĩaro rĩjoroju̶a, “Ãnoa ñaama yu̶ yarã”, yiĩoru̶cu̶ja yu̶.</s>
     </seg>
     <seg type="verse" id="b.MAT.10.33">
      <s id="b.MAT.10.33.1">To bajiboarine masa ĩaro rĩjoroju̶a, “Jesúre ajitirũ̶nu̶rã me ñaja yu̶a” ĩna yijama, yu̶ quẽne, õ vecaju̶ yu̶ jacu̶ ĩ ĩaro rĩjoroju̶a, “Yu̶ yarã me ñaama ĩna”, yiru̶cu̶ja yu̶ —yu̶are yicami Jesús.</s>
     </seg>
     <seg type="verse" id="b.MAT.10.34">
      <s id="b.MAT.10.34.1">Quẽna ado bajiro yu̶are yicami Jesús: —“ ‘Quẽnaro ñato masa’ yigu̶, vayumi Jesús”, yu̶re yitu̶oĩabesa mu̶a.</s>
      <s id="b.MAT.10.34.2">Dios ĩ bojabeti yirã, yu̶ ocare ajijũnisinicõari, yu̶re ajitirũ̶nu̶rãre ĩateru̶arãma ĩna.</s>
      <s id="b.MAT.10.34.3">To bajiri ado bajiroju̶a yu̶re yitu̶oĩaña: “ ‘Ĩ su̶orine ricatiri tu̶oĩaru̶arãma’ yigu̶, vayumi Jesús”, yu̶re yitu̶oĩaña.</s>
     </seg>
     <seg type="verse" id="b.MAT.10.35">
      <s id="b.MAT.10.35.1">Ĩ macu̶, yu̶re ĩ ajitirũ̶nu̶jama, ĩ jacu̶ju̶a ĩre ĩateru̶cu̶mi.</s>
      <s id="b.MAT.10.35.2">Jacu̶ju̶a, yu̶re ĩ ajitirũ̶nu̶jama, ĩ macu̶ju̶a, ĩre ĩateru̶cu̶mi.</s>
      <s id="b.MAT.10.35.3">So macoju̶a, yu̶re so ajitirũ̶nu̶jama, so jacoju̶a, sore ĩateru̶ocomo.</s>
      <s id="b.MAT.10.35.4">Jacoju̶a, yu̶re so ajitirũ̶nu̶jama, so macoju̶a, sore ĩateru̶ocomo.</s>
      <s id="b.MAT.10.35.5">So ũmañicoju̶a yu̶re so ajitirũ̶nu̶jama, so jẽjoju̶a, sore ĩateru̶ocomo.</s>
     </seg>
     <seg type="verse" id="b.MAT.10.36">
      <s id="b.MAT.10.36.1">To bajiri sĩgũ̶ yu̶re ajitirũ̶nu̶gũ̶ ĩ ñajare, ĩ yarã ñaboarine, ĩre ĩateru̶arãma.</s>
     </seg>
     <seg type="verse" id="b.MAT.10.37">
      <s id="b.MAT.10.37.1">No bojagu̶ ĩ jacore, ĩ jacu̶re yu̶re ĩ mairo rẽtobu̶saro maigũ̶ma, yu̶ yu̶ ñamasibecu̶mi ĩ ũgũ̶ma.</s>
      <s id="b.MAT.10.37.2">No bojagu̶ ĩ macore, ĩ macu̶re yu̶re ĩ mairo rẽtobu̶saro maigũ̶ma, yu̶ yu̶ ñamasibecu̶mi ĩ ũgũ̶ma.</s>
     </seg>
     <seg type="verse" id="b.MAT.10.38">
      <s id="b.MAT.10.38.1">No bojagu̶, “Jesúre bajiro rojose tãmu̶osu̶yaru̶cu̶ja yu̶” yitu̶oĩabecu̶ma, yu̶ yu̶ ñamasibecu̶mi ĩ ũgũ̶ma.</s>
     </seg>
     <seg type="verse" id="b.MAT.10.39">
      <s id="b.MAT.10.39.1">No bojarã, no ĩna bojarone ñare cu̶tirãma adi macaru̶cu̶ro ñasere ĩavariquẽnacõari, Diore tu̶oĩamenama, Dios ĩ catisere yayibetire cu̶omena ñaru̶arãma ĩna.</s>
      <s id="b.MAT.10.39.2">To bajiboarine, yu̶re ajitirũ̶nu̶rã, yu̶ oca ĩna gotisere ajijũnisinicõari, ĩna sĩarãma, Dios tu̶ quẽnaro ñarona ñarãma —yu̶are yicami Jesús.</s>
     </seg>
     <seg type="verse" id="b.MAT.10.40">
      <s id="b.MAT.10.40.1">Quẽna ado bajiro yu̶are yicami Jesús: —Mu̶are cõagũ̶ yu̶ ñajare, gãjerã tu̶ mu̶a ejaro, quẽnaro mu̶are ĩna yijama, yu̶rene quẽnaro yirã yirãma.</s>
      <s id="b.MAT.10.40.2">Yu̶re quẽnaro yirãma, yu̶re cõacacu̶re quẽnaro yirã yirãma.</s>
     </seg>
     <seg type="verse" id="b.MAT.10.41">
      <s id="b.MAT.10.41.1">“Diore gotirẽtobosarimasu̶ ñagũ̶mi” yimasicõari, quẽnaro ĩre yirã, ĩre gotirẽtobosarimasu̶ Dios tu̶ quẽnase ĩ bu̶jaroto cõrone bu̶jaru̶arãma ĩna quẽne.</s>
      <s id="b.MAT.10.41.2">“Quẽnaro yigu̶ ñaami” yimasicõari, quẽnaro ĩre yirã, quẽnaro yigu̶ Dios tu̶ quẽnase ĩ bu̶jaroto cõrone bu̶jaru̶arãma ĩna quẽne.</s>
     </seg>
     <seg type="verse" id="b.MAT.10.42">
      <s id="b.MAT.10.42.1">Riojo mu̶are gotiaja yu̶.</s>
      <s id="b.MAT.10.42.2">Yu̶re ajisu̶yarã ñamasurã me ĩna ñaboajaquẽne, yu̶re ajitirũ̶nu̶rã ĩna ñajare, quẽnaro ĩnare yirã, to bajiro ĩna yise vaja, vaja bu̶jaru̶arãma ĩna.</s>
      <s id="b.MAT.10.42.3">Ocone ĩnare ĩna ioboajaquẽne, vaja bu̶jaru̶arãma —yu̶are yicami Jesús.</s>
     </seg>
    </div>
    <div type="chapter" id="b.MAT.11">
     <seg type="verse" id="b.MAT.11.1">
      <s id="b.MAT.11.1.1">Yu̶are, ĩ buerãre ju̶aãmo cõro, gu̶bo ju̶a jẽnituarirãcu̶ ñarãre yu̶are ĩ gotimasioro bero, ti sita ñarimacarianare ĩnare gotimasiocudirã vacaju̶ yu̶a, Jesúrãca.</s>
     </seg>
     <seg type="verse" id="b.MAT.11.2">
      <s id="b.MAT.11.2.1">Tirodo Juan vãme cu̶tigu̶, masare oco rãca bautizarimasu̶, tubiberiaviju̶ ñañuju ĩ.</s>
      <s id="b.MAT.11.2.2">Toju̶ ĩ ñarone, Jesús masare ĩ gotimasiocudicati, to yicõari, ĩaĩañamani ĩ yiĩocati queti ĩre ejayuju.</s>
      <s id="b.MAT.11.2.3">Tire ajicõari, ju̶arã ĩ buerimasare cõañumi, “Jesúre sẽniĩaaya” yigu̶.</s>
     </seg>
     <seg type="verse" id="b.MAT.11.3">
      <s id="b.MAT.11.3.1">Yu̶a tu̶ ejacõari, ado bajiro Jesúre sẽniĩacama ĩna: —¿Mu̶ne ñati “Rotimu̶orũ̶gõru̶cu̶mi” yigu̶, Dios ĩ cõar'i, “Yu̶ bero ejaru̶cu̶mi” Juan ĩ yigotimasiocacu̶?</s>
      <s id="b.MAT.11.3.2">¿Gãjire yuroti ñatique maji? —ĩre yisẽniĩacama ĩna.</s>
     </seg>
     <seg type="verse" id="b.MAT.11.4">
      <s id="b.MAT.11.4.1">To ĩna yisẽniĩarone, ado bajiro ĩnare yicu̶dicami Jesús: —Vasa mu̶a.</s>
      <s id="b.MAT.11.4.2">Juan tu̶ju̶ tudiasa.</s>
      <s id="b.MAT.11.4.3">Ĩ tu̶ ejacõari, mu̶a ĩasere, mu̶a ajisere quẽne ĩre gotiba.</s>
     </seg>
     <seg type="verse" id="b.MAT.11.5">
      <s id="b.MAT.11.5.1">Ado bajiro ĩre gotiba mu̶a: “Jesús ĩ masise rãca ĩ yijare, ĩabetiboariarã quẽne ĩama.</s>
      <s id="b.MAT.11.5.2">Rujasagueri vaboariarã quẽne, quẽnaro vama.</s>
      <s id="b.MAT.11.5.3">Gase boariarãre quẽne, ĩna cãmi yatibu̶.</s>
      <s id="b.MAT.11.5.4">Ajimena ñaboariarã quẽne, ajima.</s>
      <s id="b.MAT.11.5.5">Bajireariarã quẽne, tudicatima.</s>
      <s id="b.MAT.11.5.6">To yicõari, maioro bajirã quẽne, Dios oca quẽnasere gotimasio ecoama ĩna”, yigotiba, Juan tu̶ju̶ ejacõari.</s>
     </seg>
     <seg type="verse" id="b.MAT.11.6">
      <s id="b.MAT.11.6.1">To bajiri, “ ‘Quẽnase bu̶jaru̶arãma yu̶re ajitirũ̶nu̶rã, “Socu̶ me yami” yu̶re yitu̶oĩarãma’ yimi”, ĩre yigotiba —ĩnare yicami Jesús, Juan buerimasare.</s>
     </seg>
     <seg type="verse" id="b.MAT.11.7">
      <s id="b.MAT.11.7.1">To bajiro ĩ yisere ajicõari, ĩna vase rãcane, Juan vãme cu̶tigu̶, masare oco rãca bautizarimasu̶ ĩ ñare quetire goticami Jesús, jãjarã ĩre ajisu̶yarãre: —Yucú̶ manoju̶ vana, ¿ñimu̶ ũgũ̶re tu̶oĩa vacati mu̶a?</s>
      <s id="b.MAT.11.7.2">¿Masa ĩna bojasere bajiro yiru̶a tu̶oĩagũ̶re ĩarã vacati mu̶a?</s>
      <s id="b.MAT.11.7.3">“To bajiro tu̶oĩagũ̶ me ñacami”, yimasiaja mu̶a.</s>
     </seg>
     <seg type="verse" id="b.MAT.11.8">
      <s id="b.MAT.11.8.1">¿Ñimu̶ ũgũ̶re tu̶oĩarã vacati mu̶a?</s>
      <s id="b.MAT.11.8.2">¿Quẽnase sudi sãñagũ̶re tu̶oĩa vacati?</s>
      <s id="b.MAT.11.8.3">To bajiro me tu̶oĩariarãja mu̶a.</s>
      <s id="b.MAT.11.8.4">“Quẽnase sudi sãñarãma, quẽnariviriju̶, u̶jarã ya viriju̶ ñarãma”, yimasiaja mani.</s>
     </seg>
     <seg type="verse" id="b.MAT.11.9">
      <s id="b.MAT.11.9.1">¿Ñimu̶ ũgũ̶re tu̶oĩa vacati mu̶a?</s>
      <s id="b.MAT.11.9.2">¿Diore gotirẽtobosarimasu̶re tu̶oĩa vacatique mu̶a?</s>
      <s id="b.MAT.11.9.3">Riojo mu̶are gotiaja yu̶.</s>
      <s id="b.MAT.11.9.4">Gãjerã Diore gotirẽtobosarimasa rẽtoro ñagũ̶re ĩariarãja mu̶a.</s>
     </seg>
     <seg type="verse" id="b.MAT.11.10">
      <s id="b.MAT.11.10.1">Juan ĩ bajirotire gotiro, ado bajise gotiaja Dios oca masa ĩna ucamasire: “ ‘ “Rotimu̶orũ̶gõru̶cu̶mi” yigu̶, mu̶re yu̶ cõaroto rĩjoro, mu̶re gotiyurocu̶re cõasu̶oru̶cu̶ja yu̶ maji’ yami Dios.</s>
      <s id="b.MAT.11.10.2">‘Ĩ ñaru̶cu̶mi ado bajise gotirocu̶: “Yoaro mene ejaru̶cu̶mi ‘Rotimu̶orũ̶gõru̶cu̶mi’ yigu̶, Dios ĩ cõarocu̶.</s>
      <s id="b.MAT.11.10.3">To bajiri rojose Dios ĩ bojabetire yitu̶jacõari, ĩ bojaseju̶are yi yuya mu̶a” yigotirocu̶ ñaru̶cu̶mi’, yami Dios”, yigotiaja Dios oca masa ĩna ucamasire.</s>
     </seg>
     <seg type="verse" id="b.MAT.11.11">
      <s id="b.MAT.11.11.1">Diore gotirẽtobosarimasa ĩna gotimasire rẽtoro ñamasuse ñaja, Juan, Diore ĩ gotirẽtobosaseju̶a.</s>
      <s id="b.MAT.11.11.2">To bajiro ti bajiboajaquẽne, Juan ĩ gotise rẽtoro ñamasuse ñaja yu̶ gotiroticõarã ĩna gotise.</s>
      <s id="b.MAT.11.11.3">“U̶ju̶ Dios yarã quẽnaro ĩ yirona mu̶a ñaru̶ajama, Jesúre ajitirũ̶nu̶ña” ĩna yigotisere yaja yu̶.</s>
      <s id="b.MAT.11.11.4">Ñamasurã ñaama, “Ñamasurã me ñaama Jesús ĩ gotiroticõarã” mu̶a yiĩaboajaquẽne —yicami Jesús, ĩre ajisu̶yarãre.</s>
     </seg>
     <seg type="verse" id="b.MAT.11.12">
      <s id="b.MAT.11.12.1">Quẽna ado bajiro yicami Jesús: —Juan ĩ gotimasiosu̶oriju̶ne, “U̶ju̶ Dios yarã quẽnaro ĩ yirã mu̶a ñaru̶ajama, rojose mu̶a yisere yitu̶jacõari, Jesúre ajitirũ̶nu̶ña” yirere ajicõari, ti josaboajaquẽne, yu̶re ajisu̶ya variquẽnasu̶oadicama masa.</s>
     </seg>
     <seg type="verse" id="b.MAT.11.13">
      <s id="b.MAT.11.13.1">Juan ĩ gotimasiosu̶oroto rĩjoroju̶ne, “Rotimu̶orũ̶gõru̶cu̶mi” yigu̶ Dios ĩ cõarocu̶re goticoayuma ĩna, Diore gotirẽtobosarimasa.</s>
      <s id="b.MAT.11.13.2">Moisére Dios ĩ roticũmasire quẽne, tire gotiaja ti.</s>
     </seg>
     <seg type="verse" id="b.MAT.11.14">
      <s id="b.MAT.11.14.1">“Diore gotirẽtobosarimasu̶ El'ias vãme cu̶timasir'ire bajiro bajigu̶ ejaru̶cu̶mi”, yigotiyujarã ĩna, Diore gotirẽtobosarimasa.</s>
      <s id="b.MAT.11.14.2">To bajiro ĩna yimasirere, “Riojo ucamasiñuma ĩna” mu̶a yitu̶oĩajama, “Juan ĩ ejarotire gotirã yimasiñuma”, yimasiaja mu̶a.</s>
     </seg>
     <seg type="verse" id="b.MAT.11.15">
      <s id="b.MAT.11.15.1">Mu̶a ajimasiru̶ajama, quẽnaro yu̶re ajitirũ̶nu̶ña mu̶a —ĩre ajisu̶yarãre yicami Jesús.</s>
     </seg>
     <seg type="verse" id="b.MAT.11.16">
      <s id="b.MAT.11.16.1">Quẽna ado bajiro ĩre ajisu̶yarãre goticami Jesús: —Ado bajiro yirãre bajiro yirã ñarãja mu̶a, adirodoriana: Daquerã, gãjerã rãca ajeru̶amenare bajiro yirã ñarãja.</s>
      <s id="b.MAT.11.16.2">Ĩna ajeritũcuroju̶ rujicõari, gãjerãju̶are, ado bajiro ĩnare gotirujirãma: “ ‘Basavariquẽnato mani’ yirã, mu̶are jutibosaboabu̶ yu̶a.</s>
      <s id="b.MAT.11.16.3">To bajiro yu̶a yiboajaquẽne, basabeju̶ mu̶a.</s>
      <s id="b.MAT.11.16.4">To bajiri, ‘Rijariarãre bu̶cu̶rã ĩna oticatore bajiro su̶tiriose boca otiru̶arãja mu̶a, yu̶a basañarone’ yiboabu̶ yu̶a.</s>
      <s id="b.MAT.11.16.5">To yu̶a yiboajaquẽne, otibeju̶ mu̶a”, ĩnare yigotirãma, ĩna rãca ajeru̶amenare.</s>
     </seg>
     <seg type="verse" id="b.MAT.11.18">
      <s id="b.MAT.11.18.1">Ĩna rãca ajeru̶amenare bajiro yirã ñarãja mu̶a, adirodoriana.</s>
      <s id="b.MAT.11.18.2">Juan, quẽnase bare babeti, quẽnase idire idibeti bajiñañuju ĩ.</s>
      <s id="b.MAT.11.18.3">To bajiro bajigu̶ ĩ ñajare, “Vãti sãñagũ̶ ñagũ̶mi”, ĩre yitu̶oĩacaju̶ mu̶a, ĩre ajiterã ñari.</s>
     </seg>
     <seg type="verse" id="b.MAT.11.19">
      <s id="b.MAT.11.19.1">Ĩ bero gotimasiosu̶ocaju̶ yu̶, Dios ĩ roticõacacu̶.</s>
      <s id="b.MAT.11.19.2">Yu̶ju̶ama, quẽnase bare ba, quẽnase idire idi bajiñaja yu̶.</s>
      <s id="b.MAT.11.19.3">To bajiro yigu̶ yu̶ ñajare, “Jairo bagu̶ ñaami.</s>
      <s id="b.MAT.11.19.4">Idimecu̶gũ̶ ñaami.</s>
      <s id="b.MAT.11.19.5">U̶ju̶re gãjoa sẽnibosarimasa, gãjerã rojose yirãre quẽne ĩnare baba cu̶tiami”, yu̶re yiĩajũnisiniaja mu̶a, yu̶re quẽne ajiterã ñari.</s>
      <s id="b.MAT.11.19.6">To bajiro Juanre quẽne, yu̶re quẽne mu̶a yise ti ñaboajaquẽne, Dios ĩ masise rãca yu̶a yise ti ñajare, beroju̶, “Quẽnaro yirã yiboayuma” yu̶are yimasiru̶arãja mu̶a —yicami Jesús, ĩre ajisu̶yarãre.</s>
     </seg>
     <seg type="verse" id="b.MAT.11.20">
      <s id="b.MAT.11.20.1">Tiju̶ bero, ĩaĩañamani ĩ yiĩoboacana ya macarire tu̶oĩacõari, Dios ĩ bojabetire ĩna yisere tu̶oĩasu̶tiriticõari, ĩna yitu̶jabetijare, rojose ĩna tãmu̶orotire yigu̶, ado bajiro goticami Jesús:</s>
     </seg>
     <seg type="verse" id="b.MAT.11.21">
      <s id="b.MAT.11.21.1">—Coraz'in macana, to bajicõari, Betsaida macana quẽne, bu̶to rojose tãmu̶oru̶arãma.</s>
      <s id="b.MAT.11.21.2">Ti macarianare ĩaĩañamani yu̶ yiĩocatore bajiro, Tiro vãme cu̶ti macanare, Sidón vãme cu̶ti macanare quẽne ĩaĩañamani yu̶ ĩojama, tirũ̶mu̶ju̶ rojose ĩna yisere tu̶oĩasu̶tiriticõari, yitu̶jacoaboriarãma ĩnama.</s>
      <s id="b.MAT.11.21.3">“Rojose yu̶a yisere yiru̶abeaja” yisu̶tiritirã ñari, su̶tiritirã ĩna sãñaseju̶a sudi vasoacõari, to yicõari, ĩna ru̶joariju̶ õja majeoboriarãma.</s>
     </seg>
     <seg type="verse" id="b.MAT.11.22">
      <s id="b.MAT.11.22.1">Riojo mu̶are gotiaja yu̶.</s>
      <s id="b.MAT.11.22.2">Sidón macana, to bajicõari, Tiro macana ñamasiriarã rẽtobu̶saro rojose tãmu̶oru̶arãma ĩna, Dios, masare ĩ beserirũ̶mu̶ ti ejaro.</s>
     </seg>
     <seg type="verse" id="b.MAT.11.23">
      <s id="b.MAT.11.23.1">Capernaum macanaju̶a, “Quẽnarã ñari, õ vecaju̶ Dios ĩ ñaroju̶ ñarona ñaja mani”, yitu̶oĩaboarãma ĩna.</s>
      <s id="b.MAT.11.23.2">To bajiro ĩna yitu̶oĩaboajaquẽne, Dios tu̶ju̶ ñabetiru̶arãma.</s>
      <s id="b.MAT.11.23.3">Rojose tãmu̶otu̶jabetiriaroju̶ ñaja ĩna cõaecorotoma.</s>
      <s id="b.MAT.11.23.4">Toanare ĩaĩañamani yu̶ yiĩocatore bajiro, Sodoma macanare quẽne yu̶ yiĩojama, rojose ĩna yisere yitu̶jaboriarãma ĩnama.</s>
      <s id="b.MAT.11.23.5">To bajiri adirũ̶mu̶rire quẽne ñacõaboriaroja ti maca maji.</s>
     </seg>
     <seg type="verse" id="b.MAT.11.24">
      <s id="b.MAT.11.24.1">Riojo mu̶are gotiaja yu̶.</s>
      <s id="b.MAT.11.24.2">Ti macana yu̶re ĩna ajiru̶abeti vaja, Dioju̶ama, rojose ĩnare yiru̶cu̶mi masare ĩ beserirũ̶mu̶ ti ejaro.</s>
      <s id="b.MAT.11.24.3">Sodoma macana ñamasiriarã rẽtobu̶saro rojose tãmu̶oru̶arãma ĩna —yitu̶oĩa goticami Jesús.</s>
     </seg>
     <seg type="verse" id="b.MAT.11.25">
      <s id="b.MAT.11.25.1">Ĩre ajitirũ̶nu̶rãre, “Mu̶ su̶orine ajitirũ̶nu̶ama” yigu̶, “Quẽnaja” Diore yivariquẽnagũ̶, ado bajiro yicami Jesús: —Cacu̶, õ vecagu̶ u̶ju̶ ñaja mu̶.</s>
      <s id="b.MAT.11.25.2">Adi macaru̶cu̶rore quẽne, ñajediro u̶ju̶ ñaja mu̶.</s>
      <s id="b.MAT.11.25.3">“Jẽre masiaja yu̶a” yitu̶oĩaboarãre, “Yu̶ ocare ajimasibeticõato ĩna” yigu̶, ĩnare masirioaja mu̶.</s>
      <s id="b.MAT.11.25.4">To yicõari, “Masimena ñaja yu̶a” yirãju̶are, “Ajimasiato” yigu̶, ĩna ajimasirotire yirẽmorũgũaja mu̶.</s>
      <s id="b.MAT.11.25.5">To bajiro mu̶ yijama, mu̶ bojarore bajiro yigu̶ yaja mu̶ —Diore yicami Jesús.</s>
     </seg>
     <seg type="verse" id="b.MAT.11.27">
      <s id="b.MAT.11.27.1">To yicõari, ĩre ajisu̶yarãju̶are ado bajiro goticami Jesús: —Yu̶ jacu̶ ĩ ejarẽmose su̶orine jediro yimasijeogu̶ ñaja yu̶.</s>
      <s id="b.MAT.11.27.2">“Tire yimasiato” yigu̶, adi macaru̶cu̶roju̶re yu̶re cõacami yu̶ jacu̶.</s>
      <s id="b.MAT.11.27.3">To bajiro yicacu̶ ñari, yu̶ yisere masijeocõami yu̶ jacu̶.</s>
      <s id="b.MAT.11.27.4">Yu̶ quẽne, ĩ yisere masijeocõaja.</s>
      <s id="b.MAT.11.27.5">“Ĩre masiato” yigu̶, yu̶ beserã rĩne yu̶ jacu̶re masiama —ĩnare yicami Jesús.</s>
     </seg>
     <seg type="verse" id="b.MAT.11.28">
      <s id="b.MAT.11.28.1">Quẽna ado bajiro yicami Jesús: —Cojo vãme me ĩna rotise ti ñajare, jairo gajacõari, ñarãre bajiro bajiaja mu̶a.</s>
      <s id="b.MAT.11.28.2">“Tire cu̶dijeomasimenaja mani” yisu̶tiritirã ñari, yu̶ju̶are ajirã vayá mu̶a.</s>
      <s id="b.MAT.11.28.3">Yu̶re ajitirũ̶nu̶cõari, rũ̶cu̶se gajacõari, ñamenare bajiro variquẽnarã ñaru̶arãja mu̶a.</s>
      <s id="b.MAT.11.28.4">Masare maitu̶oĩagũ̶ ñaja yu̶.</s>
      <s id="b.MAT.11.28.5">“Ñamasugũ̶ ñari, ĩnare ajirũ̶cu̶bu̶obeaja yu̶” yigu̶ me ñaja yu̶.</s>
      <s id="b.MAT.11.28.6">No bojarãre yu̶re ajitirũ̶nu̶rãre ejarẽmogũ̶ ñaja.</s>
     </seg>
     <seg type="verse" id="b.MAT.11.30">
      <s id="b.MAT.11.30.1">Mu̶are yu̶ rotise josari me ñaja.</s>
      <s id="b.MAT.11.30.2">To bajiri yu̶ rotisere mu̶a cu̶dijama, variquẽnaru̶arãja mu̶a —yicami Jesús.</s>
     </seg>
    </div>
    <div type="chapter" id="b.MAT.12">
     <seg type="verse" id="b.MAT.12.1">
      <s id="b.MAT.12.1.1">U̶su̶sãjariarũ̶mu̶ ti ejaro, trigo ĩna oteriavese cu̶tore vacaju̶, Jesúrãca.</s>
      <s id="b.MAT.12.1.2">To bajivanane ñiorijacaju̶ yu̶a.</s>
      <s id="b.MAT.12.1.3">To bajirã ñari, trigo ricare tũnejuacõari, yu̶a ãmorine ti gasere sĩguẽreacõari, bacaju̶ yu̶a.</s>
     </seg>
     <seg type="verse" id="b.MAT.12.2">
      <s id="b.MAT.12.2.1">Tire yu̶a basere ĩacõari, fariseo masa ado bajiro Jesúre ĩre yicama ĩna: —¡Ĩaña mu̶!</s>
      <s id="b.MAT.12.2.2">Mu̶ buerimasa, u̶su̶sãjariarũ̶mu̶ yire mere yama ĩna —Jesúre ĩre yicama.</s>
     </seg>
     <seg type="verse" id="b.MAT.12.3">
      <s id="b.MAT.12.3.1">To bajiro ĩna yisere ajicõari, ado bajiro ĩnare cu̶dicami Jesús: —¿David ñamasir'i ĩ babarã rãca ñiorijacõari, ĩnare ĩ ũmato bamasirere masibeati mu̶a?</s>
     </seg>
     <seg type="verse" id="b.MAT.12.4">
      <s id="b.MAT.12.4.1">Ñiorijarã ñari, “Mani rãca ñagũ̶mi Dios” masa ĩna yiriviju̶re sãjacõari, Diore ĩre rũ̶cu̶bu̶orã gãjerã pan ĩna cũboarerene juacõari, ĩ babarã rãca bamasiñuju ĩ.</s>
      <s id="b.MAT.12.4.2">To bajiri Moisés ñamasir'i ĩ gotimasirema, “Paia rĩne baru̶arãma” ĩ yimasiboarerene bamasiñujarã ĩna.</s>
      <s id="b.MAT.12.4.3">To bajiro ĩna yiboajaquẽne, ti vaja rojose ĩnare yibetimasiñumi Dios.</s>
     </seg>
     <seg type="verse" id="b.MAT.12.5">
      <s id="b.MAT.12.5.1">¿“U̶su̶sãjariarũ̶mu̶ ti ñaboajaquẽne, Diore yirũ̶cu̶bu̶oriaviju̶ paia ĩna moatu̶jabetiboajaquẽne, rojose yirã me yirãma ĩna”, Moisés ñamasir'i ĩ yiucamasirere masiritiatique mu̶a?</s>
     </seg>
     <seg type="verse" id="b.MAT.12.6">
      <s id="b.MAT.12.6.1">Riojo mu̶are gotiaja yu̶.</s>
      <s id="b.MAT.12.6.2">Moisére ĩ roticũmasire, Diore yirũ̶cu̶bu̶oriaviaye ñase rẽtobu̶saro ñamasuse ñaja mame yu̶ rotise.</s>
     </seg>
     <seg type="verse" id="b.MAT.12.7">
      <s id="b.MAT.12.7.1">Dios oca masa ĩna ucamasire ajimasibetibu̶saja mu̶a.</s>
      <s id="b.MAT.12.7.2">Ado bajiro gotiaja ti: “Vaibu̶cu̶rã ecariarãre sĩacõari, yu̶re ĩna soemu̶osere bojabetibu̶saja yu̶.</s>
      <s id="b.MAT.12.7.3">Masa gãjerãre quẽnaro ĩna ĩamaiseju̶are bojamasucõaja yu̶”.</s>
      <s id="b.MAT.12.7.4">To bajiro yigotiaja Dios oca masa ĩna ucamasire.</s>
      <s id="b.MAT.12.7.5">Tire, “Ado bajiro yiru̶aro yaja” yiajimasirã masu mu̶a ñajama, Dios ĩ bojabeti rojose ĩna yibetiboajaquẽne, “Rojose yama” yu̶ buerimasare ĩnare yiĩabetiboriarãja mu̶a.</s>
     </seg>
     <seg type="verse" id="b.MAT.12.8">
      <s id="b.MAT.12.8.1">Yu̶, Dios ĩ roticõacacu̶, “U̶su̶sãjariarũ̶mu̶re ado bajiro mu̶a yijama, quẽnaja.</s>
      <s id="b.MAT.12.8.2">To bajiroju̶a mu̶a yijama, quẽnabeaja”, yirotigu̶ ñaja yu̶ —ĩnare yicu̶dicami Jesús, fariseo masare.</s>
     </seg>
     <seg type="verse" id="b.MAT.12.9">
      <s id="b.MAT.12.9.1">To yi vacu̶ne, Dios ocare ĩna bueriviju̶ yu̶are ũmato sãjacami Jesús.</s>
     </seg>
     <seg type="verse" id="b.MAT.12.10">
      <s id="b.MAT.12.10.1">Ti viju̶ ñacami sĩgũ̶, cojojacatu̶a ãmo ñujobecu̶.</s>
      <s id="b.MAT.12.10.2">Fariseo masa quẽne ñacama.</s>
      <s id="b.MAT.12.10.3">“Jesús, rojose yimi” u̶jarãre yi ocasãru̶arã, ado bajiro Jesúre sẽniĩatocama ĩna: —Dios, Moisére ĩ roticũmasirere mu̶ tu̶oĩajama, “Adirũ̶mu̶ u̶su̶sãjariarũ̶mu̶re rijaye cu̶tirãre mani catiojama, quẽnacõaroja”, ¿yitu̶oĩati mu̶? —Jesúre ĩre yisẽniĩatocama ĩna.</s>
     </seg>
     <seg type="verse" id="b.MAT.12.11">
      <s id="b.MAT.12.11.1">To ĩna yisere ajicõari, ado bajiro yicami: —Oveja mu̶a ecar'i, gojeju̶ ĩ quedirocasãjama, “U̶su̶sãjariarũ̶mu̶ ñaja” yirã, ¿ãmirã vamenada mu̶a?</s>
     </seg>
     <seg type="verse" id="b.MAT.12.12">
      <s id="b.MAT.12.12.1">¿Masu̶ rẽtobu̶saro maiĩogũ̶ ñatique, ovejaju̶a?</s>
      <s id="b.MAT.12.12.2">To bajiri, ¿u̶su̶sãjariarũ̶mu̶ quẽne, no bojagu̶ masu̶re quẽnaro mani yijama, quẽnabetojarique? —ĩnare yicu̶dicami Jesús.</s>
     </seg>
     <seg type="verse" id="b.MAT.12.13">
      <s id="b.MAT.12.13.1">To yicõari, ãmo ñujobecu̶ju̶are: —Mu̶ ãmore ñujoya —ĩre yicami.</s>
      <s id="b.MAT.12.13.2">To ĩ yirone, ĩ ãmore ĩ ñujorone, quẽnaejacoacaju̶ yuja, gaje ãmore bajirone.</s>
     </seg>
     <seg type="verse" id="b.MAT.12.14">
      <s id="b.MAT.12.14.1">To ĩ yisere ĩacõari, budicoacama fariseo masa.</s>
      <s id="b.MAT.12.14.2">Budiacõari, “¿No bajiro yicõari, Jesúre sĩarotirãti mani?” gãmerã yiñagõñujarã ĩna.</s>
     </seg>
     <seg type="verse" id="b.MAT.12.15">
      <s id="b.MAT.12.15.1">To bajiro ĩre ĩna tu̶oĩa ñagõjaisere masicõari, gajeroju̶ vacami Jesús quẽna.</s>
      <s id="b.MAT.12.15.2">Jesús ĩ vato ĩacõari, ĩre su̶yacaju̶ yu̶a, jãjarã masa.</s>
      <s id="b.MAT.12.15.3">Toju̶ ñajediro masa rijaye cu̶tirãre catiocami.</s>
     </seg>
     <seg type="verse" id="b.MAT.12.16">
      <s id="b.MAT.12.16.1">To yicõari, ĩnare ĩ catiosere gotirotibeticami ĩ.</s>
     </seg>
     <seg type="verse" id="b.MAT.12.17">
      <s id="b.MAT.12.17.1">To bajiro ĩ yijama, “Isa'ias ñamasir'i Diore gotirẽtobosarimasu̶, ‘To bajiro bajiru̶aroja’ ĩ yiucamasiriarore bajiro bajiato” yigu̶, yicami, ado bajiro yise ti ñajare:</s>
     </seg>
     <seg type="verse" id="b.MAT.12.18">
      <s id="b.MAT.12.18.1">“Ãni ñaami, yu̶re moabosarimasu̶ yu̶ besecacu̶, yu̶ ĩavariquẽnagũ̶.</s>
      <s id="b.MAT.12.18.2">Esp'iritu Santore ĩre cõaru̶cu̶ja yu̶, ‘Ĩ ejarẽmose rãca yu̶ bojasere yimasiato ĩ’ yigu̶.</s>
      <s id="b.MAT.12.18.3">To bajiri, ‘Ado bajiro riojo yiroti ñaja’ yigotibatoru̶cu̶mi, masa ñajedirore.</s>
     </seg>
     <seg type="verse" id="b.MAT.12.19">
      <s id="b.MAT.12.19.1">Masa rãca oca josabecu̶ ñaru̶cu̶mi ĩ.</s>
      <s id="b.MAT.12.19.2">To yicõari, masa ĩna ĩaro rĩjoroju̶a rũ̶gõcõari, ‘Yu̶re ajiya mu̶a.</s>
      <s id="b.MAT.12.19.3">Masigũ̶ ñaja yu̶’ yiavasã gotibecu̶ ñaru̶cu̶mi.</s>
     </seg>
     <seg type="verse" id="b.MAT.12.20">
      <s id="b.MAT.12.20.1">Yu̶re quẽnaro ajitirũ̶nu̶menare, yu̶ bojarore bajiro yimasibeticõari, tu̶oĩasu̶tiritirãre quẽne mairu̶cu̶mi.</s>
      <s id="b.MAT.12.20.2">Ĩnare ĩamaicõari, ‘Quẽnaro yu̶re ajitirũ̶nu̶ato ĩna’ yigu̶, ĩnare ejarẽmoru̶cu̶mi.</s>
     </seg>
     <seg type="verse" id="b.MAT.12.21">
      <s id="b.MAT.12.21.1">Jud'io masa me ñarã rojose ĩna yise vaja rojose ĩna tãmu̶oborotire, ‘Manire yirẽtobosaru̶cu̶mi.</s>
      <s id="b.MAT.12.21.2">To bajiri rojose tãmu̶obetiru̶arãja’ yivariquẽna yuñaru̶arãma”, yiucamasiñumi Isa'ias, Diore gotirẽtobosarimasu̶.</s>
     </seg>
     <seg type="verse" id="b.MAT.12.22">
      <s id="b.MAT.12.22.1">Sĩgũ̶ ñacami vãti sãñagũ̶.</s>
      <s id="b.MAT.12.22.2">“Ĩabeticõato; ñagõbeticõato” yigu̶, ĩ u̶su̶ju̶re sãjacõari, ñañumi.</s>
      <s id="b.MAT.12.22.3">To bajiri Jesús tu̶ju̶ ĩre ãmiejacama masa.</s>
      <s id="b.MAT.12.22.4">To ĩna yirone, ĩ u̶su̶ju̶re sãñagũ̶re vãtire burocacami Jesús.</s>
      <s id="b.MAT.12.22.5">To bajiri vãtire ĩ burocajare, ĩamasi, ñagõmasi, bajicoacami yuja.</s>
     </seg>
     <seg type="verse" id="b.MAT.12.23">
      <s id="b.MAT.12.23.1">Tire ĩacõari, no yimasibeticama masa jediro: —¿U̶ju̶ David ñamasir'i jãnami “Rotimu̶orũ̶gõru̶cu̶mi” yigu̶, Dios ĩ cõar'i mani tu̶oĩa yuñarũgũgũ̶ ñatique ĩ? —yicama.</s>
     </seg>
     <seg type="verse" id="b.MAT.12.24">
      <s id="b.MAT.12.24.1">To bajiro ĩna yisere ajicõari, ado bajiro ĩnare yicama fariseo masaju̶a: —Vãtiare ĩ bureajama, vãtia u̶ju̶ Beelzebú vãme cu̶tigu̶ ĩ masise rãca vãtiare bureagu̶ yami —yicama ĩna.</s>
     </seg>
     <seg type="verse" id="b.MAT.12.25">
      <s id="b.MAT.12.25.1">To bajiro ĩna tu̶oĩasere ĩamasicõari, ado bajiro ĩnare gotimasiocami Jesús: —Cojo sitana rotirimasa ĩna gãmerã quẽajama, ĩna masune gãmerã sĩayayirã yirãma.</s>
      <s id="b.MAT.12.25.2">To bajirone bajiroja cojo macanare quẽne, cojo vi ñarãre quẽne.</s>
     </seg>
     <seg type="verse" id="b.MAT.12.26">
      <s id="b.MAT.12.26.1">To bajirone bajiroja vãtiare quẽne.</s>
      <s id="b.MAT.12.26.2">Vãtia ĩna gãmerã bureajama, “Masare rojose yitu̶jato mani” yirã yiborãma.</s>
      <s id="b.MAT.12.26.3">To bajiro ti bajijare, “Beelzebú vãme cu̶tigu̶ ĩ masise rãca masa u̶su̶riju̶ sãñarãre vãtiare bureaami” yu̶re mu̶a yiboase, riojo yirã me yaja mu̶a.</s>
     </seg>
     <seg type="verse" id="b.MAT.12.27">
      <s id="b.MAT.12.27.1">To bajiro yu̶re mu̶a yitu̶oĩaboajama, mu̶a buerã quẽne masa u̶su̶riju̶ sãñarãre vãtiare ĩna bureasere, “Vãti ĩ masise rãca burearãma ĩna quẽne” yirãre bajiro yaja mu̶a.</s>
      <s id="b.MAT.12.27.2">To bajiro mu̶a yijama, “Tu̶oĩamavisiaja mu̶a”, mu̶are yiru̶arãma ĩna, mu̶a buerã.</s>
     </seg>
     <seg type="verse" id="b.MAT.12.28">
      <s id="b.MAT.12.28.1">Ado bajiroju̶a tu̶oĩarona ñaboaja mu̶a: “Vãtia u̶ju̶ ĩ masise rãca me yami.</s>
      <s id="b.MAT.12.28.2">Esp'iritu Santo ĩ masise rãcaju̶a vãtiare bureaami”, yu̶re yitu̶oĩarona ñaja mu̶a.</s>
      <s id="b.MAT.12.28.3">To yicõari, “ ‘Rotimu̶orũ̶gõru̶cu̶mi’ yigu̶, Dios ĩ cõar'i ñaami”, yu̶re yitu̶oĩamasiroti ñaja mu̶are.</s>
     </seg>
     <seg type="verse" id="b.MAT.12.29">
      <s id="b.MAT.12.29.1">“To bajiro yimasiroti ñaboaja” yigu̶ ñari, “Quẽnabu̶saro yimasiato” yigu̶, quẽna gajeye gotimasiore queti mu̶are gotiaja yu̶: Sĩgũ̶, gãji guamu̶ ya vi sãjacõari, ĩre ĩ siabetijama, gajeyeũni ẽmamasibecu̶mi.</s>
      <s id="b.MAT.12.29.2">Ĩre siacõari, ĩ gajeyeũnire ẽmamasigũ̶mi yuja.</s>
      <s id="b.MAT.12.29.3">To bajirone bajiaja yu̶re quẽne.</s>
      <s id="b.MAT.12.29.4">Vãtia u̶ju̶ ĩ rotiboasere ĩre yirotibeticõari, masa u̶su̶riju̶ sãñarãre vãtiare yu̶ burease su̶orine, vãti ĩ rotiajeboariarãre ĩre ẽmagũ̶ yaja, “Yu̶ yarã ñato” yigu̶.</s>
     </seg>
     <seg type="verse" id="b.MAT.12.30">
      <s id="b.MAT.12.30.1">No bojarã yu̶ gotiboasere ajitirũ̶nu̶menama, yu̶re ajitirũ̶nu̶boronare matarã yirãma.</s>
      <s id="b.MAT.12.30.2">No bojarã, “Jesúre ajitirũ̶nu̶ña” yu̶re yigoticudibosamenama, “Ĩre ajibesa” yirãre bajiro bajirã ñarãma.</s>
     </seg>
     <seg type="verse" id="b.MAT.12.31">
      <s id="b.MAT.12.31.1">To bajiri, riojo mu̶are gotiaja yu̶.</s>
      <s id="b.MAT.12.31.2">Masa jediro rojose ĩna yijama, jediro rojose ĩna ñagõjaquẽne, su̶tiriticõari, Diore ĩna sẽnijama, rojose ĩna yisere masirioru̶cu̶mi.</s>
      <s id="b.MAT.12.31.3">To bajiboarine, Esp'iritu Santoju̶are rũ̶cu̶bu̶omena rojose ĩre ĩna yitud'ijama, tirema masiriobetiru̶cu̶mi.</s>
     </seg>
     <seg type="verse" id="b.MAT.12.32">
      <s id="b.MAT.12.32.1">No bojarã, Dios ĩ roticõacacu̶re rojose yu̶re ĩna ñagõro bero, su̶tiriticõari, Diore ĩna sẽnijama, rojose ĩna yisere masirioru̶cu̶mi.</s>
      <s id="b.MAT.12.32.2">To bajiboarine, Esp'iritu Santo ĩ masise rãca moagũ̶re, “Satanás ye rãca moami” ĩna yitud'ijama, Esp'iritu Santoju̶are rojose yirã yirãma.</s>
      <s id="b.MAT.12.32.3">Tirema gajerodo ti ñacoaboajaquẽne, masiriobetiru̶cu̶mi Dios —ĩnare yicami Jesús.</s>
     </seg>
     <seg type="verse" id="b.MAT.12.33">
      <s id="b.MAT.12.33.1">Quẽna ado bajiro goticami Jesús: —Yucú̶ quẽnase ti rica cu̶tijama, “Quẽnaricu̶ ñaja”, yaja mani.</s>
      <s id="b.MAT.12.33.2">Yucú̶ rojose ti rica cu̶tijama, “Rojoricu̶ ñaja”, yaja mani.</s>
      <s id="b.MAT.12.33.3">Ricare ĩacõari, “Quẽnaricu̶aye, rojoricu̶aye ñaja”, yiĩamasiaja mani.</s>
      <s id="b.MAT.12.33.4">To bajirone bajiaja mani yise quẽne.</s>
      <s id="b.MAT.12.33.5">“Quẽnagũ̶ ñaami.</s>
      <s id="b.MAT.12.33.6">Rojogu̶ ñaami” yimasiru̶arã, ĩ yisere ĩaĩarãja mani.</s>
     </seg>
     <seg type="verse" id="b.MAT.12.34">
      <s id="b.MAT.12.34.1">Vãtia u̶ju̶ rojose ĩ yirore bajirone rojose yijairã ñaja mu̶a.</s>
      <s id="b.MAT.12.34.2">Rojorã ñari, no yirã quẽnasere ñagõmenaja mu̶a.</s>
      <s id="b.MAT.12.34.3">Mu̶a u̶su̶riju̶ rojose mu̶a tu̶oĩasãñasere ñagõburũgũaja mu̶a.</s>
     </seg>
     <seg type="verse" id="b.MAT.12.35">
      <s id="b.MAT.12.35.1">Quẽnagũ̶ma, quẽnaro tu̶oĩagũ̶ ñagũ̶mi.</s>
      <s id="b.MAT.12.35.2">To bajiri quẽnase ñagõgũ̶mi.</s>
      <s id="b.MAT.12.35.3">Rojogu̶ju̶ama, rojose tu̶oĩagũ̶ ñagũ̶mi.</s>
      <s id="b.MAT.12.35.4">To bajiri rojose ñagõgũ̶mi.</s>
     </seg>
     <seg type="verse" id="b.MAT.12.36">
      <s id="b.MAT.12.36.1">Riojo mu̶are gotiaja yu̶.</s>
      <s id="b.MAT.12.36.2">Ejaru̶aroja masa jedirore Dios ĩ beserirũ̶mu̶.</s>
      <s id="b.MAT.12.36.3">Tirũ̶mu̶re tocãrãca vãme, mu̶a ñagõria vãmere, “Ado bajiro ti bajijare, to bajise ñagõcaju̶ yu̶a”, Diore yigotiru̶arãja mu̶a.</s>
     </seg>
     <seg type="verse" id="b.MAT.12.37">
      <s id="b.MAT.12.37.1">To bajirone bajiru̶aroja.</s>
      <s id="b.MAT.12.37.2">Mu̶a ñagõrere ĩacõari, “Quẽnase bu̶jarã, rojose tãmu̶orã, bajiru̶arãja”, yirotiru̶cu̶mi Dios —ĩnare yicami Jesús.</s>
     </seg>
     <seg type="verse" id="b.MAT.12.38">
      <s id="b.MAT.12.38.1">To ĩ yiro bero, ado bajiro ĩre yicama fariseo masa, Dios ĩ rotimasire gotimasiorimasa quẽne: —Gotimasiorimasu̶, ĩaĩañamani mu̶ yiĩosere bojaja yu̶a —Jesúre ĩre yicama ĩna.</s>
     </seg>
     <seg type="verse" id="b.MAT.12.39">
      <s id="b.MAT.12.39.1">To ĩna yirone, ado bajiro ĩnare cu̶dicami Jesús: —Mu̶a adirodoriana, rojose yirã jãjarã ñaja mu̶a.</s>
      <s id="b.MAT.12.39.2">Yu̶re ajiterã ñari, ĩaĩañamani mu̶are yu̶ yiĩosere bojaboaja mu̶a.</s>
      <s id="b.MAT.12.39.3">To bajiro mu̶a bojaboajaquẽne, to bajise mu̶are yiĩobetiru̶cu̶ja yu̶.</s>
      <s id="b.MAT.12.39.4">To bajiboarine Jonás ñamasir'i Diore gotirẽtobosarimasu̶ ĩ bajimasirere bajiro bajiĩoroti ñaroja.</s>
     </seg>
     <seg type="verse" id="b.MAT.12.40">
      <s id="b.MAT.12.40.1">N'inive vãme cu̶ti macana ñamasiriarã, ĩna tu̶ju̶ Jonás ĩ ejaroto rĩjoro idiarũ̶mu̶, idia ñami vai jaigu̶ gu̶dajoaju̶ ĩ ñamasirere ĩnare ĩ gotisere ajicõari, “Diore gotirẽtobosagu̶ ñaami”, ĩre yitu̶oĩañujarã ĩna, N'inive macana.</s>
      <s id="b.MAT.12.40.2">To bajiro bajiru̶cu̶ja yu̶ quẽne, Dios ĩ roticõacacu̶ quẽne.</s>
      <s id="b.MAT.12.40.3">Idia ñami, idiarũ̶mu̶ sita ẽñerocaju̶ yu̶ ñarere ajicõari, “Dios ĩ cõar'ine ñañumi”, yimasiru̶arãma ĩna, masa.</s>
     </seg>
     <seg type="verse" id="b.MAT.12.41">
      <s id="b.MAT.12.41.1">N'inive macana ñamasiriarã, Jonás ñamasir'i Dios oca ĩ gotisere ajicõari, rojose ĩna yisere su̶tiriticõari, yitu̶jamasiñujarã ĩna.</s>
      <s id="b.MAT.12.41.2">Jonás rẽtoro ñamasugũ̶ ñaja yu̶.</s>
      <s id="b.MAT.12.41.3">To bajiro yu̶ bajiboajaquẽne, mu̶aju̶ama, rojose mu̶a yisere yitu̶jabeaja mu̶a.</s>
      <s id="b.MAT.12.41.4">To bajiro yirã mu̶a ñajare, masare Dios ĩ beserirũ̶mu̶ ti ejaro, ado bajiro bajiru̶aroja: N'inive maca ñamasiriarã, tudicatiru̶arãma ĩna.</s>
      <s id="b.MAT.12.41.5">Tudicaticõari, “Mu̶a ye su̶orine rojose tãmu̶oru̶arãja”, mu̶are yiĩaru̶arãma.</s>
     </seg>
     <seg type="verse" id="b.MAT.12.42">
      <s id="b.MAT.12.42.1">Sabá sitana u̶jo ñamasirio, “U̶ju̶ Salomón quẽnaro masigũ̶ ñañuju” yire quetire ajicõari, sõju̶ vadicõari, ĩre ajigo ejamasiñuju so.</s>
      <s id="b.MAT.12.42.2">Salomón rẽtoro ñamasugũ̶ ñaja yu̶.</s>
      <s id="b.MAT.12.42.3">To yu̶ bajiboajaquẽne, mu̶aju̶ama, yu̶re ajitirũ̶nu̶beaja mu̶a.</s>
      <s id="b.MAT.12.42.4">To bajiri, masare Dios ĩ beserirũ̶mu̶ ti ejaro, ado bajiro bajiru̶aroja mu̶are: Salomón tu̶ ejamasirio, tudicaticõari, “Mu̶a ye su̶orine rojose tãmu̶oru̶arãja”, mu̶are yiru̶ocomo so, yu̶ gotisere ajirã ñaboarine, rojose mu̶a yitu̶jabetijare —fariseo masare ĩnare yicami Jesús.</s>
     </seg>
     <seg type="verse" id="b.MAT.12.43">
      <s id="b.MAT.12.43.1">Quẽna ado bajiro yicami Jesús: —Vãti, masu̶ u̶su̶ju̶re budicõari, oco manoriju̶ vacudigu̶mi.</s>
      <s id="b.MAT.12.43.2">Tujariajau̶ bu̶jabecu̶ ñari, ado bajiro tu̶oĩagũ̶mi:</s>
     </seg>
     <seg type="verse" id="b.MAT.12.44">
      <s id="b.MAT.12.44.1">“Yu̶ budiriaroju̶ne vacoarocu̶ ñagũ̶ja yu̶”, yitu̶oĩagũ̶mi.</s>
      <s id="b.MAT.12.44.2">Masu̶ u̶su̶ju̶re ĩ budigoriarore tudiejagu̶ ĩ ĩajama, gõjanabiose mano, quẽnarivire bajiro masu̶ u̶su̶ju̶re ĩaejagu̶mi.</s>
     </seg>
     <seg type="verse" id="b.MAT.12.45">
      <s id="b.MAT.12.45.1">To bajiro ĩ u̶su̶ju̶re ĩaejacõari, cojomo cõro ju̶a jẽnituarirãcu̶ vãtia ĩ rẽtoro rojose yirãre ũmato ejagu̶mi.</s>
      <s id="b.MAT.12.45.2">To yicõari, ĩna ñaro cõrone masu̶ u̶su̶ju̶re sãjarãma ĩna.</s>
      <s id="b.MAT.12.45.3">To bajiri, rẽtorobu̶sa rojose yigu̶ ñagũ̶mi masu̶ yuja.</s>
      <s id="b.MAT.12.45.4">To bajirone bajiru̶aroja mu̶are adirodoriana rojose yirãre quẽne.</s>
      <s id="b.MAT.12.45.5">Vãtiare yu̶ bureacõaboajaquẽne, yu̶re ajitirũ̶nu̶mena ñari, bu̶tobu̶sa rojose yirã ñaja mu̶a —ĩnare yicami Jesús.</s>
     </seg>
     <seg type="verse" id="b.MAT.12.46">
      <s id="b.MAT.12.46.1">Jesús, masare ĩ gotimasio ñarone, sĩgũ̶, ado bajiro Jesúre ĩre yicami ĩ: —Mu̶ jaco, mu̶ bederã rãca macajú̶ju̶ ejama, mu̶ rãca ñagõru̶arã —Jesúre ĩre yicami.</s>
     </seg>
     <seg type="verse" id="b.MAT.12.48">
      <s id="b.MAT.12.48.1">To bajiro ĩ yiboajaquẽne, ado bajiro ĩre yicu̶dicami Jesús: —¿Ñimo ñati yu̶ jacoma?</s>
      <s id="b.MAT.12.48.2">¿Ñimarã ñati yu̶ bederãma? —ĩre yicami Jesús.</s>
     </seg>
     <seg type="verse" id="b.MAT.12.49">
      <s id="b.MAT.12.49.1">To yigu̶ne, yu̶aju̶are, ĩ buerimasare ĩacõari, —Mu̶a ñaja yu̶ bederãma, yu̶ jacore bajiro bajirãma.</s>
     </seg>
     <seg type="verse" id="b.MAT.12.50">
      <s id="b.MAT.12.50.1">No bojarã yu̶ jacu̶ õ vecagu̶ ĩ rotirore bajiro yirã, ĩna ñarãma yu̶ bederãre bajiro bajirãma, yu̶ jacore bajiro bajirãma —yu̶are yicami Jesús.</s>
     </seg>
    </div>
    <div type="chapter" id="b.MAT.13">
     <seg type="verse" id="b.MAT.13.1">
      <s id="b.MAT.13.1.1">Tirũ̶mu̶ne, vi ñar'i, budiacõari, u̶tabu̶cu̶ra tu̶ju̶ yu̶a rãca ejarũju ejacami Jesús.</s>
      <s id="b.MAT.13.1.2">To bajicõari, masare gotimasiocami.</s>
     </seg>
     <seg type="verse" id="b.MAT.13.2">
      <s id="b.MAT.13.2.1">Masa jãjarãbu̶sa ĩna rẽjaquearo ĩacõari, cũmuaju̶ vasãjacõari, rujicami Jesús.</s>
      <s id="b.MAT.13.2.2">Masaju̶ama, u̶tabu̶cu̶ra tu̶ rũ̶gõcõacama ĩna.</s>
     </seg>
     <seg type="verse" id="b.MAT.13.3">
      <s id="b.MAT.13.3.1">To bajicõari, cojo queti me tu̶oĩacõari, “Ado bajiro bajisere bajiro bajiaja” ĩnare yigotigu̶ ñari, ado bajise goticami: —Sĩgũ̶ oterimasu̶, veseju̶ ote ajere otegu̶ vacu̶mi.</s>
     </seg>
     <seg type="verse" id="b.MAT.13.4">
      <s id="b.MAT.13.4.1">Vese ejacõari, ote ajere ĩ reabaterone, gajeye maaju̶ vẽjaquearoja.</s>
      <s id="b.MAT.13.4.2">To bajiri minia ejacõari, tire bareacõarãma ĩna.</s>
     </seg>
     <seg type="verse" id="b.MAT.13.5">
      <s id="b.MAT.13.5.1">Gajeyema, gũ̶ta joeju̶ reajeoroja.</s>
      <s id="b.MAT.13.5.2">Tiju̶, mojoroaca sita ti ñajare, guaro ti judidaboajaquẽne muiju, asisĩocõagũ̶mi.</s>
      <s id="b.MAT.13.5.3">To bajicõari, oco manijare, sĩnireacoatoja ti.</s>
     </seg>
     <seg type="verse" id="b.MAT.13.7">
      <s id="b.MAT.13.7.1">Gajeyema, jotayucú̶ vatoaju̶ vẽjaquearoja.</s>
      <s id="b.MAT.13.7.2">To bajicõari, ti judiboajaquẽne, jotaju̶a bu̶cu̶aveocoatoja ti.</s>
     </seg>
     <seg type="verse" id="b.MAT.13.8">
      <s id="b.MAT.13.8.1">Gajeyema, sita quẽnaroju̶ vẽjaquearoja.</s>
      <s id="b.MAT.13.8.2">To baji, judibu̶cu̶acõari, quẽnase ñacõari, jairo rica cu̶tiroja.</s>
      <s id="b.MAT.13.8.3">Cojotõ, cien ñaricari rica cu̶tiejoroja.</s>
      <s id="b.MAT.13.8.4">Gajetõ sesenta ñaricari, gajetõ treinta ñaricari rica cu̶tiroja.</s>
     </seg>
     <seg type="verse" id="b.MAT.13.9">
      <s id="b.MAT.13.9.1">Tire mu̶a ajimasiru̶ajama, quẽnaro tu̶oĩaña mu̶a —yicami Jesús.</s>
     </seg>
     <seg type="verse" id="b.MAT.13.10">
      <s id="b.MAT.13.10.1">To ĩ yiro bero, ado bajiro Jesúre sẽniĩacaju̶ yu̶a, ĩ buerã: —¿No yigu̶ gotimasiore queti tu̶oĩacõari, ĩnare gotirũgũati mu̶? —ĩre yisẽniĩacaju̶ yu̶a.</s>
     </seg>
     <seg type="verse" id="b.MAT.13.11">
      <s id="b.MAT.13.11.1">To yu̶a yirone, ado bajiro yu̶are cu̶dicami: —“U̶ju̶ Dios yarã quẽnaro ĩ yirona yu̶a ñaru̶ajama, ado bajiro yiroti ñaja” ĩna yimasibeticatire, yucu̶rema Dios ĩ masise rãca ajimasiaja mu̶ama.</s>
      <s id="b.MAT.13.11.2">To bajiboarine, gãjerãju̶ama, Dios ĩ bojabetijare tire ajimasibeama.</s>
     </seg>
     <seg type="verse" id="b.MAT.13.12">
      <s id="b.MAT.13.12.1">No bojagu̶ Diore ajitirũ̶nu̶gũ̶re, “Quẽnarobu̶sa ajimasiato” yigu̶, ĩ masisere cõaru̶cu̶mi Dios.</s>
      <s id="b.MAT.13.12.2">Gãjirema, ĩre ajigu̶ ñaboarine, ĩre ĩ ajitirũ̶nu̶betijare, ĩ ajimasiboasere masiriojeocõaru̶cu̶mi ĩ.</s>
      <s id="b.MAT.13.12.3">To bajiri ĩre masibetimasucõaru̶cu̶mi ĩ.</s>
     </seg>
     <seg type="verse" id="b.MAT.13.13">
      <s id="b.MAT.13.13.1">Masa ado bajiro bajirã ĩna ñajare, gotimasiore queti ĩnare gotirũgũaja yu̶: Yu̶ yiĩosere ĩarã ñaboarine, yu̶ gotisere ajirã ñaboarine, ajimasicõari, “To bajiro manire yigotigu̶ yatique”, yimasimenama.</s>
     </seg>
     <seg type="verse" id="b.MAT.13.14">
      <s id="b.MAT.13.14.1">Diore gotirẽtobosarimasu̶ Isa'ias ñamasir'i mu̶a bajirotire yigu̶, Dios ĩ ñagõmasirere ado bajiro yiucamasiñumi: “ ‘Yu̶re ajirã ñaboarine, ajimasibeticõa ñaru̶arãma.</s>
      <s id="b.MAT.13.14.2">Yu̶ yiĩosere ĩarã ñaboarine, “To bajiro bajisere yigu̶ yatique ĩ”, yiĩamasibeticõa ñaru̶arãma.</s>
     </seg>
     <seg type="verse" id="b.MAT.13.15">
      <s id="b.MAT.13.15.1">Ado bajiro bajirã ñari, yu̶ yere ajimasimena ñarãma ĩna: Gãmo gojeri tusubeti, to yicõari, caje ĩamenare bajiro bajirãma.</s>
      <s id="b.MAT.13.15.2">To bajiro yu̶ yijama, “Yu̶ yere tu̶oĩaru̶amena ñaama” yigu̶ yaja yu̶.</s>
      <s id="b.MAT.13.15.3">To bajirã ñari, tire quẽnaro ajimasibeama.</s>
      <s id="b.MAT.13.15.4">Yu̶ yere ĩna tu̶oĩaru̶ajama, tire ajimasicõari, yu̶ bojarore bajiro tu̶oĩavasoacõari, yu̶re sẽnirũ̶cu̶bu̶oborãma ĩna.</s>
      <s id="b.MAT.13.15.5">Yu̶re ĩna sẽnijama, yu̶re ĩna cãmotadicõa tu̶jaborotire ĩnare yirẽtobosabogu̶ja yu̶’, yigotiami Dios”, yiucamasiñumi Isa'ias ñamasir'i.</s>
     </seg>
     <seg type="verse" id="b.MAT.13.16">
      <s id="b.MAT.13.16.1">Variquẽnaña mu̶ama.</s>
      <s id="b.MAT.13.16.2">Yu̶ yiĩosere tu̶oĩacõari, yu̶ bojarore bajiro tu̶oĩavasoariarã ñari, tire yu̶ gotimasiosere ajimasiaja mu̶ama.</s>
     </seg>
     <seg type="verse" id="b.MAT.13.17">
      <s id="b.MAT.13.17.1">Riojo mu̶are gotiaja yu̶.</s>
      <s id="b.MAT.13.17.2">Tirũ̶mu̶ju̶ jãjarã Diore gotirẽtobosamasiriarã yucu̶ mu̶are yu̶ yiĩosere ĩaru̶amasiboayuma.</s>
      <s id="b.MAT.13.17.3">Yu̶ gotimasiosere mu̶a ajisere ajiru̶amasiboayuma.</s>
      <s id="b.MAT.13.17.4">To bajiri mu̶ama, jairo yu̶ yiĩosere masirã ñari, to yicõari, yu̶ gotimasiosere ajirã ñari, variquẽnaña mu̶a —yu̶are yicami Jesús, ĩ buerãre.</s>
     </seg>
     <seg type="verse" id="b.MAT.13.18">
      <s id="b.MAT.13.18.1">Quẽna ado bajiro goticami Jesús: —Ado bajise tu̶oĩacõari, oterimasu̶ ĩ bajire quetire gotibu̶ yu̶: Quẽnaro ajiya mu̶a.</s>
     </seg>
     <seg type="verse" id="b.MAT.13.19">
      <s id="b.MAT.13.19.1">Ote aje, maaju̶ vẽjaquearere, minia ĩna barere yu̶ yijama, “U̶ju̶ Dios yarã quẽnaro ĩ yirona ĩna ñaru̶ajama, ado bajiro yiroti ñaja” yu̶ yigotimasiosere ĩna ajiboasere, vãtia u̶ju̶ ejacõari, guaro ĩ masiriosere yigu̶ yibu̶ yu̶ —yu̶are yicami.</s>
     </seg>
     <seg type="verse" id="b.MAT.13.20">
      <s id="b.MAT.13.20.1">—Gũ̶ta joeju̶ vẽjaqueacõari, guaro judibu̶cu̶aboarere, muiju ĩ asisĩorere yu̶ yijama, yu̶ yere ajicõari, quẽnaro variquẽnase rãca ajirã ñaboarine, yoaro mene tire ĩna quejerotire, to yicõari, yu̶ gotisere ajirã ĩna ñajare, gãjerã rojose ĩnare ĩna yijama, yoaro mene yu̶ ocare ĩna ajitu̶jarotire yigu̶ yibu̶.</s>
     </seg>
     <seg type="verse" id="b.MAT.13.22">
      <s id="b.MAT.13.22.1">Jotayucú̶ vatoaju̶ vẽjaqueacõari, judiboarere jotaju̶a ti bu̶cu̶aveorere yu̶ yijama, yu̶ gotisere ajirã ñaboarine, adi macaru̶cu̶ro ti bajiseju̶are tu̶oĩarejairã ñari, to yicõari, gajeyeũni bojatu̶oĩarã ñari, yu̶ yeju̶are tu̶oĩatu̶jacõari, yu̶ bojarore bajiro yimenare yigu̶ yibu̶ yu̶.</s>
     </seg>
     <seg type="verse" id="b.MAT.13.23">
      <s id="b.MAT.13.23.1">Sita quẽnaroju̶ vẽjaqueare judibu̶cu̶acõari, quẽnase rica cu̶tirere cojotõ cien ñaricari, gajetõ sesenta ñaricari, gajetõ treinta ñaricari rica cu̶tirere yu̶ yijama, yu̶ gotimasiosere ajimasicõari, Dios ĩ bojarore bajiro quẽnaro yirã yu̶ ocare ĩna gotimasiose su̶ori, gãjerã masa quẽne yu̶re ĩna ajitirũ̶nu̶rotire yigu̶ yibu̶ —yu̶are yicami Jesús.</s>
     </seg>
     <seg type="verse" id="b.MAT.13.24">
      <s id="b.MAT.13.24.1">“Masare Dios ĩ beserirũ̶mu̶ ti ejaro ado bajiro bajiru̶aroja” yigu̶, gaje queti gotimasiocami Jesús: —Sĩgũ̶ ĩ ya veseju̶ trigo ajere otegu̶mi.</s>
     </seg>
     <seg type="verse" id="b.MAT.13.25">
      <s id="b.MAT.13.25.1">Ĩ otero bero, ĩre moabosarimasa ĩna cãnitoye, ĩ ya vese ejacõari, vidi oterudigu̶mi, ĩre ĩategu̶ ñari.</s>
      <s id="b.MAT.13.25.2">To yigajano, vacoacu̶mi ĩ.</s>
     </seg>
     <seg type="verse" id="b.MAT.13.26">
      <s id="b.MAT.13.26.1">To bajiri trigo ti judibu̶cu̶ato, vidi quẽne ruyuaroja.</s>
     </seg>
     <seg type="verse" id="b.MAT.13.27">
      <s id="b.MAT.13.27.1">To bajisere ĩacõari, ĩna u̶ju̶re gotirã vanama ĩna.</s>
      <s id="b.MAT.13.27.2">Ĩ tu̶ ejacõari, ado bajiro yirãma: “Yu̶a u̶ju̶, ¿no yiro trigo rĩne mu̶ otecati ñaboarine, vidi quẽne judiri?”, yirãma, ĩna u̶ju̶re.</s>
     </seg>
     <seg type="verse" id="b.MAT.13.28">
      <s id="b.MAT.13.28.1">To ĩna yijare, “Sĩgũ̶ yu̶re ĩategu̶ oterimi”, ĩnare yigu̶mi ĩ.</s>
      <s id="b.MAT.13.28.2">To ĩ yirone, “¿Ado cõrone yu̶a vu̶erearã vatire bojati mu̶?”, ĩre yisẽniĩarãma ĩna.</s>
     </seg>
     <seg type="verse" id="b.MAT.13.29">
      <s id="b.MAT.13.29.1">To ĩna yisere ajicõari, ado bajiro ĩnare yigu̶mi ĩna u̶ju̶: “¡Vu̶ebesa maji!</s>
      <s id="b.MAT.13.29.2">Mu̶a vu̶ejama, ote rãcane vu̶ecõarãja mu̶a.</s>
     </seg>
     <seg type="verse" id="b.MAT.13.30">
      <s id="b.MAT.13.30.1">Trigo rãca bu̶cu̶acoajaro maji.</s>
      <s id="b.MAT.13.30.2">Ti rica cu̶ti bu̶cu̶aro ĩacõari, tire jua bajirãne vu̶ereacõari, soereacõaru̶arãja mu̶a.</s>
      <s id="b.MAT.13.30.3">Trigore juacõari, tire cũriaviju̶ cũcõaru̶arãja mu̶a”, ĩnare yirotigu̶mi oterimasu̶ —yigotimasiocami Jesús.</s>
     </seg>
     <seg type="verse" id="b.MAT.13.31">
      <s id="b.MAT.13.31.1">Quẽna ado bajiro gotimasiocami Jesús: —“Rotimu̶orũ̶gõru̶cu̶ja mu̶” yigu̶, Dios ĩ cõagũ̶, yu̶ gotimasiosere no bojarã ĩna ajitirũ̶nu̶jama, mu̶are yu̶ gotisere mojoroaca ajimasiboarine, rojose ĩna ñare cu̶tisere tu̶oĩavasoacõari, tocãrãcarũ̶mu̶ri quẽnaro ñamu̶jarũ̶gũ̶cõari, quẽnaro ajimasimu̶jarũ̶gũ̶jama, ado bajiro bajiru̶aroja: Sĩgũ̶ ĩ ya veseju̶re mostaza ajea otegu̶mi.</s>
     </seg>
     <seg type="verse" id="b.MAT.13.32">
      <s id="b.MAT.13.32.1">Gajeye ote aje rẽtoro ru̶jaricaca ñaroja ti mostaza ajeaca.</s>
      <s id="b.MAT.13.32.2">To bajiri ĩ oterica mojoricaca ñaboarine, ti judibu̶cu̶acoajama, ote yucú̶ri rẽtobu̶saricu̶ jairicu̶ ñaroja tiu̶.</s>
      <s id="b.MAT.13.32.3">Jairicu̶ ti ñajare, tiu̶ ru̶ju̶riju̶ minia ĩna ria cu̶tirotiju̶rire quẽnorãma ĩna —yigotimasiocami Jesús.</s>
     </seg>
     <seg type="verse" id="b.MAT.13.33">
      <s id="b.MAT.13.33.1">Quẽna ado bajiro gotimasiocami Jesús: “ ‘Rotimu̶orũ̶gõru̶cu̶ja mu̶’ yigu̶, Dios ĩ cõagũ̶, yu̶ gotimasiosere no bojarã ĩna ajitirũ̶nu̶jama, mu̶are yu̶ gotisere mojoroaca ajimasiboarine, rojose ĩna ñare cu̶tisere tu̶oĩavasoacõari, tocãrãcarũ̶mu̶ri quẽnaro ñamu̶jarũ̶gũ̶cõari, quẽnaro ajimasimu̶jarũ̶gũ̶jama, ado bajiro bajiru̶aroja” yigu̶, gaje gotimasiore queti goticami: —Rõmio, pan quẽnogoago, trigo vetare idiaji vasãcõari, pan ũmato vauvasere vu̶ogomo so.</s>
      <s id="b.MAT.13.33.2">To so yijare, jairo vauvaroja ti.</s>
      <s id="b.MAT.13.33.3">Tire bajirone bajiru̶aroja, Diore rotibosagu̶re yu̶re ajitirũ̶nu̶rã jãjarãbu̶sa mu̶a bu̶ju̶roti —ĩnare yigotimasiocami Jesús.</s>
     </seg>
     <seg type="verse" id="b.MAT.13.34">
      <s id="b.MAT.13.34.1">Gotimasiore queti rãca rĩne ĩnare gotimasiorũgũcami Jesús.</s>
     </seg>
     <seg type="verse" id="b.MAT.13.35">
      <s id="b.MAT.13.35.1">Diore gotirẽtobosarimasu̶, “Ado bajiro bajiru̶aroja” ĩ yimasire ti ñajare, to bajise gotimasiorũgũcami.</s>
      <s id="b.MAT.13.35.2">Ado bajiro ucamasiñumi Diore gotirẽtobosarimasu̶: “Masare ĩnare gotigu̶, gotimasiore queti tu̶oĩacõari, ĩnare gotimasioru̶cu̶mi.</s>
      <s id="b.MAT.13.35.3">To bajiro yigu̶, adi macaru̶cu̶ro ti ruyuaroto rĩjoroju̶ne masiñamanicoadirere gotimasioru̶cu̶mi”, yiucamasiñumi Diore gotirẽtobosarimasu̶ Jesúre tu̶oĩa yugu̶.</s>
     </seg>
     <seg type="verse" id="b.MAT.13.36">
      <s id="b.MAT.13.36.1">To bajiro yigotigajanocõari, “Viju̶ vacu̶ yaja yu̶”, yisãjacoacami.</s>
      <s id="b.MAT.13.36.2">To ĩ yi vatone, ĩre su̶yasãjacaju̶ yu̶a quẽne.</s>
      <s id="b.MAT.13.36.3">Sãjaejacõari, ado bajiro ĩre sẽniĩacaju̶ yu̶a, ĩ buerimasa: —Vidi judire quetire, “Ado bajiro yigu̶, to bajise yibu̶ yu̶”, yu̶are yigotiya —Jesúre ĩre yicaju̶ yu̶a.</s>
     </seg>
     <seg type="verse" id="b.MAT.13.37">
      <s id="b.MAT.13.37.1">To bajiro yu̶a yijare, ado bajiro yu̶are goticami Jesús: —Trigo oterimasu̶re yigu̶, yu̶ masune yigu̶ yibu̶ yu̶, Dios ĩ roticõacacu̶re yu̶ yijama.</s>
     </seg>
     <seg type="verse" id="b.MAT.13.38">
      <s id="b.MAT.13.38.1">Ĩ ya vesere yu̶ yijama, adi macaru̶cu̶ro mani ñaroju̶re yigu̶ yibu̶ yu̶.</s>
      <s id="b.MAT.13.38.2">Trigore yu̶ yijama, yu̶ yarãre quẽnaro Dios ĩ yirãre yigu̶ yibu̶.</s>
      <s id="b.MAT.13.38.3">Vidire yu̶ yijama, vãtia u̶ju̶, Satanás ĩ bojarore bajiro yirãre yigu̶ yibu̶.</s>
     </seg>
     <seg type="verse" id="b.MAT.13.39">
      <s id="b.MAT.13.39.1">Vidi oterudirimasu̶re yu̶ yijama, vãtia u̶ju̶ Satanáre yigu̶ yibu̶.</s>
      <s id="b.MAT.13.39.2">Trigo ti bu̶cu̶atoju̶ ĩna juarere yu̶ yijama, adi macaru̶cu̶ro ti jedirotire yigu̶ yibu̶.</s>
      <s id="b.MAT.13.39.3">Trigo ti bu̶cu̶aro, juarimasare yu̶ yijama, ángel mesare yigu̶ yibu̶, yicami Jesús.</s>
     </seg>
     <seg type="verse" id="b.MAT.13.40">
      <s id="b.MAT.13.40.1">Vidi juacõari, ĩna soerearore bajiro bajiru̶aroja adi macaru̶cu̶ro ti jediroju̶.</s>
     </seg>
     <seg type="verse" id="b.MAT.13.41">
      <s id="b.MAT.13.41.1">To cõrone, Dios ĩ roticõacacu̶, Diore rotibosagu̶, ángel mesare cõaru̶cu̶ja yu̶.</s>
      <s id="b.MAT.13.41.2">“Yu̶ yarã vatoaju̶ ñacõari, rojose yirãre, to yicõari, rojose ĩnare ũmato yirãre quẽne juaáya” yigu̶, ĩnare cõaru̶cu̶ja.</s>
     </seg>
     <seg type="verse" id="b.MAT.13.42">
      <s id="b.MAT.13.42.1">Ĩnare juacõari, jeame yatibetimeju̶ reacõaru̶arãma ĩna.</s>
      <s id="b.MAT.13.42.2">Toju̶ ñacõari, bu̶to rojose tãmu̶orã ñari, guji põguẽ, oti, yiru̶arãma ĩna.</s>
     </seg>
     <seg type="verse" id="b.MAT.13.43">
      <s id="b.MAT.13.43.1">Ángel mesa, ĩnare ĩna reagajanoro bero, ado bajiro bajiru̶arãja mu̶a: Mani jacu̶, “Quẽnase yirã ñaama” ĩ yiĩarã ñari, muiju ĩ busurore bajiro busuru̶arãja.</s>
      <s id="b.MAT.13.43.2">Tire mu̶a ajimasiru̶ajama, quẽnaro tu̶oĩaña —yu̶are yicami Jesús.</s>
     </seg>
     <seg type="verse" id="b.MAT.13.44">
      <s id="b.MAT.13.44.1">Quẽna ado bajiro yu̶are goticami Jesús: —Dios yarã quẽnaro ĩ yirã mu̶a ñase bu̶to quẽnaja ti.</s>
      <s id="b.MAT.13.44.2">To bajiro ti bajijare, sĩgũ̶ bu̶to vaja cu̶tise bu̶jagu̶re bajiro bajirãma Dios yarã ñaru̶arã.</s>
      <s id="b.MAT.13.44.3">Sĩgũ̶ yere bu̶to vaja cu̶tisere sita vatoaju̶ ĩ yayioboarere bu̶jagu̶mi gãji.</s>
      <s id="b.MAT.13.44.4">Tire bu̶jacõari, quẽna tiju̶ne tudiyayiocũgũ̶mi.</s>
      <s id="b.MAT.13.44.5">To bajiri, “Jairo vaja cu̶ti ñaja” yivariquẽnagũ̶ ñari, ĩ gajeyeũni ñaro cõrone gãjerãre ĩsijeocõagũ̶mi, gãjoa bu̶jaru̶.</s>
      <s id="b.MAT.13.44.6">To yicõari, ti gãjoa rãca ti sita u̶ju̶re vaja yigu̶mi, sita vatoaju̶ jairo vaja cu̶tise ĩ bu̶jarere cu̶oru̶.</s>
      <s id="b.MAT.13.44.7">Tire bajiro bajirãma Dios yarã ñaru̶arã.</s>
      <s id="b.MAT.13.44.8">“Adi macaru̶cu̶roaye jediro yu̶ tu̶oĩa bojaboase rẽtoro quẽnase ñaja Dios ye” yitu̶oĩacõari, jediro ĩ bojarore bajiro yirũgũrãma —yu̶are yigotimasiocami Jesús.</s>
     </seg>
     <seg type="verse" id="b.MAT.13.45">
      <s id="b.MAT.13.45.1">Ti vãmere bajiro gaje queti ado bajiro yu̶are goticami Jesús: —Dios yarã quẽnaro ĩ yirã mani ñase quẽnaja ti.</s>
      <s id="b.MAT.13.45.2">To bajiro ti bajijare, bu̶to vaja cu̶tia perla vãme cu̶tiare bu̶jagu̶re bajiro bajirãma Dios yarã ñaru̶arã.</s>
      <s id="b.MAT.13.45.3">Sĩgũ̶ gajeyeũni ĩsicudirimasu̶, perla vãme cu̶tire sẽnicudigu̶mi.</s>
     </seg>
     <seg type="verse" id="b.MAT.13.46">
      <s id="b.MAT.13.46.1">To yicudigu̶ne, gãji ĩ cu̶oricare quẽnamasuricare bu̶jagu̶mi yuja.</s>
      <s id="b.MAT.13.46.2">To bajiri tiare bu̶to bojagu̶ ñari, ĩ gajeyeũni jedirore ĩsicõari, vaja sẽnigũ̶mi, gãjoa bu̶jaru̶.</s>
      <s id="b.MAT.13.46.3">To yicõari, ti gãjoa rãca ĩ bojaricare vaja yigu̶mi yuja.</s>
      <s id="b.MAT.13.46.4">Tire bajiro bajirãma Dios yarã ñaru̶arã.</s>
      <s id="b.MAT.13.46.5">“Adi macaru̶cu̶roaye jediro yu̶ tu̶oĩa bojaboase rẽtoro quẽnaja Dios ye” yitu̶oĩacõari, jediro ĩ bojarore bajiro yirũgũrãma —yu̶are yigotimasiocami Jesús.</s>
     </seg>
     <seg type="verse" id="b.MAT.13.47">
      <s id="b.MAT.13.47.1">Quẽna gotimasiore queti yu̶are gotimasiocami Jesús: —Masare Dios ĩ beserirũ̶mu̶ ti ejaro, vai sĩarimasa vaire ĩna beseriarore bajiro bajiru̶aroja.</s>
      <s id="b.MAT.13.47.2">Vai sĩarimasa bajiu̶ rãca ĩna vayaro, vai vãme cu̶tirã ñaro cõro sãjarãma ĩna.</s>
     </seg>
     <seg type="verse" id="b.MAT.13.48">
      <s id="b.MAT.13.48.1">Ĩna sãjaro ĩacõari, jabuaju̶ ĩnare tũ̶amocũrãma.</s>
      <s id="b.MAT.13.48.2">Ĩnare beserãma.</s>
      <s id="b.MAT.13.48.3">Bariarãrema jibu̶ju̶ juasãcõari, bayamanare reacõarama.</s>
     </seg>
     <seg type="verse" id="b.MAT.13.49">
      <s id="b.MAT.13.49.1">To bajirone bajiru̶aroja macaru̶cu̶ro ti jediro.</s>
      <s id="b.MAT.13.49.2">Ángel mesa, masare beserã vadiru̶arãma.</s>
      <s id="b.MAT.13.49.3">Quẽnarãre, rojorãre beseru̶arãma.</s>
     </seg>
     <seg type="verse" id="b.MAT.13.50">
      <s id="b.MAT.13.50.1">Rojorãre ĩnare juacõari, jeame yatibetimeju̶ reacõaru̶arãma.</s>
      <s id="b.MAT.13.50.2">Toju̶ ñacõari, bu̶to rojose tãmu̶orã ñari, guji põguẽ, oti, yiru̶arãma ĩna —yu̶are yicami Jesús.</s>
     </seg>
     <seg type="verse" id="b.MAT.13.51">
      <s id="b.MAT.13.51.1">Tire yu̶are gotigajanocõari, ado bajiro yu̶are sẽniĩacami Jesús: —¿Tire mu̶are yu̶ gotimasiose queti jedirore ajimasiati mu̶a? —yu̶are yisẽniĩacami. —Ajimasiaja —ĩre yicu̶dicaju̶ yu̶a.</s>
     </seg>
     <seg type="verse" id="b.MAT.13.52">
      <s id="b.MAT.13.52.1">To bajiro yu̶a yijare, ado bajiro yu̶are goticami: —To bajiri Dios oca masa ĩna ucamasire quẽnaro riojo gotimasiomasicõarãja mu̶a.</s>
      <s id="b.MAT.13.52.2">To yicõari, mu̶are yu̶ gotimasiosere ajimasirã ñari, tire quẽne quẽnaro riojo gotimasiomasirãja.</s>
      <s id="b.MAT.13.52.3">To bajiro mu̶a bajijama, vi u̶ju̶ gajeyeũni tirũ̶mu̶ju̶ ñarere quẽne, mame ĩ juarere quẽne quẽnocũr'ire bajiro bajirãja mu̶a.</s>
      <s id="b.MAT.13.52.4">Ĩ ya viana ĩna cu̶obetijama, ĩnare ĩsigũ̶mi.</s>
      <s id="b.MAT.13.52.5">Ĩ yirore bajirone mu̶a yarãre quẽne ĩna ajimasiroti ti ru̶yajama, tirũ̶mu̶ayere, to yicõari, yucu̶ yu̶ gotisere quẽne quẽnaro riojo ĩnare gotimasioru̶arãja —yu̶are yicami Jesús.</s>
     </seg>
     <seg type="verse" id="b.MAT.13.53">
      <s id="b.MAT.13.53.1">To bajiro yu̶are gotimasio gajano, yu̶are ũmato vacoacami Jesús.</s>
     </seg>
     <seg type="verse" id="b.MAT.13.54">
      <s id="b.MAT.13.54.1">To bajivana, ĩ ya macaju̶ ejacaju̶ yu̶a.</s>
      <s id="b.MAT.13.54.2">Toju̶ Dios ocare ĩna bueriviju̶re sãjaejacõari, masare gotimasio ñacami.</s>
      <s id="b.MAT.13.54.3">Quẽnaro ĩ gotimasiosere ajicõari, no yimasibeticama ĩna: —¿No bajicõari, to bajise gotimasiomasiati ĩ?</s>
      <s id="b.MAT.13.54.4">¿No bajiro yicõari, ĩaĩañamanire yati?</s>
     </seg>
     <seg type="verse" id="b.MAT.13.55">
      <s id="b.MAT.13.55.1">¿Adi macagu̶ yucú̶ moarimasu̶ macu̶ me ñatique ĩma?</s>
      <s id="b.MAT.13.55.2">¿Mar'ia macu̶ me ñatique?</s>
      <s id="b.MAT.13.55.3">¿Santiago, José, Simón, Judas mesa gagu̶ me ñatique ĩ?</s>
     </seg>
     <seg type="verse" id="b.MAT.13.56">
      <s id="b.MAT.13.56.1">To yicõari, jediro mani vatoaju̶ ñarã, ¿ĩ bederã rõmiri me ñatique ĩna?</s>
      <s id="b.MAT.13.56.2">To bajiri, ¿noju̶ bueyujari ãni? —Jesúre ĩre yicama ĩna, ĩ ya macana.</s>
     </seg>
     <seg type="verse" id="b.MAT.13.57">
      <s id="b.MAT.13.57.1">To bajiri, “Ñamasugũ̶ me ñaami.</s>
      <s id="b.MAT.13.57.2">Mani ya macagu̶ mani masigũ̶ ñaami” yirã ñari, ĩre ajitirũ̶nu̶beticama ĩna.</s>
      <s id="b.MAT.13.57.3">To ĩna yirone, ado bajiro ĩnare goticami Jesús: —Diore gotirẽtobosarimasu̶ gajeroju̶ Dios ocare ĩ gotimasiocudijama, ĩre ajirũ̶cu̶bu̶orãma.</s>
      <s id="b.MAT.13.57.4">To bajiboarine, ĩ ya macanare, ĩ ya vianare quẽne Dios ocare ĩ gotimasiojama, ĩre ajirũ̶cu̶bu̶omenama —ĩnare yicami Jesús.</s>
     </seg>
     <seg type="verse" id="b.MAT.13.58">
      <s id="b.MAT.13.58.1">To bajiri ĩ ya macana, ĩre ĩna ajitirũ̶nu̶betijare, ĩaĩañamanire jairo yiĩomasibeticami.</s>
     </seg>
    </div>
    <div type="chapter" id="b.MAT.14">
     <seg type="verse" id="b.MAT.14.1">
      <s id="b.MAT.14.1.1">Cojorũ̶mu̶ Galilea sitana u̶ju̶, Herodes vãme cu̶tigu̶, ĩaĩañamani Jesús ĩ yiĩose quetire ajiyuju.</s>
     </seg>
     <seg type="verse" id="b.MAT.14.2">
      <s id="b.MAT.14.2.1">To ĩ yiñasere ajicõari, ĩre moabosarimasare ado bajiro yiyuju: —Juan vãme cu̶tigu̶, masare oco rãca bautizarimasu̶ne, ñagũ̶mi quẽna.</s>
      <s id="b.MAT.14.2.2">Rijacoaboarine, tudicaticoarimi.</s>
      <s id="b.MAT.14.2.3">To bajiri ĩaĩañamani yiĩoñagũ̶mi ĩ —yitu̶oĩaboayuju Herodes.</s>
     </seg>
     <seg type="verse" id="b.MAT.14.3">
      <s id="b.MAT.14.3.1">Juan ĩ sĩaecoroto rĩjoro ado bajiro bajire ti ñajare, to bajiro tu̶oĩañuju Herodes: Ĩ bedi Felipe manajore Herod'ias vãme cu̶tigore ẽmacõari, manajo cu̶tiyuju Herodes.</s>
      <s id="b.MAT.14.3.2">To bajiro ĩ yire ñajare, ado bajiro ĩre gotirũgũñuju Juan: —Herod'iare mu̶ manajo cu̶tise quẽnabeaja.</s>
      <s id="b.MAT.14.3.3">Dios ĩ rotimasirere ajibeaja mu̶ —ĩre yirũgũboayuju Juan.</s>
      <s id="b.MAT.14.3.4">Tire ajiru̶abesuju ĩ manajo Herod'ias.</s>
      <s id="b.MAT.14.3.5">To bajiri Juanre cõmemane siacõari, tubiberotiyuju Herodes.</s>
     </seg>
     <seg type="verse" id="b.MAT.14.5">
      <s id="b.MAT.14.5.1">To yicõari, ĩre sĩarotiru̶aboayuju.</s>
      <s id="b.MAT.14.5.2">“Diore gotirẽtobosarimasu̶ ñaami Juan” masa ĩna yirũ̶cu̶bu̶osere ajigu̶ ñari, bu̶to güiyuju.</s>
      <s id="b.MAT.14.5.3">To bajiri ĩre sĩarotimasibesuju.</s>
     </seg>
     <seg type="verse" id="b.MAT.14.6">
      <s id="b.MAT.14.6.1">Herodes ĩ ruyuariarũ̶mu̶ ejayuju.</s>
      <s id="b.MAT.14.6.2">To bajiri, masare jirẽoñuju ĩ, “Boserũ̶mu̶ yito” yigu̶.</s>
      <s id="b.MAT.14.6.3">To yicõari, ĩna rẽjaro bero, Herod'ias maco, ĩna ĩaro rĩjoroju̶are basaĩoñuju.</s>
      <s id="b.MAT.14.6.4">So basasere ĩacõari, bu̶to variquẽnañuju Herodes.</s>
     </seg>
     <seg type="verse" id="b.MAT.14.7">
      <s id="b.MAT.14.7.1">To bajiri, —Riojo mu̶re gotiaja yu̶.</s>
      <s id="b.MAT.14.7.2">Tu̶oĩavasoabetiru̶cu̶ja.</s>
      <s id="b.MAT.14.7.3">No bojase mu̶ sẽnijama, mu̶re ĩsiru̶cu̶ja —sore yiyuju ĩ Herodes.</s>
     </seg>
     <seg type="verse" id="b.MAT.14.8">
      <s id="b.MAT.14.8.1">To bajiro ĩ yisere ajicõari, so jacoju̶a, “Ado bajiro ĩre yicu̶diya” so yi ocasãjare, ado bajiro Herodere cu̶diyuju so: —Yucu̶acane Juan vãme cu̶tigu̶, masare oco rãca bautizarimasu̶ ru̶joare, bare jeobariabaja joeju̶ jeocõari, yu̶re ĩsigũ̶ vayá —ĩre yiyuju so.</s>
     </seg>
     <seg type="verse" id="b.MAT.14.9">
      <s id="b.MAT.14.9.1">To bajiro so yisere ajicõari, su̶tiritiyuju Herodes.</s>
      <s id="b.MAT.14.9.2">To bajiboarine, ĩ jicõariarã ĩna ajiro rĩjoroju̶a, “Riojo mu̶re gotiaja yu̶.</s>
      <s id="b.MAT.14.9.3">No bojase mu̶ sẽnijama, mu̶re ĩsiru̶cu̶ja” ĩ yicõare ti ñajare, so sẽnirore bajirone yiyuju.</s>
     </seg>
     <seg type="verse" id="b.MAT.14.10">
      <s id="b.MAT.14.10.1">Tubiberiaviju̶ ñagũ̶re, “Juanre ru̶joa jataya”, ĩnare yiyuju.</s>
     </seg>
     <seg type="verse" id="b.MAT.14.11">
      <s id="b.MAT.14.11.1">To bajiri, ĩ ru̶joare bare jeobariabaja joeju̶ jeocõari, Herod'ias macore ĩsiñujarã ĩna.</s>
      <s id="b.MAT.14.11.2">To yicõari, soju̶a, jacore ĩsirẽtoñuju so yuja.</s>
     </seg>
     <seg type="verse" id="b.MAT.14.12">
      <s id="b.MAT.14.12.1">Ti queti ajicõari, Herodes tu̶ju̶ ejayujarã, Juan buerimasa.</s>
      <s id="b.MAT.14.12.2">Ejacõari, ĩ ruju̶ri ñaboarere ãmivacõari, yujeyujarã.</s>
      <s id="b.MAT.14.12.3">To ĩna yiro bero, yu̶a tu̶ ejacama ĩna, Jesúre gotirã.</s>
     </seg>
     <seg type="verse" id="b.MAT.14.13">
      <s id="b.MAT.14.13.1">Juan oco rãca bautizarimasu̶re ĩna sĩare quetire ajicõari, jãjarã masa yu̶are ĩna su̶yajare, ĩna rãca ñaru̶abecu̶ ñari, cũmuaju̶ vasãja, yu̶are ũmato jẽacoacami, masa ĩna manibu̶saroju̶ yu̶are ũmato vacu̶.</s>
      <s id="b.MAT.14.13.2">To bajiri ti macariana Jesús ĩ vasere ajicõari, boeju̶ jãjarã variarãma, Jesús ĩ ejarotiju̶re vana.</s>
     </seg>
     <seg type="verse" id="b.MAT.14.14">
      <s id="b.MAT.14.14.1">To bajiri rocatu ejarãne, jãjarã masa ñarãre ĩacaju̶ yu̶a, boeju̶ vacõari ejariarãre.</s>
      <s id="b.MAT.14.14.2">Ĩnare ĩamaicõari, rijaye cu̶tirãre ĩna juaejarãre catiocami Jesús.</s>
     </seg>
     <seg type="verse" id="b.MAT.14.15">
      <s id="b.MAT.14.15.1">Rãioroto rĩjoro, ĩ tu̶ ejacõari, ado bajiro yicaju̶ yu̶a, ĩ buerã: —Jẽre rãioato yaja.</s>
      <s id="b.MAT.14.15.2">Masa manoju̶ ñaja.</s>
      <s id="b.MAT.14.15.3">To bajiri ĩnare varotiya mu̶, “Masa cu̶toju̶ bare vaja yibarã vajaro” yirã —ĩre yiboacaju̶ yu̶a.</s>
     </seg>
     <seg type="verse" id="b.MAT.14.16">
      <s id="b.MAT.14.16.1">To yu̶a yisere ajicõari, ado bajiroju̶a yu̶are yicami Jesús: —No yirã vamenama.</s>
      <s id="b.MAT.14.16.2">Mu̶ane ĩnare bare ecaya —yu̶are yicami Jesús.</s>
     </seg>
     <seg type="verse" id="b.MAT.14.17">
      <s id="b.MAT.14.17.1">To ĩ yijare, ado bajiro ĩre yicu̶dicaju̶ yu̶a: —Bare maja yu̶are quẽne.</s>
      <s id="b.MAT.14.17.2">Cojomo cõro pan, ju̶arã vai cu̶oaja yu̶a —ĩre yicaju̶ yu̶a.</s>
     </seg>
     <seg type="verse" id="b.MAT.14.18">
      <s id="b.MAT.14.18.1">To bajiro yu̶a yisere ajicõari, ado bajiro yicami: —Adoju̶a tire juaya maji —yu̶are yicami.</s>
     </seg>
     <seg type="verse" id="b.MAT.14.19">
      <s id="b.MAT.14.19.1">To bajiri, —Masare tatũcuroju̶ ĩnare rujirotiya —ĩ buerãre yu̶are yicami Jesús.</s>
      <s id="b.MAT.14.19.2">To yicõari, cojomo cõro ñaricari pan, ju̶arã vai ñarãre juacõari, õ vecaju̶a ĩamu̶ocami.</s>
      <s id="b.MAT.14.19.3">To yicõari, “Quẽnaro yaja mu̶”, Diore ĩre yicami.</s>
      <s id="b.MAT.14.19.4">To yicõari, tire iguesurebatecõari, ĩ buerãre yu̶are ĩsicami.</s>
      <s id="b.MAT.14.19.5">To bajiri yu̶aju̶a, rujirãre ĩsibatocaju̶ yu̶a yuja.</s>
     </seg>
     <seg type="verse" id="b.MAT.14.20">
      <s id="b.MAT.14.20.1">Sĩgũ̶ ru̶yariaro mano quẽnaro bau̶su̶cu̶tijedicõacama ĩna.</s>
      <s id="b.MAT.14.20.2">Ĩna bagajanoro bero, ĩna baru̶asere, yu̶a juarẽojama, ju̶aãmo cõro, gu̶bo ju̶a jẽnituaro ñarijibu̶ri ru̶yacaju̶.</s>
     </seg>
     <seg type="verse" id="b.MAT.14.21">
      <s id="b.MAT.14.21.1">Tire bacana cinco mil ũ̶mu̶a ñacaju̶ yu̶a.</s>
      <s id="b.MAT.14.21.2">Rõmiare, rĩamasare quẽne cõĩabeticaju̶ yu̶a.</s>
     </seg>
     <seg type="verse" id="b.MAT.14.22">
      <s id="b.MAT.14.22.1">Cũmuaju̶ yu̶are vasãjaroticami Jesús.</s>
      <s id="b.MAT.14.22.2">“Yu̶re jẽadiyuya.</s>
      <s id="b.MAT.14.22.3">Maji masare tudirotigu̶ yaja yu̶”, yicami.</s>
     </seg>
     <seg type="verse" id="b.MAT.14.23">
      <s id="b.MAT.14.23.1">Ĩnare tudirotigajano, buroju̶ majacoasuju, toju̶ Diore sẽniru̶.</s>
      <s id="b.MAT.14.23.2">Ti rãioato bero, toju̶ ĩ sĩgũ̶ne ñacõañuju ĩ maji.</s>
     </seg>
     <seg type="verse" id="b.MAT.14.24">
      <s id="b.MAT.14.24.1">Yu̶aju̶ama, u̶tabu̶cu̶ra jẽana, sõju̶ tira gu̶dareco tu̶sacaju̶ yu̶a.</s>
      <s id="b.MAT.14.24.2">To yu̶a tu̶satone, bu̶to mino vacaju̶.</s>
      <s id="b.MAT.14.24.3">To bajica yiro, sabetu̶ocõacaju̶ ti.</s>
      <s id="b.MAT.14.24.4">To bajiri jẽatĩmabeticaju̶.</s>
     </seg>
     <seg type="verse" id="b.MAT.14.25">
      <s id="b.MAT.14.25.1">To yu̶a bajiñarone, busurocaroarijau̶ yu̶a tu̶ju̶ oco joene vadicami Jesús.</s>
     </seg>
     <seg type="verse" id="b.MAT.14.26">
      <s id="b.MAT.14.26.1">Oco joeju̶ ĩ vadire ĩarãne, u̶cacaju̶ yu̶a. —¡Bajirocar'i vãti ñaami! —yiavasãcaju̶ yu̶a.</s>
     </seg>
     <seg type="verse" id="b.MAT.14.27">
      <s id="b.MAT.14.27.1">To yu̶a yiboajaquẽne, —Güibesa.</s>
      <s id="b.MAT.14.27.2">Variquẽnaña mu̶a.</s>
      <s id="b.MAT.14.27.3">Yu̶ne ñaja —yu̶are yicami Jesús.</s>
     </seg>
     <seg type="verse" id="b.MAT.14.28">
      <s id="b.MAT.14.28.1">To ĩ yisere ajicõari, yu̶a rãcagu̶ Pedro ado bajiro ĩre yicu̶dicami: —Yu̶ u̶ju̶, mu̶ne mu̶ ñajama, oco joene mu̶ tu̶ju̶ yu̶re varotiya —ĩre yicami Pedro.</s>
     </seg>
     <seg type="verse" id="b.MAT.14.29">
      <s id="b.MAT.14.29.1">To ĩ yisere ajicõari, —Vayá mu̶ —ĩre yicami Jesús.</s>
      <s id="b.MAT.14.29.2">To ĩ yisere ajicõari, vãgã, oco joeju̶ vacami Pedro, Jesús tu̶ ejagu̶acu̶.</s>
     </seg>
     <seg type="verse" id="b.MAT.14.30">
      <s id="b.MAT.14.30.1">To bajiboarine, mino bu̶to ti vasere ĩacõari, güicami.</s>
      <s id="b.MAT.14.30.2">To bajicõari, rujacõa su̶oacami yuja.</s>
      <s id="b.MAT.14.30.3">To bajigu̶ne, —Yu̶ u̶ju̶, rujacu̶ yaja yu̶.</s>
      <s id="b.MAT.14.30.4">Yu̶re ejarẽmogu̶aya —yiavasãcami.</s>
     </seg>
     <seg type="verse" id="b.MAT.14.31">
      <s id="b.MAT.14.31.1">To ĩ yirone, ĩ ãmore ñiacõari, ado bajiro ĩre yicami Jesús, Pedrore: —¿No yigu̶, “Ĩ ejarẽmose rãca vamasiru̶cu̶ja yu̶”, yu̶re yitu̶oĩa tu̶jacoajari mu̶? —Pedrore ĩre yicami Jesús.</s>
     </seg>
     <seg type="verse" id="b.MAT.14.32">
      <s id="b.MAT.14.32.1">To yicõari, cũmuaju̶ ĩna vasãjarone, mino vatu̶jacoacaju̶ yuja.</s>
     </seg>
     <seg type="verse" id="b.MAT.14.33">
      <s id="b.MAT.14.33.1">To yicõari, cũmuaju̶ Jesús rĩjoroju̶a gu̶somuniari tuetucaju̶ yu̶a, ĩre rũ̶cu̶bu̶orã: —Socagu̶ me ñaja mu̶.</s>
      <s id="b.MAT.14.33.2">Dios macu̶ne ñaja —Jesúre ĩre yicaju̶ yu̶a.</s>
     </seg>
     <seg type="verse" id="b.MAT.14.34">
      <s id="b.MAT.14.34.1">To baji jẽanane, Genesaret vãme cu̶ti sitaju̶ ejacaju̶ yu̶a.</s>
     </seg>
     <seg type="verse" id="b.MAT.14.35">
      <s id="b.MAT.14.35.1">Ti macariana Jesús ĩ ejasere ĩamasicõari, masa jedirore gotibatoriarãma.</s>
      <s id="b.MAT.14.35.2">To bajiri, masa rijaye cu̶tirãre juaejacama Jesús tu̶ju̶.</s>
     </seg>
     <seg type="verse" id="b.MAT.14.36">
      <s id="b.MAT.14.36.1">To ĩna yirã, ado bajiro Jesúre yicama ĩna: —Mu̶ ye sudi gaja yu̶are moaĩarotiya.</s>
      <s id="b.MAT.14.36.2">Ti rĩne bojaja yu̶a.</s>
      <s id="b.MAT.14.36.3">To bajiro yu̶a yijama, caticoaru̶arãja yu̶a —ĩre yisẽnicama.</s>
      <s id="b.MAT.14.36.4">To bajiri, ĩ sudi gajare moaĩarãma, caticoacama.</s>
     </seg>
    </div>
    <div type="chapter" id="b.MAT.15">
     <seg type="verse" id="b.MAT.15.1">
      <s id="b.MAT.15.1.1">Fariseo masa, to yicõari Dios ĩ rotimasire gotimasiorimasa quẽne ejacama, Jesús tu̶ju̶.</s>
      <s id="b.MAT.15.1.2">Jerusalénju̶ vadiriarã ñacama.</s>
      <s id="b.MAT.15.1.3">Jesús tu̶ ejacõari, ado bajiro ĩre sẽniĩacama ĩna:</s>
     </seg>
     <seg type="verse" id="b.MAT.15.2">
      <s id="b.MAT.15.2.1">—¿No yirã mani ñicu̶a ĩna yimasiriarore bajiro yibeati mu̶ buerimasa?</s>
      <s id="b.MAT.15.2.2">Ĩna baroto rĩjoro, ĩna ãmori coemasiriarore bajiro coebeama ĩna —ĩre yicama ĩna.</s>
     </seg>
     <seg type="verse" id="b.MAT.15.3">
      <s id="b.MAT.15.3.1">To bajiro ĩna yijare, ado bajiro ĩnare cu̶dicami Jesús: —Mani ñicu̶a ĩna rotimasireju̶are cu̶dirã ñari, Dios ĩ rotimasuseju̶arema cu̶dibeaja mu̶a.</s>
     </seg>
     <seg type="verse" id="b.MAT.15.4">
      <s id="b.MAT.15.4.1">Ado bajiro gotiaja Dios ĩ rotimasire: “Mu̶ jacu̶re, mu̶ jacore quẽnaro rũ̶cu̶bu̶oya”.</s>
      <s id="b.MAT.15.4.2">To yicõari, gaje vãme ado bajiro yaja: “No bojagu̶, ĩ jacu̶re, ĩ jacore, ‘Rojose tãmu̶ou̶caru̶arãja mu̶a’ ĩnare ĩ yijama, ĩre sĩaroti ñaja”, yigotiaja Dios ĩ rotimasire.</s>
     </seg>
     <seg type="verse" id="b.MAT.15.5">
      <s id="b.MAT.15.5.1">Mu̶aju̶ama, ado bajiroju̶a rotiaja mu̶a: “Ĩ ye rãca ĩ jacu̶are ĩ ejarẽmobetijama, quẽnacõaja.</s>
      <s id="b.MAT.15.5.2">‘Yu̶ gajeyeũni yu̶ cu̶ose Diore yu̶ ĩsiroti rĩne ñaja.</s>
      <s id="b.MAT.15.5.3">To bajiri mu̶are ejarẽmomasibeaja yu̶’ yicõari, ĩ jacu̶are ĩ ejarẽmobetijama, quẽnacõaja”, yirotiaja mu̶a.</s>
      <s id="b.MAT.15.5.4">To bajiro mu̶a yijama, mani ñicu̶a ĩna rotimasireju̶are cu̶dirã ñari, Dios ĩ rotiseju̶arema cu̶dibeaja mu̶a.</s>
      <s id="b.MAT.15.5.5">To bajiro mu̶a yijama, “Ñie vaja maja Dios oca”, yirã yaja mu̶a.</s>
     </seg>
     <seg type="verse" id="b.MAT.15.7">
      <s id="b.MAT.15.7.1">“Quẽnaro yirã ñaja yu̶a” yiboarine, rojorã ñaja mu̶a.</s>
      <s id="b.MAT.15.7.2">Diore gotirẽtobosarimasu̶, Isa'ias ñamasir'i, mu̶a bajirotire quẽnaro tu̶oĩacõari, ado bajiro ucamasiñumi:</s>
     </seg>
     <seg type="verse" id="b.MAT.15.8">
      <s id="b.MAT.15.8.1">“Ĩna oca masune yirã, quẽnaro yu̶re yirũ̶cu̶bu̶oama ĩna.</s>
      <s id="b.MAT.15.8.2">To bajiro yirã ñaboarine, yu̶ bojarore bajiro tu̶oĩabeama.</s>
     </seg>
     <seg type="verse" id="b.MAT.15.9">
      <s id="b.MAT.15.9.1">Yu̶ yere buecõari, ĩna masu ĩna tu̶oĩasere gotimasioama.</s>
      <s id="b.MAT.15.9.2">Tirene, ‘Dios ĩ rotise ñaja’ yiboama.</s>
      <s id="b.MAT.15.9.3">To bajiri, yu̶re ĩna rũ̶cu̶bu̶oboase vaja, ñie vaja bu̶jamenama ĩna”, yiucamasiñumi Isa'ias, Diore gotirẽtobosagu̶ —yigoticami Jesús.</s>
     </seg>
     <seg type="verse" id="b.MAT.15.10">
      <s id="b.MAT.15.10.1">To ĩ yiro bero, masare jicõari, ado bajiro ĩnare yicami Jesús: —Yu̶re ajicõari, quẽnaro ajimasiña mu̶a.</s>
     </seg>
     <seg type="verse" id="b.MAT.15.11">
      <s id="b.MAT.15.11.1">Dios ĩ ĩajama, mani ñicu̶a ĩna yimasiriarore bajiro ãmo coemenane mani base su̶ori me rojose yirãja mani.</s>
      <s id="b.MAT.15.11.2">Rojose tu̶oĩacõari, rojose mani ñagõseju̶a ñaja rojose mani yise.</s>
      <s id="b.MAT.15.11.3">“Ti su̶orine rojose tãmu̶oru̶arãja mani”, yimasirona ñaja mu̶a —ĩnare yicami Jesús.</s>
     </seg>
     <seg type="verse" id="b.MAT.15.12">
      <s id="b.MAT.15.12.1">To bajiro Jesús ĩ yisere ajicõari, ado bajiro ĩre yicaju̶ yu̶a: —¿Tire mu̶ gotisere fariseo masa mu̶re ĩna ajijũnisinisere masibeati mu̶? —ĩre yicaju̶ yu̶a, ĩ buerimasa.</s>
     </seg>
     <seg type="verse" id="b.MAT.15.13">
      <s id="b.MAT.15.13.1">To bajiro yu̶a yiro, ado bajiro yu̶are yicami Jesús: —Ĩ ya veseju̶ ote ĩ otere tu̶ vidi ti judijama, ti ñe rãcaju̶ne vu̶ereacõaru̶cu̶mi.</s>
      <s id="b.MAT.15.13.2">To bajirone yiru̶cu̶mi yu̶ jacu̶ quẽne.</s>
      <s id="b.MAT.15.13.3">“Yu̶ yarã me ñaama” yigu̶ ñari, ĩnare reacõaru̶cu̶mi Dios.</s>
     </seg>
     <seg type="verse" id="b.MAT.15.14">
      <s id="b.MAT.15.14.1">To bajiri fariseo masare tu̶oĩagüibesa mu̶a.</s>
      <s id="b.MAT.15.14.2">Ĩna ñarãma ĩamena gãjerã ĩamenare tũ̶a vanare bajiro bajirã.</s>
      <s id="b.MAT.15.14.3">Sĩgũ̶ ĩabecu̶, gãji ĩabecu̶re ĩ tũ̶avajama, gojeju̶ reasãcõanama ĩna ju̶arãju̶ne.</s>
      <s id="b.MAT.15.14.4">To bajiri rojose ĩna bajirotire masirã ñari, ĩnare tu̶oĩagüibesa mu̶a —yu̶are yicami Jesús.</s>
     </seg>
     <seg type="verse" id="b.MAT.15.15">
      <s id="b.MAT.15.15.1">To ĩ yirone, ado bajiro ĩre yicami Pedro: —Mu̶ gotimasiosere quẽnaro yu̶are gotirẽtobuya —ĩre yicami.</s>
     </seg>
     <seg type="verse" id="b.MAT.15.16">
      <s id="b.MAT.15.16.1">To ĩ yisere ajicõari, —¿Ajimasibeati mu̶a quẽne? —yicami.</s>
     </seg>
     <seg type="verse" id="b.MAT.15.17">
      <s id="b.MAT.15.17.1">—Mu̶a basãse mu̶a gu̶dajoaju̶ vatoja ti.</s>
      <s id="b.MAT.15.17.2">Tiju̶ bero, rẽtobudiroja ti.</s>
      <s id="b.MAT.15.17.3">To bajiri mu̶are rojose yimasibeaja ti.</s>
      <s id="b.MAT.15.17.4">To bajiboajaquẽne, mu̶a ñagõjama, tu̶oĩacõari, ñagõaja mu̶a.</s>
      <s id="b.MAT.15.17.5">To bajiri rojose mu̶a tu̶oĩajama, ti su̶orine rojose tãmu̶oru̶arãja mu̶a.</s>
      <s id="b.MAT.15.17.6">¿Tire quẽnaro ajimasibeatique mu̶a?</s>
     </seg>
     <seg type="verse" id="b.MAT.15.19">
      <s id="b.MAT.15.19.1">Masa, rojose tu̶oĩacõari, ado bajise rojose yirãma: Gãjerãre sĩarãma ĩna.</s>
      <s id="b.MAT.15.19.2">Manajo cu̶tirã, manaju̶ cu̶tirã, manajo mana, manaju̶ mana quẽne, gãjerã rãca ajeriarã cu̶tirãma.</s>
      <s id="b.MAT.15.19.3">Juarudirãma.</s>
      <s id="b.MAT.15.19.4">Socarãma ĩna.</s>
      <s id="b.MAT.15.19.5">Gãjerã ajiro rĩjoroju̶a, socarãne, “Ado bajise rojose yima”, yigotirãma.</s>
     </seg>
     <seg type="verse" id="b.MAT.15.20">
      <s id="b.MAT.15.20.1">To bajise rojose yirãma masa, rojose tu̶oĩacõari.</s>
      <s id="b.MAT.15.20.2">Ti su̶orine rojose tãmu̶oru̶arãma.</s>
      <s id="b.MAT.15.20.3">Baroto rĩjoro, ãmori mani ñicu̶a ĩna coemasiriarore bajiro coebeti su̶ori me, rojose tãmu̶oru̶arãma masa —yu̶are yicami Jesús.</s>
     </seg>
     <seg type="verse" id="b.MAT.15.21">
      <s id="b.MAT.15.21.1">Gotigajanocõari, yu̶are ũmato vacoacami Jesús, Tiro, to yicõari Sidón vãme cu̶ti macari tu̶ju̶ vana.</s>
     </seg>
     <seg type="verse" id="b.MAT.15.22">
      <s id="b.MAT.15.22.1">Toju̶ yu̶a ejaro bero, sĩgõ cananeo maso, Jesús tu̶ju̶are avasã vadicamo so: —Yu̶ u̶ju̶, David ñamasir'i jãnami, “Rotimu̶orũ̶gõru̶cu̶ja mu̶” yigu̶, Dios ĩ cõar'i ñaja mu̶.</s>
      <s id="b.MAT.15.22.2">Yu̶re ĩamaiña.</s>
      <s id="b.MAT.15.22.3">Yu̶ maco so u̶su̶ju̶ vãti sãñagõ ñaamo.</s>
      <s id="b.MAT.15.22.4">To bajiri bu̶to rojose tãmu̶oamo —Jesúre yigoticamo so.</s>
     </seg>
     <seg type="verse" id="b.MAT.15.23">
      <s id="b.MAT.15.23.1">To bajiro so yiboajaquẽne, sore cu̶dibeticami Jesús.</s>
      <s id="b.MAT.15.23.2">To bajiri ado bajiro Jesúre yicaju̶ yu̶a, ĩ buerimasaju̶ama: —Sore varotiya mu̶.</s>
      <s id="b.MAT.15.23.3">Gõjanabioro manire avasã su̶yaamo —ĩre yiboacaju̶ yu̶a.</s>
     </seg>
     <seg type="verse" id="b.MAT.15.24">
      <s id="b.MAT.15.24.1">To bajiro yu̶a yirone, ado bajiro sore yicami Jesús: —Yu̶ yarã jud'io masa, oveja mavisiarãre bajiro bajirãma.</s>
      <s id="b.MAT.15.24.2">Ĩnare yu̶re ejarẽmoroticõacami Dios —sore yicami Jesús.</s>
     </seg>
     <seg type="verse" id="b.MAT.15.25">
      <s id="b.MAT.15.25.1">To bajiro ĩ yisere ajicõari, ĩ rĩjoroju̶a gu̶somuniari tuetuejacamo so, ĩre rũ̶cu̶bu̶ogo.</s>
      <s id="b.MAT.15.25.2">To yicõari, ado bajise ĩre yicamo: —Yu̶ u̶ju̶, yu̶re ejarẽmoña —ĩre yicamo so.</s>
     </seg>
     <seg type="verse" id="b.MAT.15.26">
      <s id="b.MAT.15.26.1">To bajiro so yiboajaquẽne, ado bajiro sore yicami Jesús: —To bajiro yu̶ yijama, rĩamasa ĩna basere ẽmacõari, yaiare ecagu̶re bajiro yigu̶ja yu̶ —sore yicami.</s>
     </seg>
     <seg type="verse" id="b.MAT.15.27">
      <s id="b.MAT.15.27.1">To bajiro ĩ yisere ajicõari, ado bajiro ĩre yicamo so: —Yu̶ u̶ju̶, riojo gotiaja mu̶.</s>
      <s id="b.MAT.15.27.2">To bajiboarine ĩna u̶jarã ĩna bavẽjasere barãma yaia —Jesúre ĩre yicamo so.</s>
      <s id="b.MAT.15.27.3">“Yu̶a quẽne, jud'io masa me ñaboarine, mojoroaca yu̶are mu̶ ejarẽmojama, quẽnaja” yigo, to bajise ĩre yicamo so.</s>
     </seg>
     <seg type="verse" id="b.MAT.15.28">
      <s id="b.MAT.15.28.1">To bajiro so yisere ajicõari, ado bajiro sore yicami Jesús: —“Yu̶re ĩamaicõari, ejarẽmoru̶cu̶mi”, yu̶re yitu̶oĩa tu̶jabeco masu ñaja mu̶.</s>
      <s id="b.MAT.15.28.2">To bajiro mu̶ yitu̶oĩase ñajare, mu̶ maco u̶su̶ju̶ sãñagũ̶re vãtire ĩre burocacõaja yu̶ —sore yicami Jesús.</s>
      <s id="b.MAT.15.28.3">To bajiro ĩ yirirĩmarone, quẽnaejacoasuju so, viju̶ ñario.</s>
     </seg>
     <seg type="verse" id="b.MAT.15.29">
      <s id="b.MAT.15.29.1">To ĩ yiro bero, Galilea vãme cu̶tirita tu̶ju̶ vacaju̶ yu̶a, Jesúrãca.</s>
      <s id="b.MAT.15.29.2">Toju̶ ejacõari, buroju̶ majacaju̶.</s>
      <s id="b.MAT.15.29.3">Toju̶ maja, joe jeaejacõari, ejarũjucoacaju̶.</s>
     </seg>
     <seg type="verse" id="b.MAT.15.30">
      <s id="b.MAT.15.30.1">To yu̶a bajiro ĩacõari, Jesús tu̶re jãjarã masa ejacama, rijaye cu̶tirãre juaejarã.</s>
      <s id="b.MAT.15.30.2">Ĩna juaejacana ado bajiro bajirã ñacama: Rujasagueri vana, jeariarã, ĩamena, ñagõmena, to yicõari, jãjarã gajeye rijaye cu̶tirã ñacama.</s>
      <s id="b.MAT.15.30.3">Ĩ tu̶ ĩna ejarone, ĩnare catiocami Jesús.</s>
     </seg>
     <seg type="verse" id="b.MAT.15.31">
      <s id="b.MAT.15.31.1">Ñagõmena ñaboariarã, ñagõcoacama.</s>
      <s id="b.MAT.15.31.2">Rujasagueri vaboariarã, quẽnaro vacama.</s>
      <s id="b.MAT.15.31.3">Ĩamena ñaboariarã, ĩacoacama.</s>
      <s id="b.MAT.15.31.4">Jeariarã quẽne, quẽnaejacoacama.</s>
      <s id="b.MAT.15.31.5">To bajiro bajisere ĩacõari, no yimasibeticama masa, ti ũnire ĩabetirũgũriarã ñari.</s>
      <s id="b.MAT.15.31.6">To bajiri Diore quẽnaro rũ̶cu̶bu̶o variquẽnacama ĩna, “Ĩ ñagũ̶mi quẽnaro yigu̶, jud'io masa yu̶a rũ̶cu̶bu̶ogu̶” yirã.</s>
     </seg>
     <seg type="verse" id="b.MAT.15.32">
      <s id="b.MAT.15.32.1">Ĩ buerãre yu̶are jicõari, ado bajiro yicami Jesús: —Ado ñarãre ĩamaiaja yu̶.</s>
      <s id="b.MAT.15.32.2">Idiarũ̶mu̶ tu̶saju̶ yuja, yu̶ rãca ĩna ñaro.</s>
      <s id="b.MAT.15.32.3">To bajicõari, bare maama.</s>
      <s id="b.MAT.15.32.4">Bamenane ĩna ya viriju̶ ĩna tudiasere bojabeaja yu̶.</s>
      <s id="b.MAT.15.32.5">Ĩnare yu̶ tudirotijama, bamenane ĩna vajama, varũtu vanane, ñiorijarã ñari, rijavẽjaborãma —yu̶are yicami Jesús.</s>
     </seg>
     <seg type="verse" id="b.MAT.15.33">
      <s id="b.MAT.15.33.1">To bajiro ĩ yirone, ado bajiro ĩre yicaju̶ yu̶a: —Ado, masa manoju̶ ñaja.</s>
      <s id="b.MAT.15.33.2">No bajiro masa ñaro cõro ĩna barotire bare bu̶jamasiña manoja —ĩre yicaju̶ yu̶a.</s>
     </seg>
     <seg type="verse" id="b.MAT.15.34">
      <s id="b.MAT.15.34.1">To yu̶a yirone, —¿No cõro jairo pan cu̶oati mu̶a? —yu̶are yicami. —Cojomo cõro ju̶a jẽnituaro ñaricari ñaja.</s>
      <s id="b.MAT.15.34.2">To yicõari, vai mojoroaca ñaama —ĩre yicaju̶ yu̶a.</s>
     </seg>
     <seg type="verse" id="b.MAT.15.35">
      <s id="b.MAT.15.35.1">To yu̶a yirone, rũ̶cacane masare rujiroticami Jesús.</s>
     </seg>
     <seg type="verse" id="b.MAT.15.36">
      <s id="b.MAT.15.36.1">To yicõari, pan cojomo cõro ju̶a jẽnituaro ñaricari ñasere, vaire quẽne juacõari, “Quẽnaro yaja mu̶”, Diore ĩre yivariquẽnacami.</s>
      <s id="b.MAT.15.36.2">To yicõari, tire iguesurebatecõari, yu̶are ĩsicami.</s>
      <s id="b.MAT.15.36.3">To bajiri yu̶aju̶a, rujirãre ĩnare ĩsibatocaju̶ yu̶a yuja.</s>
     </seg>
     <seg type="verse" id="b.MAT.15.37">
      <s id="b.MAT.15.37.1">Sĩgũ̶ ru̶yariaro mano bau̶su̶cu̶tijedicõacama.</s>
      <s id="b.MAT.15.37.2">Ĩna bagajanoro bero, ĩna baru̶asere yu̶a juarẽojama, cojomo cõro ju̶a jẽnituaro ñarijibu̶ri ru̶yacaju̶.</s>
     </seg>
     <seg type="verse" id="b.MAT.15.38">
      <s id="b.MAT.15.38.1">Tire bacana cuatro mil ũ̶mu̶a ñacaju̶ yu̶a.</s>
      <s id="b.MAT.15.38.2">Rõmiare, rĩamasare quẽne cõĩabeticaju̶ yu̶a.</s>
     </seg>
     <seg type="verse" id="b.MAT.15.39">
      <s id="b.MAT.15.39.1">To yigajanocõari, masare tudiroticami Jesús.</s>
      <s id="b.MAT.15.39.2">To baji, cũmuane Magadán vãme cu̶ti macaju̶ vacaju̶ yu̶a.</s>
     </seg>
    </div>
    <div type="chapter" id="b.MAT.16">
     <seg type="verse" id="b.MAT.16.1">
      <s id="b.MAT.16.1.1">Fariseo masa, saduceo masa quẽne, Jesúre ĩarã ejacama ĩna.</s>
      <s id="b.MAT.16.1.2">Ejacõari, ĩre sẽniĩacama, “Cu̶dimasibeticõari, rojose tãmu̶oato ĩ” yirã: —“ ‘Dios ĩ cõagũ̶ ñaami’ yu̶re yimasiato” yigu̶, õ vecaye ĩaĩañamani yu̶are yiĩoña —yisẽniboacama.</s>
     </seg>
     <seg type="verse" id="b.MAT.16.2">
      <s id="b.MAT.16.2.1">To ĩna yiboajaquẽne, ado bajiro ĩnare cu̶dicami Jesús: —Rãioriju̶, ũ̶mu̶agasero ti sũaro ĩacõari, “Busiyu̶, quẽnarirũ̶mu̶ ñaru̶aroja”, yaja mu̶a.</s>
     </seg>
     <seg type="verse" id="b.MAT.16.3">
      <s id="b.MAT.16.3.1">Busuriju̶ ñibiacõari, bueri ti sũayujijama, “Adirũ̶mu̶, oco quediru̶aroja”, yiĩamasiaja mu̶a.</s>
      <s id="b.MAT.16.3.2">No bojarirũ̶mu̶, ũ̶mu̶agaserore ĩacõari, “Quẽnarirũ̶mu̶, rojorirũ̶mu̶ ñaru̶aroja”, yiĩamasiaja.</s>
      <s id="b.MAT.16.3.3">To bajiro yiĩamasirã ñaboarine, ñamasuseju̶are ĩamasibeaja mu̶a.</s>
      <s id="b.MAT.16.3.4">Adirũ̶mu̶ri yu̶ yisere ĩarã ñaboarine, “Dios ĩ roticõar'i ñari, yami”, yiĩamasibeaja mu̶a.</s>
     </seg>
     <seg type="verse" id="b.MAT.16.4">
      <s id="b.MAT.16.4.1">Mu̶a adirodoriana, rojose yirã, Diore mu̶a gotirore bajiro yimena ñaja mu̶a.</s>
      <s id="b.MAT.16.4.2">To bajirã ñari, “Ĩaĩañamani mu̶ yiĩose bojaja”, yu̶re yisẽniboaja mu̶a.</s>
      <s id="b.MAT.16.4.3">To bajiro mu̶a yiboajaquẽne, to bajise mu̶are yiĩobetiru̶cu̶ja.</s>
      <s id="b.MAT.16.4.4">To bajiboarine Jonás ñamasir'i Diore gotirẽtobosarimasu̶ ĩ bajimasirere bajiro mu̶are bajiĩoroti ñaroja —ĩnare yicu̶dicami Jesús.</s>
      <s id="b.MAT.16.4.5">To bajiro ĩnare yicõa, ĩnare jẽaveocoacaju̶ yu̶a.</s>
     </seg>
     <seg type="verse" id="b.MAT.16.5">
      <s id="b.MAT.16.5.1">U̶tabu̶cu̶ra gajejacatu̶aju̶ jẽaejacõari, —Mani baroti pan masiriticoayuja mani —yu̶a masune gãmerã yiñacaju̶ yu̶a.</s>
     </seg>
     <seg type="verse" id="b.MAT.16.6">
      <s id="b.MAT.16.6.1">To yu̶a yiro, ado bajiro yu̶are goticami Jesús: —Fariseo masa, saduceo masa “Pan vauvato” yirã ĩna vu̶osere quẽnaro ajicõĩaña mu̶a —yu̶are yicami.</s>
     </seg>
     <seg type="verse" id="b.MAT.16.7">
      <s id="b.MAT.16.7.1">To ĩ yisere ajimasimena ñari, yu̶a masune ado bajiro gãmerã yicaju̶ yu̶a: —Pan mani masiritijare, to bajise gotigu̶ yigu̶mi —gãmerã yicaju̶ yu̶a.</s>
     </seg>
     <seg type="verse" id="b.MAT.16.8">
      <s id="b.MAT.16.8.1">To bajiro yu̶a yitu̶oĩasere masicõari, ado bajiro yu̶are yicami Jesús: —¿No yirã, “Pan maja manire”, yati mu̶a?</s>
      <s id="b.MAT.16.8.2">“Pan ti maniboajaquẽne, manire ĩamaicõari, quẽnaro ejarẽmoru̶cu̶mi Jesús”, ¿yu̶re yitu̶oĩabeati mu̶a?</s>
     </seg>
     <seg type="verse" id="b.MAT.16.9">
      <s id="b.MAT.16.9.1">¿No yirã ajimasibeati mu̶a maji?</s>
      <s id="b.MAT.16.9.2">Cojomo cõro ñaricarire panre bu̶ju̶ocõari, cinco mil masa ñarãre ecacaju̶ yu̶.</s>
      <s id="b.MAT.16.9.3">Ĩnare yu̶ ecaro bero, jairo baru̶ariajibu̶ri ru̶yacaju̶, ¿Tire masiritiati mu̶a?</s>
     </seg>
     <seg type="verse" id="b.MAT.16.10">
      <s id="b.MAT.16.10.1">Tiju̶ bero, quẽna cojomo cõro ju̶a jẽnituaro ñaricari panre bu̶ju̶ocõari, cuatro mil masa ñarãre ecacaju̶ yu̶.</s>
      <s id="b.MAT.16.10.2">Ĩnare yu̶ ecaro bero, jairo baru̶ariajibu̶ri ru̶yacaju̶.</s>
      <s id="b.MAT.16.10.3">¿Tire quẽne masiritiati mu̶a?</s>
     </seg>
     <seg type="verse" id="b.MAT.16.11">
      <s id="b.MAT.16.11.1">No yirã ajimasimena masu ñamenaja mu̶a tia.</s>
      <s id="b.MAT.16.11.2">Jẽju̶, “Fariseo masa, saduceo masa, ‘Pan vauvato’ yirã, ĩna vu̶osere quẽnaro ajicõĩaña” yu̶ yijama, “Pan juabesuma” yigu̶ me yibu̶ yu̶ —yu̶are yicami Jesús.</s>
     </seg>
     <seg type="verse" id="b.MAT.16.12">
      <s id="b.MAT.16.12.1">To ĩ yijare, ajimasicaju̶ yu̶a yuja. “ ‘Fariseo masa, saduceo masa, “Pan vauvato” yirã ĩna vu̶osere quẽnaro ajicõĩaña’ yu̶are yigu̶, ‘Ĩna gotimasioseju̶are quẽnaro ajicõĩamasiña, “Ĩnare bajiro bajimavisiarobe” yirã’ yire ũnire yu̶are gotimasiogũ̶ yiboayujari Jesús”, yiajimasicaju̶ yu̶a yuja.</s>
     </seg>
     <seg type="verse" id="b.MAT.16.13">
      <s id="b.MAT.16.13.1">To yi varũtu vanane, Cesarea de Filipo vãme cu̶ti sitaju̶re ejacaju̶ yu̶a, Jesúrãca.</s>
      <s id="b.MAT.16.13.2">Toju̶ ejacõari, ado bajiro yu̶are sẽniĩacami Jesús: —Yu̶re, Dios ĩ roticõacacu̶re, ¿ñimu̶ ñaami yu̶re yati ĩna, masa? —yu̶are yisẽniĩacami Jesús.</s>
     </seg>
     <seg type="verse" id="b.MAT.16.14">
      <s id="b.MAT.16.14.1">To bajiro ĩ yisere ajicõari, ado bajiro ĩre cu̶dicaju̶ yu̶a: —Sĩgũ̶ri, “Juan vãme cu̶tigu̶, masare oco rãca bautizarimasu̶, tudicaticõari bajigu̶mi quẽna”, mu̶re yama ĩna.</s>
      <s id="b.MAT.16.14.2">Gãjerãma, “El'ias ñamasir'i ñagũ̶mi”, yama ĩna.</s>
      <s id="b.MAT.16.14.3">Gãjerãju̶ama, “Jerem'ias ñamasir'i ñagũ̶mi”, yama.</s>
      <s id="b.MAT.16.14.4">Gãjerãju̶ama, “Gãji, Diore gotirẽtobosamasir'i ñagũ̶mi”, mu̶re yama ĩna —Jesúre ĩre yicu̶dicaju̶ yu̶a.</s>
     </seg>
     <seg type="verse" id="b.MAT.16.15">
      <s id="b.MAT.16.15.1">To bajiro yu̶a yirone, —Mu̶ama, ¿ñimu̶ ñaami yu̶re yati mu̶a? —yu̶are yisẽniĩacami.</s>
     </seg>
     <seg type="verse" id="b.MAT.16.16">
      <s id="b.MAT.16.16.1">To ĩ yisere ajicõari, ado bajiro yicami Simón Pedro: —Mu̶ ñaja rojose yu̶a tãmu̶oborotire yu̶are yirẽtobosacõari, rotimu̶orũ̶gõrocu̶, Dios ĩ cõar'i.</s>
      <s id="b.MAT.16.16.2">Masirẽtogũ̶, Dios macu̶ ñaja mu̶ —Jesúre ĩre yicu̶dicami.</s>
     </seg>
     <seg type="verse" id="b.MAT.16.17">
      <s id="b.MAT.16.17.1">To ĩ yisere ajicõari, ado bajiro ĩre yicami Jesús: —Quẽnaro riojo gotiaja mu̶, Simón, Jonás macu̶.</s>
      <s id="b.MAT.16.17.2">Variquẽnaña mu̶.</s>
      <s id="b.MAT.16.17.3">Tire gotigu̶, masu̶ ĩ masise su̶ori me tire gotimasiaja mu̶.</s>
      <s id="b.MAT.16.17.4">Õ vecagu̶ yu̶ jacu̶ ĩ masise rãca tire gotimasiaja mu̶.</s>
     </seg>
     <seg type="verse" id="b.MAT.16.18">
      <s id="b.MAT.16.18.1">Ado bajiro mu̶re gotiaja yu̶: Mu̶ vãme ñaja Pedro.</s>
      <s id="b.MAT.16.18.2">“Gũ̶ta” yiru̶aro yaja ti “pedro” ti yijama.</s>
      <s id="b.MAT.16.18.3">Mu̶ gotimasiose su̶orine jãjarã masa, yu̶re ajitirũ̶nu̶cõari, rẽjarũgũru̶arãma ĩna.</s>
      <s id="b.MAT.16.18.4">Yu̶re ajitirũ̶nu̶rã ĩna ñajare, vãti yarã, “Bajireacõa tu̶jajaro ĩna” yirã, rojose ĩnare yimasibetiru̶arãma ĩna.</s>
     </seg>
     <seg type="verse" id="b.MAT.16.19">
      <s id="b.MAT.16.19.1">To bajiri, ado bajiro mu̶re gotiaja yu̶: Ũ̶mu̶agasero soje jãnariaro cu̶ogu̶re bajiro mu̶re cũru̶cu̶ja yu̶.</s>
      <s id="b.MAT.16.19.2">To bajiri, masare ĩacõari, ado bajiro ĩnare yimasiru̶cu̶ja mu̶: “Ãnoa to bajiro yirã ñari, U̶ju̶ Dios yarã quẽnaro ĩ yirã ñaru̶arãma.</s>
      <s id="b.MAT.16.19.3">Ãnoaju̶a, to bajiro yirã ñari, Dios yarã me ñaama”, ĩnare yimasiru̶cu̶ja mu̶.</s>
      <s id="b.MAT.16.19.4">Adi sitaju̶ yu̶re rotibosagu̶ ñaru̶cu̶ja mu̶.</s>
      <s id="b.MAT.16.19.5">To bajiro yigu̶ ñari, “Ado bajiro mu̶a yijama, Dios yarã ñaru̶arãja mu̶a.</s>
      <s id="b.MAT.16.19.6">Ado bajiroju̶a mu̶a yijama, Dios yarã me ñaru̶arãja mu̶a”, yimasiru̶cu̶ja mu̶ —ĩre yicami Jesús.</s>
     </seg>
     <seg type="verse" id="b.MAT.16.20">
      <s id="b.MAT.16.20.1">To bajiro Pedrore ĩre yigotigajanocõari, ado bajiro yu̶are yicami: —Ĩne ñaami “ ‘Rotimu̶orũ̶gõru̶cu̶mi’ yigu̶, Dios ĩ cõar'i”, gãjerãre ĩnare yigotibeja —yu̶are yicami Jesús.</s>
     </seg>
     <seg type="verse" id="b.MAT.16.21">
      <s id="b.MAT.16.21.1">To ĩ yiro bero, Jerusalénju̶ ĩ bajirotire ado bajiro yu̶are gotimasiosu̶ocami Jesús: —Jerusalénju̶ varoti ñaja yu̶re.</s>
      <s id="b.MAT.16.21.2">Toju̶ yu̶ ejaro, bu̶cu̶rã, paia u̶jarã, to yicõari, Dios ĩ rotimasire gotimasiorimasa quẽne, rojose yu̶re yicõari, yu̶re sĩaru̶arãma ĩna.</s>
      <s id="b.MAT.16.21.3">Yu̶re ĩna sĩaboajaquẽne, idiarũ̶mu̶ tu̶satirũ̶mu̶ne yu̶re catioru̶cu̶mi Dios —yu̶are yisu̶ocami Jesús.</s>
     </seg>
     <seg type="verse" id="b.MAT.16.22">
      <s id="b.MAT.16.22.1">To ĩ yisere ajicõari, ricati ĩre jicãmotocõari, ĩre yiboacami Pedro: —Yu̶ u̶ju̶, to bajiro mu̶ bajirotire bojabecu̶mi Dios.</s>
      <s id="b.MAT.16.22.2">¡To bajiro mu̶ bajiroti, mu̶re bajibeticõato! —ĩre yiboacami Pedro.</s>
     </seg>
     <seg type="verse" id="b.MAT.16.23">
      <s id="b.MAT.16.23.1">To ĩ yisere ajicõari, ju̶darũ̶gũ̶gũ̶ne, ado bajiro Pedrore ĩre goticami Jesús: —¡Satanás, vasa mu̶!</s>
      <s id="b.MAT.16.23.2">Vãtia u̶ju̶re ñagõbosagu̶ yaja mu̶.</s>
      <s id="b.MAT.16.23.3">To bajiro yibesa.</s>
      <s id="b.MAT.16.23.4">“Dios ĩ bojarore bajiro yibeticõato” yigu̶re bajiro yaja mu̶.</s>
      <s id="b.MAT.16.23.5">To bajiro mu̶ yijama, Dios ĩ tu̶oĩarore bajiro me tu̶oĩaja mu̶.</s>
      <s id="b.MAT.16.23.6">Masa ĩna tu̶oĩarore bajiro tu̶oĩagũ̶ yaja —Pedrore ĩre yicami Jesús.</s>
     </seg>
     <seg type="verse" id="b.MAT.16.24">
      <s id="b.MAT.16.24.1">To yicõari, ado bajiro ĩ buerãre yu̶are yicami Jesús: —No bojagu̶ yu̶ yu̶ ĩ ñaru̶ajama, ĩ bojasere ĩ ye ñarotire tu̶oĩabecu̶ne, “Jesúre bajiro rojose tãmu̶oru̶cu̶ja yu̶ quẽne” yitu̶oĩacõari, yu̶ju̶are ajisu̶yaru̶cu̶mi.</s>
     </seg>
     <seg type="verse" id="b.MAT.16.25">
      <s id="b.MAT.16.25.1">No bojarã, ĩna bojaro ñare cu̶tirãma, adi macaru̶cu̶rore ñasere ĩavariquẽnacõari, Diore tu̶oĩamenama, Dios ĩ catisere yayibetire cu̶omena ñaru̶arãma ĩna.</s>
      <s id="b.MAT.16.25.2">To bajiboarine, yu̶re ajitirũ̶nu̶rã, yu̶ oca ĩna gotisere ajijũnisinicõari, ĩna sĩarãma, Dios tu̶ quẽnaro ñarona ñarãma.</s>
     </seg>
     <seg type="verse" id="b.MAT.16.26">
      <s id="b.MAT.16.26.1">Sĩgũ̶ adi macaru̶cu̶roju̶ gajeyeũni jediro ĩ bu̶jaboajaquẽne, beroju̶ rojose tãmu̶otu̶jabetiriaroju̶ ĩ vajama, gajeyeũni ĩ bu̶jaboare, ñie vaja manoja.</s>
      <s id="b.MAT.16.26.2">Ñiere Diore ĩsimasibecu̶mi, “Ĩ rijato beroju̶ma tudirijabeticõato” yigu̶, “Dios ĩ catisere yu̶re ĩsiato” yigu̶.</s>
      <s id="b.MAT.16.26.3">Mani rijato beroju̶ma “Tudirijabeticõato” yigu̶, Dios ĩ catisere ĩ ĩsise cõro vaja cu̶ti manoja.</s>
     </seg>
     <seg type="verse" id="b.MAT.16.27">
      <s id="b.MAT.16.27.1">Yu̶, Dios ĩ roticõacacu̶ ñacõari, “Quẽnarẽtogũ̶ ñaja yu̶”, yu̶ jacu̶ ĩ yiĩorore bajiro yigu̶ ñari, ĩ bususe rãca tudiejaru̶cu̶ja yu̶.</s>
      <s id="b.MAT.16.27.2">Yu̶ rãca vadiru̶arãma Dios ĩ cõarã, ángel mesa.</s>
      <s id="b.MAT.16.27.3">Tudiejacõari, masa ĩna yisere ĩacõari, “To bajiro yirã ñari, quẽnase bu̶jarã, rojose tãmu̶orã bajiru̶arãja mu̶a”, ĩnare yiru̶cu̶ja yu̶.</s>
     </seg>
     <seg type="verse" id="b.MAT.16.28">
      <s id="b.MAT.16.28.1">Riojo mu̶are gotiaja yu̶.</s>
      <s id="b.MAT.16.28.2">Mu̶a sĩgũ̶ri mu̶a bajireabetone, “Ñajediro u̶ju̶ ñaami yu̶ roticõacacu̶” Dios mu̶are ĩ yiĩosere ĩaru̶arãja mu̶a —yu̶are yicami Jesús.</s>
     </seg>
    </div>
    <div type="chapter" id="b.MAT.17">
     <seg type="verse" id="b.MAT.17.1">
      <s id="b.MAT.17.1.1">Cojomo cõro, coja jẽnituarirũ̶mu̶ bero, Pedro, Santiago, ĩ bedi Juanre quẽne ũ̶mu̶ariburo joeju̶ ĩnare ũmato vacami Jesús.</s>
     </seg>
     <seg type="verse" id="b.MAT.17.2">
      <s id="b.MAT.17.2.1">Toju̶ ĩna ejaro, ĩna ĩaro rĩjoroju̶a, Jesús rioga busucoasuju ti.</s>
      <s id="b.MAT.17.2.2">Ũ̶mu̶agu̶ muijure ĩacãnamuriarore bajiro cajemose busuyuju ti.</s>
      <s id="b.MAT.17.2.3">To yicõari, sudi ĩ sãñase quẽne bu̶to boticoasuju ti.</s>
     </seg>
     <seg type="verse" id="b.MAT.17.3">
      <s id="b.MAT.17.3.1">To bajicõari, Moisés ñamasir'i, El'ias ñamasir'i rãca Jesús tu̶ ruyuarũ̶gũ̶cõari, ĩ rãca ĩna gãmerã ñagõsere ĩañujarã ĩna, Pedro mesa.</s>
     </seg>
     <seg type="verse" id="b.MAT.17.4">
      <s id="b.MAT.17.4.1">To bajiro ĩna bajisere ĩacõari, ado bajiro Jesúre yiyuju Pedro: —Yu̶ u̶ju̶, adoju̶ mani ñajama, quẽnamasucõaja.</s>
      <s id="b.MAT.17.4.2">Mu̶ bojajama, mu̶a ñaro cõrone vijãiri mu̶are bu̶abosaru̶cu̶ja yu̶.</s>
      <s id="b.MAT.17.4.3">Mu̶ yajãi, El'ias yajãi, to yicõari, Moisés yajãi bu̶abosaru̶cu̶ja —Jesúre yiboayuju Pedro.</s>
     </seg>
     <seg type="verse" id="b.MAT.17.5">
      <s id="b.MAT.17.5.1">To bajiro ĩ yirirĩmarone, bueri bu̶to cajemose ĩnare buebibecõañuju ti.</s>
      <s id="b.MAT.17.5.2">Ti bueri vatoaju̶ ado bajiro ocaruyuyuju: —Ãnine ñaami yu̶ macu̶, yu̶ maigũ̶.</s>
      <s id="b.MAT.17.5.3">Ĩre bu̶to ĩavariquẽnaja yu̶.</s>
      <s id="b.MAT.17.5.4">Ĩre quẽnaro ajitirũ̶nu̶ña mu̶a —yi ocaruyuyuju.</s>
     </seg>
     <seg type="verse" id="b.MAT.17.6">
      <s id="b.MAT.17.6.1">To bajiro yi ocaruyusere ajicõari, bu̶to güiyujarã ĩna Pedro mesa.</s>
      <s id="b.MAT.17.6.2">Bu̶to güirã ñari, muqueacoasujarã ĩna.</s>
     </seg>
     <seg type="verse" id="b.MAT.17.7">
      <s id="b.MAT.17.7.1">To bajiro ĩna bajisere ĩacõari, ĩna tu̶ vacõari, ĩnare moaĩañuju Jesús.</s>
      <s id="b.MAT.17.7.2">Ĩnare moaĩagũ̶ne, ado bajiro yiyuju: —Vũ̶mu̶rũ̶gũ̶ña.</s>
      <s id="b.MAT.17.7.3">Güibesa mu̶a —ĩnare yiyuju.</s>
     </seg>
     <seg type="verse" id="b.MAT.17.8">
      <s id="b.MAT.17.8.1">To bajiro ĩ yiro bero, ĩamu̶oboayujarã.</s>
      <s id="b.MAT.17.8.2">El'iare, Moisére ĩnare ĩabu̶jabesujarã.</s>
      <s id="b.MAT.17.8.3">Jesús sĩgũ̶ne ñañuju ĩ yuja.</s>
     </seg>
     <seg type="verse" id="b.MAT.17.9">
      <s id="b.MAT.17.9.1">To bajiro bajicõari bero, ti buro ĩnare ũmato rojacu̶ne, ado bajiro ĩnare rotiyuju Jesús: —Jẽju̶ mu̶a ĩasere gãjerãre gotibeja maji, yu̶, Dios ĩ roticõacacu̶, yu̶ rijato bero, quẽna yu̶ tudicatiroto rĩjorore —ĩnare yiyuju Jesús.</s>
     </seg>
     <seg type="verse" id="b.MAT.17.10">
      <s id="b.MAT.17.10.1">To ĩ yijare, ado bajiro Jesúre sẽniĩañujarã ĩna: —¿No yirã, “ ‘Rotimu̶orũ̶gõru̶cu̶mi’ yigu̶, Dios ĩ cõarocu̶ ĩ ejaroto rĩjoro ejaru̶cu̶mi El'ias ñamasir'i”, yati ĩna Dios ĩ rotimasire gotimasiorimasa? —ĩre yisẽniĩañujarã ĩna.</s>
     </seg>
     <seg type="verse" id="b.MAT.17.11">
      <s id="b.MAT.17.11.1">To ĩna yijare, ado bajiro ĩnare cu̶diyuju Jesús: —Riojo yiyuma Dios ĩ rotimasire gotimasiorimasa, “El'ias ñamasir'i ejasu̶oru̶cu̶mi” ĩna yijama.</s>
      <s id="b.MAT.17.11.2">“Rotimu̶orũ̶gõru̶cu̶mi” yigu̶, Dios ĩ cõarocu̶, ĩ ejaroti ñajare, “Jediro Dios ĩ bojarore bajiro yirã, quẽnaro ñayuto mani” yigu̶, ejasu̶oru̶cu̶mi.</s>
      <s id="b.MAT.17.11.3">To bajiro ĩ bajiroti ñajare, Dios ĩ rotimasire gotimasiorã, ĩna gotiri vãmere bajirone yaja Dios oca masa ĩna ucamasire quẽne.</s>
     </seg>
     <seg type="verse" id="b.MAT.17.12">
      <s id="b.MAT.17.12.1">“To bajiro yaja” yimasirã ñaboarine, ĩ ejaro ĩre ĩamasibesuma ĩna.</s>
      <s id="b.MAT.17.12.2">Jẽre ejayumi.</s>
      <s id="b.MAT.17.12.3">To ĩ bajiboajaquẽne, ĩna bojarore bajiro rojose ĩre yiyuma.</s>
      <s id="b.MAT.17.12.4">Yu̶, Dios ĩ roticõacacu̶re quẽne, to bajirone yu̶re yiru̶arãma —ĩnare yitudiroja vayuju Jesús.</s>
     </seg>
     <seg type="verse" id="b.MAT.17.13">
      <s id="b.MAT.17.13.1">To bajiro ĩ yisere ajimasicõari, “El'ias ñamasir'ire ĩ yijama, Juan vãme cu̶tigu̶, masare oco rãca bautizarimasu̶ju̶are gotigu̶ yami, ĩre bajiro tu̶oĩar'i ĩ ñajare”, yiajimasiñujarã ĩna Pedro mesa.</s>
     </seg>
     <seg type="verse" id="b.MAT.17.14">
      <s id="b.MAT.17.14.1">Ti buroju̶ majariarã, yu̶a tu̶ rojaejacama ĩna quẽna.</s>
      <s id="b.MAT.17.14.2">Jãjarã masa ñacama yu̶a rãca.</s>
      <s id="b.MAT.17.14.3">Jesús ĩ tudiejasere ĩacõari, ĩ rĩjoroju̶a gu̶somuniari tuetucami sĩgũ̶.</s>
      <s id="b.MAT.17.14.4">To yicõari, ado bajiro Jesúre yicami:</s>
     </seg>
     <seg type="verse" id="b.MAT.17.15">
      <s id="b.MAT.17.15.1">—Yu̶ u̶ju̶, yu̶ macu̶re ĩamaiña mu̶.</s>
      <s id="b.MAT.17.15.2">Biyaroaca rijaquedirũgũami.</s>
      <s id="b.MAT.17.15.3">To bajica yigu̶, bu̶to rojose tãmu̶orũgũami.</s>
      <s id="b.MAT.17.15.4">Cojoji me jeameju̶ rocatĩacõarũgũami.</s>
      <s id="b.MAT.17.15.5">To bajicõari, oco vatoaju̶ quẽne rocaroacõarũgũmi.</s>
     </seg>
     <seg type="verse" id="b.MAT.17.16">
      <s id="b.MAT.17.16.1">Mu̶ buerã tu̶ ĩre ãmiejaboabu̶ yu̶.</s>
      <s id="b.MAT.17.16.2">Ĩ u̶su̶ju̶re sãñagũ̶re vãtire burocamasimema ĩna —Jesúre yicami.</s>
     </seg>
     <seg type="verse" id="b.MAT.17.17">
      <s id="b.MAT.17.17.1">To ĩ yisere ajicõari, ado bajiro yicami, yu̶are ĩ buerimasare, to yicõari, ĩre ajirã ejarãre quẽne: —Rojosere tu̶oĩarã ñari, Diore ajitirũ̶nu̶mena masu ñacõaja mu̶a.</s>
      <s id="b.MAT.17.17.2">¿No cõroju̶ mu̶are gotimasio tu̶jagu̶ti yu̶?</s>
      <s id="b.MAT.17.17.3">Yoaro mu̶a rãca yu̶ ñaboajaquẽne, yu̶ masisere mu̶are yu̶ u̶josere ajitirũ̶nu̶beaja mu̶a maji —yu̶are yicami Jesús.</s>
      <s id="b.MAT.17.17.4">To yigu̶ne, —Adoju̶a vãti sãñagũ̶re ĩre ãmiaya —yicami Jesús.</s>
     </seg>
     <seg type="verse" id="b.MAT.17.18">
      <s id="b.MAT.17.18.1">Ĩre ĩna ãmiejarone, ĩ u̶su̶ju̶ sãñagũ̶re vãtire burocacõacami Jesús.</s>
      <s id="b.MAT.17.18.2">Vãti ĩ budirirĩmarone, catiquẽnagũ̶ ñacoacami daquegu̶ju̶a.</s>
     </seg>
     <seg type="verse" id="b.MAT.17.19">
      <s id="b.MAT.17.19.1">To ĩ yiro bero, ricati cãmotadicõari, Jesúre ado bajiro ĩre sẽniĩacaju̶ yu̶a: —¿No yirã daquegu̶ u̶su̶ju̶re sãñagũ̶re vãtire burocamasibeti yu̶a? —ĩre yicaju̶ yu̶a.</s>
     </seg>
     <seg type="verse" id="b.MAT.17.20">
      <s id="b.MAT.17.20.1">To bajiro yu̶a yisere ajicõari, ado bajiro cu̶dicami Jesús: —“Dios ĩ ejarẽmose rãca burocaru̶arãja” yitu̶oĩamena ñari, vãtire burocamasibesuja mu̶a.</s>
      <s id="b.MAT.17.20.2">Riojo mu̶are gotiaja yu̶: “Mojoroaca yimasirã ñaboarine, Dios ĩ ejarẽmose rãca yimasicõarãja” yirã, i burore, “Gajeroju̶ vasa” mu̶a yirotijama, to bajirone bajiru̶aroja ti.</s>
      <s id="b.MAT.17.20.3">Ñieju̶a mu̶a yimasibeti maniru̶aroja.</s>
     </seg>
     <seg type="verse" id="b.MAT.17.21">
      <s id="b.MAT.17.21.1">To bajiboarine, jẽju̶ yu̶ burocagu̶re bajiro bajirãre mu̶a burearu̶ajama, bare bamenane Diore sẽnicõari rĩne bureamasiru̶arãja mu̶a —yu̶are yicami Jesús.</s>
     </seg>
     <seg type="verse" id="b.MAT.17.22">
      <s id="b.MAT.17.22.1">Galilea sitaju̶ vana, gãmerã cãmotadiri mene cojojũnane Jesúrãca vacudicaju̶ yu̶a.</s>
      <s id="b.MAT.17.22.2">To bajiro yu̶are ũmato bajicudigu̶ne, ado bajiro yu̶are yicami Jesús: —Yu̶re Dios ĩ roticõacacu̶re masare ĩsirocaru̶cu̶mi sĩgũ̶.</s>
     </seg>
     <seg type="verse" id="b.MAT.17.23">
      <s id="b.MAT.17.23.1">To bajiro ĩ yijare, yu̶re sĩaru̶arãma ĩna.</s>
      <s id="b.MAT.17.23.2">Yu̶re ĩna sĩaboajaquẽne, idiarũ̶mu̶ tu̶satirũ̶mu̶ne yu̶re catioru̶cu̶mi Dios —yu̶are yicami Jesús.</s>
      <s id="b.MAT.17.23.3">To bajiro ĩ yisere ajicõari, bu̶to su̶tiriticaju̶ yu̶a, ĩ buerã.</s>
     </seg>
     <seg type="verse" id="b.MAT.17.24">
      <s id="b.MAT.17.24.1">To ĩ yiro bero, Capernaum vãme cu̶ti maca ejacaju̶ yu̶a, Jesúrãca.</s>
      <s id="b.MAT.17.24.2">Toju̶ yu̶a ñaro, Diore yirũ̶cu̶bu̶oriavire boarijau̶rire quẽnoru̶arã, vaja sẽnirimasa, Pedrore sẽniĩarã ejayujarã, macajú̶ju̶: —¿Mu̶are gotimasiorimasu̶ma, Diore yirũ̶cu̶bu̶oriavi quẽnoroti vaja ĩsibecu̶ti ĩ? —Pedrore ĩre yisẽniĩañujarã ĩna.</s>
     </seg>
     <seg type="verse" id="b.MAT.17.25">
      <s id="b.MAT.17.25.1">—Ĩsiru̶cu̶mi —yicu̶diyuju Pedroju̶ama.</s>
      <s id="b.MAT.17.25.2">Tiju̶ bero, viju̶ sãjaejacõari, vaja sẽnirimasa ĩna sẽniĩarere ĩ gotibetone, Jesúju̶a, ado bajiro Pedrore ĩre boca yicõacami: —Simón, ¿no bajiro tu̶oĩati mu̶?</s>
      <s id="b.MAT.17.25.3">¿Adigodoana u̶jarã, ñimarãju̶are vaja yirotiati?</s>
      <s id="b.MAT.17.25.4">¿Ĩna yarãrene gãmerã vaja sẽniatique?</s>
      <s id="b.MAT.17.25.5">¿Gajero vadiriarãju̶are vaja yirotirũgũatique ĩna? —Pedrore ĩre yisẽniĩacami Jesús.</s>
     </seg>
     <seg type="verse" id="b.MAT.17.26">
      <s id="b.MAT.17.26.1">To bajiro ĩ yisẽniĩarone, ado bajiro ĩre cu̶dicami Pedro: —Gajero vadiriarãju̶are vaja yirotirũgũama —yicu̶dicami Pedro.</s>
      <s id="b.MAT.17.26.2">To ĩ yirone, ado bajiro yicami Jesús: —Riojo yaja mu̶.</s>
      <s id="b.MAT.17.26.3">To bajiri Dios macu̶ ñari, yu̶ ya vi ti ñajare, Diore yirũ̶cu̶bu̶oriavi coderãre vaja yibecu̶ja yu̶ma.</s>
     </seg>
     <seg type="verse" id="b.MAT.17.27">
      <s id="b.MAT.17.27.1">To bajiboarine, “Rojose manire tu̶oĩabeticõato” yirã, mani vaja yijama, quẽnaja.</s>
      <s id="b.MAT.17.27.2">U̶tabu̶cu̶raju̶ vasa mu̶.</s>
      <s id="b.MAT.17.27.3">Toju̶ vai vejeba.</s>
      <s id="b.MAT.17.27.4">Basu̶ogu̶re ĩre sĩacõari, ĩ riseju̶ gãjoatii bu̶jaru̶cu̶ja mu̶.</s>
      <s id="b.MAT.17.27.5">Titiine ĩnare vaja yiroti ñaroja, Diore yirũ̶cu̶bu̶oriavi coderãre.</s>
      <s id="b.MAT.17.27.6">Titiire ãmicõari, ĩnare ĩsima —Pedrore ĩre yicami Jesús.</s>
     </seg>
    </div>
    <div type="chapter" id="b.MAT.18">
     <seg type="verse" id="b.MAT.18.1">
      <s id="b.MAT.18.1.1">Tirũ̶mu̶ne Jesúre ĩre sẽniĩacaju̶ yu̶a ĩ buerimasa: —Mu̶re yu̶a rotibosarirodo ti ejaro, ¿ñimu̶ju̶a ñagũ̶ti ñamasugũ̶ ñarocu̶? —ĩre yisẽniĩacaju̶ yu̶a.</s>
     </seg>
     <seg type="verse" id="b.MAT.18.2">
      <s id="b.MAT.18.2.1">To yu̶a yirone, sĩgũ̶ daquegu̶re jicõari, yu̶a rĩjoroju̶a ĩre rũ̶gõroticami Jesús.</s>
     </seg>
     <seg type="verse" id="b.MAT.18.3">
      <s id="b.MAT.18.3.1">To yicõari, ado bajiro yu̶are yicami: —Riojo mu̶are gotiaja yu̶.</s>
      <s id="b.MAT.18.3.2">Daquerã, “Ñamasurã me ñaja yu̶a” ĩna yitu̶oĩarore bajiro mu̶a tu̶oĩabetijama, U̶ju̶ Dios yarã quẽnaro ĩ yirã me ñaru̶arãja mu̶a.</s>
     </seg>
     <seg type="verse" id="b.MAT.18.4">
      <s id="b.MAT.18.4.1">U̶ju̶ Dios yarã ñamasurã ñaama ãni daquegu̶re bajiro tu̶oĩarã, “Ñamasurã me ñaja yu̶a” yirã.</s>
     </seg>
     <seg type="verse" id="b.MAT.18.5">
      <s id="b.MAT.18.5.1">Ãni daquegu̶re bajiro tu̶oĩarã ĩna ñajare, gãjerã tu̶ ĩna ejaro, quẽnaro ĩnare yirãma, yu̶ju̶are quẽnaro yirãre bajiro yirã yirãma —yu̶are yicami Jesús.</s>
     </seg>
     <seg type="verse" id="b.MAT.18.6">
      <s id="b.MAT.18.6.1">Quẽna ado bajiro yu̶are goticami Jesús: —No bojarã, ãni daquegu̶re bajiro tu̶oĩarãre, yu̶re ajitirũ̶nu̶rãre rojose ĩna ũmato yijama, bu̶to rojose tãmu̶oru̶arãma.</s>
      <s id="b.MAT.18.6.2">Rojose ĩnare ĩna ũmato yiroto rĩjoro, tocãrãcu̶rene ĩna ãmu̶ariju̶re gũ̶ta jairica siatucõari, riaga ũ̶cu̶aroju̶ ĩnare rearoderuucõajama, rojose tãmu̶obetibu̶saborãma.</s>
     </seg>
     <seg type="verse" id="b.MAT.18.7">
      <s id="b.MAT.18.7.1">Rojose yirã su̶orine bu̶to rojose tãmu̶oru̶arãma masa.</s>
      <s id="b.MAT.18.7.2">Rojose yirã jãjarã ñarãma.</s>
      <s id="b.MAT.18.7.3">To bajiri gãjerãre rojose ũmato yiru̶arãma.</s>
      <s id="b.MAT.18.7.4">To ĩna yise su̶ori bu̶to rojose masu tãmu̶ocõaru̶arãma.</s>
     </seg>
     <seg type="verse" id="b.MAT.18.8">
      <s id="b.MAT.18.8.1">“Yu̶ ãmo su̶orine rojose yibu̶ yu̶” mu̶a yitu̶oĩamasijama, jatarocaya.</s>
      <s id="b.MAT.18.8.2">“Yu̶ gu̶bo su̶orine rojose yibu̶ yu̶” mu̶a yitu̶oĩamasijama, jatarocaya.</s>
      <s id="b.MAT.18.8.3">Mu̶are cojo ãmo, cojo gu̶bo ti manijama, quẽnabetoja.</s>
      <s id="b.MAT.18.8.4">To bajiboarine ju̶aãmo rãca, ju̶a gu̶bo rãca mu̶a bajireajama, jeame yatibetimeju̶ mu̶a vajama, rẽtobu̶saro quẽnabetiru̶aroja.</s>
     </seg>
     <seg type="verse" id="b.MAT.18.9">
      <s id="b.MAT.18.9.1">“Yu̶ cajea su̶orine ĩabojacõari, rojose yibu̶ yu̶” mu̶a yitu̶oĩamasijama tiare ãmirocacõaña.</s>
      <s id="b.MAT.18.9.2">Coja cajea mu̶are ti manijama, quẽnabetoja.</s>
      <s id="b.MAT.18.9.3">To bajiboarine, ju̶aju̶ne caje cu̶ticõari, mu̶a bajireajama, jeame yatibetimeju̶ mu̶a vajama, rẽtobu̶saro quẽnabetiru̶aroja —yu̶are yicami Jesús.</s>
     </seg>
     <seg type="verse" id="b.MAT.18.10">
      <s id="b.MAT.18.10.1">Quẽna ado bajiro yu̶are goticami Jesús: —Yu̶re ajitirũ̶nu̶rãre, “Ñamasurã me ñaja yu̶a” yitu̶oĩarãre, “Vaja mana ñaama”, ĩnare yiĩatebeja.</s>
      <s id="b.MAT.18.10.2">Õ vecaju̶ ángel mesa ñaru̶arãma ĩnare ĩatirũ̶nu̶rã.</s>
      <s id="b.MAT.18.10.3">Yu̶ jacu̶ tu̶ju̶re cojorũ̶mu̶ ru̶yabeto ĩnare ñagõbosarũgũrãma.</s>
     </seg>
     <seg type="verse" id="b.MAT.18.11">
      <s id="b.MAT.18.11.1">Yayirãre bajiro bajirãre, rojose tãmu̶oboronare, ĩnare yirẽtobosagu̶ vadicaju̶ yu̶, Dios ĩ roticõacacu̶ —yu̶are yicami Jesús.</s>
     </seg>
     <seg type="verse" id="b.MAT.18.12">
      <s id="b.MAT.18.12.1">To bajiro yicõari, ado bajiro yirũtuacami Jesús: —Adi quetiaca mu̶are yu̶ gotimasiosere quẽnaro ajitu̶oĩaña mu̶a.</s>
      <s id="b.MAT.18.12.2">Sĩgũ̶ ñagũ̶mi cien oveja cu̶ogu̶.</s>
      <s id="b.MAT.18.12.3">Cojorũ̶mu̶ sĩgũ̶ yayicoacu̶mi.</s>
      <s id="b.MAT.18.12.4">To bajiri ĩnare coderimasu̶, ru̶yarãre, noventa y nueve ñarãre ta veseju̶ ĩnare cũcõari, yayir'ire macagũ̶ vacoacu̶mi ĩ.</s>
     </seg>
     <seg type="verse" id="b.MAT.18.13">
      <s id="b.MAT.18.13.1">Gãjerã yayimena noventa y nueve ñarirãcu̶re, “Yayibesuma” yivariquẽnagũ̶ ñaboarine, yayir'ire bu̶jacõari, ĩnare ĩ variquẽnaro rẽtobu̶saro ĩre variquẽnagũ̶mi.</s>
     </seg>
     <seg type="verse" id="b.MAT.18.14">
      <s id="b.MAT.18.14.1">Mani jacu̶ õ vecagu̶ to bajirone bajigu̶mi ĩ quẽne.</s>
      <s id="b.MAT.18.14.2">Sĩgũ̶ ru̶yabeto daquegu̶re bajiro tu̶oĩagũ̶, Dios tu̶ ĩ ñabetirotire bojabecu̶mi Dios —yu̶are yicami Jesús.</s>
     </seg>
     <seg type="verse" id="b.MAT.18.15">
      <s id="b.MAT.18.15.1">Quẽna ado bajiro yu̶are gotimasiocami Jesús: —Yu̶re ajitirũ̶nu̶gũ̶ ñaboarine, rojose mu̶are ĩ yijama, gãjerãre gotimenane, ĩ tu̶ vacõari, ñagõquẽnoma, “ ‘Riojo yaja mu̶.</s>
      <s id="b.MAT.18.15.2">Mu̶re rojose yibu̶ yu̶’ yato ĩ” yirã.</s>
      <s id="b.MAT.18.15.3">“Riojo yaja mu̶” ĩ yijama, ñagõquẽnoru̶arãja mu̶a.</s>
      <s id="b.MAT.18.15.4">To bajiri ĩ rãca quẽnaro baba cu̶tiru̶arãja mu̶a quẽna.</s>
     </seg>
     <seg type="verse" id="b.MAT.18.16">
      <s id="b.MAT.18.16.1">“Bajibeaja” ĩ yicu̶dijama, gãjerã ju̶arã, yu̶re ajitirũ̶nu̶rã, “Rojose yibu̶ mu̶” ĩre yimasirãre ĩnare jicõari, ĩ tu̶ vaja mu̶a.</s>
      <s id="b.MAT.18.16.2">Ju̶arã ĩna manijama, sĩgũ̶ yu̶re ajitirũ̶nu̶gũ̶re, “Rojose yibu̶ mu̶” ĩre yimasigũ̶re jicõari, ĩ tu̶ vaja mu̶a.</s>
     </seg>
     <seg type="verse" id="b.MAT.18.17">
      <s id="b.MAT.18.17.1">Ĩnare quẽne ĩ ajibetijama, yu̶re ajitirũ̶nu̶cõari mu̶a rãca rẽjarã jediro ĩna ĩaro rĩjoroju̶a ĩnare gotiba mu̶a.</s>
      <s id="b.MAT.18.17.2">Ĩna jediro “Rojose yiyuja mu̶” ĩre ĩna yisere ĩ ajibetijama, Diore ajibecu̶re, to yicõari, u̶ju̶re gãjoa sẽnibosarimasare ĩnare mu̶a cãmotadiriarore bajiro ĩre cãmotadiru̶arãja mu̶a —yu̶are yicami Jesús.</s>
     </seg>
     <seg type="verse" id="b.MAT.18.18">
      <s id="b.MAT.18.18.1">Quẽna ado bajiro yu̶are yicami Jesús: —Riojo mu̶are gotiaja yu̶.</s>
      <s id="b.MAT.18.18.2">Adi macaru̶cu̶roju̶ yu̶re rotibosarã ñaru̶arãja mu̶a.</s>
      <s id="b.MAT.18.18.3">To bajiro yirã ñari, “Ado bajiro mu̶a yijama, Dios yarã ñaru̶arãja mu̶a.</s>
      <s id="b.MAT.18.18.4">Ado bajiroju̶a mu̶a yijama, Dios yarã me ñaru̶arãja mu̶a”, yimasiru̶arãja —yu̶are yicami Jesús.</s>
     </seg>
     <seg type="verse" id="b.MAT.18.19">
      <s id="b.MAT.18.19.1">Quẽna ado bajiro yu̶are yicami Jesús: —Gajeye ado bajiro mu̶are gotiaja yu̶: Sĩgũ̶ ĩ tu̶oĩarore bajirone mu̶a tu̶oĩajedicõajama, mu̶a bojasere ĩsiru̶cu̶mi yu̶ jacu̶ õ vecagu̶.</s>
     </seg>
     <seg type="verse" id="b.MAT.18.20">
      <s id="b.MAT.18.20.1">No bojariju̶ ju̶arã, idiarã, yu̶re ajitirũ̶nu̶rã ñari, Diore ĩna sẽnijama, ĩna rãca ñaru̶cu̶ja yu̶ —yu̶are yicami Jesús.</s>
     </seg>
     <seg type="verse" id="b.MAT.18.21">
      <s id="b.MAT.18.21.1">To ĩ yiro bero, ado bajiro Jesúre sẽniĩacami Pedro: —Yu̶ u̶ju̶, sĩgũ̶ mu̶re ajitirũ̶nu̶gũ̶ ñaboarine, yu̶re rojose ĩ yijama, ¿nocãrãcaji masu ĩre masiriogu̶ti yu̶?</s>
      <s id="b.MAT.18.21.2">¿Cojomo cõro gaje ãmo ju̶a jẽnituaro ñarirãcajine ĩre yu̶ masiriojama, quẽnarojari? —Jesúre ĩre yicami.</s>
     </seg>
     <seg type="verse" id="b.MAT.18.22">
      <s id="b.MAT.18.22.1">To ĩ yisere ajicõari, ado bajiro ĩre cu̶dicami Jesús: —Tocãrãcajine rojose mu̶re ĩ yiro cõrone masirioroti ñaja mu̶re —ĩre yicami Jesús.</s>
     </seg>
     <seg type="verse" id="b.MAT.18.23">
      <s id="b.MAT.18.23.1">To yicõari, ado bajiro ĩ buerãre yu̶are gotimasiocami Jesús: —Bu̶to rojose mu̶a yiro bero, su̶tiriticõari, “Yu̶are masirioya” Diore mu̶a yijama, mu̶are masirioru̶cu̶mi.</s>
      <s id="b.MAT.18.23.2">To bajiro mu̶are ĩ yise ñajare, “Gãjerã rojose mu̶are ĩna yiboajaquẽne, mu̶are masirioroti ñaja” yigu̶, ado bajise gotimasiore queti mu̶are gotiaja yu̶: U̶ju̶, ĩre vaja morãre gotiru̶, ĩre moabosarimasare jicõagũ̶mi.</s>
     </seg>
     <seg type="verse" id="b.MAT.18.24">
      <s id="b.MAT.18.24.1">Ĩre vaja morãre “Adocãrãcu̶ ñaama” ĩ yigu̶adiju̶ne, sĩgũ̶ jairo ĩre vaja mogũ̶re ĩre ãmiejarãma ĩna.</s>
     </seg>
     <seg type="verse" id="b.MAT.18.25">
      <s id="b.MAT.18.25.1">Ĩre ĩna ãmiejarirĩmarore, ñie rãca vaja yimasibecu̶mi.</s>
      <s id="b.MAT.18.25.2">To bajiro ĩ bajijare, ĩre ãmiejarãre ado bajiro ĩnare rotigu̶mi: “Ãnire, ĩ manajo, ĩ rĩare quẽne gãjerãre yu̶re ĩsibosaya, ‘Gãjerãre moabosarimasa ñato’ yirã.</s>
      <s id="b.MAT.18.25.3">To yicõari, ĩ gajeyeũni jedirore gãjerãre ĩsicõari, vaja sẽnima.</s>
      <s id="b.MAT.18.25.4">To yicõari, ti vaja mu̶a bu̶jasere yu̶re ĩsima.</s>
      <s id="b.MAT.18.25.5">To bajiro mu̶a yijama, yu̶re ĩ vaja mose jedicoaru̶aroja”, ĩnare yigotigu̶mi u̶ju̶.</s>
     </seg>
     <seg type="verse" id="b.MAT.18.26">
      <s id="b.MAT.18.26.1">To ĩ yisere ajicõari, ĩ rĩjoroju̶a gu̶somuniari tuetuejagu̶mi ĩre vaja mogũ̶.</s>
      <s id="b.MAT.18.26.2">To yicõari, rũ̶cu̶bu̶ose rãca ĩre sẽnigũ̶mi: “¡Yu̶ u̶ju̶, yuya maji!</s>
      <s id="b.MAT.18.26.3">Mu̶re yu̶ vaja mosere vaja yijeocõaru̶cu̶ja maji”, ĩre yigu̶mi.</s>
     </seg>
     <seg type="verse" id="b.MAT.18.27">
      <s id="b.MAT.18.27.1">To ĩ yisere ajicõari, ĩre ĩamaigũ̶ ñari, “Tone bajicõato”, ĩre yicõa tu̶jacu̶mi, ĩ u̶ju̶.</s>
     </seg>
     <seg type="verse" id="b.MAT.18.28">
      <s id="b.MAT.18.28.1">To bajiro ĩ u̶ju̶ ĩ yisere ajicõari, budicoacu̶mi.</s>
      <s id="b.MAT.18.28.2">Budiacu̶ne, ĩ baba mojoroaca ĩre vaja mogũ̶re ĩre ĩabu̶jagu̶mi ĩ quẽne.</s>
      <s id="b.MAT.18.28.3">Ĩre ĩabu̶jacõari, ĩ ãmu̶are ñiamatagu̶mi.</s>
      <s id="b.MAT.18.28.4">To yicõari, ado bajiro ĩre yigu̶mi: “¡Yu̶re mu̶ vaja mosere vaja yijeocõaña mu̶!”, ĩre yigu̶mi.</s>
     </seg>
     <seg type="verse" id="b.MAT.18.29">
      <s id="b.MAT.18.29.1">To ĩ yiboajaquẽne, gu̶somuniari tuetucõari, ado bajise ĩre yigu̶mi: “¡Yuya maji!</s>
      <s id="b.MAT.18.29.2">Mu̶re yu̶ vaja mosere vaja yijeocõaru̶cu̶ja yu̶”, yiboagu̶mi.</s>
     </seg>
     <seg type="verse" id="b.MAT.18.30">
      <s id="b.MAT.18.30.1">To ĩ yiboajaquẽne, ajibecu̶mi ĩ.</s>
      <s id="b.MAT.18.30.2">To bajiri tubiberiaviju̶ ĩre ãmiacõari, ĩre cũrotigu̶mi, “Yu̶re mu̶ vaja mosere vaja yijeocõariju̶, budiru̶cu̶ja mu̶” yigu̶.</s>
     </seg>
     <seg type="verse" id="b.MAT.18.31">
      <s id="b.MAT.18.31.1">Ĩ babarã, to bajiro ĩ yisere ĩacõari, bu̶to su̶tiritirãma ĩna.</s>
      <s id="b.MAT.18.31.2">To bajiri ĩna u̶ju̶ tu̶ vacõari, ĩna ĩariaro cõro gotirãma.</s>
     </seg>
     <seg type="verse" id="b.MAT.18.32">
      <s id="b.MAT.18.32.1">To bajiro ĩna yisere ajicõari, ĩre vaja moboar'i ĩ masirior'ire jirotigu̶mi u̶ju̶.</s>
      <s id="b.MAT.18.32.2">Ĩ ejaro ĩacõari, ado bajiro ĩre yigu̶mi: “Yu̶re moabosarimasu̶ rojogu̶ masu ñacõaja mu̶.</s>
      <s id="b.MAT.18.32.3">Yu̶re mu̶ vaja mosere, ‘Tone bajicõato’ mu̶re yiboabu̶ yu̶, rũ̶cu̶bu̶ose rãca yu̶re mu̶ sẽnijare.</s>
     </seg>
     <seg type="verse" id="b.MAT.18.33">
      <s id="b.MAT.18.33.1">Mu̶re yu̶ ĩamairore bajirone mu̶ babare ĩamairoti ñaboayuja”, ĩre yigu̶mi ĩ u̶ju̶.</s>
     </seg>
     <seg type="verse" id="b.MAT.18.34">
      <s id="b.MAT.18.34.1">To bajiro ĩre yicõari, bu̶to jũnisinigũ̶ ñari, ĩre tubiberotigu̶mi ĩ quẽne, “Yu̶re mu̶ vaja mosere vaja yijeocõariju̶, budiru̶cu̶ja mu̶” yigu̶ —yu̶are yigoticami Jesús.</s>
     </seg>
     <seg type="verse" id="b.MAT.18.35">
      <s id="b.MAT.18.35.1">To bajise gotigajanocõari, ado bajise yu̶are gotitu̶sacami Jesús: —To bajirone yiru̶cu̶mi yu̶ jacu̶ õ vecagu̶ quẽne, gãjerã rojose ĩna yisere mu̶a masiriobetijama —yu̶are yicami Jesús.</s>
     </seg>
    </div>
    <div type="chapter" id="b.MAT.19">
     <seg type="verse" id="b.MAT.19.1">
      <s id="b.MAT.19.1.1">To bajiro ĩ gotimasioro bero, Galilea sita ñariarã vacõari, Judea sitaju̶ ejacaju̶ yu̶a.</s>
      <s id="b.MAT.19.1.2">Jordán vãme cu̶tirisa gajejacatu̶aju̶ ñacaju̶ ti sita.</s>
     </seg>
     <seg type="verse" id="b.MAT.19.2">
      <s id="b.MAT.19.2.1">Toju̶ jãjarã masa Jesúre su̶yacama.</s>
      <s id="b.MAT.19.2.2">Rijaye cu̶tirãre ĩnare catiocami ĩ.</s>
     </seg>
     <seg type="verse" id="b.MAT.19.3">
      <s id="b.MAT.19.3.1">Toju̶ yu̶a ñaro sĩgũ̶ri fariseo masa ejacama, Jesúre sẽniĩatorã.</s>
      <s id="b.MAT.19.3.2">Ado bajiro ĩre sẽniĩatocama ĩna: —¿No bojase su̶orine, manajo rocajama, quẽnacõati? —ĩre yisẽniĩatocama ĩna.</s>
     </seg>
     <seg type="verse" id="b.MAT.19.4">
      <s id="b.MAT.19.4.1">To ĩna yisere ajicõari, ado bajiro ĩnare cu̶dicami Jesús: —¿Dios oca masa ĩna ucamasire ado bajiro yisere ĩabeticatique mu̶a?</s>
      <s id="b.MAT.19.4.2">“Rẽmoju̶ ũ̶mu̶re, rõmiore rujeomasiñuju Dios”, yigotiaja Dios oca.</s>
     </seg>
     <seg type="verse" id="b.MAT.19.5">
      <s id="b.MAT.19.5.1">To yicõari gajeju̶ ado bajiro gotiaja Dios oca: “Ũ̶mu̶, rõmio ĩ rujeore ti ñajare, ũ̶mu̶ju̶a, manajo cu̶tigu̶, ĩ jacu̶are ĩnare cãmotadicoaru̶cu̶mi.</s>
      <s id="b.MAT.19.5.2">Manajo cu̶tijama, ju̶arã ñaboarine, sĩgũ̶ ruju̶re bajirone ñaru̶arãma”, yigotiaja Dios oca.</s>
     </seg>
     <seg type="verse" id="b.MAT.19.6">
      <s id="b.MAT.19.6.1">“To bajiru̶arãma” Dios ĩ yimasire ti ñajare, mu̶a manajoare reabetiroti ñaja —ĩnare yicami Jesús, fariseo masare.</s>
     </seg>
     <seg type="verse" id="b.MAT.19.7">
      <s id="b.MAT.19.7.1">To ĩ yisere ajicõari, ado bajiro tudisẽniĩatocama ĩna: —Riojo mu̶ gotiboajaquẽne, ¿no yigu̶ ricati rotimasiñujari Moisés ñamasir'i?</s>
      <s id="b.MAT.19.7.2">Ado bajiro rotimasiñumi ĩ: “No bojagu̶ ĩ manajore ĩ rocaru̶ajama, ‘Mu̶re rocagu̶ yaja’ yise papera ucacõari, sore ĩsiroti ñaja”, yimasiñumi Moisés —Jesúre ĩre yicama.</s>
     </seg>
     <seg type="verse" id="b.MAT.19.8">
      <s id="b.MAT.19.8.1">To bajiro ĩna yisere ajicõari, ado bajiro cu̶dicami Jesús: —Diore ajiterã ĩna ñajare, “Bu̶tobu̶sa rojose ĩna manajoare yiroma” yigu̶, manajoa reare beobetimasiñuju Moisés ñamasir'i.</s>
      <s id="b.MAT.19.8.2">Rẽmoju̶ma to bajiro me bajimasiñuju.</s>
     </seg>
     <seg type="verse" id="b.MAT.19.9">
      <s id="b.MAT.19.9.1">Riojo ado bajiro mu̶are gotiaja yu̶: Ĩ manajo gãji rãca so ajeri cu̶tibetiboajaquẽne, sore rocacõari, gajeo ĩ manajo cu̶tijama, Dioju̶a ĩ ĩajama, ĩ manajo me ñagõmo.</s>
      <s id="b.MAT.19.9.2">Ĩ ajerio cu̶tigo ñagõmo —ĩnare yicami Jesús.</s>
     </seg>
     <seg type="verse" id="b.MAT.19.10">
      <s id="b.MAT.19.10.1">To ĩ yisere ajicõari, ĩ buerimasaju̶a ado bajiro ĩre yicaju̶ yu̶a: —To yijama, manajo magũ̶ne ñacõaroti ñañuja —ĩre yicaju̶ yu̶a.</s>
     </seg>
     <seg type="verse" id="b.MAT.19.11">
      <s id="b.MAT.19.11.1">To bajiro yu̶a yisere ajicõari, ado bajiro yu̶are yicami Jesús: —Jediro me ñarãma, manajo cu̶tibetiboarine, Dios ĩ bojarore bajiro yimasirã.</s>
      <s id="b.MAT.19.11.2">To bajiro yirãma, Dios ĩ ejarẽmose rãca yirãma.</s>
     </seg>
     <seg type="verse" id="b.MAT.19.12">
      <s id="b.MAT.19.12.1">Sĩgũ̶ri manajo cu̶timena ñarãma.</s>
      <s id="b.MAT.19.12.2">Rõmia rãca ĩna yiroti ti manijare, bajirãma.</s>
      <s id="b.MAT.19.12.3">To bajirãne ruyuariarã ñari, bajirãma.</s>
      <s id="b.MAT.19.12.4">Gãjerãma, “Rĩa yimasibeticõato” yirã, ĩna yijeriarã ñari, bajirãma.</s>
      <s id="b.MAT.19.12.5">Gãjerãma, manajo bojamenama, “Yu̶ manajo cu̶tibetijama, yu̶ u̶ju̶, Dios ĩ bojarore bajiro quẽnabu̶saro yimasiru̶cu̶ja yu̶” yitu̶oĩarã ñari, bajirãma.</s>
      <s id="b.MAT.19.12.6">To bajiro bajiru̶a tu̶oĩarãma, to bajirone bajiato —yu̶are yicami Jesús.</s>
     </seg>
     <seg type="verse" id="b.MAT.19.13">
      <s id="b.MAT.19.13.1">Jesús tu̶ju̶ rĩamasacare juaejacama masa, ĩ ãmori ñujeocõari, Diore ĩnare sẽnibosato ĩ” yirã.</s>
      <s id="b.MAT.19.13.2">Ĩna juaejasere ĩacõari, ado bajiro ĩnare yicaju̶ yu̶a, ĩ buerimasa: —¡Juavadibesa!</s>
      <s id="b.MAT.19.13.3">Gõjanabioro yaja mu̶a —ĩnare yicaju̶ yu̶a.</s>
     </seg>
     <seg type="verse" id="b.MAT.19.14">
      <s id="b.MAT.19.14.1">To bajiro yu̶a yiboajaquẽne, Jesúju̶ama, ado bajiro yicami: —Rĩamasare ĩnare matabesa.</s>
      <s id="b.MAT.19.14.2">Ĩnare bajiro tu̶oĩarã ñarãma U̶ju̶ Dios yarã quẽnaro ĩ yirã —yu̶are yicami Jesús.</s>
     </seg>
     <seg type="verse" id="b.MAT.19.15">
      <s id="b.MAT.19.15.1">To yicõari, rĩamasare ĩ ãmori ñujeocõari, Diore ĩnare sẽnibosacami Jesús.</s>
      <s id="b.MAT.19.15.2">To yicõari bero, yu̶are ũmato vacoacami Jesús.</s>
     </seg>
     <seg type="verse" id="b.MAT.19.16">
      <s id="b.MAT.19.16.1">Gajeyeũni jaigu̶, Jesúre sẽniĩagũ̶ ejacami: —Gotimasiorimasu̶, yu̶ rijato beroju̶ “Tudirijabeticõato” yigu̶, Dios ĩ catisere yu̶re ĩ ĩsisere yu̶ bojajama, ¿no bajise quẽnase yiroti ñati yu̶re? —Jesúre ĩre yicami.</s>
     </seg>
     <seg type="verse" id="b.MAT.19.17">
      <s id="b.MAT.19.17.1">To ĩ yisere ajicõari, ado bajiro ĩre cu̶dicami Jesús: —¿No yigu̶ quẽnaseayere yu̶re sẽniĩati mu̶?</s>
      <s id="b.MAT.19.17.2">Dios sĩgũ̶ne ñaami quẽnagũ̶ma.</s>
      <s id="b.MAT.19.17.3">To bajiri Dios oca masa ĩna ucamasirere ĩaroti ñaja.</s>
      <s id="b.MAT.19.17.4">Mu̶ rijato beroju̶ “Tudirijabeticõato” yigu̶, Dios ĩ catisere mu̶ bu̶jaru̶ajama, Dios ĩ rotimasirere cu̶diroti ñaja —ĩre yicami Jesús.</s>
     </seg>
     <seg type="verse" id="b.MAT.19.18">
      <s id="b.MAT.19.18.1">To ĩ yijare, —¿Disere yati mu̶, “Dios ĩ rotimasirere cu̶diroti ñaja” mu̶ yijama? —Jesúre ĩre yicami.</s>
      <s id="b.MAT.19.18.2">To ĩ yirone, ado bajiro ĩre yicami Jesús: —Dios ĩ rotimasire yu̶ yijama, ado bajise rotimasirere yaja yu̶: “Sĩabesa.</s>
      <s id="b.MAT.19.18.3">Gãji manajo rãca ajerio cu̶tibesa.</s>
      <s id="b.MAT.19.18.4">Juarudibesa.</s>
      <s id="b.MAT.19.18.5">Socu̶ne, ‘Rojose yimi’ yigotiyirobesa.</s>
     </seg>
     <seg type="verse" id="b.MAT.19.19">
      <s id="b.MAT.19.19.1">Mu̶ jacu̶re, mu̶ jacore quẽne quẽnaro ĩnare rũ̶cu̶bu̶oya.</s>
      <s id="b.MAT.19.19.2">To yicõari, mu̶ masu ruju̶re mu̶ mairore bajirone mu̶ tu̶anare maiña”, yigotiaja Dios ĩ rotimasire —ĩre yicami Jesús.</s>
     </seg>
     <seg type="verse" id="b.MAT.19.20">
      <s id="b.MAT.19.20.1">To ĩ yirone, ado bajiro ĩre yicu̶dicami: —Daquegu̶ju̶ne tire cu̶disu̶oadicaju̶ yu̶.</s>
      <s id="b.MAT.19.20.2">¿Ñie gajeye ru̶yati quẽnaro yu̶ yiroti? —Jesúre ĩre yicami.</s>
     </seg>
     <seg type="verse" id="b.MAT.19.21">
      <s id="b.MAT.19.21.1">To ĩ yisere ajicõari, ado bajiro ĩre goticami Jesús: —Cojo vãme ru̶yaja, mu̶ yiroti, mu̶ rijato beroju̶ “Tudirijabeticõato” yigu̶, Dios ĩ catisere mu̶ bu̶jaru̶ajama: Jediro mu̶ cu̶osere gãjerãre ĩsijeocõaña.</s>
      <s id="b.MAT.19.21.2">To yicõari, ti vaja bu̶jacõari, maioro bajirãre ĩsima.</s>
      <s id="b.MAT.19.21.3">To bajiro mu̶ yijama, õ vecaju̶ Dios ĩ ñaroju̶ quẽnase bu̶jaru̶cu̶ja mu̶.</s>
      <s id="b.MAT.19.21.4">To bajiro yigajanocõari, yu̶re ajisu̶yaya —ĩre yicami Jesús.</s>
     </seg>
     <seg type="verse" id="b.MAT.19.22">
      <s id="b.MAT.19.22.1">To bajiro ĩ yisere ajicõari, bu̶to su̶tiriti vacoacami ĩ, gajeyeũni jaigu̶ ñari, tire maigũ̶.</s>
     </seg>
     <seg type="verse" id="b.MAT.19.23">
      <s id="b.MAT.19.23.1">To bajiro ĩ bajivato ĩacõari, ĩ buerimasare ado bajiro yu̶are yicami Jesús: —Riojo mu̶are gotiaja yu̶.</s>
      <s id="b.MAT.19.23.2">Gajeyeũni jairãrema, yu̶re ĩna su̶yaru̶a tu̶oĩaboajama, bu̶to josaru̶aroja ĩnare.</s>
      <s id="b.MAT.19.23.3">To bajicõari, yirẽto ecobosabetiru̶arãma.</s>
     </seg>
     <seg type="verse" id="b.MAT.19.24">
      <s id="b.MAT.19.24.1">Quẽna tire bajise mu̶are tudigotiaja yu̶: Vaibu̶cu̶, camello vãme cu̶tigu̶, gãjojota gojeacare sãjarẽtobudimasibecu̶mi.</s>
      <s id="b.MAT.19.24.2">To bajirone bajiaja gajeyeũni jairãre quẽne, yu̶re ajitirũ̶nu̶ su̶yaru̶aboarãre.</s>
      <s id="b.MAT.19.24.3">To bajiro bajirã ñari, yirẽto ecobosabetiru̶arãma —yu̶are yicami Jesús.</s>
     </seg>
     <seg type="verse" id="b.MAT.19.25">
      <s id="b.MAT.19.25.1">To ĩ yisere ajicõari, no yimasibeticaju̶ yu̶a, ti ũnire ajibetirũgũriarã ñari.</s>
      <s id="b.MAT.19.25.2">To bajiri ado bajiro ĩre sẽniĩacaju̶ yu̶a: —Riojo mu̶ gotijama, ¿no bajiro bajirãju̶a Dios tu̶ju̶re ejaru̶arãda? —ĩre yicaju̶ yu̶a.</s>
     </seg>
     <seg type="verse" id="b.MAT.19.26">
      <s id="b.MAT.19.26.1">To yu̶a yirone, yu̶are ĩacõari, ado bajiro yicami Jesúju̶ama: —Ĩna masune ejamasimenama masa, Dios tu̶ju̶re.</s>
      <s id="b.MAT.19.26.2">Dioju̶ama, ñajediro yimasijeocõami.</s>
      <s id="b.MAT.19.26.3">Ñieju̶a josase maja, ĩrema.</s>
      <s id="b.MAT.19.26.4">Ĩ su̶orine ĩ tu̶ju̶ ejamasire ñaja —yu̶are yicami Jesús.</s>
     </seg>
     <seg type="verse" id="b.MAT.19.27">
      <s id="b.MAT.19.27.1">To ĩ yisere ajicõari, ado bajiro yicami Pedro: —Jediro yu̶a gajeyeũnire cũcõari, mu̶re su̶yacaju̶ yu̶a.</s>
      <s id="b.MAT.19.27.2">¿To bajiro yu̶a bajicati vaja, ñie bu̶jarãti yu̶a? —Jesúre ĩre yicami.</s>
     </seg>
     <seg type="verse" id="b.MAT.19.28">
      <s id="b.MAT.19.28.1">To ĩ yisere ajicõari, ado bajiro yu̶are cu̶dicami Jesús: —Riojo mu̶are gotiaja yu̶.</s>
      <s id="b.MAT.19.28.2">Cojorũ̶mu̶ adi macaru̶cu̶ro ti jediro quẽna tudiquẽnoru̶cu̶mi Dios.</s>
      <s id="b.MAT.19.28.3">To bajiro ĩ yirirũ̶mu̶ yu̶, Dios ĩ roticõacacu̶, rũ̶cu̶bu̶oriaju̶ rujiru̶cu̶ja yu̶, rotigu̶agu̶.</s>
      <s id="b.MAT.19.28.4">To cõrone mu̶a quẽne yu̶re su̶yarã, ju̶aãmo cõro, cojo gu̶bo ju̶a jẽnituaro ñaricũmurorire rujiru̶arãja mu̶a.</s>
      <s id="b.MAT.19.28.5">To yicõari, mani yarã, jud'io masa, ju̶aãmo cõro, cojo gu̶bo ju̶a jẽnituarirãcu̶ ñarã masatubuarire rotiru̶arãja mu̶a.</s>
      <s id="b.MAT.19.28.6">Yu̶re ajitirũ̶nu̶rãre, to yicõari, yu̶re ajitirũ̶nu̶menare ĩabesemasiru̶arãja.</s>
     </seg>
     <seg type="verse" id="b.MAT.19.29">
      <s id="b.MAT.19.29.1">No bojarã, yu̶re ajitirũ̶nu̶rã ñari, ĩna ya vi, ĩna yarã, ĩna jacu̶a, ĩna rĩa, to yicõari, ĩna ya veserire quẽne ĩna maise ñaro cõro ĩna vaveojama, adigodoju̶ ĩna cu̶osu̶ore rẽtobu̶saro quẽnase bu̶jaru̶arãma ĩna, Dios tu̶ju̶.</s>
     </seg>
     <seg type="verse" id="b.MAT.19.30">
      <s id="b.MAT.19.30.1">To bajiboarine adire quẽne quẽnaro tu̶oĩaña mu̶a: Jãjarã ado bajiro mu̶a tu̶oĩarore bajirone tu̶oĩaboarãma: “Dios ĩ bojase yirã rẽtoro Dios ĩ bojasere yirã ñari, ñamasurã ñaja yu̶a.</s>
      <s id="b.MAT.19.30.2">To bajiri, õ vecaju̶re quẽne ñamasurã ñari, quẽnase bu̶jaru̶arãja”, yitu̶oĩaboarãma.</s>
      <s id="b.MAT.19.30.3">To bajiro yirã ñari, gãjerãre ĩacõari, “Ĩna ya vi, ĩna yarã, ĩna jacu̶a, ĩna rĩa, to yicõari ĩna ya veserire vaveomena ñari, ñamasurã me ñaama.</s>
      <s id="b.MAT.19.30.4">To bajiri, õ vecaju̶re quẽnase mojoroaca bu̶jarona ñaama”, yitu̶oĩaboarãma.</s>
      <s id="b.MAT.19.30.5">To bajiro me bajiru̶aroja.</s>
      <s id="b.MAT.19.30.6">Adoju̶ ñamasurã, õ vecaju̶arema ñamasumena ñaru̶arãma ĩna.</s>
      <s id="b.MAT.19.30.7">Adi macaru̶cu̶roju̶ ñamasumenama, õ vecaju̶arema ñamasurã ñaru̶arãma —yu̶are yicami Jesús.</s>
     </seg>
    </div>
    <div type="chapter" id="b.MAT.20">
     <seg type="verse" id="b.MAT.20.1">
      <s id="b.MAT.20.1.1">To yicõari, ĩ buerimasare yu̶are gotimasiorũtuacami Jesús. “ ‘Adoju̶ ñamasurã ñaja yu̶a.</s>
      <s id="b.MAT.20.1.2">To bajiri õ vecaju̶ quẽne ñamasurã ñari, quẽnamasuse bu̶jaru̶arãja’ yitu̶oĩabeticõato” yigu̶, ado bajise yu̶are gotimasiocami: —U̶ye vese cu̶ogu̶, u̶ye ti bu̶cu̶aro ĩacõari, busuriju̶ jẽju̶ ĩre moabosaronare jigu̶ vacu̶mi.</s>
      <s id="b.MAT.20.1.3">To bajirone yiru̶cu̶mi Dios, mu̶a u̶ju̶ quẽne.</s>
     </seg>
     <seg type="verse" id="b.MAT.20.2">
      <s id="b.MAT.20.2.1">Ĩnare bu̶jacõari, ado bajiro ĩnare gotigu̶mi: “Mu̶a moase vaja mu̶a sẽniro cõrone mu̶are vaja yiru̶cu̶ja yu̶”, ĩnare yigu̶mi.</s>
      <s id="b.MAT.20.2.2">To yicõari, ĩnare moaroticõagũ̶mi, ĩ ya veseju̶.</s>
     </seg>
     <seg type="verse" id="b.MAT.20.3">
      <s id="b.MAT.20.3.1">Muiju ĩ asitutuajediriju̶ cõro, moaru̶arã ĩna yuritũcuroju̶ ĩna ñacõajare, gãjerãre ĩnare ĩabu̶jagu̶mi.</s>
     </seg>
     <seg type="verse" id="b.MAT.20.4">
      <s id="b.MAT.20.4.1">“Vasa, mu̶a quẽne.</s>
      <s id="b.MAT.20.4.2">Yu̶ u̶ye veseju̶ moaaya.</s>
      <s id="b.MAT.20.4.3">Mu̶a moajama, quẽnaro mu̶are vaja yiru̶cu̶ja yu̶”, ĩnare yigu̶mi.</s>
     </seg>
     <seg type="verse" id="b.MAT.20.5">
      <s id="b.MAT.20.5.1">To bajiri ĩna quẽne ĩre moabosarã vacoanama.</s>
      <s id="b.MAT.20.5.2">To yicõari, bero ũ̶mu̶recaji ñaro vacu̶, gãjerãre bu̶jagu̶mi.</s>
      <s id="b.MAT.20.5.3">Ñamicaju̶a ti tu̶sato vacu̶, gãjerãre bu̶jagu̶mi quẽna.</s>
      <s id="b.MAT.20.5.4">Moare manare bu̶jacõari, ĩnare moaroticõagũ̶mi.</s>
     </seg>
     <seg type="verse" id="b.MAT.20.6">
      <s id="b.MAT.20.6.1">Yucú̶ veca muiju tu̶sato, gãjerã moaru̶arã ĩna yuritũcuroju̶ ejacõari, moamenane ĩna ñacõajare, “¿No yirã moamenane ñarũ̶mu̶ cu̶tiati mu̶a?”, ĩnare yigu̶mi.</s>
     </seg>
     <seg type="verse" id="b.MAT.20.7">
      <s id="b.MAT.20.7.1">To ĩ yirone, “Ñimu̶ju̶a, yu̶are moarotibeami.</s>
      <s id="b.MAT.20.7.2">To bajiri ñacõaja yu̶a”, ĩre yirãma ĩna.</s>
      <s id="b.MAT.20.7.3">To bajiro ĩna yijare, “Vasa mu̶a quẽne.</s>
      <s id="b.MAT.20.7.4">Yu̶ u̶ye veseju̶ yu̶re moabosaaya”, ĩnare yigu̶mi.</s>
     </seg>
     <seg type="verse" id="b.MAT.20.8">
      <s id="b.MAT.20.8.1">Rãioriju̶, ĩre moabosarimasare coderimasu̶re ĩre jigu̶mi.</s>
      <s id="b.MAT.20.8.2">“Yu̶re moabosarimasare ĩnare jiaya mu̶”, ĩre yigu̶mi.</s>
      <s id="b.MAT.20.8.3">“To yicõari, ejatu̶sariarãre vaja yisu̶oya.</s>
      <s id="b.MAT.20.8.4">Ĩnare vaja yigajanocõari, ĩna rĩjorobu̶sa ejariarãre vaja yiya.</s>
      <s id="b.MAT.20.8.5">To bajiro rĩne yicõa vasa.</s>
      <s id="b.MAT.20.8.6">To bajiri, moarã ejasu̶oriarãre ĩnare vaja yitu̶saya”, ĩre yigu̶mi, ĩre moabosarimasare coderimasu̶re.</s>
     </seg>
     <seg type="verse" id="b.MAT.20.9">
      <s id="b.MAT.20.9.1">To bajiro ĩ yijare, ejatu̶sariarãju̶a ejasu̶orãma.</s>
      <s id="b.MAT.20.9.2">Ĩna ejaro ĩacõari, cojorũ̶mu̶ vaja tariaro cõro ĩna moare vaja ĩnare vaja yigu̶mi.</s>
     </seg>
     <seg type="verse" id="b.MAT.20.10">
      <s id="b.MAT.20.10.1">To cõro ĩna vaja tasere ĩacõari, “Manima jaibu̶saro bu̶jaru̶arãja”, yitu̶oĩaboarãma ejasu̶oriarãju̶a.</s>
      <s id="b.MAT.20.10.2">To bajiro yitu̶oĩaboariarãre gãjerã ĩna vaja taro cõrone ĩnare vaja yigu̶mi.</s>
     </seg>
     <seg type="verse" id="b.MAT.20.11">
      <s id="b.MAT.20.11.1">U̶ju̶ ĩ vaja yirotisere ĩacõari, ñagõjairãma ejasu̶oriarãju̶a:</s>
     </seg>
     <seg type="verse" id="b.MAT.20.12">
      <s id="b.MAT.20.12.1">“Veseju̶ ejatu̶sariarã, yoaro meaca ĩna moaboajaquẽne, yu̶are mu̶ ĩsiro cõrone ĩnare ĩsiaja mu̶.</s>
      <s id="b.MAT.20.12.2">Yu̶ama, cojorũ̶mu̶ jediro, muiju ĩ asicõaro josari moaboabu̶ yu̶a”, ĩre yitud'irãma, ĩna u̶ju̶re.</s>
     </seg>
     <seg type="verse" id="b.MAT.20.13">
      <s id="b.MAT.20.13.1">To bajiro ĩna yiboajaquẽne, sĩgũ̶re ado bajiro cu̶digu̶mi ĩna u̶ju̶: “Rojose mu̶re yibeju̶ yu̶.</s>
      <s id="b.MAT.20.13.2">Jẽju̶, ‘Mu̶a vaja sẽniro cõrone mu̶are vaja yiru̶cu̶ja’ yigu̶ ñari, to cõrone mu̶are vaja yibu̶.</s>
     </seg>
     <seg type="verse" id="b.MAT.20.14">
      <s id="b.MAT.20.14.1">Mu̶ moare vaja juacõari, vasa.</s>
      <s id="b.MAT.20.14.2">Mu̶re yu̶ vaja yiro cõrone, ‘Ejatu̶sariarãre quẽne vaja yiru̶cu̶ja’ yitu̶oĩamu̶ yu̶.</s>
     </seg>
     <seg type="verse" id="b.MAT.20.15">
      <s id="b.MAT.20.15.1">Yu̶ ye gãjoa ñamu̶ ti.</s>
      <s id="b.MAT.20.15.2">To bajiri yu̶ bojarore bajirone yibu̶ yu̶.</s>
      <s id="b.MAT.20.15.3">Ĩnare quẽnaro yu̶ vaja yisere ĩajũnisiniaja mu̶”, ĩre yigu̶mi ĩ u̶ju̶.</s>
      <s id="b.MAT.20.15.4">To bajiri adi queti mu̶are yu̶ gotirore bajiro bajiru̶aroja.</s>
      <s id="b.MAT.20.15.5">Adoju̶ ñamasurã, õ vecaju̶arema ñamasumena ñaru̶arãma ĩna.</s>
      <s id="b.MAT.20.15.6">Adi macaru̶cu̶roju̶ ñamasumenama, õ vecaju̶arema ñamasurã ñaru̶arãma —yu̶are yicami Jesús.</s>
     </seg>
     <seg type="verse" id="b.MAT.20.17">
      <s id="b.MAT.20.17.1">Jerusalénju̶ yu̶are ũmato varũtu vacu̶ne, ju̶aãmo cõro, gu̶bo ju̶a jẽnituarirãcu̶ ñarãre yu̶are gotiru̶, ricati yu̶are jicãmotocami Jesús:</s>
     </seg>
     <seg type="verse" id="b.MAT.20.18">
      <s id="b.MAT.20.18.1">—Quẽnaro ajiya mu̶a.</s>
      <s id="b.MAT.20.18.2">Jerusalénju̶ vana bajiaja mani.</s>
      <s id="b.MAT.20.18.3">Toju̶ mani ejaro, yu̶re Dios ĩ roticõacacu̶re paia u̶jarãre, Dios ĩ rotimasire gotimasiorimasare ĩsirocaru̶cu̶mi sĩgũ̶.</s>
      <s id="b.MAT.20.18.4">Ĩnaju̶a, “Ĩre sĩaroti ñaja”, yu̶re yiru̶arãma.</s>
     </seg>
     <seg type="verse" id="b.MAT.20.19">
      <s id="b.MAT.20.19.1">To yicõari, romano masare yu̶re ĩsiru̶arãma.</s>
      <s id="b.MAT.20.19.2">To ĩna yijare, yu̶re ajatud'icõari, bajeru̶arãma ĩna.</s>
      <s id="b.MAT.20.19.3">To yicõari, yucú̶tẽroju̶ yu̶re jajuturu̶arãma.</s>
      <s id="b.MAT.20.19.4">Yu̶re jajutucõari, yu̶ rijato bero, yu̶re yujeboaru̶arãma.</s>
      <s id="b.MAT.20.19.5">To ĩna yiboajaquẽne, yu̶re ĩna sĩaro bero, idiarũ̶mu̶ tu̶satirũ̶mu̶ne yu̶re catiocõaru̶cu̶mi Dios —yu̶are yicami Jesús.</s>
     </seg>
     <seg type="verse" id="b.MAT.20.20">
      <s id="b.MAT.20.20.1">To ĩ yiro bero, Zebedeo rĩa jaco, so rĩa rãca ejacamo, so rĩa ĩna bajirotire Jesúre sẽnigõ ejago.</s>
      <s id="b.MAT.20.20.2">Adocãrãcu̶ ñacama so rĩa: Santiago, Juan ñacama ĩna.</s>
      <s id="b.MAT.20.20.3">Jesúre rũ̶cu̶bu̶ogo, ĩ rĩjoroju̶a gu̶somuniari tuetucamo so.</s>
      <s id="b.MAT.20.20.4">To yicõari, Jesús quẽnaro so rĩare ĩ yirotire sẽnicamo.</s>
     </seg>
     <seg type="verse" id="b.MAT.20.21">
      <s id="b.MAT.20.21.1">So sẽnisere ajicõari, —¿No bajiro quẽnaro yu̶ yirotire bojati mu̶? —sore yicami Jesús.</s>
      <s id="b.MAT.20.21.2">To ĩ yijare, ado bajiro cu̶dicamo so: —“Ñajediro u̶ju̶ ñaja yu̶” yiĩocõari, mu̶ rotisu̶orirodo ti ejaro, yu̶ rĩare ado bajiro ĩnare mu̶ ũmato rujirotire bojaja yu̶: Sĩgũ̶ mu̶ riojojacatu̶a, gãjire mu̶ gãcojacatu̶a ĩnare ũmato rujiru̶cu̶ja mu̶, “Mu̶ rotirore bajirone ĩna quẽne rotimasiato” yigu̶ —ĩre yicamo so.</s>
     </seg>
     <seg type="verse" id="b.MAT.20.22">
      <s id="b.MAT.20.22.1">To so yisere ajicõari, so rĩaju̶are ado bajiro yicami Jesús: —Tu̶oĩamasimenane yu̶re sẽniboaja mu̶a.</s>
      <s id="b.MAT.20.22.2">Yu̶ rãca mu̶a rotiru̶ajama, ¿mu̶a quẽne yu̶re bajirone rojose tãmu̶orãtique mu̶a? —ĩnare yicami Jesús. —Bajicõarãja —ĩre yicama ĩna.</s>
     </seg>
     <seg type="verse" id="b.MAT.20.23">
      <s id="b.MAT.20.23.1">To ĩna yisere ajicõari, ado bajiro yicami Jesús: —Riojo mu̶are gotiaja yu̶.</s>
      <s id="b.MAT.20.23.2">Mu̶a quẽne, yu̶ tãmu̶orotire bajiro rojose tãmu̶oru̶arãja.</s>
      <s id="b.MAT.20.23.3">To bajiboajaquẽne, yu̶ riojojacatu̶a, yu̶ gãcojacatu̶a mu̶are rojomasibecu̶ja yu̶.</s>
      <s id="b.MAT.20.23.4">“Ĩna ñaru̶arãma yu̶ macu̶ tu̶ rujirona” yu̶ jacu̶ ĩ yicana rĩne rujiru̶arãma —ĩnare yicami Jesús.</s>
     </seg>
     <seg type="verse" id="b.MAT.20.24">
      <s id="b.MAT.20.24.1">Jesús buerimasa ju̶aãmo cõro ñarã, yu̶a ajibetone, “To bajiro bojaja yu̶a” ĩna yirudisere ajicõari, jũnisinicaju̶ yu̶a.</s>
     </seg>
     <seg type="verse" id="b.MAT.20.25">
      <s id="b.MAT.20.25.1">To bajiro yu̶a bajijare, yu̶a jedirore jirẽocõari, ado bajiro yicami Jesús: —U̶jarã, Dios yarã me ñarã, ĩna yarãre bu̶to tutuaro rotirãma ĩna.</s>
      <s id="b.MAT.20.25.2">Tire masiaja mu̶a —yu̶are yicami.</s>
     </seg>
     <seg type="verse" id="b.MAT.20.26">
      <s id="b.MAT.20.26.1">—Mu̶ama, yu̶ yarã ñari, ĩnare bajiro bajibetiru̶arãja.</s>
      <s id="b.MAT.20.26.2">Yu̶re ajitirũ̶nu̶rã, ñamasurã ñaru̶arãma, gãjerã ĩna bojasere masicõari, quẽnaro ĩnare yiejarẽmorã.</s>
     </seg>
     <seg type="verse" id="b.MAT.20.27">
      <s id="b.MAT.20.27.1">To bajiri ñamasurã mu̶a ñaru̶ajama, gãjerãre moabosaru̶arãja mu̶a.</s>
     </seg>
     <seg type="verse" id="b.MAT.20.28">
      <s id="b.MAT.20.28.1">Dios ĩ roticõacacu̶ quẽne, to bajirone bajiaja yu̶.</s>
      <s id="b.MAT.20.28.2">“Gãjerã yu̶ bojasere masicõari, quẽnaro yu̶re yato ĩna” yigu̶ me vadicaju̶ yu̶.</s>
      <s id="b.MAT.20.28.3">“Ĩna bojaseju̶are masicõari, quẽnaro ĩnare yiru̶cu̶ja” yigu̶ vadicaju̶ yu̶.</s>
      <s id="b.MAT.20.28.4">To yicõari, jãjarã rojose ĩna yisere Dios ĩ masiriose vaja, ĩnare vaja yibosagu̶agu̶ vadicaju̶ yu̶ —yu̶are yicami Jesús.</s>
     </seg>
     <seg type="verse" id="b.MAT.20.29">
      <s id="b.MAT.20.29.1">Jericó vãme cu̶ti maca ñacõari, yu̶a vatone, jãjarã masa yu̶are su̶yacama, Jesúre ĩarã.</s>
     </seg>
     <seg type="verse" id="b.MAT.20.30">
      <s id="b.MAT.20.30.1">Toju̶ yu̶a vatone, ju̶arã ĩamena rujicama, maa tu̶.</s>
      <s id="b.MAT.20.30.2">Jesús ĩ rẽtosere ajicõari, ado bajiro ĩre jiavasãcama ĩna: —Yu̶a u̶ju̶, U̶ju̶ David ñamasir'i jãnami, “Rotimu̶orũ̶gõru̶cu̶mi” yigu̶, Dios ĩ cõar'i ñaja mu̶.</s>
      <s id="b.MAT.20.30.3">Yu̶are ĩamaiña mu̶ —yiavasãcama ĩna.</s>
     </seg>
     <seg type="verse" id="b.MAT.20.31">
      <s id="b.MAT.20.31.1">To bajiro ĩna yiavasãrone, —¡Avasãbesa! —ĩnare yicama masa.</s>
      <s id="b.MAT.20.31.2">To bajiro ĩna yiboajaquẽne, bu̶tobu̶sa avasãcama ĩna: —Yu̶a u̶ju̶, U̶ju̶ David ñamasir'i jãnami, “Rotimu̶orũ̶gõru̶cu̶mi” yigu̶, Dios ĩ cõar'i ñaja mu̶.</s>
      <s id="b.MAT.20.31.3">Yu̶are ĩamaiña —Jesúre ĩre yiavasãcama ĩna.</s>
     </seg>
     <seg type="verse" id="b.MAT.20.32">
      <s id="b.MAT.20.32.1">To ĩna yisere ajicõari, tujarũ̶gũ̶cami Jesús.</s>
      <s id="b.MAT.20.32.2">To bajicõari, ĩamenare jicami: —¿No bajiro mu̶are yu̶ yisere bojati mu̶a? —ĩnare yisẽniĩacami, caje ĩamenare.</s>
      <s id="b.MAT.20.32.3">To ĩ yijare, ado bajiro ĩre yicu̶dicama:</s>
     </seg>
     <seg type="verse" id="b.MAT.20.33">
      <s id="b.MAT.20.33.1">—Yu̶a u̶ju̶, tudiĩaru̶aja yu̶a —ĩre yicama ĩna.</s>
     </seg>
     <seg type="verse" id="b.MAT.20.34">
      <s id="b.MAT.20.34.1">To ĩna yisere ajicõari, ĩnare ĩamaigũ̶ ñari, ĩna cajearire moaĩacami.</s>
      <s id="b.MAT.20.34.2">To bajiro ĩ yirirĩmarone, ĩamena ñaboacana, ĩacoacama ĩna yuja.</s>
      <s id="b.MAT.20.34.3">Ĩacõari, ĩna quẽne Jesúre su̶yacoadicama.</s>
     </seg>
    </div>
    <div type="chapter" id="b.MAT.21">
     <seg type="verse" id="b.MAT.21.1">
      <s id="b.MAT.21.1.1">Jerusalén cõñana, Betfagé vãme cu̶ti maca ejacaju̶ yu̶a.</s>
      <s id="b.MAT.21.1.2">Olivo vãme cu̶ti buro ju̶do ñacaju̶ ti maca.</s>
      <s id="b.MAT.21.1.3">Toju̶ ju̶arã yu̶a rãcanare ĩ buerãre ado bajiro ĩnare roticõacami Jesús: —Mani varoto riojo ñarimacare vasa maji.</s>
      <s id="b.MAT.21.1.4">Toju̶ ejacõari, burra ĩna siaturũ̶gõriore bu̶jaru̶arãja mu̶a, so macu̶ rãca ñagõre.</s>
      <s id="b.MAT.21.1.5">Ĩnare õjacõari, yu̶re juadibosaba.</s>
     </seg>
     <seg type="verse" id="b.MAT.21.3">
      <s id="b.MAT.21.3.1">Ti macagu̶ mu̶a õjaro ĩacõari, mu̶are ĩ sẽniĩajama, “Mani u̶ju̶ ĩnare bojami.</s>
      <s id="b.MAT.21.3.2">No cõro mene tu̶ocõaru̶cu̶mi quẽna”, ĩre yicu̶diba.</s>
      <s id="b.MAT.21.3.3">To bajiro mu̶a yisere ajicõari, sẽniĩarẽmobetiru̶cu̶mi.</s>
      <s id="b.MAT.21.3.4">“Bau̶.</s>
      <s id="b.MAT.21.3.5">Vasa”, mu̶are yiru̶cu̶mi —ĩnare yicami Jesús.</s>
     </seg>
     <seg type="verse" id="b.MAT.21.4">
      <s id="b.MAT.21.4.1">To bajiro ĩnare yiroticami Jesús, Diore gotirẽtobosarimasu̶, “Ado bajiro bajiru̶aroja” ĩ yiucamasire ñajare:</s>
     </seg>
     <seg type="verse" id="b.MAT.21.5">
      <s id="b.MAT.21.5.1">“Jerusalén macanare ado bajiro yiru̶arãja mu̶a: ‘Ĩaña mu̶a.</s>
      <s id="b.MAT.21.5.2">Mu̶a u̶ju̶ vadiami.</s>
      <s id="b.MAT.21.5.3">“Ñamasugũ̶ me ñaja yu̶” yitu̶oĩagũ̶re bajiro ejaami.</s>
      <s id="b.MAT.21.5.4">Burra, gajeyeũni ũmagõ macu̶ joeju̶ jesacõari, vadiami’ yiru̶arãja mu̶a”, yiucamasiñuju Diore gotirẽtobosarimasu̶.</s>
     </seg>
     <seg type="verse" id="b.MAT.21.6">
      <s id="b.MAT.21.6.1">To bajiri Jesús ĩ rotisere ajicõari, ĩ rotirore bajirone yiyuma ĩna.</s>
     </seg>
     <seg type="verse" id="b.MAT.21.7">
      <s id="b.MAT.21.7.1">Burra to yicõari, so macu̶re quẽne ĩnare juaejacama ĩna.</s>
      <s id="b.MAT.21.7.2">To yicõari, ĩna ye sudi joeayere vejecõari ĩna joere jeocama ĩna.</s>
      <s id="b.MAT.21.7.3">To ĩna yiro bero, macu̶ju̶are vajejacami Jesús.</s>
     </seg>
     <seg type="verse" id="b.MAT.21.8">
      <s id="b.MAT.21.8.1">Jãjarã masa ñacama.</s>
      <s id="b.MAT.21.8.2">Ĩna ye sudi joeayere vejecõari, ĩ varotiju̶re cũ rĩjoro cu̶ticama.</s>
      <s id="b.MAT.21.8.3">“Yu̶a u̶ju̶ ñaja mu̶” yirã, to bajiro yicama, Jesúre rũ̶cu̶bu̶orã.</s>
      <s id="b.MAT.21.8.4">Gãjerã yucú̶ ru̶ju̶ri jasurecõari, maare cũ rĩjoro cu̶ticama.</s>
     </seg>
     <seg type="verse" id="b.MAT.21.9">
      <s id="b.MAT.21.9.1">To yicõari, “ ‘ “Rotimu̶orũ̶gõru̶cu̶mi” yigu̶, Dios ĩ cõagũ̶ ñaja yu̶’ yiĩocõari, rotisu̶oru̶cu̶mi yuja” Jesúre ĩre yitu̶oĩarã ñari, bu̶to variquẽnacama ĩna.</s>
      <s id="b.MAT.21.9.2">Ĩre rĩjoro cu̶ti vana, ĩre su̶yarã quẽne, ĩre ĩavariquẽnarã ado bajiro avasã vacama ĩna: —¡U̶ju̶ David ñamasir'i jãnami, “Rotimu̶orũ̶gõru̶cu̶mi” yigu̶, Dios ĩ cõar'i ñaami!</s>
      <s id="b.MAT.21.9.3">¡Quẽnase ĩre yivariquẽnato mani!</s>
      <s id="b.MAT.21.9.4">¡Diore rotibosagu̶ quẽnaro ĩ yigu̶ ñaami!</s>
      <s id="b.MAT.21.9.5">¡Diore quẽne, quẽnase ĩre yivariquẽnato mani, ãni yu̶a u̶ju̶re ĩ cõajare! —yiavasã vacama ĩna.</s>
     </seg>
     <seg type="verse" id="b.MAT.21.10">
      <s id="b.MAT.21.10.1">To bajiro Jesús, Jerusalénju̶, masa rãca ĩ ejasere ĩacõari, bu̶to gãmerã ñagõcama ti macana jediro. —¿Ñimu̶ ũgũ̶ ñati? —gãmerã yisẽniĩacama, masa ĩna avasã vado vatoaju̶ Jesús ĩ vadire ĩacõari.</s>
     </seg>
     <seg type="verse" id="b.MAT.21.11">
      <s id="b.MAT.21.11.1">To ĩna yijare, gãjerã ado bajiro yicu̶dicama: —Ĩne ñaami Diore gotirẽtobosarimasu̶, Jesús vãme cu̶tigu̶, Galilea sita Nazaret vãme cu̶ti macagu̶ —yicama masa.</s>
     </seg>
     <seg type="verse" id="b.MAT.21.12">
      <s id="b.MAT.21.12.1">Ti macaju̶re ejacõari, Diore yirũ̶cu̶bu̶oriaviju̶ sãjacaju̶ yu̶a, Jesúrãca.</s>
      <s id="b.MAT.21.12.2">Ti viju̶ gajeyeũni ĩsirãre, ĩnare vaja yirãre quẽne tud'iãgõbucami Jesús.</s>
      <s id="b.MAT.21.12.3">Gãjerã ye rãca gãjoa vasoarimasa ĩna gãjoa jeorijau̶rire tucaguereacami.</s>
      <s id="b.MAT.21.12.4">To yicõari, buja ĩsirimasa ĩna rujiri cũmurorire tucaguereacami.</s>
     </seg>
     <seg type="verse" id="b.MAT.21.13">
      <s id="b.MAT.21.13.1">To yicõari, ado bajiro ĩnare goticami Jesús: —Diore gotirẽtobosarimasa ĩna ucamasire ado bajiro gotiaja: “Yu̶ ya vima, yu̶re sẽnirũ̶cu̶bu̶orã rẽjariavi ñaru̶aroja”, yigotiaja, adi vire.</s>
      <s id="b.MAT.21.13.2">To bajiro ĩ yimasire ti ñaboajaquẽne, ado bajiro mu̶a yiñase su̶orine juarudirimasa ya vire bajiro bajiaja ti —ĩnare yicami Jesús.</s>
     </seg>
     <seg type="verse" id="b.MAT.21.14">
      <s id="b.MAT.21.14.1">Ti viju̶, yu̶a ñarone, ĩamena to yicõari rujasagueri vana, ejacama, Jesús tu̶ju̶.</s>
      <s id="b.MAT.21.14.2">To bajiro ĩna bajirone ĩnare catiocami.</s>
     </seg>
     <seg type="verse" id="b.MAT.21.15">
      <s id="b.MAT.21.15.1">Ti vire ñacama paia u̶jarã, Dios ĩ rotimasire gotimasiorimasa quẽne.</s>
      <s id="b.MAT.21.15.2">To bajiri Jesús, ĩaĩañamani ĩ yiĩosere ĩacõari, “¡U̶ju̶ David ñamasir'i jãnami, ‘Rotimu̶orũ̶gõru̶cu̶mi’ yigu̶, Dios ĩ cõar'i ñaami!</s>
      <s id="b.MAT.21.15.3">¡Quẽnase ĩre yivariquẽnato mani!” rĩamasa ĩna yiavasã ñasere ajicõari, Jesúju̶are bu̶to jũnisinicama.</s>
     </seg>
     <seg type="verse" id="b.MAT.21.16">
      <s id="b.MAT.21.16.1">To bajiri ado bajiro Jesúre sẽniĩacama: —¿To bajiro mu̶re ĩna yisere ajiati mu̶?</s>
      <s id="b.MAT.21.16.2">“To bajise yibesa”, ĩnare yiya —ĩre yicama ĩna.</s>
      <s id="b.MAT.21.16.3">To ĩna yiboajaquẽne, ado bajiro ĩnare goticami Jesús: —Ajiaja yu̶.</s>
      <s id="b.MAT.21.16.4">Dios oca masa ĩna ucamasire to bajirone gotiaja rĩamasa ĩna yirotire.</s>
      <s id="b.MAT.21.16.5">¿Ĩabeticatique ado bajiro yisere?</s>
      <s id="b.MAT.21.16.6">Ado bajiro gotiaja ti: “ ‘Rĩamasa, to yicõari, ũjurãca quẽne, mu̶re quẽnaro rũ̶cu̶bu̶oru̶arãma ĩna’ to bajiro mu̶ yise ñajare”, yigotiaja Dios oca —ĩnare yicami Jesús.</s>
     </seg>
     <seg type="verse" id="b.MAT.21.17">
      <s id="b.MAT.21.17.1">To ĩ yiro bero, ĩnare vaveocõari, Betania vãme cu̶ti macaju̶ ejacõari, cãnicaju̶ yu̶a.</s>
     </seg>
     <seg type="verse" id="b.MAT.21.18">
      <s id="b.MAT.21.18.1">Quẽna busuriju̶ Jerusalénju̶ tudiacaju̶ yu̶a.</s>
      <s id="b.MAT.21.18.2">To yu̶a bajiro, Jesús, ñiorijacami.</s>
     </seg>
     <seg type="verse" id="b.MAT.21.19">
      <s id="b.MAT.21.19.1">Maa tu̶ higuera vãme cu̶tiu̶ ñacaju̶.</s>
      <s id="b.MAT.21.19.2">Tiu̶ ricare baru̶, ojaboacami Jesús.</s>
      <s id="b.MAT.21.19.3">Rica manicaju̶, tiu̶ju̶ama.</s>
      <s id="b.MAT.21.19.4">Jũ rĩne ñacaju̶.</s>
      <s id="b.MAT.21.19.5">To bajiri tiu̶re ado bajiro yicami Jesús: —Ju̶aji rica maniu̶caru̶arãja —tiu̶re yicami.</s>
      <s id="b.MAT.21.19.6">To bajiro ĩ yirirĩmarone, sĩnirocacoacaju̶ tiu̶.</s>
     </seg>
     <seg type="verse" id="b.MAT.21.20">
      <s id="b.MAT.21.20.1">To bajiro ti bajisere ĩacõari, no yimasibeticaju̶ yu̶a, ti ũnire ĩabetirũgũcana ñari.</s>
      <s id="b.MAT.21.20.2">“¿No yiro guaro sĩnirocacoajari ti?”, yisẽniĩacaju̶ yu̶a.</s>
     </seg>
     <seg type="verse" id="b.MAT.21.21">
      <s id="b.MAT.21.21.1">To yu̶a yirone, ado bajiro yu̶are cu̶dicami ĩ: —Riojo mu̶are gotiaja yu̶.</s>
      <s id="b.MAT.21.21.2">“To bajiro yiru̶cu̶mi Dios” ĩre mu̶a yiajitirũ̶nu̶ tu̶jabetijama, higuera vãme cu̶tiu̶re yu̶ yise ũni rĩrene yimasimenaja mu̶a.</s>
      <s id="b.MAT.21.21.3">Gajeye josase ti ñaboajaquẽne, yimasicõarãja.</s>
      <s id="b.MAT.21.21.4">“I burore, moa riagaju̶ rocaroacoasa” mu̶a yijama, to bajirone bajiru̶aroja.</s>
     </seg>
     <seg type="verse" id="b.MAT.21.22">
      <s id="b.MAT.21.22.1">“Yu̶a sẽnijama, yu̶are ĩsicõagũ̶mi” yitu̶oĩacõari, Diore mu̶a sẽnijama, mu̶are ĩsiru̶cu̶mi —yu̶are yicami Jesús.</s>
     </seg>
     <seg type="verse" id="b.MAT.21.23">
      <s id="b.MAT.21.23.1">To ĩ yiro bero, Jerusalénju̶ ejacaju̶ yu̶a.</s>
      <s id="b.MAT.21.23.2">To bajicõari, Diore yirũ̶cu̶bu̶oriaviju̶ Jesúrãca sãjacaju̶ yu̶a.</s>
      <s id="b.MAT.21.23.3">Sãjaejacõari, masare gotimasiocami Jesús.</s>
      <s id="b.MAT.21.23.4">To ĩ yiñarone, bu̶cu̶rã, paia u̶jarã quẽne, ejacama ĩna, Jesúre sẽniĩarã: —¿Ñimu̶ mu̶re ĩ rotise rãca to bajiro yirũgũati mu̶? —ĩre yisẽniĩacama ĩna.</s>
     </seg>
     <seg type="verse" id="b.MAT.21.24">
      <s id="b.MAT.21.24.1">To bajiro ĩna yisere ajicõari, —Yu̶ quẽne, ado bajiro mu̶are sẽniĩaja yu̶.</s>
      <s id="b.MAT.21.24.2">Yu̶re mu̶a cu̶dicõaroju̶, “Ĩ rotise rãca yaja yu̶”, mu̶are yiru̶cu̶ja maji.</s>
      <s id="b.MAT.21.24.3">¿Ñimu̶ rotiyujari, Juanre, “Oco rãca masare ĩnare bautizaya” yigu̶?</s>
      <s id="b.MAT.21.24.4">¿Dios rotiyujari?</s>
      <s id="b.MAT.21.24.5">¿Masaju̶a rotiyujarique? —ĩnare yisẽniĩacami Jesús.</s>
      <s id="b.MAT.21.24.6">To ĩ yisere ajicõari, ĩna masurione gãmerã ñagõñacama ĩna: —“Dione, Juanre oco rãca masare bautizarotiyumi” mani yijama, ado bajiro manire sẽniĩajacagu̶mi: “Tire masirã ñaboarine, ¿no yirã ĩre ajitirũ̶nu̶beticati mu̶a?” manire yisẽniĩajacagu̶mi.</s>
     </seg>
     <seg type="verse" id="b.MAT.21.26">
      <s id="b.MAT.21.26.1">To yicõari, “Masane, Juanre oco rãca bautizarotiriarãma” mani yijama, manire bu̶to tud'iru̶arãma masa, “Diore gotirẽtobosarimasu̶ ñaboacami Juan” yirã ñari —gãmerã yicama ĩna.</s>
     </seg>
     <seg type="verse" id="b.MAT.21.27">
      <s id="b.MAT.21.27.1">To bajiro gãmerã ñagõrã ñari, ado bajiro ĩre cu̶dicama ĩna: —Juanre rotir'ire masibeaja yu̶a —Jesúre yicõacama ĩna.</s>
      <s id="b.MAT.21.27.2">To ĩna yisere ajicõari, ado bajiro ĩnare cu̶dicami Jesús: —To bajiro yu̶re mu̶a cu̶dijare, “Ĩ rotise rãca yaja yu̶”, mu̶are yigotibetiru̶cu̶ja yu̶ quẽne —ĩnare yicami Jesús.</s>
     </seg>
     <seg type="verse" id="b.MAT.21.28">
      <s id="b.MAT.21.28.1">To bajiro ĩnare yigajanocõari, gotimasiore queti ĩnare goticami Jesús: —¿No bajiro tu̶oĩati mu̶a, adire, yu̶ gotigu̶adire?</s>
      <s id="b.MAT.21.28.2">Sĩgũ̶ ñagũ̶mi ju̶arã rĩa cu̶tigu̶.</s>
      <s id="b.MAT.21.28.3">Ĩ macu̶ ñasu̶ogu̶re ado bajiro yigu̶mi ĩ: “Macu̶, yucu̶rema mani u̶ye vesere moagu̶aja”, ĩre yigu̶mi.</s>
     </seg>
     <seg type="verse" id="b.MAT.21.29">
      <s id="b.MAT.21.29.1">To ĩ yiboajaquẽne, “Varu̶abeaja yu̶”, ĩre yicu̶digu̶mi.</s>
      <s id="b.MAT.21.29.2">To bajiro yiboarine, beroju̶ma, tu̶oĩavasoacõari, moagũ̶ vacoacu̶mi ĩ yuja.</s>
     </seg>
     <seg type="verse" id="b.MAT.21.30">
      <s id="b.MAT.21.30.1">To ĩ yiro bero, gãji ĩ macu̶re quẽne, to bajirone ĩre yigu̶mi.</s>
      <s id="b.MAT.21.30.2">To ĩ yirone, “Bau̶.</s>
      <s id="b.MAT.21.30.3">Moagũ̶ varu̶cu̶ja yu̶”, ĩ jacu̶re yicu̶digu̶mi ĩ.</s>
      <s id="b.MAT.21.30.4">To yiboarine, vabecu̶mi.</s>
     </seg>
     <seg type="verse" id="b.MAT.21.31">
      <s id="b.MAT.21.31.1">To bajiri mu̶a tu̶oĩajama, ¿niju̶a ñañujari ĩ jacu̶ ĩ rotiriarore bajirone cu̶dir'i? —ĩnare yisẽniĩacami Jesús.</s>
      <s id="b.MAT.21.31.2">To ĩ yisẽniĩarone, ado bajiro ĩre cu̶dicama: —Ĩ, moarotisu̶or'iju̶a, ĩ jacu̶ ĩ rotiriarore bajiro ĩre cu̶diyumi —ĩre yicu̶dicama.</s>
      <s id="b.MAT.21.31.3">To ĩna yisere ajicõari, ado bajiro yicami Jesús: —Riojo mu̶are gotiaja yu̶.</s>
      <s id="b.MAT.21.31.4">U̶ju̶re gãjoa sẽnibosarimasare, to yicõari, rõmia, ũ̶mu̶are ajeriarã cu̶ticõari, vaja sẽnirã rõmirire, “Rojorã masu ñaama” ĩnare yiĩaterã ñarãja mu̶a.</s>
      <s id="b.MAT.21.31.5">Mu̶a ĩaterã sĩgũ̶ri, tu̶oĩavasoacõari, U̶ju̶ Dios yarã quẽnaro ĩ yirã ñarãma.</s>
      <s id="b.MAT.21.31.6">Ĩnare bajiro mu̶a tu̶oĩavasoabetijama, ĩ yarã me ñaru̶arãja mu̶a.</s>
     </seg>
     <seg type="verse" id="b.MAT.21.32">
      <s id="b.MAT.21.32.1">Juan, oco rãca masare bautizarimasu̶, “Ado bajiroju̶a mu̶a yijama, quẽnaroja” mu̶are ĩ yigotimasioboajaquẽne, ĩre ajibesuja mu̶a.</s>
      <s id="b.MAT.21.32.2">To bajiboarine, “Rojorã masu ñaama” mu̶a yiĩaterãju̶ama, ĩre ajitirũ̶nu̶ñuma ĩna.</s>
      <s id="b.MAT.21.32.3">To bajiri ĩre ĩna ajitirũ̶nu̶sere ĩariarã ñaboarine, ĩre ajibeticõari, rojose mu̶a yirũgũriarore bajiro rojose yicõa ñaja mu̶a —ĩnare yicami Jesús.</s>
     </seg>
     <seg type="verse" id="b.MAT.21.33">
      <s id="b.MAT.21.33.1">Quẽna ado bajiro ĩnare gotimasiocami Jesús: —Sĩgũ̶ masu̶ u̶ye vese otegu̶mi.</s>
      <s id="b.MAT.21.33.2">Tire otegajanocõari, matagu̶mi.</s>
      <s id="b.MAT.21.33.3">To yicõari, u̶ye oco juarotiju̶ quẽnogũ̶mi.</s>
      <s id="b.MAT.21.33.4">Tiju̶ bero, vecaju̶ ñacõari, ĩ ĩatirũ̶nu̶jesarotiju̶ quẽnogũ̶mi.</s>
      <s id="b.MAT.21.33.5">To yigajanocõari, gãjerãre, “Yu̶re ĩatirũ̶nu̶bosaba”, yigu̶mi.</s>
      <s id="b.MAT.21.33.6">“U̶ye ti rica cu̶tiro, gãjerãre ĩsicõari, vaja sẽniru̶arãja mu̶a.</s>
      <s id="b.MAT.21.33.7">To yicõari, mu̶a juajama, ‘Ado cõro ñaja mani ye.</s>
      <s id="b.MAT.21.33.8">Ado cõro ñaja ĩ yema’ yicõĩama”, ĩnare yigu̶mi.</s>
      <s id="b.MAT.21.33.9">To yicõari, gajeroju̶ vacoacu̶mi yuja.</s>
     </seg>
     <seg type="verse" id="b.MAT.21.34">
      <s id="b.MAT.21.34.1">To bajiri cojorũ̶mu̶, “U̶ye rica cu̶ti bu̶cu̶atoja ti” yigu̶, ĩre moabosarimasare cõagũ̶mi, “U̶ye, yu̶re ĩna cũbosarere yu̶re juabosaaya” yigu̶.</s>
     </seg>
     <seg type="verse" id="b.MAT.21.35">
      <s id="b.MAT.21.35.1">U̶ye veseju̶ ĩna ejaro ĩacõari, ti vese coderãju̶a, ado bajiro yirãma: Ĩnare ñejecõari, jarãma.</s>
      <s id="b.MAT.21.35.2">Gãjerãre sĩarãma, to yicõari gãjerãre gũ̶tane reasĩarãma.</s>
     </seg>
     <seg type="verse" id="b.MAT.21.36">
      <s id="b.MAT.21.36.1">To ĩna yire quetire ajicõari, jãjarãbu̶sa ĩre moabosarimasare cõagũ̶mi vese u̶ju̶, ĩ ye ñarotire juabosaaya yigu̶.</s>
      <s id="b.MAT.21.36.2">Ti veseju̶ ĩna ejarone, ĩatirũ̶nu̶rimasa, to rĩjoro ejariarãre ĩna yiriarore bajirone yirãma, ĩnare quẽne.</s>
     </seg>
     <seg type="verse" id="b.MAT.21.37">
      <s id="b.MAT.21.37.1">To bajiro ĩna yiecore quetire ajicõari, “Yu̶ macu̶ju̶are rũ̶cu̶bu̶orãma” yitu̶oĩacõari, ĩre cõaboagu̶mi.</s>
     </seg>
     <seg type="verse" id="b.MAT.21.38">
      <s id="b.MAT.21.38.1">To bajiro ĩ yicõar'ire, veseju̶ ĩ ejasere ĩacõari, ado bajiro gãmerã ñagõrãma vese coderimasa: “Adi vese u̶ju̶ macu̶ne ñaami.</s>
      <s id="b.MAT.21.38.2">To bajiri ĩ bajirocaveojama, ĩne ñaami ĩre vasoarocu̶.</s>
      <s id="b.MAT.21.38.3">To bajiri ĩre mani sĩajama, mani ye sita ñaru̶aroja yuja”, gãmerã yiñagõrãma ĩna.</s>
     </seg>
     <seg type="verse" id="b.MAT.21.39">
      <s id="b.MAT.21.39.1">To bajiri vese soju̶aju̶ ĩre ñia vati, ĩre sĩarocacõarãma —ĩnare yicami Jesús.</s>
     </seg>
     <seg type="verse" id="b.MAT.21.40">
      <s id="b.MAT.21.40.1">To bajiro ĩnare yigajanocõari, ado bajiro ĩnare sẽniĩacami: —¿Ti vese u̶ju̶ tudiejagu̶, no bajiro ĩnare yigu̶jari, ti vese coderimasare? —ĩnare yisẽniĩacami Jesús.</s>
     </seg>
     <seg type="verse" id="b.MAT.21.41">
      <s id="b.MAT.21.41.1">To ĩ yisere ajicõari, ado bajiro ĩre cu̶dicama ĩna: —Rojorã masu ñarãma ti vese ĩatirũ̶nu̶rã.</s>
      <s id="b.MAT.21.41.2">To bajiri ĩnare ĩamaibecu̶ne ĩnare sĩareagu̶mi.</s>
      <s id="b.MAT.21.41.3">To ĩ yiro bero, gãjerãre ti vesere ĩatirũ̶nu̶ronare vasoagu̶mi, ĩ ye ñarotire juabosaronare —Jesúre ĩre yicama ĩna.</s>
     </seg>
     <seg type="verse" id="b.MAT.21.42">
      <s id="b.MAT.21.42.1">To ĩna yicu̶disere ajicõari, Jesúju̶a, ado bajiro ĩnare yicami: —“U̶ye vese u̶ju̶ macu̶re rojorã ĩna sĩarocarere bajirone viri bu̶arimasa gũ̶ta ĩna beserocaria ñaboarine, ñamasurica ñaru̶aroja”, yigotiaja Dios ocare masa ĩna ucamasire.</s>
      <s id="b.MAT.21.42.2">¿Tire ĩabeticatique mu̶a?</s>
      <s id="b.MAT.21.42.3">Ado bajiro gotiaja: “Gũ̶ta rãca vi quẽnorimasa coja gũ̶tare rocarãma ĩna.</s>
      <s id="b.MAT.21.42.4">Ĩna rocaria ñaboarine, gajea gũ̶ta rẽtoro quẽnarica ñaru̶aroja tia.</s>
      <s id="b.MAT.21.42.5">Tia gũ̶ta su̶orine quẽnarivi quẽnoru̶cu̶mi Dios.</s>
      <s id="b.MAT.21.42.6">Tia manijama, quẽnomasibetibogu̶mi.</s>
      <s id="b.MAT.21.42.7">To bajiro bojagu̶mi Dios mani u̶ju̶.</s>
      <s id="b.MAT.21.42.8">To bajiri tia gũ̶ta su̶ori Dios quẽnaro ĩ yisere ajimasicõari, bu̶to tu̶oĩa variquẽnaja mani”, yigotiaja Dios oca masa ĩna ucamasire.</s>
     </seg>
     <seg type="verse" id="b.MAT.21.43">
      <s id="b.MAT.21.43.1">To bajiri ado bajiro yigu̶, ti quetire mu̶are gotibu̶ yu̶: Diore rotibosagu̶re yu̶re ajitirũ̶nu̶mena mu̶a ñajare, jud'io masa meju̶are, “Yu̶ yarã ñaña” ĩnare yicõari, quẽnaro ĩnare yiru̶cu̶mi Dios.</s>
      <s id="b.MAT.21.43.2">Ĩnaju̶ama, Dios ĩ bojarore bajiro ĩre ajitirũ̶nu̶ru̶arãma.</s>
     </seg>
     <seg type="verse" id="b.MAT.21.44">
      <s id="b.MAT.21.44.1">No bojarã yu̶re, yu̶ ocare ajiterã, rojose tãmu̶oru̶arãma ĩna —ĩnare yicami Jesús.</s>
     </seg>
     <seg type="verse" id="b.MAT.21.45">
      <s id="b.MAT.21.45.1">Jesús ĩ gotimasiosere ajicõari, “Mani bajisere yigu̶ yami”, yiajimasicõacama fariseo masa, paia u̶jarã quẽne.</s>
     </seg>
     <seg type="verse" id="b.MAT.21.46">
      <s id="b.MAT.21.46.1">To bajiri Jesúre ñiaru̶aboacama ĩna.</s>
      <s id="b.MAT.21.46.2">“Diore gotirẽtobosarimasu̶ ñaami Jesús” masa ĩna yitu̶oĩajare, masare güirã, ĩre ñiabeticama.</s>
     </seg>
    </div>
    <div type="chapter" id="b.MAT.22">
     <seg type="verse" id="b.MAT.22.1">
      <s id="b.MAT.22.1.1">Quẽna gotimasiore queti masare goticami Jesús:</s>
     </seg>
     <seg type="verse" id="b.MAT.22.2">
      <s id="b.MAT.22.2.1">—Adi quetire tu̶oĩacõari, “Tire bajiro bajiru̶aroja, masare ‘Yu̶ yarã ñaña mu̶a’ U̶ju̶ Dios ĩ yiroti” mu̶are gotimasiogũ̶ yaja: Sĩgũ̶ u̶ju̶, ĩ macu̶ ĩ ãmosiarotirũ̶mu̶re quẽnoyugu̶mi.</s>
     </seg>
     <seg type="verse" id="b.MAT.22.3">
      <s id="b.MAT.22.3.1">To yicõari, “Ĩavariquẽna ejarẽmoronare jiaya mu̶a” yigu̶, ĩre moabosarimasare cõagũ̶mi ĩ.</s>
      <s id="b.MAT.22.3.2">To ĩ yisere ajicõari, jirã vaboarãma ĩna.</s>
      <s id="b.MAT.22.3.3">Ĩnaju̶ama, vadiru̶amenama.</s>
     </seg>
     <seg type="verse" id="b.MAT.22.4">
      <s id="b.MAT.22.4.1">Ĩna vadiru̶abetire ajicõari, gãjerã ĩre moabosarimasare cõagũ̶mi quẽna. “ ‘Yu̶a u̶ju̶ mu̶are jigu̶ ñari, ĩ yarã vaibu̶cu̶rã mame bu̶cu̶arãre sĩarotimi.</s>
      <s id="b.MAT.22.4.2">Jẽre quẽnogajanomu̶ yu̶a.</s>
      <s id="b.MAT.22.4.3">To bajiri ĩ macu̶ ĩ ãmosiarirũ̶mu̶ ĩarã vayá mu̶a quẽne’ ĩnare yiba”, yicõagũ̶mi ĩna u̶ju̶.</s>
     </seg>
     <seg type="verse" id="b.MAT.22.5">
      <s id="b.MAT.22.5.1">To ĩ yisere ajicõari, jirã vaboarãma ĩna quẽna.</s>
      <s id="b.MAT.22.5.2">Ĩnare cu̶dimenane, vacoanama, ĩna ye moare moaroana.</s>
      <s id="b.MAT.22.5.3">Sĩgũ̶ ĩ ya veseju̶ vacu̶mi.</s>
      <s id="b.MAT.22.5.4">Gãji ĩ gajeyeũni ĩsiroju̶ vacu̶mi.</s>
     </seg>
     <seg type="verse" id="b.MAT.22.6">
      <s id="b.MAT.22.6.1">Gãjerãma, u̶ju̶ ĩ cõaboariarãre ñejecõari, ĩnare jasĩacõarãma.</s>
     </seg>
     <seg type="verse" id="b.MAT.22.7">
      <s id="b.MAT.22.7.1">Tire ajicõari, bu̶to jũnisinigũ̶mi u̶ju̶.</s>
      <s id="b.MAT.22.7.2">To bajiri ĩ yarã surarare cõagũ̶mi.</s>
      <s id="b.MAT.22.7.3">“Ĩnare sĩacõari, ĩna ya virire soereacoaya”, ĩnare yicõagũ̶mi.</s>
     </seg>
     <seg type="verse" id="b.MAT.22.8">
      <s id="b.MAT.22.8.1">To ĩ yiro bero, gãjerã ĩre moabosarimasare ado bajiro gotigu̶mi: “Yu̶ macu̶ ĩ ãmosiarotiaye quẽnogajanomu̶.</s>
      <s id="b.MAT.22.8.2">Jẽju̶ yu̶ queti cõaboarã, ĩna ejabetijare, quẽnaja.</s>
      <s id="b.MAT.22.8.3">Ĩnare jicõabetiroti ñaboayuja.</s>
     </seg>
     <seg type="verse" id="b.MAT.22.9">
      <s id="b.MAT.22.9.1">Jãjarã masa ĩna vati maariju̶are vasa.</s>
      <s id="b.MAT.22.9.2">To mu̶a ĩabu̶jarã cõro jirẽocõari, ĩnare ũmato vaba”, ĩnare yigu̶mi u̶ju̶, ĩre moabosarimasare.</s>
     </seg>
     <seg type="verse" id="b.MAT.22.10">
      <s id="b.MAT.22.10.1">Ĩ rotirore bajirone masare jirẽorãma ĩna.</s>
      <s id="b.MAT.22.10.2">Quẽnarã, rojorã, ĩna bu̶jarã cõro jirẽorãma.</s>
      <s id="b.MAT.22.10.3">To bajiri u̶ju̶ ya vi, jũ̶mu̶coatoja ti.</s>
     </seg>
     <seg type="verse" id="b.MAT.22.11">
      <s id="b.MAT.22.11.1">Ĩ jicõariarãre ĩagũ̶ sãjagũ̶mi u̶ju̶.</s>
      <s id="b.MAT.22.11.2">Sĩgũ̶re, ĩna ãmosiaro ĩarã ejarã ĩna sãñase ũnire sãñabecu̶re ĩabu̶jagu̶mi ĩ.</s>
     </seg>
     <seg type="verse" id="b.MAT.22.12">
      <s id="b.MAT.22.12.1">To bajiri, ĩre ĩacõari, ado bajiro ĩre sẽniĩagũ̶mi: “¿No yigu̶ ĩna ãmosiaro ĩarã ĩna sãñase ũni sãñabeati mu̶?”, ĩre yigu̶mi.</s>
      <s id="b.MAT.22.12.2">To ĩ yiboajaquẽne, ĩre cu̶dibecu̶mi.</s>
     </seg>
     <seg type="verse" id="b.MAT.22.13">
      <s id="b.MAT.22.13.1">To ĩ bajijare, bare jeorimasare ado bajiro ĩnare yigu̶mi u̶ju̶.</s>
      <s id="b.MAT.22.13.2">“Ĩ gu̶bori, ĩ ãmorire quẽne siacõari, rẽtiaroju̶ ĩre rocacõaña.</s>
      <s id="b.MAT.22.13.3">Toju̶ ñacõari, bu̶to rojose tãmu̶ogũ̶ ñari, guji põguẽ, oti, yiru̶cu̶mi”, ĩnare yigu̶mi u̶ju̶, bare jeorimasare.</s>
     </seg>
     <seg type="verse" id="b.MAT.22.14">
      <s id="b.MAT.22.14.1">To bajiro bajiru̶aroja, “Yu̶ yarã ñaña mu̶a” U̶ju̶ Dios ĩ yiroti quẽne.</s>
      <s id="b.MAT.22.14.2">Jãjarã masare, “Yu̶ yarã ñaña mu̶a” Dios ĩ yire ti ñaboajaquẽne, sĩgũ̶rine ñarãma ĩ rãca ñarona —ĩnare yicami Jesús.</s>
     </seg>
     <seg type="verse" id="b.MAT.22.15">
      <s id="b.MAT.22.15.1">To ĩ yisere ajicõari, fariseo masa ĩ tu̶ ñaboarã cãmotadicoacama ĩna, gãmerã ñagõroana.</s>
      <s id="b.MAT.22.15.2">“Ado bajiro yirãsa”, yiruyuyuma: —Ado bajiro mani sẽniĩajama, cu̶dimasibeticõari rojose tãmu̶oru̶cu̶mi —yitu̶oĩaboayuma.</s>
     </seg>
     <seg type="verse" id="b.MAT.22.16">
      <s id="b.MAT.22.16.1">To bajiro yitu̶oĩarã ñari, ĩna rãcanare, to yicõari, “U̶ju̶ ñamasugũ̶ ñaru̶cu̶mi Herodes” yirũgũriarãre quẽne, Jesús tu̶ ĩnare cõañujarã ĩna, “Ĩre sẽniĩaaya mu̶a” yirã.</s>
      <s id="b.MAT.22.16.2">To ĩna yicõariarã ado bajiro Jesúre sẽniĩacama ĩna: —Ajiya gotimasiorimasu̶.</s>
      <s id="b.MAT.22.16.3">“Riojo gotigu̶ ñaami”, mu̶re yimasiaja yu̶a.</s>
      <s id="b.MAT.22.16.4">“Ado bajiro mani yisere bojagu̶mi Dios” yigotimasiogũ̶ ñari, riojo yu̶are gotimasioaja mu̶.</s>
      <s id="b.MAT.22.16.5">“Ado bajiro yu̶ gotimasiojama, yu̶re ajijũnisiniru̶arãma” yitu̶oĩabecu̶ne, riojo gotigu̶ ñaja mu̶.</s>
      <s id="b.MAT.22.16.6">“Ãnoama, ñamasurã ĩna ñajare, ricati ĩna ajijũnisinibetire ĩnare gotimasioru̶cu̶ja”, yitu̶oĩabecu̶ ñaja mu̶.</s>
      <s id="b.MAT.22.16.7">Masa ñajedirore yu̶are riojo gotigu̶ ñaja mu̶.</s>
     </seg>
     <seg type="verse" id="b.MAT.22.17">
      <s id="b.MAT.22.17.1">To bajiro yigu̶ mu̶ ñajare, mu̶ tu̶oĩasere ajiru̶aja yu̶a.</s>
      <s id="b.MAT.22.17.2">¿Roma macagu̶ u̶ju̶, César, gãjoa manire ĩ vaja yirotisere mani vaja yijama, quẽnacõarojari?</s>
      <s id="b.MAT.22.17.3">¿Dios ĩ rotimasirere cu̶dimena yirãjarique mani, ĩre mani vaja yijama? —Jesúre yisẽniĩaboacama ĩna.</s>
     </seg>
     <seg type="verse" id="b.MAT.22.18">
      <s id="b.MAT.22.18.1">Jesúju̶ama, “Rojose yu̶re yiru̶arã, to bajise yu̶re sẽniĩatoama ĩna”, yimasicõacami.</s>
      <s id="b.MAT.22.18.2">To bajiri ado bajiro ĩnare cu̶dicami: —“Quẽnarã ñaja yu̶a” yiboarine, mu̶a yirore bajiro yirã me ñaja mu̶a.</s>
      <s id="b.MAT.22.18.3">¿No yirã, “Rojose ĩre yirãsa” yirã, to bajise yu̶re sẽniĩatoati mu̶a? —ĩnare yicami Jesús.</s>
     </seg>
     <seg type="verse" id="b.MAT.22.19">
      <s id="b.MAT.22.19.1">—Roma macagu̶ u̶ju̶re gãjoatii, ĩre vaja yirotitiire, cojotii yu̶re ĩoña —ĩnare yicami Jesús.</s>
      <s id="b.MAT.22.19.2">To ĩ yijare, ãmiadi, ĩre ĩocama ĩna.</s>
     </seg>
     <seg type="verse" id="b.MAT.22.20">
      <s id="b.MAT.22.20.1">Gãjoatiire ĩacõari, ado bajiro ĩnare sẽniĩacami Jesús: —¿Ñimu̶ rioga tuyati?</s>
      <s id="b.MAT.22.20.2">¿Ñimu̶ vãme tuyati? —ĩnare yicami Jesús.</s>
     </seg>
     <seg type="verse" id="b.MAT.22.21">
      <s id="b.MAT.22.21.1">To ĩ yirone, —Roma macagu̶ U̶ju̶ César rioga tuyaja.</s>
      <s id="b.MAT.22.21.2">To yicõari, ĩ vãme quẽne ñaja ti —Jesúre yicu̶dicama ĩna.</s>
      <s id="b.MAT.22.21.3">To ĩna yijare, ado bajise yicami Jesús: —To bajiri aditiire ĩacõari, “César yatii ñaja”, yimasiaja mu̶a.</s>
      <s id="b.MAT.22.21.4">To bajiri, gobierno ĩ vaja yirotijama, ĩnare vaja yiroti ñaja.</s>
      <s id="b.MAT.22.21.5">To bajirone bajiaja Diore quẽne.</s>
      <s id="b.MAT.22.21.6">Jediro Dios ĩ cõase ti ñajare, “Yu̶a cu̶ose ti ñaboajaquẽne, ti rãca mu̶ bojarore bajiro yiru̶arãja”, Diore ĩre yiroti ñaja, manire.</s>
      <s id="b.MAT.22.21.7">To yicõari, “No bojase moare yu̶a yise quẽne, mu̶ u̶jose rãca yu̶a yimasise ti ñajare, ti rãca mu̶ bojarore bajiro yirũgũru̶arãja”, ĩre yiroti ñaja, mu̶are —ĩnare yicami Jesús.</s>
     </seg>
     <seg type="verse" id="b.MAT.22.22">
      <s id="b.MAT.22.22.1">To bajiro ĩ yisere ajicõari, no yimasibeticama ĩna, quẽnaro gotigu̶re ajibetirũgũriarã ñari.</s>
      <s id="b.MAT.22.22.2">To bajiri ju̶aji tudisẽniĩamenane, vacoacama yuja.</s>
     </seg>
     <seg type="verse" id="b.MAT.22.23">
      <s id="b.MAT.22.23.1">Tirũ̶mu̶ne saduceo masa quẽne ejacama, Jesúre sẽniĩatorã.</s>
      <s id="b.MAT.22.23.2">“Masa ĩna rijato bero, ĩna u̶su̶ri, ĩna ruju̶ri ñaro cõrone quẽna tudicatimenama” yirã ñacama saduceo masa.</s>
      <s id="b.MAT.22.23.3">Ado bajiro ĩre sẽniĩacama:</s>
     </seg>
     <seg type="verse" id="b.MAT.22.24">
      <s id="b.MAT.22.24.1">—Ajiya gotimasiorimasu̶.</s>
      <s id="b.MAT.22.24.2">Moisés ñamasir'i ado bajiro ĩ yiucacũmasire ti ñajare, mu̶re sẽniĩarã vabu̶ yu̶a: “Sĩgũ̶, manajo cu̶tiboa, rĩa magũ̶ne ĩ bajirocajama, ĩ gagu̶ manajo ñariore manajo cu̶tiru̶cu̶mi ĩ bediju̶a.</s>
      <s id="b.MAT.22.24.3">To bajiri ĩ rãca ñacõari, so macu̶ cu̶tijama, ĩ gagu̶ macu̶ ñaru̶cu̶mi”, yimasiñuju Moisés.</s>
     </seg>
     <seg type="verse" id="b.MAT.22.25">
      <s id="b.MAT.22.25.1">Yu̶a rãcana, sĩgũ̶ rĩa, cojomo cõro ju̶a jẽnituarirãcu̶ ũ̶mu̶a ñaboacama.</s>
      <s id="b.MAT.22.25.2">Sĩgõrene manajo cu̶tiboacama ĩna.</s>
      <s id="b.MAT.22.25.3">Ñasu̶ogu̶ sore manajo cu̶tisu̶oboacami.</s>
      <s id="b.MAT.22.25.4">Rĩa magũ̶ne rijacoacami ĩ.</s>
      <s id="b.MAT.22.25.5">Ĩ rijato bero, gãji ĩ bedi vasoaboacami.</s>
      <s id="b.MAT.22.25.6">Ĩ quẽne rĩa magũ̶ne rijacoacami.</s>
     </seg>
     <seg type="verse" id="b.MAT.22.26">
      <s id="b.MAT.22.26.1">Ĩ bederã quẽne, to bajirone sore manajo cu̶tiboacama.</s>
      <s id="b.MAT.22.26.2">Rĩa manane, rijajedicoacama ĩna quẽne.</s>
     </seg>
     <seg type="verse" id="b.MAT.22.27">
      <s id="b.MAT.22.27.1">So manaju̶a ĩna rijajediro bero, so quẽne rijacoacamo yuja.</s>
     </seg>
     <seg type="verse" id="b.MAT.22.28">
      <s id="b.MAT.22.28.1">To bajiri bajireacõari, quẽna ĩna tudicatijama, ¿ñimu̶ju̶a ñaguĩda so manaju̶ masu ñarocu̶ma, ĩna ñaro cõrone sore ĩna manajo cu̶ticato bero? —Jesúre yisẽniĩatocama ĩna.</s>
     </seg>
     <seg type="verse" id="b.MAT.22.29">
      <s id="b.MAT.22.29.1">To ĩna yirone, ado bajiro cu̶dicami Jesús: —Dios oca masa ĩna ucamasire ajimasimena ñaja mu̶a.</s>
      <s id="b.MAT.22.29.2">Dios ĩ masisere quẽne masirã me ñaja.</s>
      <s id="b.MAT.22.29.3">To bajirã ñari, Moisés ĩ ucamasirere tu̶oĩacõari, “Riojo me gotiro yaja”, yitu̶oĩaboaja mu̶a.</s>
     </seg>
     <seg type="verse" id="b.MAT.22.30">
      <s id="b.MAT.22.30.1">Ado bajiroju̶a bajiaja: Bajireariarã, ĩna tudicatiro bero, manajo cu̶tire, manaju̶ cu̶tire quẽne maniru̶aroja.</s>
      <s id="b.MAT.22.30.2">Ángel mesare bajiro bajirã ñaru̶arãma ĩna.</s>
     </seg>
     <seg type="verse" id="b.MAT.22.31">
      <s id="b.MAT.22.31.1">¿“Masa ĩna bajirearo bero, ĩna u̶su̶ri caticõaroja”, yirere ĩabeticatique mu̶a?</s>
      <s id="b.MAT.22.31.2">Dios ĩ masune ĩ gotirere ĩre gotirẽtobosarimasu̶ ado bajise ucamasiñumi:</s>
     </seg>
     <seg type="verse" id="b.MAT.22.32">
      <s id="b.MAT.22.32.1">“Mu̶a ñicu̶a ñamasiriarã Abraham, Isaac, Jacob, ĩna rũ̶cu̶bu̶o vadimasicacu̶ne ñaja yu̶”, yigotimasiñumi Dios.</s>
      <s id="b.MAT.22.32.2">Masa bajireariarã ĩna u̶su̶ri ti caticõa ñabetijama, to bajise yibetimasiborimi.</s>
      <s id="b.MAT.22.32.3">Bajireariarã, quẽna tudicatirãju̶a ĩna rũ̶cu̶bu̶ogu̶ ñagũ̶mi.</s>
      <s id="b.MAT.22.32.4">“Ĩna u̶su̶ri ti caticõa ñajare, bajireariarã ñaboarine, Diore rũ̶cu̶bu̶ocõa ñarãma”, yire ñaja —ĩnare yicami Jesús.</s>
     </seg>
     <seg type="verse" id="b.MAT.22.33">
      <s id="b.MAT.22.33.1">To bajiro ĩ yisere ajicõari, no yimasibeticama ĩna, quẽnaro gotigu̶re ajibetirũgũriarã ñari.</s>
     </seg>
     <seg type="verse" id="b.MAT.22.34">
      <s id="b.MAT.22.34.1">Saduceo masare Jesús quẽnaro ĩnare ĩ cu̶dise ñajare, gajeye ĩre ĩna sẽniĩatomasibetirere ajiyujarã fariseo masa.</s>
      <s id="b.MAT.22.34.2">Tire ajicõari, rẽjañujarã ĩna.</s>
     </seg>
     <seg type="verse" id="b.MAT.22.35">
      <s id="b.MAT.22.35.1">Tiju̶ bero, sĩgũ̶ ĩna rãcagu̶, Dios ĩ rotimasire gotimasiorimasu̶, Jesúre sẽniĩagũ̶ ejacami.</s>
      <s id="b.MAT.22.35.2">“Ado bajiro josasere yu̶ sẽniĩajama, cu̶dimasibeticõari rojose tãmu̶oru̶cu̶mi” yigu̶, ado bajise ĩre sẽniĩacami:</s>
     </seg>
     <seg type="verse" id="b.MAT.22.36">
      <s id="b.MAT.22.36.1">—Gotimasiorimasu̶, ¿diseju̶a ñati ñamasuse masu Dios ĩ rotimasire, mu̶ ĩajama? —ĩre yisẽniĩacami.</s>
     </seg>
     <seg type="verse" id="b.MAT.22.37">
      <s id="b.MAT.22.37.1">To bajiro ĩ yisere ajicõari, ado bajiro cu̶dicami Jesús: —Mani u̶ju̶re, Diore bu̶to mairoti ñaja.</s>
      <s id="b.MAT.22.37.2">No bojagu̶re mani mairo rẽtoro, no bojase mani cu̶ose, to yicõari, mani bojatu̶oĩase rẽtoro Diore mairoti ñaja.</s>
     </seg>
     <seg type="verse" id="b.MAT.22.38">
      <s id="b.MAT.22.38.1">Ti ñaja ñasu̶ose, ñamasuse Dios ĩ rotimasire.</s>
     </seg>
     <seg type="verse" id="b.MAT.22.39">
      <s id="b.MAT.22.39.1">To yicõari, gajeye tire bajibu̶sasene ado bajiro yaja: “Mu̶ masu ruju̶re mu̶ mairore bajirone mu̶ tu̶anare maiña”, yigotiaja Dios ĩ rotimasire.</s>
     </seg>
     <seg type="verse" id="b.MAT.22.40">
      <s id="b.MAT.22.40.1">To bajiri ju̶a vãmene ñaja ñamasuse masu Dios ĩ rotimasire.</s>
      <s id="b.MAT.22.40.2">Tire mu̶ cu̶dijama, Moisés ñamasir'i ĩ rotimasire, to yicõari, Diore gotirẽtobosarimasa ĩna gotimasiomasirere quẽne cu̶dijeocõagũ̶ yigu̶ja mu̶ —ĩre yicami Jesús.</s>
     </seg>
     <seg type="verse" id="b.MAT.22.41">
      <s id="b.MAT.22.41.1">Fariseo masa yu̶a tu̶ ĩna rẽjaro, ado bajiro ĩnare sẽniĩacami Jesús: —“Rotimu̶orũ̶gõru̶cu̶mi” yigu̶, Dios ĩ cõarocu̶, ¿ñimu̶ ñaru̶cu̶mi yitu̶oĩati mu̶a? —ĩnare yicami Jesús. —“U̶ju̶ David ñamasir'i jãnamine ñaru̶cu̶mi” yaja —ĩre yicu̶dicama ĩna.</s>
     </seg>
     <seg type="verse" id="b.MAT.22.43">
      <s id="b.MAT.22.43.1">To ĩna yisere ajicõari, ado bajiro ĩnare yicami: —To bajiro mu̶a yitu̶oĩaboajaquẽne, U̶ju̶ David ñamasir'i, “Rotimu̶orũ̶gõru̶cu̶mi” yigu̶, Dios ĩ cũrocu̶re tu̶oĩagũ̶, ¿no yigu̶ Diore yigu̶re bajiro, “yu̶ u̶ju̶” yimasiñujari ĩ?</s>
      <s id="b.MAT.22.43.2">Esp'iritu Santo ĩ ejarẽmose rãca ado bajiro ucamasiñumi:</s>
     </seg>
     <seg type="verse" id="b.MAT.22.44">
      <s id="b.MAT.22.44.1">“Yu̶ u̶ju̶re ado bajiro yiru̶cu̶mi Dios: ‘Yu̶ riojojacatu̶a rujiya maji.</s>
      <s id="b.MAT.22.44.2">Mu̶re ĩaterãre, “Rojose yitu̶jaya” ĩnare yu̶ yiro bero, rojose yimasibetiru̶arãma.</s>
      <s id="b.MAT.22.44.3">To cõrone rotisu̶oru̶cu̶ja mu̶’ yiru̶cu̶mi Dios, yu̶ u̶ju̶re”, yiucamasiñumi David.</s>
     </seg>
     <seg type="verse" id="b.MAT.22.45">
      <s id="b.MAT.22.45.1">To bajiri, “ ‘Rotimu̶orũ̶gõru̶cu̶mi’ yigu̶, Dios ĩ cõarocu̶, David ñamasir'i jãnami ñaru̶cu̶mi” yiucamasire ti ñaboajaquẽne, ¿no yigu̶ ĩ u̶ju̶re bajiro bajigu̶tique? —ĩnare yicami Jesús.</s>
     </seg>
     <seg type="verse" id="b.MAT.22.46">
      <s id="b.MAT.22.46.1">To bajiro ĩnare ĩ gotisere ajicõari, sĩgũ̶ ĩre cu̶dimasigũ̶ manicami.</s>
      <s id="b.MAT.22.46.2">“Mani rẽtoro masigũ̶ ñaami” yitu̶oĩacõari, “ ‘Ãnoama masimena ñaama’ yiromi” yirã, ĩre sẽniĩa tu̶jacõacama ĩna yuja.</s>
     </seg>
    </div>
    <div type="chapter" id="b.MAT.23">
     <seg type="verse" id="b.MAT.23.1">
      <s id="b.MAT.23.1.1">To ĩ yiro bero, masare, yu̶a ĩ buerãre quẽne, ado bajiro yu̶are yicami Jesús:</s>
     </seg>
     <seg type="verse" id="b.MAT.23.2">
      <s id="b.MAT.23.2.1">—Dios ĩ rotimasire gotimasiorimasa, fariseo masa quẽne, Moisére Dios ĩ roticũmasirere buerẽtobucõari, “Ado bajiro yiroti ñaja manire”, yigotimasiorã ñaama.</s>
     </seg>
     <seg type="verse" id="b.MAT.23.3">
      <s id="b.MAT.23.3.1">To bajiri tire ĩna gotimasiosere quẽnaro ajitirũ̶nu̶ña mu̶a.</s>
      <s id="b.MAT.23.3.2">To bajiboarine, ĩna yirore bajiro yimena ĩna ñajare, ĩna yirore bajiro yibesa.</s>
     </seg>
     <seg type="verse" id="b.MAT.23.4">
      <s id="b.MAT.23.4.1">Dios ĩ rotimasirere buerẽtobucõari, ĩ rotimasire rẽtobu̶saro yirotiama ĩna.</s>
      <s id="b.MAT.23.4.2">“Cojo vãme me mani rotise ñajare, cu̶dijeomasimenama ĩna” yimasirã ñaboarine, ĩnare ĩamaimenane, “Ñajediro yu̶a gotirẽtobuse riojo ñaja”, masare ĩnare yicõa ñarũgũama.</s>
     </seg>
     <seg type="verse" id="b.MAT.23.5">
      <s id="b.MAT.23.5.1">Jediro ĩna yisere, “Quẽnaro yirã ñaama” masa ĩna yiĩarũ̶cu̶bu̶osere bojarã yama.</s>
      <s id="b.MAT.23.5.2">Ĩna riovecari siature, ĩna ricari du̶reature quẽne Dios ocasãñarijataroriaca jacabu̶sarijatarori cu̶oama ĩna, “Gãjerã manire ĩacõari, quẽnaro rũ̶cu̶bu̶oato ĩna” yirã.</s>
      <s id="b.MAT.23.5.3">To yicõari sudiro gaja seayore, jacabu̶sase seayore cu̶tiaseri sãñaama ĩna.</s>
      <s id="b.MAT.23.5.4">“Quẽnaro yirã ñaama ĩna” masa ĩna yiĩarũ̶cu̶bu̶osere bojarã yama.</s>
     </seg>
     <seg type="verse" id="b.MAT.23.6">
      <s id="b.MAT.23.6.1">Boserũ̶mu̶ri ñaro ĩna barujijama, ñamasuri cũmurorire rujivariquẽnarũgũama ĩna.</s>
      <s id="b.MAT.23.6.2">Dios ocare bueriaviriju̶re quẽne ñamasuri cũmurorire rujivariquẽnarũgũama.</s>
     </seg>
     <seg type="verse" id="b.MAT.23.7">
      <s id="b.MAT.23.7.1">To yicõari, jãjarã masa ĩna rẽjarũgũrijau̶rire ejarũgũama.</s>
      <s id="b.MAT.23.7.2">Masare ĩna bocajama, rũ̶cu̶bu̶ose rãca ĩnare ĩna sẽnisere bojarũgũama.</s>
      <s id="b.MAT.23.7.3">To yicõari, “gotimasiorimasu̶” masa ĩna yijama, ajivariquẽnarũgũama.</s>
     </seg>
     <seg type="verse" id="b.MAT.23.8">
      <s id="b.MAT.23.8.1">Mu̶arema, ĩna yirore bajiro mu̶a yibetijare, quẽnaru̶aroja.</s>
      <s id="b.MAT.23.8.2">“Gotimasiorimasu̶” mu̶a rãcana mu̶are ĩna yisere bojabetiru̶arãja mu̶a.</s>
      <s id="b.MAT.23.8.3">Sĩgũ̶ne ñaja yu̶, mu̶a jedirore gotimasiorimasu̶ma.</s>
      <s id="b.MAT.23.8.4">Mu̶ama, cojoro cõrone ñarã ñaja mu̶a, yu̶re ajitirũ̶nu̶rãma.</s>
      <s id="b.MAT.23.8.5">To bajiri gotimasiorimasu̶ gãmerã yimasimenaja mu̶a.</s>
     </seg>
     <seg type="verse" id="b.MAT.23.9">
      <s id="b.MAT.23.9.1">Õ vecaju̶re ñagũ̶ sĩgũ̶ne ñaami mani jacu̶, Dios vãme cu̶tigu̶.</s>
      <s id="b.MAT.23.9.2">To bajiri adi sitagu̶re, gãjire yu̶re ajitirũ̶nu̶gũ̶re, Diore mu̶a yirũ̶cu̶bu̶orore bajiro yirã, “yu̶a jacu̶” ĩre yibeja mu̶a.</s>
     </seg>
     <seg type="verse" id="b.MAT.23.10">
      <s id="b.MAT.23.10.1">“Yu̶a u̶ju̶ ñaja mu̶” gãjerã mu̶are ĩna yirũ̶cu̶bu̶osere ĩnare yirotibeja.</s>
      <s id="b.MAT.23.10.2">“Rotimu̶orũ̶gõru̶cu̶ja mu̶” yigu̶, Dios ĩ cõacacu̶, yu̶ sĩgũ̶ne ñaja mu̶a u̶ju̶ma.</s>
     </seg>
     <seg type="verse" id="b.MAT.23.11">
      <s id="b.MAT.23.11.1">Sĩgũ̶ yu̶re ajitirũ̶nu̶gũ̶, ñamasugũ̶ ĩ ñaru̶ajama, gãjerã ĩna bojasere masicõari, quẽnaro ĩnare yiejarẽmogũ̶ ñaru̶cu̶mi.</s>
     </seg>
     <seg type="verse" id="b.MAT.23.12">
      <s id="b.MAT.23.12.1">Quẽnaro ĩnare ĩna yirũ̶cu̶bu̶osere bojarãre, “Ñamasurã me ñato”, ĩnare yiru̶cu̶mi Dios.</s>
      <s id="b.MAT.23.12.2">No bojagu̶, “Ñamasugũ̶ me ñaja yu̶” yicõari, quẽnaro gãjerãre yirẽmogũ̶ju̶are, “Ñamasugũ̶ ñato”, ĩre yiru̶cu̶mi Dios —yu̶are yicami Jesús.</s>
     </seg>
     <seg type="verse" id="b.MAT.23.13">
      <s id="b.MAT.23.13.1">Fariseo masare, Dios ĩ rotimasire gotimasiorimasare quẽne yigu̶, ado bajiro goticami Jesús: —Bu̶to rojose tãmu̶oru̶arãja mu̶a.</s>
      <s id="b.MAT.23.13.2">“Quẽnaro yirã ñaja yu̶a” yiboarine, rojorã ñaja mu̶a.</s>
      <s id="b.MAT.23.13.3">Dios ĩ rotimasirere buerẽtobucõari, ñamasuse meju̶are ajitirũ̶nu̶cõari, gotimasiovadicaju̶ mu̶a.</s>
      <s id="b.MAT.23.13.4">To bajiro mu̶a yijama, “U̶ju̶ Dios yarã quẽnaro ĩ yirã ñabeticõato mani” yirãre bajiro yiñaja mu̶a.</s>
      <s id="b.MAT.23.13.5">To yicõari, “Gãjerã, U̶ju̶ Dios yarã quẽnaro ĩ yirã ñabeticõato ĩna” yirã yaja mu̶a.</s>
      <s id="b.MAT.23.13.6">Dios yarã ĩna ñaru̶aboajaquẽne, ĩnare matarã yaja mu̶a.</s>
      <s id="b.MAT.23.13.7">To bajiri mu̶a quẽne ĩ yarã ñabetiru̶arãja mu̶a —ĩnare yicami Jesús.</s>
     </seg>
     <seg type="verse" id="b.MAT.23.14">
      <s id="b.MAT.23.14.1">—Bu̶to rojose tãmu̶oru̶arãja mu̶a, fariseo masa, Dios ĩ rotimasire gotimasiorimasa quẽne.</s>
      <s id="b.MAT.23.14.2">“Quẽnaro yirã ñaja yu̶a”, yitu̶oĩaboaja mu̶a.</s>
      <s id="b.MAT.23.14.3">Manaju̶a rijaveoriarã ya virire ẽmarã ñaboarine, masa ĩna ĩaro rĩjoroju̶a, “ ‘Quẽnaro yirã ñaama’ yiĩato” yirã, “Yoaro Diore sẽnirã yaja”, yisocarũgũboaja mu̶a.</s>
      <s id="b.MAT.23.14.4">To bajiro mu̶a yise vaja, gãjerã rojorã, rojose ĩna tãmu̶ose rẽtoro rojose tãmu̶oru̶arãja mu̶a —ĩnare yicami Jesús.</s>
     </seg>
     <seg type="verse" id="b.MAT.23.15">
      <s id="b.MAT.23.15.1">—Bu̶to rojose tãmu̶oru̶arãja mu̶a.</s>
      <s id="b.MAT.23.15.2">“Quẽnaro yirã ñaja yu̶a” yiboarine, mu̶a yirore bajiro yirã me ñaja mu̶a.</s>
      <s id="b.MAT.23.15.3">“Manire bajiro gãji ĩ tu̶oĩajama, quẽnaja” yitu̶oĩacõari, masare bu̶to gotimasiocudiaja mu̶a.</s>
      <s id="b.MAT.23.15.4">Sĩgũ̶, “Yu̶are bajiro tu̶oĩato” mu̶a yigu̶re, “Mani ajitirũ̶nu̶ro rẽtoro mani yere ajitirũ̶nu̶ato ĩ” yirã yaja mu̶a.</s>
      <s id="b.MAT.23.15.5">To bajiro mu̶a yijama, “Bu̶tobu̶sa rojose tu̶oĩato” yirã yaja mu̶a.</s>
      <s id="b.MAT.23.15.6">To bajiri, mu̶a rẽtobu̶saro Dios ĩ bojabetire yicõari, “Rojose tãmu̶otu̶jabetiriaroju̶ varu̶cu̶mi ĩ quẽne”, yirã yaja mu̶a —ĩnare yicami Jesús.</s>
     </seg>
     <seg type="verse" id="b.MAT.23.16">
      <s id="b.MAT.23.16.1">Quẽna ado bajiro ĩnare goticami Jesús, fariseo masare, Dios ĩ rotimasirere gotimasiorimasare quẽne: —Bu̶to rojose tãmu̶oru̶arãja mu̶a.</s>
      <s id="b.MAT.23.16.2">Ĩamena, gãjerã ĩamenare tũ̶a vanare bajiro bajirã ñaja mu̶a.</s>
      <s id="b.MAT.23.16.3">No bojase mu̶a yirotire mu̶a yiru̶ajama, “Yimasucõaru̶arãja yu̶a.</s>
      <s id="b.MAT.23.16.4">Tire yu̶a yibetijama, Dios, rojose yu̶are yibogu̶mi” yirã, yirere ado bajiro gãjerãre gotimasiorũgũboaja mu̶a: “Cojojirema mani gotirore bajiro yiru̶amena ñari, ado bajiroju̶a mani gotijama, quẽnacõaroja”, yirũgũboaja mu̶a: “Mani gotirũgũrore bajiro yirã ñaboarine, Dios vãmere mani gotivasoajama, mani gotirore bajiro mani yibetiboajaquẽne, rojose manire yibecu̶mi Dios”, yirũgũboaja mu̶a.</s>
      <s id="b.MAT.23.16.5">To yicõari, ado bajiro gotimasiorẽmoaja: “Dios vãmere gotiterã, Diore yirũ̶cu̶bu̶oriavi vãme rãca mani yijama, quẽnacõaroja.</s>
      <s id="b.MAT.23.16.6">To bajiro yiterã, Diore yirũ̶cu̶bu̶orã soemu̶oriajau̶ vãme rãca mani yijama, quẽnacõaroja.</s>
      <s id="b.MAT.23.16.7">Tire mani yitejama, õ vecaju̶ ũ̶mu̶agaseroju̶ Dios ĩ ñaro vãme rãca mani yijama, quẽnacõaroja.</s>
      <s id="b.MAT.23.16.8">To bajiboarine, Diore yirũ̶cu̶bu̶oriaviaye oro vãme cu̶tise rãca, to yicõari, gaje vãme Diore rũ̶cu̶bu̶orã soemu̶oriajau̶ joere jesase vãme rãca mani yijama, mani gotirore bajirone yiroti ñaja”, yiboaja mu̶a.</s>
      <s id="b.MAT.23.16.9">Tu̶oĩamasimena, ĩamenare bajiro bajirã ñaja mu̶a.</s>
      <s id="b.MAT.23.16.10">Ñajediro Dios ye ti ñajare, ĩ vãmerene gotirã yaja mu̶a —ĩnare yicami Jesús.</s>
     </seg>
     <seg type="verse" id="b.MAT.23.23">
      <s id="b.MAT.23.23.1">—Bu̶to rojose tãmu̶oru̶arãja mu̶a.</s>
      <s id="b.MAT.23.23.2">“Quẽnaro yirã ñaja yu̶a” yiboarine, rojorã ñaja mu̶a.</s>
      <s id="b.MAT.23.23.3">Dios ĩ rotimasirere buerẽtobucõari, ñamasuse meju̶are ajitirũ̶nu̶rãja mu̶a.</s>
      <s id="b.MAT.23.23.4">To bajiro yirã ñari, bare sãvu̶orere, an'is, menta, comino vãme cu̶tire mojoroaca ti vaja cu̶tiboajaquẽne, Diore yirũ̶cu̶bu̶oriavi moabosarimasare ĩsiaja mu̶a.</s>
      <s id="b.MAT.23.23.5">To bajiro yirã ñaboarine, Dios ĩ rotimasire ñamasuseju̶arema ajitirũ̶nu̶mena ñaja mu̶a.</s>
      <s id="b.MAT.23.23.6">Ado bajiro bajiaja ñamasuse: Quẽnaro riojo yire, gãjerãre ĩamaire, to yicõari, Diore maire quẽne ñaja ñamasuse.</s>
      <s id="b.MAT.23.23.7">Tire quẽne yirũgũrona ñaja mu̶a.</s>
     </seg>
     <seg type="verse" id="b.MAT.23.24">
      <s id="b.MAT.23.24.1">To bajiro yirã ñari, ado bajiro yirãre bajiro yaja mu̶a: “Beco rãca idirobe” yirã, oco mu̶a idirotire veorũgũaja mu̶a.</s>
      <s id="b.MAT.23.24.2">To bajiro yirã ñaboarine, camello vãme cu̶tigu̶ju̶arema jaigu̶ ĩ ñaboajaquẽne, ruju̶ne bayurãre bajiro yirũgũaja mu̶a.</s>
      <s id="b.MAT.23.24.3">To bajiri, ĩamena, gãjerã ĩamenare tũ̶a vanare bajiro bajirã ñaja mu̶a.</s>
      <s id="b.MAT.23.24.4">Dios ĩ rotimasire ñamasuse mere ajirũ̶cu̶bu̶orã ñaboarine, ñamasuseju̶are yimena ñaja mu̶a —ĩnare yicami Jesús.</s>
     </seg>
     <seg type="verse" id="b.MAT.23.25">
      <s id="b.MAT.23.25.1">—Bu̶to rojose tãmu̶oru̶arãja mu̶a.</s>
      <s id="b.MAT.23.25.2">“Quẽnaro yirã ñaja yu̶a” yitu̶oĩaboarine, rojorã ñaja mu̶a.</s>
      <s id="b.MAT.23.25.3">Idiriabaja, bare jeobariabaja joema coeriabajari ñaboarine, jubeaju̶ama bu̶to u̶eri cu̶tibajarire bajiro bajiaja mu̶a.</s>
      <s id="b.MAT.23.25.4">Mu̶a u̶su̶ri bajiseju̶arema tu̶oĩabeaja mu̶a.</s>
      <s id="b.MAT.23.25.5">To bajirã ñari, “Quẽnaro yirã ñaja yu̶a” yitu̶oĩaboarine, rojosere quẽne tu̶oĩarã ñari, rojorã ñaja mu̶a.</s>
      <s id="b.MAT.23.25.6">Ĩau̶orã ñari, “Ĩnare yitocõari, ĩna cu̶oboasere ẽmaru̶arãja”, yitu̶oĩarã ñaja mu̶a.</s>
     </seg>
     <seg type="verse" id="b.MAT.23.26">
      <s id="b.MAT.23.26.1">“Rojorã ñaja mani” yimasimena ñari, ĩamenare bajiro bajirã ñaja mu̶a, fariseo masa.</s>
      <s id="b.MAT.23.26.2">Rojosere tu̶oĩatu̶jaya.</s>
      <s id="b.MAT.23.26.3">To bajiro mu̶a yijama, Dios ĩ bojarore bajiro tu̶oĩarã ñari, quẽnaro yirã ñaru̶arãja mu̶a.</s>
     </seg>
     <seg type="verse" id="b.MAT.23.27">
      <s id="b.MAT.23.27.1">Bu̶to rojose tãmu̶oru̶arãja mu̶a fariseo masa, Dios ĩ rotimasire gotimasiorimasa quẽne.</s>
      <s id="b.MAT.23.27.2">“Quẽnaro yirã ñaja yu̶a” yiboarine, mu̶a yirore bajiro yirã me ñaja mu̶a.</s>
      <s id="b.MAT.23.27.3">Masa yujeriaviri botisene viariavirire bajiro bajiaja mu̶a.</s>
      <s id="b.MAT.23.27.4">Masa ĩna ĩaquẽnariviri ñaboarine, jubeaju̶ama rijariarã gõa quẽnabetoja.</s>
     </seg>
     <seg type="verse" id="b.MAT.23.28">
      <s id="b.MAT.23.28.1">To bajiro bajirã ñaja mu̶a.</s>
      <s id="b.MAT.23.28.2">“Quẽnaro yirã ñaama” masa ĩna yiĩarã ñaboarine, mu̶a tu̶oĩare cu̶tisema rojorã ñaja.</s>
      <s id="b.MAT.23.28.3">“Quẽnaro yirã ñaama” masa mu̶are ĩna yiĩasere bojatu̶oĩarã ñaboarine, rojose ñaro cõro tu̶oĩarã ñaja mu̶a —ĩnare yicami Jesús.</s>
     </seg>
     <seg type="verse" id="b.MAT.23.29">
      <s id="b.MAT.23.29.1">Quẽna ado bajiro ĩnare gotirũtuacami Jesús: —Bu̶to rojose tãmu̶oru̶arãja mu̶a.</s>
      <s id="b.MAT.23.29.2">“Quẽnaro yirã ñaja yu̶a” yiboarine, mu̶a yirore bajiro yirã me ñaja mu̶a.</s>
      <s id="b.MAT.23.29.3">Diore gotirẽtobosamasiriarãre ĩna yujemasiriaju̶ joere quẽnariju̶ quẽnoaja mu̶a, “Quẽnarã ñamasiñuma” yirã.</s>
      <s id="b.MAT.23.29.4">To yicõari, gãjerã quẽnaro yiriarãre quẽne ĩna yujeriaju̶ joere quẽnase quẽnorũgũaja mu̶a.</s>
     </seg>
     <seg type="verse" id="b.MAT.23.30">
      <s id="b.MAT.23.30.1">To yicõari, ado bajiro yirũgũaja mu̶a: “Mani ñicu̶a, Diore gotirẽtobosarimasare ĩna sĩarearo, ĩnare sĩa ejarẽmobetiboriarãja mani”, yirũgũaja mu̶a.</s>
     </seg>
     <seg type="verse" id="b.MAT.23.31">
      <s id="b.MAT.23.31.1">To bajiro mu̶a yijama, “Quẽnarã ñañuma” yirã me yaja mu̶a.</s>
      <s id="b.MAT.23.31.2">Ado bajiroju̶a yirã yaja: “Diore gotirẽtobosamasiriarãre mani ñicu̶a ĩna sĩamasire quẽnañuja ti” yirã yaja mu̶a, mu̶a ñicu̶a rojose ĩna yiriarore bajiro rojose yirã ñari.</s>
     </seg>
     <seg type="verse" id="b.MAT.23.32">
      <s id="b.MAT.23.32.1">Mu̶a ñicu̶a Diore gotirẽtobosarimasare ĩna sĩasu̶ovadimasiriarore bajirone mu̶a quẽne ĩna jãnerabatia ñari, Diore gotirẽtobosarimasare sĩajeocõaroti ñaja —ĩnare yicami Jesús.</s>
     </seg>
     <seg type="verse" id="b.MAT.23.33">
      <s id="b.MAT.23.33.1">—Vãtia u̶ju̶ rojose ĩ yirore bajirone rojose yijairã ñaja mu̶a.</s>
      <s id="b.MAT.23.33.2">Rojose tãmu̶otu̶jabetiriaroju̶ mu̶a varotire, no bajiro rudimasibetiru̶arãja.</s>
     </seg>
     <seg type="verse" id="b.MAT.23.34">
      <s id="b.MAT.23.34.1">Mu̶a jud'io masa vatoaju̶ Diore gotirẽtobosarãre, quẽnaro tu̶oĩarãre quẽne, Dios ocare gotimasiorãre quẽne cõaru̶cu̶ja yu̶.</s>
      <s id="b.MAT.23.34.2">Ĩnare sĩaru̶arãja mu̶a.</s>
      <s id="b.MAT.23.34.3">Gãjerãrema yucú̶tẽroju̶ jajusĩaru̶arãja.</s>
      <s id="b.MAT.23.34.4">Gãjerãrema, Dios ocare ĩna bueriviriju̶ ĩnare jaru̶arãja.</s>
      <s id="b.MAT.23.34.5">Gãjerãrema, ĩna vati macari ñaro cõrone rojose ĩnare yisu̶yaru̶arãja.</s>
     </seg>
     <seg type="verse" id="b.MAT.23.35">
      <s id="b.MAT.23.35.1">To bajiro mu̶a yiroti ti ñajare, ado bajiro yiru̶cu̶mi Dios, mu̶a ñicu̶are, mu̶a yarã jedirore yu̶re ajitirũ̶nu̶menare: Abel ñamasir'ire mu̶a ñicu̶ ĩ sĩasu̶omasire, to yicõari Diore yirũ̶cu̶bu̶oriavi jubeaju̶ ñarijau̶ soemu̶oriajau̶ tu̶ju̶ Berequ'ias macu̶re Zacar'iare ĩna sĩatu̶samasirere, quẽnaro yirãre ĩna sĩavadimasire ñajare, bu̶to rojose tãmu̶oru̶arãja mu̶a, adirũ̶mu̶ri ñarã.</s>
     </seg>
     <seg type="verse" id="b.MAT.23.36">
      <s id="b.MAT.23.36.1">Riojo mu̶are gotiaja yu̶.</s>
      <s id="b.MAT.23.36.2">Mu̶a ñicu̶a ĩna bajimasiriarore bajirone Diore mu̶a ajitirũ̶nu̶beticõa ñajare, ĩna sĩamasire vaja rojose ĩnare ĩ yiroti rẽtobu̶saro rojose mu̶are yiru̶cu̶mi Dios, adirũ̶mu̶ri ñarãre —ĩnare yicami Jesús.</s>
     </seg>
     <seg type="verse" id="b.MAT.23.37">
      <s id="b.MAT.23.37.1">Jerusalén macanare ĩre ĩna sĩarocaro bero ĩna bajirotire tu̶oĩacõari, ado bajiro yicami Jesús: —Jerusalén macana, Diore gotirẽtobosamasiriarãre sĩamasiriarã jãnerabatia ñacõama ĩna.</s>
      <s id="b.MAT.23.37.2">Dios ĩ cõamasiriarãre, ĩ ocare gotimasiorimasare gũ̶tane ĩnare reasĩamasiriarã jãnerabatia ñaama.</s>
      <s id="b.MAT.23.37.3">Cojoji me gãjaboco so queru̶ju̶ ẽñeroca so rĩare so juarẽorore bajiro ĩnare yiru̶aboacaju̶ yu̶, ĩnare coderu̶.</s>
      <s id="b.MAT.23.37.4">To bajiro yu̶ yiru̶aboajaquẽne, ĩnaju̶a yu̶re bojabeticama.</s>
     </seg>
     <seg type="verse" id="b.MAT.23.38">
      <s id="b.MAT.23.38.1">To bajiri jẽre, “Ĩna ñariju̶re codetu̶jacõaja yu̶ yuja”, yitu̶oĩami Dios.</s>
     </seg>
     <seg type="verse" id="b.MAT.23.39">
      <s id="b.MAT.23.39.1">Riojo gotiaja yu̶: “ ‘¡Rotimu̶orũ̶gõru̶cu̶mi’ yigu̶, Dios ĩ cõar'i vadiami!</s>
      <s id="b.MAT.23.39.2">¡Quẽnase ĩre yivariquẽnato mani!</s>
      <s id="b.MAT.23.39.3">¡Diore rotibosagu̶ ĩ ñajare, ĩre quẽnaro yato Dios!” yu̶re ĩna yiroto rĩjoro, quẽna ju̶aji yu̶re ĩabetiru̶arãma ĩna —ĩnare yitu̶oĩa ñagõcami Jesús, Jerusalén macanare.</s>
     </seg>
    </div>
    <div type="chapter" id="b.MAT.24">
     <seg type="verse" id="b.MAT.24.1">
      <s id="b.MAT.24.1.1">Diore yirũ̶cu̶bu̶oriaviju̶ ñacõari, budiacami Jesús.</s>
      <s id="b.MAT.24.1.2">Ĩre ẽmu̶cõari, ado bajiro ĩre yicaju̶ yu̶a: —Adi vire ĩaña mu̶ —ĩre yicaju̶ yu̶a.</s>
     </seg>
     <seg type="verse" id="b.MAT.24.2">
      <s id="b.MAT.24.2.1">To bajiro yu̶a yirone, ado bajiro yu̶are yicami Jesús: —¿Adi vire quẽnaro ĩati mu̶a?</s>
      <s id="b.MAT.24.2.2">Mu̶a ĩarivi ti bajirotire riojo mu̶are gotigu̶agu̶ yaja yu̶.</s>
      <s id="b.MAT.24.2.3">Adi vi mu̶a ĩarivi ñaro cõrone cagueroca ecoru̶aroja.</s>
      <s id="b.MAT.24.2.4">To bajiri adi viaye gajea gũ̶ta joere, gajea jesabeticõaru̶aroja —yu̶are yicami Jesús.</s>
     </seg>
     <seg type="verse" id="b.MAT.24.3">
      <s id="b.MAT.24.3.1">Tiju̶ bero, Olivo vãme cu̶ti buro joeju̶ rujicami Jesús.</s>
      <s id="b.MAT.24.3.2">To ĩ rujirone, gãjerã ĩna mano ĩacõari, ado bajiro ĩre sẽniĩacaju̶ yu̶a: —¿Divato cagueroca ecoroti Diore yirũ̶cu̶bu̶oriavi?</s>
      <s id="b.MAT.24.3.3">¿No bajiro ti bajisere ĩacõari, “Jesús ejagu̶agu̶ yigu̶mi”, yimasirãti yu̶a?</s>
      <s id="b.MAT.24.3.4">¿No bajiro ti bajiro ĩacõari, “Adi macaru̶cu̶ro jediato yaja”, yimasirãti yu̶a? —Jesúre yisẽniĩacaju̶ yu̶a.</s>
     </seg>
     <seg type="verse" id="b.MAT.24.4">
      <s id="b.MAT.24.4.1">To bajiro yu̶a yisere ajicõari, ado bajiro yu̶are cu̶dicami Jesús: —Roori ñaru̶arãja mu̶a, “Socarãne, gãjerã manire yitoroma” yirã.</s>
     </seg>
     <seg type="verse" id="b.MAT.24.5">
      <s id="b.MAT.24.5.1">Jãjarã yitorã ñaru̶arãma, “Yu̶ne ñaja ‘Rotimu̶orũ̶gõru̶cu̶mi’ yigu̶, Dios ĩ cõagũ̶” yirã.</s>
      <s id="b.MAT.24.5.2">To bajiro ĩna yisocasere jãjarã masa ĩnare ajisu̶yaboaru̶arãma.</s>
     </seg>
     <seg type="verse" id="b.MAT.24.6">
      <s id="b.MAT.24.6.1">Mu̶a tu̶ana, to yicõari, gajeroana quẽne gãjerã rãca ĩna gãmerã sĩasere ajiru̶arãja mu̶a.</s>
      <s id="b.MAT.24.6.2">Tire ajicõari, güibetiru̶arãja mu̶a.</s>
      <s id="b.MAT.24.6.3">“Bajiru̶aroja” Dios ĩ yiriarore bajirone bajiru̶aroja.</s>
      <s id="b.MAT.24.6.4">To bajiro ĩna gãmerã yiñaboajaquẽne, adi macaru̶cu̶ro jediro me bajiru̶aroja.</s>
     </seg>
     <seg type="verse" id="b.MAT.24.7">
      <s id="b.MAT.24.7.1">Cojo sitana gaje sitana rãca gãmerã sĩaru̶arãma.</s>
      <s id="b.MAT.24.7.2">Cojo maca me ñioñaru̶aroja.</s>
      <s id="b.MAT.24.7.3">To yicõari bu̶to sita saberu̶aroja.</s>
     </seg>
     <seg type="verse" id="b.MAT.24.8">
      <s id="b.MAT.24.8.1">To bajiri, rojose tãmu̶osu̶oru̶arãma masa.</s>
      <s id="b.MAT.24.8.2">Ĩna tãmu̶ose rẽtobu̶saro rojose tãmu̶oroana yirãma yuja.</s>
     </seg>
     <seg type="verse" id="b.MAT.24.9">
      <s id="b.MAT.24.9.1">Tirodori, gãjerã, mu̶are ñejecõari, ĩsirearu̶arãma, gãjerãre, “ ‘Rojorã ñaama’ yiĩacõari, rojose ĩnare yato” yirã.</s>
      <s id="b.MAT.24.9.2">To bajiri, gãjerãju̶a, rojose mu̶are yigajanocõari, mu̶are sĩaru̶arãma.</s>
      <s id="b.MAT.24.9.3">Yu̶re ajitirũ̶nu̶rã mu̶a ñajare, mu̶are ĩateru̶arãma adi macaru̶cu̶roana jediro.</s>
     </seg>
     <seg type="verse" id="b.MAT.24.10">
      <s id="b.MAT.24.10.1">To bajicõari, jãjarã yu̶re ajitirũ̶nu̶rã, ajitirũ̶nu̶ tu̶jaru̶arãma ĩna.</s>
      <s id="b.MAT.24.10.2">To yicõari, yu̶re ajitirũ̶nu̶rã, sĩgũ̶ri, gãmerã ĩateru̶arãma.</s>
      <s id="b.MAT.24.10.3">Gãjerã, ĩna rãcanare ĩatecõari, ĩsirearu̶arãma ĩna.</s>
     </seg>
     <seg type="verse" id="b.MAT.24.11">
      <s id="b.MAT.24.11.1">“Diore gotirẽtobosarimasa ñaja yu̶a” yitorã, jãjarã ñaru̶arãma.</s>
      <s id="b.MAT.24.11.2">To bajiro ĩna yisocasere jãjarã masa ĩnare ajisu̶yaboaru̶arãma.</s>
     </seg>
     <seg type="verse" id="b.MAT.24.12">
      <s id="b.MAT.24.12.1">Bu̶tobu̶sa rojose rĩne yirũtu vare ti ñajare, gãmerã maire quẽne manibu̶sacoaru̶aroja.</s>
     </seg>
     <seg type="verse" id="b.MAT.24.13">
      <s id="b.MAT.24.13.1">To bajiro ti bajiboajaquẽne yu̶re ajitirũ̶nu̶ tu̶jamenare, adi macaru̶cu̶ro ti jediroju̶, rojose tãmu̶otu̶jabetiriaroju̶ ĩna vaborotire ĩnare yirẽtobosaru̶cu̶mi Dios.</s>
     </seg>
     <seg type="verse" id="b.MAT.24.14">
      <s id="b.MAT.24.14.1">“U̶ju̶ Dios yarã quẽnaro ĩ yirona mu̶a ñaru̶ajama, Jesúre ajitirũ̶nu̶ña” yire queti, adi macaru̶cu̶ro ñarã masa ñaro cõrone gotimasiojeo ecoru̶arãma.</s>
      <s id="b.MAT.24.14.2">Ĩna masijedicõaro beroju̶ adi macaru̶cu̶ro jediru̶aroja.</s>
     </seg>
     <seg type="verse" id="b.MAT.24.15">
      <s id="b.MAT.24.15.1">Diore gotirẽtobosarimasu̶ Daniel ñamasir'i ado bajiro ucamasiñumi: “Adi macaru̶cu̶ro jedirirodo sĩgũ̶, ‘Diore rũ̶cu̶bu̶obeticõato ĩna’ yigu̶, Dios ĩ bojabetire yiru̶cu̶mi.</s>
      <s id="b.MAT.24.15.2">Diore yirũ̶cu̶bu̶oriaviju̶ ĩ ñasere masiru̶arãja mu̶a”, yiucamasiñumi Daniel ñamasir'i.</s>
      <s id="b.MAT.24.15.3">(Yu̶, Mateo, adi papera Daniel ĩ ucamasirere Jesús ĩ gotisere yu̶ ucasere ĩacõari, ajimasiña.)</s>
      <s id="b.MAT.24.15.4">To bajiri Dios ĩ bojabetire ĩ yisere ĩacõari, “Jerusalén maca ti jedirotirũ̶mu̶ cõñaro bajiaja”, yimasiru̶arãja mu̶a.</s>
     </seg>
     <seg type="verse" id="b.MAT.24.16">
      <s id="b.MAT.24.16.1">To bajiro bajirirũ̶mu̶ Judea sitana gũ̶tayucu̶ju̶ guaro rudicoajaro ĩna.</s>
     </seg>
     <seg type="verse" id="b.MAT.24.17">
      <s id="b.MAT.24.17.1">Sĩgũ̶ ĩ ya vi joeju̶ jesagu̶ma, rujiacõari, ĩ ya vi jubeaju̶ gajeyeũni ñasere juaátĩmabetiru̶cu̶mi.</s>
     </seg>
     <seg type="verse" id="b.MAT.24.18">
      <s id="b.MAT.24.18.1">Gãji, veseju̶ moañagũ̶, ĩ ye sudire juagu̶ tudiatĩmabetiru̶cu̶mi, rujarĩmarone yu̶ ejaroti ti ñajare.</s>
     </seg>
     <seg type="verse" id="b.MAT.24.19">
      <s id="b.MAT.24.19.1">Rõmia macu̶ sãñarã, ũjurã cu̶orã quẽne, rojose tãmu̶oru̶arãma ĩna, ũmatĩmabetica yirã.</s>
     </seg>
     <seg type="verse" id="b.MAT.24.20">
      <s id="b.MAT.24.20.1">“Bu̶to oco quedirirũ̶mu̶re, to yicõari, u̶su̶sãjariarũ̶mu̶re bajibeticõato” yirã, Diore sẽnicõa ñarũgũña.</s>
     </seg>
     <seg type="verse" id="b.MAT.24.21">
      <s id="b.MAT.24.21.1">To bajiro bajirirũ̶mu̶ri bu̶to rojose tãmu̶oru̶arãma masa.</s>
      <s id="b.MAT.24.21.2">Adi macaru̶cu̶ro ñasu̶oriarũ̶mu̶ri masa rojose ĩna tãmu̶oadire rẽtoro tãmu̶oru̶arãma ĩna.</s>
      <s id="b.MAT.24.21.3">Rojose ĩna tãmu̶oro bero, to bajise rojose tãmu̶obetiru̶arãma yuja.</s>
     </seg>
     <seg type="verse" id="b.MAT.24.22">
      <s id="b.MAT.24.22.1">“Yoaro mebu̶sane rojose tãmu̶oato masa” Dios ĩ yibetijama, sĩgũ̶ catiru̶yarocu̶ manibogu̶mi.</s>
      <s id="b.MAT.24.22.2">“Yu̶ yarã ñaña mu̶a” ĩ yirere cu̶diriarãre ĩamaigũ̶ ñari, “Yoaro mebu̶sane rojose tãmu̶oato ĩna”, yiru̶cu̶mi Dios.</s>
     </seg>
     <seg type="verse" id="b.MAT.24.23">
      <s id="b.MAT.24.23.1">To bajiro bajiñarirodorire, “Ãnine ñaami ‘Rotimu̶orũ̶gõru̶cu̶mi’ yigu̶, Dios ĩ cõar'i.</s>
      <s id="b.MAT.24.23.2">Ejayumi” gãjerã ĩna yijama, ĩnare ajibeja mu̶a.</s>
      <s id="b.MAT.24.23.3">To yicõari, gãjerãju̶ama, “Tone ñagũ̶mi.</s>
      <s id="b.MAT.24.23.4">Ejayuju” mu̶are ĩna yijaquẽne, ĩnare ajibeja mu̶a.</s>
     </seg>
     <seg type="verse" id="b.MAT.24.24">
      <s id="b.MAT.24.24.1">Jãjarã yitorã ñaru̶arãma, “Yu̶ne ñaja ‘Rotimu̶orũ̶gõru̶cu̶mi’ yigu̶, Dios ĩ cõagũ̶” yirã, to yicõari, “Diore gotirẽtobosarimasa ñaja yu̶a” yirã.</s>
      <s id="b.MAT.24.24.2">To bajiro yirã, ĩaĩañamani jairo yiĩoru̶arãma, masare yitorã.</s>
      <s id="b.MAT.24.24.3">To bajiro yiru̶arãma, “ ‘Yu̶ yarã ñaña mu̶a’ Dios ĩ yirere cu̶dirã quẽne, maniju̶are ajitirũ̶nu̶ato” yirã.</s>
     </seg>
     <seg type="verse" id="b.MAT.24.25">
      <s id="b.MAT.24.25.1">Tire mu̶are yu̶ gotimasiosere quẽnaro tu̶oĩaña mu̶a.</s>
      <s id="b.MAT.24.25.2">Ti bajiroto rĩjoro jediro mu̶are gotijeobu̶ yu̶.</s>
     </seg>
     <seg type="verse" id="b.MAT.24.26">
      <s id="b.MAT.24.26.1">To bajiri, “Yucú̶ manoju̶ ñagũ̶mi, ‘Rotimu̶orũ̶gõru̶cu̶mi’ yigu̶, Dios ĩ cõar'i” mu̶are ĩna yijama, ĩarã vabetiru̶arãja mu̶a.</s>
      <s id="b.MAT.24.26.2">To yicõari, “Vi jubeaju̶ yayioroju̶ ñagũ̶mi, ‘Rotimu̶orũ̶gõru̶cu̶ja mu̶’ yigu̶, Dios ĩ cõar'i” ĩna yijama, ĩnare ajitirũ̶nu̶betiru̶arãja mu̶a.</s>
     </seg>
     <seg type="verse" id="b.MAT.24.27">
      <s id="b.MAT.24.27.1">Macaru̶cu̶ro jediro bu̶jo ĩ yabesere masa ĩna ĩarore bajiro Dios ĩ roticõacacu̶, yu̶ vadore yu̶re ĩare ñaru̶aroja.</s>
     </seg>
     <seg type="verse" id="b.MAT.24.28">
      <s id="b.MAT.24.28.1">Rijar'i, ĩ boacũñarorema, yuca ejarãma ĩna —yu̶are yicami Jesús.</s>
     </seg>
     <seg type="verse" id="b.MAT.24.29">
      <s id="b.MAT.24.29.1">To yicõari, quẽna ado bajiro yu̶are yicami Jesús: —Tire rojose ĩna tãmu̶o gajanorijau̶ne, gaje vãme rojose bajiru̶aroja.</s>
      <s id="b.MAT.24.29.2">Muiju ũ̶mu̶agu̶ asibetiru̶cu̶mi yuja.</s>
      <s id="b.MAT.24.29.3">Ñamiagu̶ quẽne busubetiru̶cu̶mi.</s>
      <s id="b.MAT.24.29.4">Ñocoa quẽne vẽjacoaru̶arãma.</s>
      <s id="b.MAT.24.29.5">To yicõari, õ vecayere nu̶ru̶obatoru̶cu̶mi Dios.</s>
     </seg>
     <seg type="verse" id="b.MAT.24.30">
      <s id="b.MAT.24.30.1">To bajiro ti bajiro ĩacõari, “Õ vecagu̶ Dios ĩ roticõagũ̶ rujiadigu̶agu̶ yigu̶mi”, yu̶re yiru̶arãma masa.</s>
      <s id="b.MAT.24.30.2">Yu̶ rujiadire ĩacõari, güirã, otiru̶arãma.</s>
      <s id="b.MAT.24.30.3">Yu̶ masise rãca, oco bueri vatoaju̶ bu̶to yu̶ busubatorujiadire ĩaru̶arãma.</s>
     </seg>
     <seg type="verse" id="b.MAT.24.31">
      <s id="b.MAT.24.31.1">Õ vecaju̶ trompeta jutise ocaruyuru̶aroja.</s>
      <s id="b.MAT.24.31.2">To cõrone, “ ‘Yu̶ yarã ñaña’ Dios ĩ yirere cu̶diriarãre ju̶doaga soje, jũnaga soje, varuaga soje, gajejacatu̶a varuaga soje ñarã jedirore juarẽoato” yigu̶, ángel mesare cõaru̶cu̶ja yu̶.</s>
      <s id="b.MAT.24.31.3">To yu̶ yijare, yu̶ yarã ñaro cõrone juarẽoru̶arãma ĩna —yu̶are yicami Jesús.</s>
     </seg>
     <seg type="verse" id="b.MAT.24.32">
      <s id="b.MAT.24.32.1">To yicõari, quẽna ado bajiro yu̶are goticami Jesús: —Gotimasiore queti mu̶are gotigu̶ yaja yu̶.</s>
      <s id="b.MAT.24.32.2">Higuera vãme cu̶tiu̶re tu̶oĩaña mu̶a.</s>
      <s id="b.MAT.24.32.3">Higuera vãme cu̶tiu̶ gajecu bu̶cu̶amu̶jacõari, jũ mameaja.</s>
      <s id="b.MAT.24.32.4">Tire ĩacõari, “Mojoroaca ru̶yaja cũ̶ma ti ejaroti”, yimasiaja mani, jud'io masa.</s>
     </seg>
     <seg type="verse" id="b.MAT.24.33">
      <s id="b.MAT.24.33.1">Mu̶are yu̶ gotisere bajiro bajisere ĩacõari, “Mojoroaca ru̶yaja Jesús ĩ vadiroti”, yimasiru̶arãja mu̶a.</s>
     </seg>
     <seg type="verse" id="b.MAT.24.34">
      <s id="b.MAT.24.34.1">Riojo mu̶are gotiaja yu̶.</s>
      <s id="b.MAT.24.34.2">Adirodo ñarã mu̶a bajireajediroto rĩjoro, mu̶are yu̶ gotirore bajirone bajiru̶aroja ti.</s>
     </seg>
     <seg type="verse" id="b.MAT.24.35">
      <s id="b.MAT.24.35.1">Adi macaru̶cu̶ro ñaro cõrone, to yicõari, õ vecaye quẽne jedicoaru̶aroja.</s>
      <s id="b.MAT.24.35.2">To bajiboarine, yu̶ ocama, jedibeti mu̶orũ̶gõcõaru̶aroja.</s>
     </seg>
     <seg type="verse" id="b.MAT.24.36">
      <s id="b.MAT.24.36.1">“Ado cõrone ejaru̶cu̶mi Jesús” yimasigũ̶ magũ̶mi.</s>
      <s id="b.MAT.24.36.2">Ángel mesa quẽne, masimenama ĩna.</s>
      <s id="b.MAT.24.36.3">Dios macu̶ ñaboarine, “To cõro ejaru̶cu̶ja yu̶”, yimasibeaja yu̶ quẽne.</s>
      <s id="b.MAT.24.36.4">Yu̶ jacu̶ sĩgũ̶ne masigũ̶mi —yu̶are yicami Jesús.</s>
     </seg>
     <seg type="verse" id="b.MAT.24.37">
      <s id="b.MAT.24.37.1">Quẽna ado bajiro yu̶are gotirẽmocami Jesús: —Noé ñamasir'i ĩ ñariarodo masa ĩna bajiñamasiriarore bajiro bajiñaru̶arãma, Dios ĩ roticõacacu̶, yu̶ tudiejarirũ̶mu̶re quẽne.</s>
     </seg>
     <seg type="verse" id="b.MAT.24.38">
      <s id="b.MAT.24.38.1">Adi macaru̶cu̶ro ti rujaroto rĩjoro, bare ba, idi, manajo cu̶ti, yicõa ñamasiñujarã ĩna.</s>
      <s id="b.MAT.24.38.2">Diore tu̶oĩari mene, “¿To bajiroado yatique?” yimenane, jairica cũmua quẽnogajanocõari, Noé ĩ vasãjaro ũnone to bajiro yicõa ñamasiñujarã ĩna.</s>
     </seg>
     <seg type="verse" id="b.MAT.24.39">
      <s id="b.MAT.24.39.1">“To bajiroado yiroja” ĩna yimasibetone, ĩnare ruureacõamasiñuju Dios.</s>
      <s id="b.MAT.24.39.2">To bajirone bajiru̶arãma masa, yu̶ tudiejarirũ̶mu̶re quẽne.</s>
     </seg>
     <seg type="verse" id="b.MAT.24.40">
      <s id="b.MAT.24.40.1">Yu̶ ejarirũ̶mu̶ ju̶arã ũ̶mu̶a ĩna veseju̶ moañaru̶arãma.</s>
      <s id="b.MAT.24.40.2">To ĩna yiñarone, sĩgũ̶ ãmiecoru̶cu̶mi.</s>
      <s id="b.MAT.24.40.3">Gãjima, ãmiecobetiru̶cu̶mi.</s>
     </seg>
     <seg type="verse" id="b.MAT.24.41">
      <s id="b.MAT.24.41.1">Rõmia ju̶arã trigore vãiañaru̶arãma.</s>
      <s id="b.MAT.24.41.2">To bajiri, sĩgõ ãmiecoru̶ocomo.</s>
      <s id="b.MAT.24.41.3">Gajeoma, ãmiecobetiru̶ocomo.</s>
     </seg>
     <seg type="verse" id="b.MAT.24.42">
      <s id="b.MAT.24.42.1">To bajiro bajiroti ti ñajare, roori ñaru̶arãja mu̶a, “To cõrone tudiejaru̶cu̶mi mani u̶ju̶” yu̶re yimasimena ñari.</s>
     </seg>
     <seg type="verse" id="b.MAT.24.43">
      <s id="b.MAT.24.43.1">Sĩgũ̶ vi u̶ju̶, “Adi ñami juarudirimasu̶ ejaru̶cu̶mi” ĩ yimasijama, roori ñabogu̶mi, ĩre mataru̶.</s>
     </seg>
     <seg type="verse" id="b.MAT.24.44">
      <s id="b.MAT.24.44.1">To bajiri, “Dios ĩ roticõagũ̶ ĩ tudiejarotire mani masibetirĩmarone tudiejaromi” yirã, roori ñarũgũru̶arãja mu̶a —yu̶are yicami Jesús.</s>
     </seg>
     <seg type="verse" id="b.MAT.24.45">
      <s id="b.MAT.24.45.1">Quẽna ado bajiro yu̶are gotirẽmocami Jesús: —Ado bajiro bajiru̶cu̶mi yu̶re quẽnaro ajitirũ̶nu̶ tu̶jabecu̶, quẽnaro tu̶oĩagũ̶: U̶ju̶, gajeroju̶ ñagu̶acu̶, ĩ varoto rĩjoro, “Yu̶ ya vianare yu̶re codebosaba” yigu̶, ĩre moabosarimasu̶re ĩ cũ var'ire bajiro bajigu̶ ñagũ̶mi.</s>
     </seg>
     <seg type="verse" id="b.MAT.24.46">
      <s id="b.MAT.24.46.1">Ĩ u̶ju̶, ĩ rotivariarore bajirone ĩ moayurere tudiejacõari, ĩ ĩaejajama, quẽnaro ĩre yigu̶mi, ĩre moabosarimasu̶re.</s>
     </seg>
     <seg type="verse" id="b.MAT.24.47">
      <s id="b.MAT.24.47.1">Riojo mu̶are gotiaja yu̶.</s>
      <s id="b.MAT.24.47.2">U̶ju̶ ĩ bojarore bajirone ĩ yire ti ñajare, ĩ cu̶ose jedirorene ĩre ĩatirũ̶nu̶ rotigu̶mi.</s>
     </seg>
     <seg type="verse" id="b.MAT.24.48">
      <s id="b.MAT.24.48.1">Ado bajiro bajiru̶cu̶mi yu̶re quẽnaro ajitirũ̶nu̶becu̶ma: Rojose yigu̶ ĩ ñajama, u̶ju̶, ĩ vato bero, “Yoatoju̶ tudiejagu̶mi” yitu̶oĩagũ̶ ñari, ĩ u̶ju̶ moabosarimasare rojose yigu̶mi.</s>
      <s id="b.MAT.24.48.2">To yicõari, idimecu̶rũgũrãre baba cu̶ticõari, ĩna rãca idirũgũgũ̶mi ĩ quẽne.</s>
     </seg>
     <seg type="verse" id="b.MAT.24.50">
      <s id="b.MAT.24.50.1">To ĩ yiñarone, ĩ u̶ju̶, tudiejagu̶mi.</s>
     </seg>
     <seg type="verse" id="b.MAT.24.51">
      <s id="b.MAT.24.51.1">Tudiejacõari, ĩ rotiriarore bajiro ĩ yibetire ti ñajare, rojose ĩre yigu̶mi.</s>
      <s id="b.MAT.24.51.2">To bajiri “Quẽnaro yirã ñaja yu̶a” yiboarine, ĩna yirore bajiro yimena rojose ĩna tãmu̶orore bajirone tãmu̶ogũ̶mi.</s>
      <s id="b.MAT.24.51.3">Bu̶to rojose tãmu̶ogũ̶ ñari, guji põguẽ, oti, yigu̶mi —yu̶are yicami Jesús.</s>
     </seg>
    </div>
    <div type="chapter" id="b.MAT.25">
     <seg type="verse" id="b.MAT.25.1">
      <s id="b.MAT.25.1.1">Quẽna ado bajiro yu̶are yicami Jesús: —U̶ju̶ Dios yarã ñaronama, quẽnaro ĩ yironama, to yicõari, ĩ yarã me ñaronaju̶ama, ado bajiro bajirãre bajiro bajiru̶arãma: Mamarã rõmiri ju̶aãmocãrãco ñarãma, mame manajo cu̶tirocu̶re ĩre bocarã vana.</s>
      <s id="b.MAT.25.1.2">To vana, ĩna sĩabusuore juaánama.</s>
     </seg>
     <seg type="verse" id="b.MAT.25.2">
      <s id="b.MAT.25.2.1">Cojomocãrãco ñarãma quẽnaro tu̶oĩarã.</s>
      <s id="b.MAT.25.2.2">To yicõari, cojomocãrãco quẽnaro tu̶oĩamena ñarãma.</s>
     </seg>
     <seg type="verse" id="b.MAT.25.3">
      <s id="b.MAT.25.3.1">Quẽnaro tu̶oĩamenama ĩna sĩabusuorere juarã ñaboarine, u̶ye ti jediro, ĩna jiovasoaborotire juaámenama.</s>
     </seg>
     <seg type="verse" id="b.MAT.25.4">
      <s id="b.MAT.25.4.1">Quẽnaro tu̶oĩarãju̶ama, “Ti jediro jiorãsa mani” yirã, juaánama.</s>
     </seg>
     <seg type="verse" id="b.MAT.25.5">
      <s id="b.MAT.25.5.1">Manajo cu̶tirocu̶ ĩ ejatĩmabetijare, yoaro yubu̶saboa, cãnicoanama.</s>
     </seg>
     <seg type="verse" id="b.MAT.25.6">
      <s id="b.MAT.25.6.1">Ĩna cãniñarone, ñami gu̶dareco cõñaro cõro ocaruyuroja yuja: “Manajo cu̶tirocu̶ vadicoadiami yuja.</s>
      <s id="b.MAT.25.6.2">Ĩre bocarã vayá”, yi ocaruyuroja.</s>
     </seg>
     <seg type="verse" id="b.MAT.25.7">
      <s id="b.MAT.25.7.1">Tire ajicõari, ĩna sĩabusuore sĩarãma.</s>
     </seg>
     <seg type="verse" id="b.MAT.25.8">
      <s id="b.MAT.25.8.1">Cojomocãrãco ñarã quẽnaro tu̶oĩamenaju̶a, ado bajiro yirãma quẽnaro tu̶oĩarãju̶are: “Yu̶a sĩabusuore u̶ye jedicoaju̶ ti.</s>
      <s id="b.MAT.25.8.2">To bajiri mu̶a u̶ye mojoroaca yu̶are ĩsiña”, yiboarãma ĩna.</s>
     </seg>
     <seg type="verse" id="b.MAT.25.9">
      <s id="b.MAT.25.9.1">To bajiro ĩna yiboajaquẽne, ado bajiro cu̶dirãma quẽnaro tu̶oĩarã: “Ĩsibeaja.</s>
      <s id="b.MAT.25.9.2">Mu̶a masune u̶ye ĩsirimasa tu̶ju̶ vacõari, vaja yiaya.</s>
      <s id="b.MAT.25.9.3">Mu̶are yu̶a ĩsijama, manire tĩjabetiboroja”, ĩnare yirãma.</s>
     </seg>
     <seg type="verse" id="b.MAT.25.10">
      <s id="b.MAT.25.10.1">To bajiro ĩna yisere ajicõari, u̶ye vaja yirã vacoanama quẽnaro tu̶oĩamenaju̶a.</s>
      <s id="b.MAT.25.10.2">Ĩna vato bero, manajo cu̶tirocu̶ ejagu̶mi yuja.</s>
      <s id="b.MAT.25.10.3">Quẽnaro ñayuriarã rõmirima, ĩ ejarone, ĩ rãca sãjacoanama ĩna, ĩ ãmosiaro ĩarã.</s>
      <s id="b.MAT.25.10.4">Sãjacõari, sojere tucõagũ̶mi manajo cu̶tirocu̶ju̶a.</s>
     </seg>
     <seg type="verse" id="b.MAT.25.11">
      <s id="b.MAT.25.11.1">Soje ĩ turiaro bero, ejaboarãma quẽnaro tu̶oĩamena.</s>
      <s id="b.MAT.25.11.2">Sãjamasimenama.</s>
      <s id="b.MAT.25.11.3">To bajiri, manajo cu̶tirocu̶re ado bajiro ĩre yiboarãma: “Yu̶a u̶ju̶, soje jãnaña maji”, ĩre yiboarãma.</s>
     </seg>
     <seg type="verse" id="b.MAT.25.12">
      <s id="b.MAT.25.12.1">To ĩna yisere ajicõari, ado bajiro ĩnare cu̶digu̶mi manajo cu̶tirocu̶: “Riojo mu̶are gotiaja yu̶.</s>
      <s id="b.MAT.25.12.2">Yu̶ yarã me ñaja mu̶a.</s>
      <s id="b.MAT.25.12.3">Mu̶are masibeaja yu̶”, ĩnare yigu̶mi manajo cu̶tirocu̶ —yu̶are yicami Jesús.</s>
     </seg>
     <seg type="verse" id="b.MAT.25.13">
      <s id="b.MAT.25.13.1">—To bajiri roori ñarũgũru̶arãja mu̶a, “To cõrone tudiejaru̶cu̶mi” yu̶re yimasimena ñari —yu̶are yicami Jesús.</s>
     </seg>
     <seg type="verse" id="b.MAT.25.14">
      <s id="b.MAT.25.14.1">Quẽna ado bajiro yu̶are yicami Jesús: —Quẽna yu̶ tudiejaro, “Ñajediro u̶ju̶ ñaja yu̶” yiĩocõari, yu̶ yarã yu̶re ajitirũ̶nu̶rã ĩna yisere masicõari, moabosarimasa u̶ju̶ ado bajiro ĩ yiriarore bajiro bajiru̶aroja: Sĩgũ̶ ñagũ̶mi gaje sitaju̶ varocu̶.</s>
      <s id="b.MAT.25.14.2">Ĩ varoto rĩjoro, ĩre moabosarimasare jirẽogũ̶mi.</s>
      <s id="b.MAT.25.14.3">Ĩnare jirẽocõari, ĩ ye gãjoare ĩnare bategu̶mi.</s>
      <s id="b.MAT.25.14.4">“Yu̶ manitoyeju̶ adi gãjoa rãca vaja yicõari, mu̶a vaja yisere gãjerãre ĩsirã, jaibu̶saro vaja sẽnima, ‘Jaibu̶saro gãjoa bu̶jarãsa’ yirã”, ĩnare yigu̶mi.</s>
     </seg>
     <seg type="verse" id="b.MAT.25.15">
      <s id="b.MAT.25.15.1">To bajiri, sĩgũ̶re cinco mil ñaritiiri gãjoatiire ĩre ĩsigũ̶mi.</s>
      <s id="b.MAT.25.15.2">Gãjire, dos mil ñaritiiri ĩsigũ̶mi.</s>
      <s id="b.MAT.25.15.3">To yicõari, gãjirema, mil ñaritiiri ĩsigũ̶mi.</s>
      <s id="b.MAT.25.15.4">Ĩnare ĩsigajanocõari, vacoacu̶mi.</s>
     </seg>
     <seg type="verse" id="b.MAT.25.16">
      <s id="b.MAT.25.16.1">U̶ju̶ ĩ vato bero, cinco mil ñaritiiri ĩsiecor'i, quẽna cinco mil ñaritiiri bu̶jarẽmogũ̶mi.</s>
     </seg>
     <seg type="verse" id="b.MAT.25.17">
      <s id="b.MAT.25.17.1">Gãji dos mil ñaritiiri ĩsiecor'i, quẽna dos mil ñaritiiri bu̶jarẽmogũ̶mi.</s>
     </seg>
     <seg type="verse" id="b.MAT.25.18">
      <s id="b.MAT.25.18.1">Gãji, mil ñaritiiri ĩsiecor'ima, ĩ ĩsiecoriaro cõrone yujecũcõagũ̶mi.</s>
     </seg>
     <seg type="verse" id="b.MAT.25.19">
      <s id="b.MAT.25.19.1">Yoatoju̶ u̶ju̶ tudiejagu̶mi quẽna.</s>
      <s id="b.MAT.25.19.2">Tudiejacõari, “Gãjoa ĩnare yu̶ ĩsicati rãca, ¿no bajiro yu̶re yibosayujari ĩna?” yisẽniĩaru̶, ĩnare jigu̶mi quẽna.</s>
     </seg>
     <seg type="verse" id="b.MAT.25.20">
      <s id="b.MAT.25.20.1">Cinco mil ñaritiiri ĩ ĩsir'ire jisu̶ogu̶mi.</s>
      <s id="b.MAT.25.20.2">To ĩ yigu̶, ejacõari, ĩre ĩ ĩsiriaro cõro tu̶ogu̶mi.</s>
      <s id="b.MAT.25.20.3">To yicõari, cinco mil ĩ bu̶jarẽmorere ĩre ĩsigũ̶mi.</s>
      <s id="b.MAT.25.20.4">To yigu̶ne, ado bajiro gotigu̶mi: “Cinco mil ñaritiiri yu̶re ĩsicaju̶ mu̶.</s>
      <s id="b.MAT.25.20.5">To bajiri quẽna gaje cinco mil ñaritiiri mu̶re bu̶jarẽmobosabu̶ yu̶”, ĩ u̶ju̶re ĩre yigu̶mi.</s>
     </seg>
     <seg type="verse" id="b.MAT.25.21">
      <s id="b.MAT.25.21.1">To ĩ yijare, ado bajiro ĩre cu̶digu̶mi ĩ u̶ju̶: “Yu̶re quẽnaro moabosayuja mu̶.</s>
      <s id="b.MAT.25.21.2">Yu̶ roticatore bajirone yu̶re cu̶diyuja mu̶.</s>
      <s id="b.MAT.25.21.3">Mojoroaca mu̶re yu̶ ĩsicati rãca yu̶ roticatore bajiro mu̶ yire ti ñajare, ñamasuse yu̶re yibosaru̶cu̶ja mu̶.</s>
      <s id="b.MAT.25.21.4">Yu̶ rãca variquẽnaña”, ĩre yigu̶mi.</s>
     </seg>
     <seg type="verse" id="b.MAT.25.22">
      <s id="b.MAT.25.22.1">To ĩ yiro bero, gãji, dos mil ñaritiiri ĩsiecor'i ejagu̶mi.</s>
      <s id="b.MAT.25.22.2">Ejacõari, ĩre ĩ ĩsiriaro cõro tu̶ogu̶mi ĩ quẽne.</s>
      <s id="b.MAT.25.22.3">To yicõari, gaje dos mil ñaritiiri ĩ bu̶jarẽmorere ĩsigũ̶mi.</s>
      <s id="b.MAT.25.22.4">To yigu̶ne, ado bajiro gotigu̶mi: “Dos mil ñaritiiri yu̶re ĩsicaju̶ mu̶.</s>
      <s id="b.MAT.25.22.5">To bajiri quẽna gaje dos mil ñaritiiri mu̶re bu̶jarẽmobosabu̶ yu̶”, ĩ u̶ju̶re ĩre yigu̶mi.</s>
     </seg>
     <seg type="verse" id="b.MAT.25.23">
      <s id="b.MAT.25.23.1">To ĩ yijare, ado bajiro ĩre cu̶digu̶mi ĩ u̶ju̶: “Yu̶re quẽnaro moabosayuja mu̶.</s>
      <s id="b.MAT.25.23.2">Yu̶ roticatore bajirone yu̶re cu̶diyuja mu̶.</s>
      <s id="b.MAT.25.23.3">Mojoroaca mu̶re yu̶ ĩsicati rãca yu̶ roticatore bajiro mu̶ yire ti ñajare, ñamasuse yu̶re yibosaru̶cu̶ja mu̶.</s>
      <s id="b.MAT.25.23.4">Yu̶ rãca variquẽnaña”, ĩre yigu̶mi.</s>
     </seg>
     <seg type="verse" id="b.MAT.25.24">
      <s id="b.MAT.25.24.1">Ĩ bero ĩ u̶ju̶re ĩogũ̶ ejagu̶mi mil ñaritiiri ĩsiecor'i: “Yu̶ u̶ju̶, adine ñaja mu̶ gãjoa, yu̶re mu̶ ĩsicati.</s>
      <s id="b.MAT.25.24.2">Tire yujecũcõacaju̶ yu̶, mu̶re güigu̶ ñari, ‘Ti su̶orine yu̶re tud'ijacagu̶mi; bu̶to roticõari ĩ bojarore bajiro yirere bojagu̶ ñacami’ yitu̶oĩagũ̶ ñari”, ĩre yigu̶mi.</s>
     </seg>
     <seg type="verse" id="b.MAT.25.26">
      <s id="b.MAT.25.26.1">To bajiro ĩ yijare, ado bajiro ĩre cu̶digu̶mi ĩ u̶ju̶: “Yu̶ bojasere yitegu̶ bajiyuja mu̶.</s>
      <s id="b.MAT.25.26.2">Rojogu̶ ñaja mu̶.</s>
      <s id="b.MAT.25.26.3">‘Tud'ijacagu̶mi; bu̶to roticõari ĩ bojarore bajiro yirere bojagu̶ ñacami’ yu̶re yitu̶oĩagũ̶ ñaboarine, quẽnaro yu̶re moabosabesuja mu̶.</s>
     </seg>
     <seg type="verse" id="b.MAT.25.27">
      <s id="b.MAT.25.27.1">Gãjoa mu̶re yu̶ ĩsicati rãca vaja yicõari, mu̶ vaja yisere gãjerãre ĩsicõari, jaibu̶saro vaja sẽnibetiboarine, gãjoa cũriaviju̶a mu̶ cũjama, jaibu̶saro yu̶re bu̶jarẽmobosaboriaja mu̶”, ĩre yitud'igu̶mi ĩ u̶ju̶.</s>
     </seg>
     <seg type="verse" id="b.MAT.25.28">
      <s id="b.MAT.25.28.1">To bajiro ĩre yigajanocõari, gãjerãre ado bajiro rotigu̶mi: “Ãnire gãjoa yu̶ ĩsiboacatire ẽmaña.</s>
      <s id="b.MAT.25.28.2">Tire ẽmacõari, diez mil ñaritiiri yu̶re ĩsigũ̶ju̶are ĩsiña”, ĩnare yigu̶mi ĩna u̶ju̶.</s>
     </seg>
     <seg type="verse" id="b.MAT.25.29">
      <s id="b.MAT.25.29.1">To yicõari, ado bajise ĩnare gotirẽmogũ̶mi: “No bojagu̶ ĩre yu̶ ĩsise rãca yu̶ bojarore bajiro yigu̶, quẽnase bu̶jaru̶cu̶mi.</s>
      <s id="b.MAT.25.29.2">Ñieju̶a ru̶yabetiru̶aroja ĩre.</s>
      <s id="b.MAT.25.29.3">No bojagu̶ ĩre yu̶ ĩsise rãca yu̶ bojarore bajiro yibecu̶rema, ĩre yu̶ ĩsiboacatire ĩre ẽmaru̶cu̶ja yu̶, ‘Yu̶ bojarore bajiro yimasibeami’ yigu̶.</s>
      <s id="b.MAT.25.29.4">To yicõari, ĩre yu̶ ẽmasere gãji yu̶ bojarore bajiro yigu̶ju̶are ĩsiru̶cu̶ja yu̶.</s>
     </seg>
     <seg type="verse" id="b.MAT.25.30">
      <s id="b.MAT.25.30.1">Ãni yu̶re moabosarimasu̶ ñie vaja magũ̶re, rẽtiaroju̶ ĩre rocacõaña mu̶a.</s>
      <s id="b.MAT.25.30.2">Toju̶ ñacõari, bu̶to rojose tãmu̶ogũ̶ ñari, guji põguẽ, oti, yiru̶cu̶mi”, yigu̶mi ĩna u̶ju̶ —yu̶are yigoticami Jesús.</s>
     </seg>
     <seg type="verse" id="b.MAT.25.31">
      <s id="b.MAT.25.31.1">Ado bajiro yu̶are goticami Jesús quẽna: —Dios ĩ roticõacacu̶ yu̶ tudiejaro, yu̶ rãca ejaru̶arãma ángel mesa.</s>
      <s id="b.MAT.25.31.2">Ejacõari, masare rotigu̶agu̶, rũ̶cu̶bu̶oriaju̶ rujiru̶cu̶ja yu̶.</s>
     </seg>
     <seg type="verse" id="b.MAT.25.32">
      <s id="b.MAT.25.32.1">To bajicõari, “Adi macaru̶cu̶roana masa ñajediro yu̶ rĩjoroju̶a ejato” yigu̶, ángel mesare juaárotiru̶cu̶ja yu̶.</s>
      <s id="b.MAT.25.32.2">To bajiro ĩna yiejoro bero, yu̶ yarãre, yu̶ yarã mere quẽne ĩamasicõari, ricati ĩnare cũru̶cu̶ja yu̶.</s>
      <s id="b.MAT.25.32.3">Oveja coderimasu̶, ovejare ricati, cabrare ricati ĩ cũrore bajiro ĩnare yiru̶cu̶ja yu̶.</s>
     </seg>
     <seg type="verse" id="b.MAT.25.33">
      <s id="b.MAT.25.33.1">Yu̶ yarãre yu̶ riojojacatu̶a cũru̶cu̶ja.</s>
      <s id="b.MAT.25.33.2">To yicõari, yu̶ yarã mere yu̶ gãcojacatu̶a cũru̶cu̶ja.</s>
     </seg>
     <seg type="verse" id="b.MAT.25.34">
      <s id="b.MAT.25.34.1">To bajiri yu̶ riojojacatu̶anare ado bajiro ĩnare yiru̶cu̶ja yu̶: “Yu̶ jacu̶ quẽnaro ĩ yirã ñaja mu̶a.</s>
      <s id="b.MAT.25.34.2">To bajiri ĩ rãca ĩ ye quẽnasere bu̶jaru̶arãja mu̶a yuja.</s>
      <s id="b.MAT.25.34.3">‘To bajiro bajiru̶arãma’ mu̶are yitu̶oĩacõari, quẽnobosacami, adi macaru̶cu̶ro rujeogu̶.</s>
     </seg>
     <seg type="verse" id="b.MAT.25.35">
      <s id="b.MAT.25.35.1">Yu̶ ñiorijaro, yu̶re bare ecacaju̶ mu̶a.</s>
      <s id="b.MAT.25.35.2">Yu̶ idiru̶aro, yu̶re iocaju̶ mu̶a.</s>
      <s id="b.MAT.25.35.3">Gajeroagu̶ mu̶a masibecu̶ yu̶ ñaboajaquẽne, quẽnaro yu̶re bocaãmicaju̶ mu̶a.</s>
     </seg>
     <seg type="verse" id="b.MAT.25.36">
      <s id="b.MAT.25.36.1">Yu̶ sudi mano, yu̶re sudi sãcaju̶ mu̶a.</s>
      <s id="b.MAT.25.36.2">Yu̶ rijaro, yu̶re ĩarã ejacaju̶ mu̶a.</s>
      <s id="b.MAT.25.36.3">Tubiberiavi yu̶ ñaro, yu̶re ĩarã ejacaju̶ mu̶a”, yiru̶cu̶ja yu̶, yu̶ yarãre.</s>
     </seg>
     <seg type="verse" id="b.MAT.25.37">
      <s id="b.MAT.25.37.1">To bajiro yu̶ yisere ajicõari, ado bajiro yu̶re sẽniĩaru̶arãma ĩna: “Yu̶a u̶ju̶, ¿Divato mu̶ ñiorijasere ĩacõari, mu̶re bare ecacati yu̶a?</s>
      <s id="b.MAT.25.37.2">¿Divato mu̶ idiru̶aro mu̶re iocati yu̶a?</s>
     </seg>
     <seg type="verse" id="b.MAT.25.38">
      <s id="b.MAT.25.38.1">¿Divato gajeroagu̶ yu̶a masibecu̶ mu̶ ñaboajaquẽne, quẽnaro mu̶re bocaãmicati yu̶a?</s>
      <s id="b.MAT.25.38.2">To yicõari, ¿divato mu̶ sudi mano, mu̶re sudi sãcati yu̶a?</s>
     </seg>
     <seg type="verse" id="b.MAT.25.39">
      <s id="b.MAT.25.39.1">To yicõari, ¿divato mu̶ tubibe ecoro, mu̶ rijarore quẽne, mu̶re ĩarã ejacati yu̶a?”, yu̶re yisẽniĩaru̶arãma ĩna.</s>
     </seg>
     <seg type="verse" id="b.MAT.25.40">
      <s id="b.MAT.25.40.1">To bajiro ĩna yisere ajicõari, ado bajiro ĩnare cu̶diru̶cu̶ja yu̶: “Riojo mu̶are gotiaja yu̶.</s>
      <s id="b.MAT.25.40.2">Yu̶ yarãre, ‘Ñamasurã me ñaama’ ĩnare yiboarine, quẽnaro ĩnare mu̶a yijama, yu̶rene quẽnaro yirã yicaju̶ mu̶a”, ĩnare yiru̶cu̶ja yu̶, yu̶ yarãre, yu̶ riojojacatu̶aju̶a ñarãre.</s>
     </seg>
     <seg type="verse" id="b.MAT.25.41">
      <s id="b.MAT.25.41.1">To yicõari, yu̶ gãcojacatu̶aju̶a ñarãrema ado bajiro yiru̶cu̶ja yu̶: “Yu̶re cãmotadiya mu̶a.</s>
      <s id="b.MAT.25.41.2">‘Rojose tãmu̶oru̶arãma’ Dios ĩ yirã ñaja mu̶a.</s>
      <s id="b.MAT.25.41.3">‘Jeame yatibetimeju̶, rojose tãmu̶oru̶arãma vãtia, ĩna u̶ju̶ rãca’ Dios ĩ yirujeocatiju̶ju̶ vasa mu̶a.</s>
     </seg>
     <seg type="verse" id="b.MAT.25.42">
      <s id="b.MAT.25.42.1">Yu̶ ñiorijaro yu̶re bare ecabeticaju̶ mu̶a.</s>
      <s id="b.MAT.25.42.2">Yu̶ idiru̶aro yu̶re iobeticaju̶ mu̶a.</s>
     </seg>
     <seg type="verse" id="b.MAT.25.43">
      <s id="b.MAT.25.43.1">Gajeroagu̶ mu̶a masibecu̶ yu̶ ñajare, yu̶re bocaãmibeticaju̶ mu̶a.</s>
      <s id="b.MAT.25.43.2">Yu̶ sudi mano, yu̶re sudi sãbeticaju̶ mu̶a.</s>
      <s id="b.MAT.25.43.3">Yu̶ rijaro quẽne, tubiberiavi yu̶ ñaro quẽne, yu̶re ĩarã ejabeticaju̶ mu̶a”, ĩnare yiru̶cu̶ja yu̶, yu̶ gãcojacatu̶anare.</s>
     </seg>
     <seg type="verse" id="b.MAT.25.44">
      <s id="b.MAT.25.44.1">To bajiro ĩnare yu̶ yirone, ado bajiro yu̶re sẽniĩaru̶arãma ĩna: “¿Divato mu̶ ñiorijaro mu̶re ecabeticati yu̶a?</s>
      <s id="b.MAT.25.44.2">¿Divato mu̶ idiru̶aro, mu̶re iobeticati yu̶a?</s>
      <s id="b.MAT.25.44.3">¿Divato gajeroagu̶ yu̶a masibecu̶ mu̶ ñajare, mu̶re bocaãmibeticati yu̶a?</s>
      <s id="b.MAT.25.44.4">¿Mu̶ sudi mano, mu̶re sudi sãbeticati yu̶a?</s>
      <s id="b.MAT.25.44.5">¿Divato mu̶ tubibe ecoro, mu̶ rijarore quẽne, mu̶re ĩarã ejabeticati yu̶a?”, yu̶re yisẽniĩaru̶arãma ĩna.</s>
     </seg>
     <seg type="verse" id="b.MAT.25.45">
      <s id="b.MAT.25.45.1">To bajiro ĩna yisere ajicõari, ado bajiro ĩnare cu̶diru̶cu̶ja yu̶: “Riojo mu̶are gotiaja yu̶.</s>
      <s id="b.MAT.25.45.2">Ãnoa yu̶ riojojacatu̶ana yu̶ yarãre, ‘Ñamasurã me ñaama’ ĩnare yiboarine, quẽnaro ĩnare mu̶a yibetijama, yu̶rene quẽnaro yimena bajicaju̶ mu̶a”, ĩnare yicu̶diru̶cu̶ja yu̶, yu̶ gãcojacatu̶anare.</s>
     </seg>
     <seg type="verse" id="b.MAT.25.46">
      <s id="b.MAT.25.46.1">To bajiro ĩnare yigajanocõari, rojose ĩna tãmu̶otu̶jabetirotoju̶ ĩnare reacõaru̶cu̶ja yu̶.</s>
      <s id="b.MAT.25.46.2">To yicõari, yu̶ yarãju̶ama, quẽnaro ĩna ñacõa ñarotoju̶ varu̶arãma —yu̶are yicami Jesús.</s>
     </seg>
    </div>
    <div type="chapter" id="b.MAT.26">
     <seg type="verse" id="b.MAT.26.1">
      <s id="b.MAT.26.1.1">To bajiro gotigajanocõari, ĩ buerimasare ado bajiro yu̶are yicami Jesús:</s>
     </seg>
     <seg type="verse" id="b.MAT.26.2">
      <s id="b.MAT.26.2.1">—Ju̶arũ̶mu̶ berone ñaroado yaja Pascua boserũ̶mu̶ ñasu̶orirũ̶mu̶.</s>
      <s id="b.MAT.26.2.2">Tirũ̶mu̶ne yu̶re Dios ĩ roticõacacu̶re masare ĩsirocaru̶cu̶mi sĩgũ̶.</s>
      <s id="b.MAT.26.2.3">To bajiri yu̶re ñiacõari, yucú̶tẽroju̶ jajusĩaru̶arãma ĩna —yu̶are yicami Jesús.</s>
     </seg>
     <seg type="verse" id="b.MAT.26.3">
      <s id="b.MAT.26.3.1">Tirũ̶mu̶ri paia u̶ju̶ ñamasugũ̶ Caifás vãme cu̶tigu̶ ya viju̶ rẽjacõari, tu̶oĩañañujarã bu̶cu̶rã, paia u̶jarã quẽne:</s>
     </seg>
     <seg type="verse" id="b.MAT.26.4">
      <s id="b.MAT.26.4.1">—Jesúre sĩaru̶arã, ¿no bajiro yigu̶ ñaami yitocõari, ñiarotirãti mani?</s>
     </seg>
     <seg type="verse" id="b.MAT.26.5">
      <s id="b.MAT.26.5.1">To bajiboarine, boserũ̶mu̶ ñaro ĩre mani sĩajama, tire ĩajũnisinicõari, manire rojose yiborãma masa —gãmerã yiñagõñujarã ĩna.</s>
     </seg>
     <seg type="verse" id="b.MAT.26.6">
      <s id="b.MAT.26.6.1">Betania vãme cu̶ti macaju̶ cãmi boacacu̶, Simón vãme cu̶tigu̶ ya viju̶ ñacaju̶ yu̶a, Jesúrãca.</s>
     </seg>
     <seg type="verse" id="b.MAT.26.7">
      <s id="b.MAT.26.7.1">Ti viju̶ Jesús ĩ barujirone, sĩgõ, gũ̶ta sotu̶ alabastro vãme cu̶ti rãca veariaru̶ ãmiejacamo.</s>
      <s id="b.MAT.26.7.2">Su̶tiquẽnase bu̶to vaja cu̶tise, nardo vãme cu̶tise sãñaritu̶ ñacaju̶ tiru̶, so ãmiritu̶.</s>
      <s id="b.MAT.26.7.3">To bajiri Jesús tu̶aca eja, ĩ ru̶joa joere ĩre yuejeocamo so.</s>
     </seg>
     <seg type="verse" id="b.MAT.26.8">
      <s id="b.MAT.26.8.1">To bajiro so yisere ĩacõari, jũnisinicaju̶ yu̶a ĩ buerimasa.</s>
      <s id="b.MAT.26.8.2">To bajiri, ado bajiro gãmerã yicaju̶ yu̶a: —¡Jairo gãjoa yireago yamo!</s>
     </seg>
     <seg type="verse" id="b.MAT.26.9">
      <s id="b.MAT.26.9.1">Tire ĩsicõari, jairo gãjoa bu̶jacõari, maioro bajirãre ejarẽmoroti ñaboaja ti —gãmerã yicaju̶ yu̶a.</s>
     </seg>
     <seg type="verse" id="b.MAT.26.10">
      <s id="b.MAT.26.10.1">To bajiro yu̶a yisere ajicõari, ado bajiro yu̶are yicami Jesús: —Sore gõjanabiobesa mu̶a.</s>
      <s id="b.MAT.26.10.2">Tire yu̶re so yuejeojama, quẽnaro yu̶re yigo yamo.</s>
     </seg>
     <seg type="verse" id="b.MAT.26.11">
      <s id="b.MAT.26.11.1">Maioro bajirã mu̶a rãca ñacõa ñarũgũru̶arãma, mu̶a ejarẽmorona.</s>
      <s id="b.MAT.26.11.2">Yu̶ma, mu̶a rãca ñacõa ñabetiru̶cu̶ja.</s>
     </seg>
     <seg type="verse" id="b.MAT.26.12">
      <s id="b.MAT.26.12.1">Adio su̶tiquẽnase yu̶re so yuejeojama, yu̶re ĩna yujeroto rĩjoro yuejeo rĩjoro cu̶tigo yamo.</s>
     </seg>
     <seg type="verse" id="b.MAT.26.13">
      <s id="b.MAT.26.13.1">Riojo mu̶are gotiaja yu̶.</s>
      <s id="b.MAT.26.13.2">Yu̶ bajiroti quẽnase quetire, adi macaru̶cu̶roana jedirore gotibatoru̶arãma masa.</s>
      <s id="b.MAT.26.13.3">To bajirone bajiru̶aroja su̶tiquẽnase yu̶re so yuejeose queti quẽne.</s>
      <s id="b.MAT.26.13.4">So yuejeosere masiritimenane tire gotibatoru̶arãma —yu̶are yigoticami Jesús.</s>
     </seg>
     <seg type="verse" id="b.MAT.26.14">
      <s id="b.MAT.26.14.1">Jesús buerimasa ju̶aãmo cõro, gu̶bo ju̶a jẽnituarirãcu̶ ñacaju̶ yu̶a.</s>
      <s id="b.MAT.26.14.2">To bajiri yu̶a rãcagu̶ne Judas Iscariote vãme cu̶tigu̶, paia u̶jarãre ñagõgũ̶ varimi.</s>
     </seg>
     <seg type="verse" id="b.MAT.26.15">
      <s id="b.MAT.26.15.1">Ĩna tu̶ju̶ ejacõari, ado bajiro ĩnare sẽniĩañuju ĩ: —¿No cõro jairo yu̶re vaja yirãda mu̶a, “Jesúre ñiato” yigu̶, mu̶are yu̶ gotijama? —ĩnare yisẽniĩañuju.</s>
      <s id="b.MAT.26.15.2">To ĩ yisẽniĩase ñajare, treinta ñaritiiri gãjoa ĩre ĩsiñujarã ĩna.</s>
     </seg>
     <seg type="verse" id="b.MAT.26.16">
      <s id="b.MAT.26.16.1">To bajiro ĩna gãmerã yiriaro bero, “¿Dirĩmaro ũno Jesúre ĩnare ñiarotigu̶ti yu̶?”, yitu̶oĩacõa ñañuju ĩ.</s>
     </seg>
     <seg type="verse" id="b.MAT.26.17">
      <s id="b.MAT.26.17.1">Pascua boserũ̶mu̶ pan ũmato vauvase vu̶oyamani basu̶oriarũ̶mu̶ ejacaju̶ ti.</s>
      <s id="b.MAT.26.17.2">To bajiri Jesús buerimasa, ado bajiro ĩre sẽniĩacaju̶ yu̶a: —Pascua boserũ̶mu̶ ñajare, mani barotire, ¿noju̶ bare yu̶a quẽnoyusere bojati mu̶? —ĩre yisẽniĩacaju̶ yu̶a.</s>
     </seg>
     <seg type="verse" id="b.MAT.26.18">
      <s id="b.MAT.26.18.1">—Jerusalénju̶ vasa mu̶a.</s>
      <s id="b.MAT.26.18.2">Toju̶ ejacõari, ado bajiro ĩre yiba, vi u̶ju̶re: “Manire gotimasiorimasu̶ ado bajiro mu̶re yicõami: ‘Mojoroaca ru̶yaja, Dios ĩ bojarore bajiro yu̶ yijeoroti.</s>
      <s id="b.MAT.26.18.3">To bajiri, ĩ ya viju̶ adi ñami Pascua boserũ̶mu̶ ti ñajare, yu̶ buerimasare ũmato bagu̶ varu̶cu̶ja’ mu̶re yicõami”, ĩre yigotiba mu̶a —ĩnare yicami Jesús.</s>
     </seg>
     <seg type="verse" id="b.MAT.26.19">
      <s id="b.MAT.26.19.1">“To bajiro yiba mu̶a” Jesús ĩ yicatore bajirone yiyuma ĩna.</s>
      <s id="b.MAT.26.19.2">To bajiri, Pascua boserũ̶mu̶ yu̶a barotire quẽnoyuyuma ĩna.</s>
     </seg>
     <seg type="verse" id="b.MAT.26.20">
      <s id="b.MAT.26.20.1">Ti ñami ĩ buerimasa ju̶aãmo cõro, gu̶bo ju̶a jẽnituarirãcu̶ ñarã barujicaju̶ yu̶a, Jesúrãca.</s>
     </seg>
     <seg type="verse" id="b.MAT.26.21">
      <s id="b.MAT.26.21.1">Yu̶a bañarone, ado bajiro yu̶are yicami Jesús: —Riojo mu̶are gotiaja yu̶.</s>
      <s id="b.MAT.26.21.2">Sĩgũ̶ mu̶a rãcagu̶, yu̶re ĩaterãre yu̶re ĩsirocaru̶cu̶mi —yu̶are yicami Jesús.</s>
     </seg>
     <seg type="verse" id="b.MAT.26.22">
      <s id="b.MAT.26.22.1">To ĩ yisere ajicõari, bu̶to su̶tiriticaju̶ yu̶a.</s>
      <s id="b.MAT.26.22.2">Tocãrãcu̶ne su̶tiritirã ñari, ado bajiro ĩre sẽniĩacaju̶ yu̶a: —¿Yu̶ u̶ju̶, yu̶ne ñabetiboati, mu̶re ĩsirocarocu̶? —ĩre yisẽniĩacaju̶ yu̶a.</s>
     </seg>
     <seg type="verse" id="b.MAT.26.23">
      <s id="b.MAT.26.23.1">To bajiro yu̶a yisere ajicõari, ado bajiro yu̶are cu̶dicami Jesús: —Sĩgũ̶, yu̶ rãca yosebagu̶ ñaami yu̶re ĩsirocarocu̶ma.</s>
     </seg>
     <seg type="verse" id="b.MAT.26.24">
      <s id="b.MAT.26.24.1">Dios oca masa ĩna ucamasire ti gotirore bajiro rojose tãmu̶oru̶cu̶ja yu̶, Dios ĩ roticõacacu̶.</s>
      <s id="b.MAT.26.24.2">To bajirocu̶ yu̶ ñajare, yu̶re ĩaterãre yu̶re ĩsirocaru̶cu̶mi.</s>
      <s id="b.MAT.26.24.3">Yu̶re ĩ gotiyirose su̶orine rojose tãmu̶oru̶cu̶ja yu̶.</s>
      <s id="b.MAT.26.24.4">“Masare yirẽtobosaru̶cu̶mi” Dios ĩ yimasire ti ñajare, bajiru̶cu̶ja yu̶.</s>
      <s id="b.MAT.26.24.5">To bajiboarine, yu̶re gotiyiror'iju̶ama, rojose tãmu̶oru̶cu̶mi.</s>
      <s id="b.MAT.26.24.6">Ruyuabeticõarocu̶ ñaboayumi —yu̶are yicami Jesús.</s>
     </seg>
     <seg type="verse" id="b.MAT.26.25">
      <s id="b.MAT.26.25.1">To ĩ yirone, Judas, Jesúre ĩsirocarocu̶, socu̶ne ado bajiro Jesúre ĩre sẽniĩatocami: —Gotimasiorimasu̶, ¿yu̶ne ñabetiboati, mu̶re ĩsirocarocu̶? —ĩre yisẽniĩacami.</s>
      <s id="b.MAT.26.25.2">To ĩ yirone, ado bajiro ĩre cu̶dicami Jesús: —Riojo yaja mu̶ —ĩre yicami Jesús.</s>
     </seg>
     <seg type="verse" id="b.MAT.26.26">
      <s id="b.MAT.26.26.1">Yu̶a bañarone, pan ãmicõari, “Quẽnaja”, Diore ĩre yicami Jesús.</s>
      <s id="b.MAT.26.26.2">To yigajano, tire mu̶tocõari, ĩ buerimasare yu̶are ĩsibatogu̶ne, ado bajiro yu̶are yicami: —Baya mu̶a.</s>
      <s id="b.MAT.26.26.3">Ti ñaja yu̶ ruju̶ rii —yu̶are yicami.</s>
     </seg>
     <seg type="verse" id="b.MAT.26.27">
      <s id="b.MAT.26.27.1">Tire yu̶a bagajanorone, idiriabaja ãmicõari, “Quẽnaro yaja mu̶”, Diore yicami quẽna.</s>
      <s id="b.MAT.26.27.2">To yicõari, tibaja yu̶are ĩsigũ̶ne, ado bajiro yicami: —Mu̶a jediro adire idiya.</s>
     </seg>
     <seg type="verse" id="b.MAT.26.28">
      <s id="b.MAT.26.28.1">Adi ñaja tirũ̶mu̶ana “Rojose mani yirere masirioato” yirã, Diore rũ̶cu̶bu̶oriaju̶ joere ĩna yuejeoriarore bajiro bajise.</s>
      <s id="b.MAT.26.28.2">Yucu̶rema, yu̶ ri'i ñaja.</s>
      <s id="b.MAT.26.28.3">Ti su̶orine, “Gajerodo to bajiro mu̶are yiru̶cu̶ja yu̶” Dios ĩ yicũmasiriarore bajiro bajiru̶aroja.</s>
      <s id="b.MAT.26.28.4">To bajicõari, jãjarã masa rojose ĩna yisere masiriocõari, tuditu̶oĩabetiru̶cu̶mi Dios.</s>
     </seg>
     <seg type="verse" id="b.MAT.26.29">
      <s id="b.MAT.26.29.1">Riojo mu̶are gotiaja yu̶.</s>
      <s id="b.MAT.26.29.2">“Rotimu̶orũ̶gõru̶cu̶mi” yigu̶, yu̶ jacu̶ yu̶re ĩ cũroto rĩjoro, quẽna ju̶aji u̶ye oco idibetiru̶cu̶ja yu̶ —yu̶are yicami Jesús.</s>
     </seg>
     <seg type="verse" id="b.MAT.26.30">
      <s id="b.MAT.26.30.1">To ĩ yiro bero, Diore rũ̶cu̶bu̶orã basacaju̶ yu̶a.</s>
      <s id="b.MAT.26.30.2">Basagajano, Olivo vãme cu̶ti buroju̶ vacoacaju̶ yuja.</s>
     </seg>
     <seg type="verse" id="b.MAT.26.31">
      <s id="b.MAT.26.31.1">To yu̶a vatone, ado bajiro yu̶are yicami Jesús: —Adi ñamine yu̶re ajitirũ̶nu̶ tu̶jacõari, vaveoru̶arãja mu̶a jediro.</s>
      <s id="b.MAT.26.31.2">Dios oca masa ĩna ucamasire to bajiro ti gotijare, to bajise mu̶are yaja yu̶.</s>
      <s id="b.MAT.26.31.3">Ado bajiro gotiaja ti: “Oveja coderimasu̶re bajiro bajigu̶re sĩaru̶cu̶ja yu̶.</s>
      <s id="b.MAT.26.31.4">To bajiri ĩ yarã ovejare bajiro bajirã rudibatecoaru̶arãma”, yigotiaja Dios oca masa ĩna ucamasire, manire gotiro.</s>
     </seg>
     <seg type="verse" id="b.MAT.26.32">
      <s id="b.MAT.26.32.1">Yu̶re mu̶a vaveoboajaquẽne, yu̶re ĩna sĩaro bero, quẽna tudicaticõari, Galilea sitaju̶ mu̶a vato, yu̶ju̶a mu̶a rĩjoro ñatu̶jaru̶cu̶ja —yu̶are yicami Jesús.</s>
     </seg>
     <seg type="verse" id="b.MAT.26.33">
      <s id="b.MAT.26.33.1">To ĩ yisere ajicõari, ado bajiro ĩre yicami Pedro: —Ãnoa jediro, mu̶re ĩna vaveoboajaquẽne, mu̶re vaveobetiru̶cu̶ja yu̶ma —Jesúre ĩre yicami.</s>
     </seg>
     <seg type="verse" id="b.MAT.26.34">
      <s id="b.MAT.26.34.1">To ĩ yisere ajicõari, ado bajiro ĩre cu̶dicami Jesús: —Riojo mu̶re gotiaja yu̶.</s>
      <s id="b.MAT.26.34.2">Adi ñami busiyu̶ju̶a gãjabocu̶ ĩ ñagõroto rĩjoro, idiaji, “Jesúre masibeaja; ĩ rãcagu̶ me ñaja yu̶”, yisocaru̶cu̶ja mu̶ —Pedrore ĩre yicami.</s>
     </seg>
     <seg type="verse" id="b.MAT.26.35">
      <s id="b.MAT.26.35.1">To bajiro ĩ yisere ajicõari, ado bajiro cu̶dicami Pedro: —Mu̶ rãca yu̶re ĩna sĩaru̶ajaquẽne, “Jesúrãcagu̶ me ñaja yu̶”, yisocabetiru̶cu̶ja yu̶ —Jesúre yicami Pedro.</s>
      <s id="b.MAT.26.35.2">To bajiro Pedro ĩ yisere ajicõari, yu̶a quẽne to bajiro yijedicõacaju̶.</s>
     </seg>
     <seg type="verse" id="b.MAT.26.36">
      <s id="b.MAT.26.36.1">To yu̶a yiro bero, Getseman'i vãme cu̶toju̶ yu̶are ũmato vacami Jesús.</s>
      <s id="b.MAT.26.36.2">Toju̶ ejacõari, ado bajiro yu̶are goticami Jesús: —Õju̶ Diore sẽnigu̶acu̶ yaja yu̶.</s>
      <s id="b.MAT.26.36.3">To yu̶ vatoye, ado rujicõaña mu̶a maji —yu̶are yicami.</s>
     </seg>
     <seg type="verse" id="b.MAT.26.37">
      <s id="b.MAT.26.37.1">To yi vacu̶ne, Pedrore, to yicõari, Zebedeo rĩare ju̶arãju̶rene ji vacami Jesús.</s>
      <s id="b.MAT.26.37.2">To yi vacu̶ne, bu̶to tu̶oĩasu̶tiriticami yuja.</s>
     </seg>
     <seg type="verse" id="b.MAT.26.38">
      <s id="b.MAT.26.38.1">To bajiro bajigu̶ne, ado bajiro yiyuju Jesús, ĩ rãca variarãre: —Bu̶to tu̶oĩasu̶tiritiaja yu̶.</s>
      <s id="b.MAT.26.38.2">Su̶tiriosene yu̶re sĩaro yaja.</s>
      <s id="b.MAT.26.38.3">Adone yu̶re yuñaña maji.</s>
      <s id="b.MAT.26.38.4">Yu̶ cãnibetore bajirone cãnibeja mu̶a quẽne, Diore sẽniñarã —ĩnare yiyuju Jesús.</s>
     </seg>
     <seg type="verse" id="b.MAT.26.39">
      <s id="b.MAT.26.39.1">To yicõari, to soju̶abu̶sa varẽmoñuju Jesús.</s>
      <s id="b.MAT.26.39.2">Va, sita tũcuroju̶ murocacũcõari, Diore sẽniñuju ĩ: —Cacu̶, yu̶re ĩna sĩarotire matamasiaja mu̶.</s>
      <s id="b.MAT.26.39.3">To bajiboarine, mu̶ bojarore bajirone bajiato —Diore yiyuju.</s>
     </seg>
     <seg type="verse" id="b.MAT.26.40">
      <s id="b.MAT.26.40.1">To yigajano, Pedro mesa ĩna cãnitoyene ĩna tu̶ju̶ ejayuju.</s>
      <s id="b.MAT.26.40.2">Ĩnare yujiocõari, ado bajise Pedrore ĩre yiyuju Jesús: —¿No yirã cojo hora cõro cãnibetibu̶sarãne, yu̶re yuñabetimasucõati mu̶a?</s>
     </seg>
     <seg type="verse" id="b.MAT.26.41">
      <s id="b.MAT.26.41.1">Yu̶ cãnibetore bajirone cãnibesa mu̶a quẽne.</s>
      <s id="b.MAT.26.41.2">To bajicõari, Diore sẽniña, “Vãtia u̶ju̶ Satanás ĩ yirotisere yicõari, Dios ĩ bojabetire yirobe” yirã.</s>
      <s id="b.MAT.26.41.3">Quẽnaro mu̶are masiaja yu̶.</s>
      <s id="b.MAT.26.41.4">“Dios ĩ bojasere yiru̶cu̶ja” yirã ñaboarine, cojojirema rojose u̶su̶ri cu̶tirã ñari, Dios ĩ bojabetiju̶are yirũgũaja mu̶a —Pedro mesare ĩnare yiyuju Jesús.</s>
     </seg>
     <seg type="verse" id="b.MAT.26.42">
      <s id="b.MAT.26.42.1">To yicõari, gãme vacu̶, ado bajiro Diore sẽniñuju Jesús: —Cacu̶, yu̶re ĩna sĩaroti matamasiaja mu̶.</s>
      <s id="b.MAT.26.42.2">To bajiboarine, mu̶ bojarore bajirone bajiato —Diore yisẽniñuju.</s>
     </seg>
     <seg type="verse" id="b.MAT.26.43">
      <s id="b.MAT.26.43.1">To yigajano vacu̶ne, cãniariarãre ĩnare ejayuju quẽna.</s>
      <s id="b.MAT.26.43.2">Bu̶to vu̶jaejarã ñari, cãniñujarã ĩna.</s>
     </seg>
     <seg type="verse" id="b.MAT.26.44">
      <s id="b.MAT.26.44.1">To bajiri rĩjoro ĩnare ĩ yiriarore bajirone ĩnare yicõa, Diore sẽnigũ̶ vacoasuju quẽna.</s>
      <s id="b.MAT.26.44.2">To ejacõari, rĩjoro Diore ĩ sẽniriarore bajirone ĩre sẽniñuju quẽna.</s>
     </seg>
     <seg type="verse" id="b.MAT.26.45">
      <s id="b.MAT.26.45.1">Diore sẽnigũ̶ var'i, tudiejacõari yu̶are yujiocami: —¿No yirã cãni manicõati mu̶a maji?</s>
      <s id="b.MAT.26.45.2">Ado cõrone Dios ĩ roticõacacu̶re rojose yirãre yu̶re ĩsirocarocu̶ vadicoagu̶mi yuja.</s>
     </seg>
     <seg type="verse" id="b.MAT.26.46">
      <s id="b.MAT.26.46.1">To bajiri yujiya mu̶a.</s>
      <s id="b.MAT.26.46.2">Ĩre bocarã vajaro.</s>
      <s id="b.MAT.26.46.3">Yu̶re ĩsirocarocu̶ vadiami yuja —yu̶are yicami Jesús.</s>
     </seg>
     <seg type="verse" id="b.MAT.26.47">
      <s id="b.MAT.26.47.1">To bajiro Jesús yu̶are ĩ yiñarirĩmarone, Judas Iscariote vãme cu̶tigu̶, yu̶a rãcagu̶ne, vadicami yuja.</s>
      <s id="b.MAT.26.47.2">Jãjarã ĩ rãca vadicama jariaseri cu̶orã, gãjerã yucú̶juriri cu̶orã.</s>
      <s id="b.MAT.26.47.3">Bu̶cu̶rã, paia u̶jarã quẽne ĩna cõariarã ñacama ĩna.</s>
     </seg>
     <seg type="verse" id="b.MAT.26.48">
      <s id="b.MAT.26.48.1">Jẽre ado bajiro goti vadiruyuyumi Judas, ĩ rãca vanare, “ ‘Ĩne ñaami Jesús’ yiĩamasiato ĩna” yigu̶: —Jesúre sẽnicõari, ĩre usuru̶cu̶ja yu̶.</s>
      <s id="b.MAT.26.48.2">To yu̶ yirone, ĩre ñiama mu̶a —ĩnare yi vadiruyuyumi.</s>
     </seg>
     <seg type="verse" id="b.MAT.26.49">
      <s id="b.MAT.26.49.1">To bajiro yir'i ñari, Jesús rĩjoroju̶a ejacõari, ado bajiro ĩre yicami Judas: —Gotimasiorimasu̶, ¿ñati mu̶? —ĩre yigu̶ne, usucami.</s>
     </seg>
     <seg type="verse" id="b.MAT.26.50">
      <s id="b.MAT.26.50.1">To ĩ yirone, ado bajiro yicami Jesús: —“To bajiro yirãsa mani” ĩnare mu̶ ũmato yivadiriarore bajiro yiya mu̶ —ĩre yicami Jesús.</s>
      <s id="b.MAT.26.50.2">To ĩ yirone, ĩre ñiacama Judas rãca vadiriarã.</s>
     </seg>
     <seg type="verse" id="b.MAT.26.51">
      <s id="b.MAT.26.51.1">To ĩna yirone, sĩgũ̶ Jesúrãcagu̶, ĩ jariase yoveaãmicõari, paia u̶ju̶ ñamasugũ̶re moabosarimasu̶re gãmoro jatarocacõacami.</s>
     </seg>
     <seg type="verse" id="b.MAT.26.52">
      <s id="b.MAT.26.52.1">To ĩ yisere ĩacõari, ado bajiro ĩre yicami Jesús: —Mu̶ jariasere tudisuacõaña quẽna.</s>
      <s id="b.MAT.26.52.2">“Jariase rãca gãmerã quẽarãma, tiase rãcane sĩaecoru̶arãma”, yimasiaja mani.</s>
     </seg>
     <seg type="verse" id="b.MAT.26.53">
      <s id="b.MAT.26.53.1">Ado cõrone yu̶ jacu̶re yu̶ sẽnijama, setenta y dos mil ñarã ángel mesare cõamasicõagũ̶mi.</s>
      <s id="b.MAT.26.53.2">¿Tire masibeati mu̶?</s>
     </seg>
     <seg type="verse" id="b.MAT.26.54">
      <s id="b.MAT.26.54.1">To bajiboarine, ĩnare ĩre yu̶ sẽnijama, Dios oca masa ĩna ucamasire, “To bajiro bajiru̶aroja” ĩna yimasiriarore bajiro bajibetiboroja.</s>
      <s id="b.MAT.26.54.2">To bajiri tire ĩre sẽnibeaja yu̶ —ĩre yicami Jesús.</s>
     </seg>
     <seg type="verse" id="b.MAT.26.55">
      <s id="b.MAT.26.55.1">To yicõari, ĩre ñiarã ejarãju̶are ado bajiro yicami Jesús: —¿No yirã gajeyeũni juarudirimasu̶re ñiarã vanare bajiro jariaseri rãca, yucú̶juriri rãca yu̶re ñiarã vadiati mu̶a?</s>
      <s id="b.MAT.26.55.2">Tocãrãcarũ̶mu̶ne Diore yirũ̶cu̶bu̶oriaviju̶ mu̶a ñaro mu̶are gotimasio rujirũgũmu̶ yu̶.</s>
      <s id="b.MAT.26.55.3">To yu̶ bajiboajaquẽne yu̶re ñiabetirũgũmu̶ mu̶a maji.</s>
     </seg>
     <seg type="verse" id="b.MAT.26.56">
      <s id="b.MAT.26.56.1">Diore gotirẽtobosarimasa, ado bajiro yu̶re mu̶a yirotirene ucamasiñuma.</s>
      <s id="b.MAT.26.56.2">To bajiri to bajirone yu̶re yaja mu̶a —ĩnare yicami Jesús, ĩre ñiarã ejarãre.</s>
      <s id="b.MAT.26.56.3">Jesúre ĩna ñiasere ĩacõari, ũmarudijedicoacaju̶ yu̶a.</s>
     </seg>
     <seg type="verse" id="b.MAT.26.57">
      <s id="b.MAT.26.57.1">Jesúre ñiacõari, paia u̶ju̶ ñamasugũ̶ Caifás vãme cu̶tigu̶ tu̶ju̶ ĩre ãmiasujarã.</s>
      <s id="b.MAT.26.57.2">Toju̶ rẽjacõari, ñañujarã Dios ĩ rotimasire gotimasiorimasa, to yicõari, bu̶cu̶rã quẽne.</s>
     </seg>
     <seg type="verse" id="b.MAT.26.58">
      <s id="b.MAT.26.58.1">Jesúre ĩna ãmivato, sõju̶ yayiĩasu̶yayuju Pedro.</s>
      <s id="b.MAT.26.58.2">Ĩnare yayiĩasu̶yacõari, paia u̶ju̶ ñamasugũ̶ ya vi, ta biberiasãniro rẽtosãjacoasuju.</s>
      <s id="b.MAT.26.58.3">Sãjacõari, Diore yirũ̶cu̶bu̶oriavi coderimasa rãca rujiyuju ĩ.</s>
      <s id="b.MAT.26.58.4">“No bajiro Jesúre ĩna yigajano vato ĩagũ̶sa” yigu̶, toju̶ bocaĩarujiyuju.</s>
     </seg>
     <seg type="verse" id="b.MAT.26.59">
      <s id="b.MAT.26.59.1">Paia u̶jarã, to yicõari, gãjerã u̶jarã, ĩna jediro, Jesúre sĩaru̶ayujarã.</s>
      <s id="b.MAT.26.59.2">To bajiro yirã ñari, “Rojose masu yigu̶ ñaami Jesús” yisocaronare macañujarã ĩna.</s>
     </seg>
     <seg type="verse" id="b.MAT.26.60">
      <s id="b.MAT.26.60.1">Jãjarã masa socarãne ĩna gotiboajaquẽne, to bajiro ĩna yisere ajicõari, “To bajiro ĩ yire ñajare, ĩre sĩaroti ñaja”, yimasibesujarã ĩna maji.</s>
      <s id="b.MAT.26.60.2">To bajiboarine, ju̶arã ejayujarã ĩna.</s>
     </seg>
     <seg type="verse" id="b.MAT.26.61">
      <s id="b.MAT.26.61.1">Ejacõari, ado bajiro socarãne gotiyujarã: —“Diore yirũ̶cu̶bu̶oriavire caguerocamasiaja yu̶.</s>
      <s id="b.MAT.26.61.2">To yicõari, idiarũ̶mu̶ tu̶satirũ̶mu̶ne bu̶ajeocõamasiaja”, yicami ãni —yiyujarã ĩna.</s>
     </seg>
     <seg type="verse" id="b.MAT.26.62">
      <s id="b.MAT.26.62.1">To ĩna yirone, paia u̶ju̶ ñamasugũ̶, vũ̶mu̶rũ̶gũ̶cõari ado bajiro Jesúre yiyuju: —To bajiro mu̶re ĩna yi ocasãsere, ¿no bajiro yati mu̶?</s>
      <s id="b.MAT.26.62.2">¿Cu̶dibeati mu̶? —Jesúre ĩre yiboayuju.</s>
     </seg>
     <seg type="verse" id="b.MAT.26.63">
      <s id="b.MAT.26.63.1">To ĩ yiboajaquẽne, cojo vãme cu̶dibeticõañuju.</s>
      <s id="b.MAT.26.63.2">Ĩ cu̶dibetire ĩacõari, ado bajiro Jesúre yiyuju paia u̶ju̶ ñamasugũ̶: —Quẽnaro riojo yu̶are cu̶diya mu̶.</s>
      <s id="b.MAT.26.63.3">Mu̶ socajama, rojose mu̶re yiru̶cu̶mi Dios.</s>
      <s id="b.MAT.26.63.4">¿“Rotimu̶orũ̶gõru̶cu̶mi” yigu̶, Dios ĩ cõar'ine, Dios macu̶ne ñati mu̶? —Jesúre ĩre yisẽniĩañuju paia u̶ju̶ ñamasugũ̶.</s>
     </seg>
     <seg type="verse" id="b.MAT.26.64">
      <s id="b.MAT.26.64.1">To bajiro ĩ yisere ajicõari, ado bajiro ĩre cu̶diyuju Jesús: —Mu̶ yirore bajirone bajiaja.</s>
      <s id="b.MAT.26.64.2">Ĩne ñaja yu̶.</s>
      <s id="b.MAT.26.64.3">To bajiri, Dios ĩ roticõacacu̶ ñari, yoaro mene ĩ riojojacatu̶a rujicõari, masare besegu̶agu̶ oco bueri vatoaju̶ yu̶ rujiadire ĩaru̶arãja mu̶a, —paia u̶ju̶ ñamasugũ̶re yiyuju Jesús.</s>
     </seg>
     <seg type="verse" id="b.MAT.26.65">
      <s id="b.MAT.26.65.1">To bajiro Jesús ĩ yisere ajitegu̶ ñari, ĩ sudire tũ̶avoyuju paia u̶ju̶ ñamasugũ̶.</s>
      <s id="b.MAT.26.65.2">To yigu̶ne, ado bajiro ĩ rãcanare yiyuju: —¡To bajiro ĩ ñagõjama, Diore rũ̶cu̶bu̶obecu̶ yami!</s>
      <s id="b.MAT.26.65.3">¡“Diore bajiro bajigu̶ ñaja yu̶” yigu̶ yami!</s>
      <s id="b.MAT.26.65.4">No yirã gãjerã, “Rojose yigu̶ ñaami” yironare macarẽmomenaja mani yuja.</s>
      <s id="b.MAT.26.65.5">Mu̶a quẽne, Diore rũ̶cu̶bu̶obecu̶ ĩ yisere ajiaja mu̶a.</s>
     </seg>
     <seg type="verse" id="b.MAT.26.66">
      <s id="b.MAT.26.66.1">To bajiro ĩ yisere ajicõari, ¿no bajiro ĩre yiroti ñati? —ĩ rãcanare yiyuju paia u̶ju̶ ñamasugũ̶.</s>
      <s id="b.MAT.26.66.2">To bajiro ĩ yisere ajicõari, ado bajiro ĩre cu̶diyujarã: —Rojose masu yicõami.</s>
      <s id="b.MAT.26.66.3">Ĩre sĩacõaroti ñaja —yicu̶diyujarã.</s>
     </seg>
     <seg type="verse" id="b.MAT.26.67">
      <s id="b.MAT.26.67.1">To yicõari, Jesús riogare gooco eoreatuyujarã ĩna.</s>
      <s id="b.MAT.26.67.2">To yicõari, ĩ cajere siabibecõari, ĩre jayujarã.</s>
     </seg>
     <seg type="verse" id="b.MAT.26.68">
      <s id="b.MAT.26.68.1">To yicõari, —“ ‘Rotimu̶orũ̶gõru̶cu̶mi’ yigu̶, Dios ĩ cõagũ̶ ñaja yu̶” mu̶ yijama, mu̶ masise rãca, “Ĩ, yu̶re jami”, yu̶are yiya —Jesúre yitud'iyujarã.</s>
     </seg>
     <seg type="verse" id="b.MAT.26.69">
      <s id="b.MAT.26.69.1">Vi jubeaju̶ Jesúre rojose ĩna yiñarone, macajú̶ju̶a rujicõañuju Pedro.</s>
      <s id="b.MAT.26.69.2">Sĩgõ paia u̶ju̶ ñamasugũ̶re moabosarimaso, Pedro tu̶ ejacõari, ado bajiro ĩre yiyuju: —Jesús, Galilea sitagu̶ rãca vacudirũgũgũ̶ne ñagũ̶ja mu̶ quẽne —ĩre yiyuju so.</s>
     </seg>
     <seg type="verse" id="b.MAT.26.70">
      <s id="b.MAT.26.70.1">To bajiro so yisere ajicõari, masa jediro ĩna ajiro rĩjoroju̶a ado bajiro yiyuju Pedro: —“Riojo yaja mu̶”, mu̶re yimasibeaja yu̶ —sore yiyuju Pedro.</s>
     </seg>
     <seg type="verse" id="b.MAT.26.71">
      <s id="b.MAT.26.71.1">To bajiro sore yicu̶dicõa, ta biberiasãniro sãjariasoje tu̶ vasuju Pedro.</s>
      <s id="b.MAT.26.71.2">To ĩ vatone, gajeo ĩre ĩacõari, ado bajiro yiyuju: —Ãni, Jesús Nazaret macagu̶ rãca vacudigu̶ ñaami —yiyuju, gãjerãre gotigo.</s>
     </seg>
     <seg type="verse" id="b.MAT.26.72">
      <s id="b.MAT.26.72.1">To bajiro ĩnare so yisere ajicõari, ado bajiro yiyuju Pedro: —Ĩre masibeaja yu̶.</s>
      <s id="b.MAT.26.72.2">Socu̶ me yaja yu̶.</s>
      <s id="b.MAT.26.72.3">Dios quẽne yu̶re ajigu̶mi —ĩnare yiyuju Pedro.</s>
     </seg>
     <seg type="verse" id="b.MAT.26.73">
      <s id="b.MAT.26.73.1">To ĩ yigotiriaro bero yoatobu̶sa, to ñarã ado bajiro Pedrore gotiyujarã: —Riojo yaja yu̶a.</s>
      <s id="b.MAT.26.73.2">Jesúrãca vacudirũgũgũ̶ne ñaja mu̶.</s>
      <s id="b.MAT.26.73.3">Ĩna ñagõsere bajirone ñagõaja mu̶ —Pedrore ĩre yiyujarã ĩna.</s>
     </seg>
     <seg type="verse" id="b.MAT.26.74">
      <s id="b.MAT.26.74.1">—Ĩre masibeaja yu̶.</s>
      <s id="b.MAT.26.74.2">Socu̶ me yaja.</s>
      <s id="b.MAT.26.74.3">Dios yu̶re ajigu̶mi —ĩnare yiyuju Pedro.</s>
      <s id="b.MAT.26.74.4">To bajiro ĩ yigajanorirĩmarone, gãjabocu̶ ñagõcõañuju yuja.</s>
     </seg>
     <seg type="verse" id="b.MAT.26.75">
      <s id="b.MAT.26.75.1">Ĩ ñagõsere ajicõari, Jesús ado bajise ĩre ĩ gotirere masibu̶jayuju Pedro yuja: “Gãjabocu̶ ĩ ñagõroto rĩjoro, idiaji, ‘Jesúre masibeaja yu̶’ yiru̶cu̶ja mu̶” ĩre ĩ yirere masibu̶jayuju.</s>
      <s id="b.MAT.26.75.2">Tire masibu̶jacõari, vacoasuju.</s>
      <s id="b.MAT.26.75.3">Vacõari, bu̶to otiyuju.</s>
     </seg>
    </div>
    <div type="chapter" id="b.MAT.27">
     <seg type="verse" id="b.MAT.27.1">
      <s id="b.MAT.27.1.1">Busuro bero, bu̶cu̶rã, paia u̶jarã quẽne, ĩna jediro tudirẽjañujarã ĩna.</s>
      <s id="b.MAT.27.1.2">To bajicõari, “Ado bajiro mani yijama, Jesúre sĩaru̶arãma”, yitu̶oĩañujarã ĩna.</s>
     </seg>
     <seg type="verse" id="b.MAT.27.2">
      <s id="b.MAT.27.2.1">To bajiro yirã ñari, Jesús ãmorire siacõari ĩre ãmiasujarã ĩna, Pilato vãme cu̶tigu̶ ya viju̶ vana.</s>
      <s id="b.MAT.27.2.2">Jud'io masa u̶ju̶ ñamasugũ̶, romano masu̶ ñañuju Pilato.</s>
      <s id="b.MAT.27.2.3">To bajiri ĩ ya viju̶ Jesúre ãmiejayujarã.</s>
     </seg>
     <seg type="verse" id="b.MAT.27.3">
      <s id="b.MAT.27.3.1">Judas, Jesúre ĩsirocacacu̶, “Jesúre sĩaroti ñaja” ĩna yisere ajicõari, “Rojose yibu̶ yu̶”, yitu̶oĩa su̶tiritiyuju.</s>
      <s id="b.MAT.27.3.2">To bajigu̶ ñari, bu̶cu̶rã, paia u̶jarã quẽne, Diore yirũ̶cu̶bu̶oriaviju̶ ñarãre, ĩnare ejacõari, gãjoatiiri treinta ñaritiiri ĩre ĩna ĩsiboarere ĩnare tu̶ocõañuju.</s>
     </seg>
     <seg type="verse" id="b.MAT.27.4">
      <s id="b.MAT.27.4.1">Gãjoatiirire ĩnare ĩsigũ̶ne, ado bajiro ĩnare yiyuju ĩ: —Rojose yibu̶ yu̶.</s>
      <s id="b.MAT.27.4.2">Ñie rojose yibecu̶rene mu̶are ĩsirocacõañuja yu̶ —ĩnare yiyuju.</s>
      <s id="b.MAT.27.4.3">To bajiro ĩ yiboajaquẽne, ado bajiro ĩre cu̶diyujarã ĩna: —To bajiro yu̶are mu̶ yiboajaquẽne, no yibeaja yu̶arema.</s>
      <s id="b.MAT.27.4.4">Mu̶re bajiroja —Judare ĩre yiyujarã ĩna.</s>
     </seg>
     <seg type="verse" id="b.MAT.27.5">
      <s id="b.MAT.27.5.1">To ĩna yisere ajicõari, ti viju̶ gãjoatiiri ĩ ĩsiecoboarere reabateyuju Judas.</s>
      <s id="b.MAT.27.5.2">To yi, gajano vacu̶ne, yucú̶ju̶ mu̶jacõari, ti ru̶ju̶ju̶ misimare siatucõari, ĩ ãmu̶are quẽne siatu, quedirocayo rijacoasuju.</s>
     </seg>
     <seg type="verse" id="b.MAT.27.6">
      <s id="b.MAT.27.6.1">Diore yirũ̶cu̶bu̶oriaviju̶ gãjoatiiri Judas ĩ reabaterere juarẽoñujarã ĩna, paia u̶jarã.</s>
      <s id="b.MAT.27.6.2">Tire juarẽocõari, ado bajiro yiyujarã: —Adi gãjoa mani vaja yise su̶orine sĩgũ̶re sĩaroana yaja.</s>
      <s id="b.MAT.27.6.3">To bajiri Diore yirũ̶cu̶bu̶oriavi boarijau̶rire quẽnoru̶arã, vaja yiroti gãjoa sãriaju̶re sãbetiroti ñaroja —yiyujarã ĩna.</s>
     </seg>
     <seg type="verse" id="b.MAT.27.7">
      <s id="b.MAT.27.7.1">To bajiro yitu̶oĩacõari, “Riri sotu̶ri vearimasu̶ sitare vaja yito mani.</s>
      <s id="b.MAT.27.7.2">Ti sita ñaru̶aroja gajeroanare bajirearãre mani yujeroti sita”, yitu̶oĩañujarã ĩna yuja.</s>
     </seg>
     <seg type="verse" id="b.MAT.27.8">
      <s id="b.MAT.27.8.1">To bajiri ti sita vaja yiru̶arã, “Jesúre sĩato mani” yirã, Judare ĩna ĩsiboare rãca ĩna vaja yire ñari, adirũ̶mu̶ri quẽne, Ri'i Vese vãme cu̶ticõa ñaja.</s>
     </seg>
     <seg type="verse" id="b.MAT.27.9">
      <s id="b.MAT.27.9.1">To bajiro ĩna yijama, tirũ̶mu̶ju̶ Diore gotirẽtobosarimasu̶ Jerem'ias ñamasir'i ĩ ucamasiriarore bajirone bajiyuju.</s>
      <s id="b.MAT.27.9.2">Ado bajiro ucamasiñuju ĩ: “ ‘Ado cõro vaja cu̶tiami sĩgũ̶ ũ̶mu̶’ yitu̶oĩarã ñari, ĩre ĩsir'ire treinta gãjoatiiri ĩna vaja yiboarere juacõari, riri sotu̶ri vearimasu̶ sitare vaja yiru̶arãma ĩna, Israel ñamasir'i jãnerabatia.</s>
      <s id="b.MAT.27.9.3">To bajiro ĩna yijama, Dios ĩ bojarore bajiro yirã yiru̶arãma”, yiucamasiñuju Jerem'ias ñamasir'i.</s>
     </seg>
     <seg type="verse" id="b.MAT.27.11">
      <s id="b.MAT.27.11.1">Ti sitana u̶ju̶ ñamasugũ̶, romano masu̶ ñañuju Pilato vãme cu̶tigu̶.</s>
      <s id="b.MAT.27.11.2">To bajiri ĩ tu̶ju̶ Jesúre ãmiasujarã ĩna.</s>
      <s id="b.MAT.27.11.3">Ĩre ĩna ãmiejaro ĩacõari, ado bajiro sẽniĩañuju Pilato: —¿Mu̶ne ñati jud'io masa u̶ju̶? —Jesúre yiyuju Pilato.</s>
      <s id="b.MAT.27.11.4">To bajiro ĩ yisere ajicõari, ado bajiro ĩre cu̶diyuju Jesús: —Mu̶ yirore bajirone bajiaja yu̶ —ĩre yiyuju.</s>
     </seg>
     <seg type="verse" id="b.MAT.27.12">
      <s id="b.MAT.27.12.1">To bajiro Jesús ĩ yisere ajicõari, bu̶cu̶rã, paia u̶jarã quẽne, “Rojose yigu̶ ñaami Jesús” Pilatore ĩre ĩna yi ocasãboajaquẽne, ĩnare ñagõcu̶dibesuju Jesús.</s>
     </seg>
     <seg type="verse" id="b.MAT.27.13">
      <s id="b.MAT.27.13.1">To bajiro Jesúre ĩna yi ocasãsere ajicõari, Jesúre tudisẽniĩañuju Pilato: —¿To bajiro mu̶re ĩna yisere ajibeati mu̶? —Jesúre yiyuju Pilato.</s>
     </seg>
     <seg type="verse" id="b.MAT.27.14">
      <s id="b.MAT.27.14.1">To bajiro ĩre ĩ yisẽniĩaboajaquẽne, ĩre cu̶dibeticõañuju Jesús.</s>
      <s id="b.MAT.27.14.2">Ĩ cu̶dibetire ĩacõari, no yimasibesuju Pilato, ĩre bajiro bajigu̶re ĩabetirũgũr'i ñari.</s>
     </seg>
     <seg type="verse" id="b.MAT.27.15">
      <s id="b.MAT.27.15.1">Tocãrãca cũ̶ma, Pascua boserũ̶mu̶ jud'io masa ĩna quẽnojama, sĩgũ̶, tubibe ecor'ire ĩna burotigu̶re ĩnare bubosarũgũñuju Pilato.</s>
     </seg>
     <seg type="verse" id="b.MAT.27.16">
      <s id="b.MAT.27.16.1">Tubiberiaviju̶ ñañuju sĩgũ̶, masa jediro ĩna masigũ̶ Barrabás vãme cu̶tigu̶.</s>
     </seg>
     <seg type="verse" id="b.MAT.27.17">
      <s id="b.MAT.27.17.1">To bajiri ĩ yirũgũriarore bajiro yigu̶, masa ĩna rẽjarore ĩacõari, ado bajiro ĩnare sẽniĩañuju Pilato: —¿Ñimu̶ju̶are yu̶ busere bojati mu̶a?</s>
      <s id="b.MAT.27.17.2">¿Jesús Barrabás vãme cu̶tigu̶ju̶are bugu̶tique yu̶?</s>
      <s id="b.MAT.27.17.3">Ĩre yu̶ bubetijama, ¿“ ‘Rotimu̶orũ̶gõru̶cu̶mi’ yigu̶, Dios ĩ cõar'i ñaami Jesús” masa ĩna yigu̶ju̶are bugu̶tique yu̶? —ĩnare yisẽniĩañuju Pilato.</s>
     </seg>
     <seg type="verse" id="b.MAT.27.18">
      <s id="b.MAT.27.18.1">“Jesúre ĩajũnisinirã ñari, yu̶re ĩsima” yitu̶oĩagũ̶, to bajiro yiyuju Pilato, Jesúre buru̶.</s>
     </seg>
     <seg type="verse" id="b.MAT.27.19">
      <s id="b.MAT.27.19.1">Oca ĩna ñagõquẽnoriju̶ju̶ ĩ rujiro, ĩ manajo ĩre queti cõañuju: “Rojose ĩre yibesa.</s>
      <s id="b.MAT.27.19.2">Ñie rojose yigu̶ me ñagũ̶mi.</s>
      <s id="b.MAT.27.19.3">To bajiro ĩ yiecoroto rĩjoro güiose cãjiriamu̶ yu̶”, ĩre yicõañuju, so manaju̶re.</s>
     </seg>
     <seg type="verse" id="b.MAT.27.20">
      <s id="b.MAT.27.20.1">Bu̶cu̶rã, paia u̶jarã quẽne ado bajiro tiju̶ rẽjarãre masare, “Ado bajiro yiya”, ĩnare yirotiyujarã ĩna: —“Barrabáju̶are bucõari, Jesúju̶are sĩarotiya mu̶”, ĩre yiya mu̶a —ĩnare yirotiyujarã ĩna.</s>
     </seg>
     <seg type="verse" id="b.MAT.27.21">
      <s id="b.MAT.27.21.1">Quẽna ado bajiro tudisẽniĩañuju Pilato: —¿Ñimu̶ju̶are yu̶ busere bojati mu̶a? —ĩnare yisẽniĩañuju.</s>
      <s id="b.MAT.27.21.2">To bajiro ĩ yisere ajicõari, ado bajiro ĩre cu̶diyujarã ĩna: —Barrabáju̶are mu̶ busere bojaja yu̶a —yiyujarã ĩna, Pilatore.</s>
     </seg>
     <seg type="verse" id="b.MAT.27.22">
      <s id="b.MAT.27.22.1">To ĩna yisere ajicõari, ado bajiro ĩnare sẽniĩañuju Pilato: —To yijama, ¿no bajiro yigu̶ti yu̶ Jesúre, “ ‘Rotimu̶orũ̶gõru̶cu̶ja mu̶’ yigu̶, Dios ĩ cõar'i ñaami” masa ĩna yigu̶ju̶arema? —ĩnare yisẽniĩañuju.</s>
      <s id="b.MAT.27.22.2">To ĩ yirone, ĩna ñaro cõrone ado bajiro ĩre avasãcu̶diyujarã: —¡Yucú̶tẽroju̶ ĩre jajusĩaroticõaña mu̶! —ĩre yiavasã cu̶diyujarã ĩna.</s>
     </seg>
     <seg type="verse" id="b.MAT.27.23">
      <s id="b.MAT.27.23.1">To ĩna yijare, ado bajiro ĩnare sẽniĩañuju Pilato: —¿Ñie rojose ĩ yire su̶ori ĩre sĩarotigu̶ti yu̶? —ĩnare yiyuju Pilato.</s>
      <s id="b.MAT.27.23.2">To ĩ yiboajaquẽne, quẽna bu̶tobu̶sa tudiavasãñujarã ĩna: —¡Yucú̶tẽroju̶ ĩre jajusĩaroticõaña! —yiavasãñujarã ĩna.</s>
     </seg>
     <seg type="verse" id="b.MAT.27.24">
      <s id="b.MAT.27.24.1">To bajiro ĩna yijare, no yimasibetiboacu̶, ado bajiro tu̶oĩañuju Pilato: “No bajiro yicõari, ĩre bumasibecu̶ja yu̶.</s>
      <s id="b.MAT.27.24.2">Ĩna bojarore bajiro yu̶ yibetijama, avasãtu̶jabeticõari, rojose yijacarãma ĩna”, yitu̶oĩañuju.</s>
      <s id="b.MAT.27.24.3">To bajiro tu̶oĩacõari, oco juarotiyuju ĩ.</s>
      <s id="b.MAT.27.24.4">To yicõari, ado bajiro ĩnare gotiyuju: —Mu̶a ĩaro rĩjoroju̶a yu̶ ãmorire coeĩoaja yu̶, “Ãni rojose yibecu̶re sĩaru̶abeaja yu̶ma” yigu̶.</s>
      <s id="b.MAT.27.24.5">To bajiri mu̶a masune mu̶a sĩarotijama, quẽnacõaroja.</s>
      <s id="b.MAT.27.24.6">To bajiro mu̶a yijama, mu̶ane su̶oye cu̶tiru̶arãja mu̶a —ĩnare yiyuju ĩ.</s>
     </seg>
     <seg type="verse" id="b.MAT.27.25">
      <s id="b.MAT.27.25.1">To ĩ yisere ajicõari, masa ñajediro ĩre cu̶diyujarã: —Yu̶a masiaja.</s>
      <s id="b.MAT.27.25.2">¡Yu̶a, yu̶a rĩa quẽne su̶oye cu̶tiru̶arãja, ĩre yu̶a sĩarotijama! —ĩre yicu̶diyujarã ĩna.</s>
     </seg>
     <seg type="verse" id="b.MAT.27.26">
      <s id="b.MAT.27.26.1">To bajiro ĩna yijare, Barrabáre bucõañuju Pilato.</s>
      <s id="b.MAT.27.26.2">Jesúju̶arema, ĩ surarare ĩsiñuju, “Ĩre bajecõari, yucú̶tẽroju̶ ĩre jajusĩato ĩna” yigu̶.</s>
     </seg>
     <seg type="verse" id="b.MAT.27.27">
      <s id="b.MAT.27.27.1">To bajiri ĩna ya viju̶ Jesúre ãmiejayujarã surara mesa.</s>
      <s id="b.MAT.27.27.2">Ĩre ãmiejacõari, ĩna jediro ĩre gãnibiarũ̶gũ̶ñujarã.</s>
     </seg>
     <seg type="verse" id="b.MAT.27.28">
      <s id="b.MAT.27.28.1">To yicõari, “U̶ju̶re bajigu̶ ñato” yirã, ado bajiro Jesúre yiyujarã: Jesús ĩ sudi sãñasere vejecõari, u̶jarã ĩna sãñarito ũnore, sũarivu̶jorore ĩre sãñujarã.</s>
     </seg>
     <seg type="verse" id="b.MAT.27.29">
      <s id="b.MAT.27.29.1">To yicõari, ĩ ru̶joa joere jotabedo ĩna suariabedone ĩre jeoyujarã.</s>
      <s id="b.MAT.27.29.2">To yicõari, riojojacatu̶aga ãmore, yucú̶, u̶ju̶ ĩ cu̶oricu̶re ĩre ĩsiñujarã.</s>
      <s id="b.MAT.27.29.3">To bajiro ĩre yicõari, ĩ rĩjoroju̶a gu̶somuniari tuetucõari, ado bajiro ĩre yiajatud'iyujarã: —Jud'io masa u̶ju̶re mu̶re quẽnarotiaja yu̶a yuja —Jesúre yiyujarã ĩna.</s>
     </seg>
     <seg type="verse" id="b.MAT.27.30">
      <s id="b.MAT.27.30.1">To yirãne, gooco ĩre eoreatuyujarã ĩna.</s>
      <s id="b.MAT.27.30.2">To yicõari, ĩ cu̶oricu̶re ẽmacõari, ĩ ru̶joare jayujarã ĩna.</s>
     </seg>
     <seg type="verse" id="b.MAT.27.31">
      <s id="b.MAT.27.31.1">To bajiro ĩre yigajanocõari, u̶jarã ĩna sãñarito ũnore ĩna sãriarore ĩre veayujarã ĩna quẽna.</s>
      <s id="b.MAT.27.31.2">To yicõari, ĩ sudiju̶a ĩre sãñujarã quẽna.</s>
      <s id="b.MAT.27.31.3">Ĩre sudi sãgajanocõari, yucú̶tẽroju̶ jajusĩaroana ĩre ãmiasujarã.</s>
     </seg>
     <seg type="verse" id="b.MAT.27.32">
      <s id="b.MAT.27.32.1">Ĩre ãmivanane, sĩgũ̶ Cirene vãme cu̶ti sitagu̶, Simón vãme cu̶tigu̶re bocacama ĩna.</s>
      <s id="b.MAT.27.32.2">Ĩre bocacõari, “Jesús ĩ gaja vatijãire ĩre gajabosaya”, ĩre yi vacama ĩna.</s>
     </seg>
     <seg type="verse" id="b.MAT.27.33">
      <s id="b.MAT.27.33.1">To yi vanane, Gólgota vãme cu̶ti buroju̶ ejacama ĩna.</s>
      <s id="b.MAT.27.33.2">“Ru̶joco Buro” yire ũni ñacaju̶ “Gólgota” yire.</s>
     </seg>
     <seg type="verse" id="b.MAT.27.34">
      <s id="b.MAT.27.34.1">Toju̶ ejacõari, u̶ye ocore, sũ̶ese rãca vu̶ocõari Jesúre ĩre iocama ĩna.</s>
      <s id="b.MAT.27.34.2">“Ĩre jũnise jũni ruyubeticõato” yirã, yiboacama.</s>
      <s id="b.MAT.27.34.3">Tire idiĩaboa yicõacami Jesús.</s>
     </seg>
     <seg type="verse" id="b.MAT.27.35">
      <s id="b.MAT.27.35.1">Yucú̶tẽroju̶ Jesúre ĩre jajutugajanocõari, “Ñimu̶ju̶a ĩ sudire ĩ u̶jaro ĩarãsa mani” yirã, gũ̶tarine reacũĩa ajeñacama.</s>
     </seg>
     <seg type="verse" id="b.MAT.27.36">
      <s id="b.MAT.27.36.1">To yiajegajanocõari, ĩre code rujicama ĩna.</s>
     </seg>
     <seg type="verse" id="b.MAT.27.37">
      <s id="b.MAT.27.37.1">Jesús ĩ tuyaritẽroju̶re ĩ ru̶joa vecare ucaturiaju̶ tuyacaju̶.</s>
      <s id="b.MAT.27.37.2">“Ado bajiro ĩ yise su̶orine jaju ecoami” yiĩoriju̶ ñacaju̶.</s>
      <s id="b.MAT.27.37.3">Ado bajise goticaju̶: “Ãni ñaami Jesús, jud'io masa u̶ju̶”, yigoticaju̶ ti.</s>
     </seg>
     <seg type="verse" id="b.MAT.27.38">
      <s id="b.MAT.27.38.1">Jesúrãca ju̶arã, jaju ecocama.</s>
      <s id="b.MAT.27.38.2">Gajeyeũni juarudirimasa ñacama ĩna.</s>
      <s id="b.MAT.27.38.3">Sĩgũ̶re ĩ riojojacatu̶a, gãjire ĩ gãcojacatu̶a ĩnare jajutucama ĩna.</s>
     </seg>
     <seg type="verse" id="b.MAT.27.39">
      <s id="b.MAT.27.39.1">Masa rẽtoana, ĩna ru̶joarire yure, yure yicama, “Jaju ecor'ire ĩre ĩateaja” yirã.</s>
      <s id="b.MAT.27.39.2">To yicõari, ado bajiro ĩre ajatud'icama ĩna: —Ado bajiro yiboacaju̶ mu̶: “Diore yirũ̶cu̶bu̶oriavire caguerocamasiaja yu̶.</s>
      <s id="b.MAT.27.39.3">To yicõari, idiarũ̶mu̶ tu̶satirũ̶mu̶ne bu̶ajeocõamasiaja”, yiboacaju̶ mu̶.</s>
      <s id="b.MAT.27.39.4">To bajiri “Dios macu̶ ñaja yu̶” mu̶ yisocabetijama, mu̶ yimasise rãca mu̶ masune yucú̶tẽroju̶re rujicoaya —ĩre yiajatud'icama ĩna.</s>
     </seg>
     <seg type="verse" id="b.MAT.27.41">
      <s id="b.MAT.27.41.1">Bu̶cu̶rã, paia u̶jarã, Dios ĩ rotimasire gotimasiorimasa quẽne, to bajirone Jesúre yiajatud'i ñacama ĩna.</s>
      <s id="b.MAT.27.41.2">Ado bajiro yicama:</s>
     </seg>
     <seg type="verse" id="b.MAT.27.42">
      <s id="b.MAT.27.42.1">—Gãjerãrema catiogu̶ ñaboarine, ĩ masu rojose ĩ tãmu̶oserema yirẽtomasibeami —yiajatud'icama. —Israel ñamasir'i jãnerabatia u̶ju̶ ñaami.</s>
      <s id="b.MAT.27.42.2">To bajiri yucú̶tẽroju̶re rujicoadiato.</s>
      <s id="b.MAT.27.42.3">To bajiro ĩ bajiro ĩacõari, “Ĩne ñaami”, yimasiru̶arãja —yiajatud'icama.</s>
     </seg>
     <seg type="verse" id="b.MAT.27.43">
      <s id="b.MAT.27.43.1">—“Dios macu̶ ñaja yu̶.</s>
      <s id="b.MAT.27.43.2">Yu̶re ejarẽmoru̶cu̶mi”, yirũgũmi.</s>
      <s id="b.MAT.27.43.3">To bajiri ĩ macu̶ne ĩ ñajama, ĩre ĩamaigũ̶ ñari, ĩre yirẽtobosato Dios —yiajatud'icama ĩna.</s>
     </seg>
     <seg type="verse" id="b.MAT.27.44">
      <s id="b.MAT.27.44.1">Ju̶arã Jesúrãca yucú̶tẽroju̶ jaju ecoriarã quẽne, to bajirone Jesúre yitud'icama.</s>
     </seg>
     <seg type="verse" id="b.MAT.27.45">
      <s id="b.MAT.27.45.1">Ũ̶mu̶recaji ñarone, rẽtiacoacaju̶ yuja.</s>
      <s id="b.MAT.27.45.2">Idia hora rẽtiacaju̶.</s>
     </seg>
     <seg type="verse" id="b.MAT.27.46">
      <s id="b.MAT.27.46.1">To cõro ti rẽtiatu̶satone, ado bajiro tutuaro avasãcami Jesús: —El'i, El'i, ¿lema sabactani? —yiavasãcami.</s>
      <s id="b.MAT.27.46.2">“Dios, yu̶ jacu̶, ¿no yigu̶ yu̶re cãmotadiati mu̶?” yire ũni ñacaju̶ ti, ĩ avasãcati.</s>
     </seg>
     <seg type="verse" id="b.MAT.27.47">
      <s id="b.MAT.27.47.1">Sĩgũ̶ri toju̶ ñarã ĩ avasãsere ajicõari, ado bajiro yicama ĩna: —Diore gotirẽtobosarimasu̶ El'ias ñamasir'ire jigu̶ yami ĩ —yicama ĩna.</s>
     </seg>
     <seg type="verse" id="b.MAT.27.48">
      <s id="b.MAT.27.48.1">To bajiro Jesús ĩ yiavasãrone, sĩgũ̶, Jesús tu̶ ũmaejacõari, u̶ye oco jiarere ñiabiacõari, yucú̶ gajaju̶ siatucõari, Jesús rise tu̶ju̶re ñumu̶otuboacami.</s>
     </seg>
     <seg type="verse" id="b.MAT.27.49">
      <s id="b.MAT.27.49.1">To bajiro ĩ yiboajaquẽne, ado bajiro yicama gãjerãju̶a: —Yibesa mu̶.</s>
      <s id="b.MAT.27.49.2">Tone bajicõato.</s>
      <s id="b.MAT.27.49.3">Rojose ĩ tãmu̶osere yirẽtobosagu̶ El'ias ñamasir'i ĩ ejasere ĩarãsa mani —yicama ĩna.</s>
     </seg>
     <seg type="verse" id="b.MAT.27.50">
      <s id="b.MAT.27.50.1">Tutuaro avasãtu̶sa, u̶su̶tadicoacami yuja.</s>
     </seg>
     <seg type="verse" id="b.MAT.27.51">
      <s id="b.MAT.27.51.1">Tirĩmarone Diore yirũ̶cu̶bu̶oriavi yotoria gasero vorujijedicoasuju ti.</s>
      <s id="b.MAT.27.51.2">“Dios ĩ ñarisõa vãme cu̶ti sõare sãjamasibeama masa” yirã, ĩna yotoria gasero ñacaju̶.</s>
      <s id="b.MAT.27.51.3">To yicõari, sita sabecaju̶.</s>
      <s id="b.MAT.27.51.4">Gũ̶ta quẽne caguevẽjacoacaju̶.</s>
     </seg>
     <seg type="verse" id="b.MAT.27.52">
      <s id="b.MAT.27.52.1">To bajicõari, masare yujeriaviri quẽne jãnacoasuja.</s>
      <s id="b.MAT.27.52.2">To bajicõari jãjarã rijariarã Diore ajitirũ̶nu̶riarã tudicaticoasuma.</s>
     </seg>
     <seg type="verse" id="b.MAT.27.53">
      <s id="b.MAT.27.53.1">Tudicaticõari, ti virire budicoasuma.</s>
      <s id="b.MAT.27.53.2">Budiacõari, Jesús ĩ tudicatiro bero, Jerusalénju̶ Dios ĩ beseria maca ñamasuri macaju̶re ĩna vacudisere ĩacama jãjarã masa.</s>
     </seg>
     <seg type="verse" id="b.MAT.27.54">
      <s id="b.MAT.27.54.1">Jesús yucú̶tẽroju̶ ĩ tuyarore, codeñacama surara, ĩna u̶ju̶ rãca.</s>
      <s id="b.MAT.27.54.2">To bajiñarã, sita sabesere, gajeye güiose bajisere ĩacõari, bu̶to güicama ĩna.</s>
      <s id="b.MAT.27.54.3">To bajiri ado bajiro yicama: —Socabesumi.</s>
      <s id="b.MAT.27.54.4">Dios macu̶ne ñaboayumi ãni —yicama ĩna.</s>
     </seg>
     <seg type="verse" id="b.MAT.27.55">
      <s id="b.MAT.27.55.1">Galilea sitaju̶ Jesúre su̶yavadicana rõmiri jãjarã sõju̶ ĩarũ̶gõcama.</s>
      <s id="b.MAT.27.55.2">Ĩna ñacama ĩre ejarẽmorũgũcana.</s>
     </seg>
     <seg type="verse" id="b.MAT.27.56">
      <s id="b.MAT.27.56.1">Ĩna rãca ñacamo Mar'ia Magdalena.</s>
      <s id="b.MAT.27.56.2">Gajeo Mar'ia vãme cu̶tigo quẽne ñacamo.</s>
      <s id="b.MAT.27.56.3">Sone ñacamo Santiago, to yicõari, José jaco.</s>
      <s id="b.MAT.27.56.4">Zebedeo ñamasicacu̶ rĩa jaco quẽne ñacamo.</s>
     </seg>
     <seg type="verse" id="b.MAT.27.57">
      <s id="b.MAT.27.57.1">Rãioroto rĩjoro José vãme cu̶tigu̶, Arimatea macagu̶ Jesús ruju̶rire ĩagũ̶ ejayuju.</s>
      <s id="b.MAT.27.57.2">Gãjoa jaigu̶ ñacami.</s>
      <s id="b.MAT.27.57.3">To bajicõari, Jesúre ajitirũ̶nu̶rũgũcacu̶ ñacami.</s>
     </seg>
     <seg type="verse" id="b.MAT.27.58">
      <s id="b.MAT.27.58.1">To ĩ bajiro bero, Jesús ruju̶rire ãmiru̶, Pilatore sẽnigũ̶ vasuju.</s>
      <s id="b.MAT.27.58.2">Ĩre ĩ sẽnirore bajirone ĩre cu̶diyuju Pilato.</s>
     </seg>
     <seg type="verse" id="b.MAT.27.59">
      <s id="b.MAT.27.59.1">To bajiro ĩ yir'i ñari, Jesús ruju̶rire rujiogu̶ vasuju.</s>
      <s id="b.MAT.27.59.2">Ĩre rujiocõari, sudijãiri botiquẽnarijãirine ĩre gũmañuju.</s>
     </seg>
     <seg type="verse" id="b.MAT.27.60">
      <s id="b.MAT.27.60.1">To yigajanocõari, masa yujeriavi gũ̶tavi mame ĩ quẽnorotiriaviju̶ ĩ ruju̶rire cũñuju.</s>
      <s id="b.MAT.27.60.2">To yicõari, ti vi sojere gũ̶tane tũnuo bibecũ, vacoasuju.</s>
     </seg>
     <seg type="verse" id="b.MAT.27.61">
      <s id="b.MAT.27.61.1">To bajiro ĩ yiñaro ĩañariarãju̶ne masa yujeriavi rĩjoroju̶a, Mar'ia Magdalena, gajeo Mar'ia quẽne, rujicõañujarã ĩna.</s>
     </seg>
     <seg type="verse" id="b.MAT.27.62">
      <s id="b.MAT.27.62.1">Gajerũ̶mu̶ ñañuju u̶su̶sãjariarũ̶mu̶.</s>
      <s id="b.MAT.27.62.2">Tirũ̶mu̶ne paia u̶jarã, fariseo masa quẽne, Pilatore ñagõrã vasujarã ĩna.</s>
     </seg>
     <seg type="verse" id="b.MAT.27.63">
      <s id="b.MAT.27.63.1">Ĩ tu̶ ejacõari, ado bajiro ĩre yiyujarã ĩna: —Yu̶a u̶ju̶, ajiya.</s>
      <s id="b.MAT.27.63.2">Socarimasu̶ ĩ yisocacatire masibu̶jabu̶ yu̶a.</s>
      <s id="b.MAT.27.63.3">“Idiarũ̶mu̶ tu̶satirũ̶mu̶ne quẽna tudicatiru̶cu̶ja yu̶”, yisocacami, ĩ sĩaecoroto rĩjoro.</s>
     </seg>
     <seg type="verse" id="b.MAT.27.64">
      <s id="b.MAT.27.64.1">To bajiri ĩ ruju̶rire ĩna yujeriavi soje tu̶re surarare coderoticõaña, “Ĩ buerimasa ĩ ruju̶rire ãmirudiroma” yigu̶.</s>
      <s id="b.MAT.27.64.2">Ĩ ruju̶rire ĩna ãmijama, “Rijar'i ñaboarine, quẽna tudicaticoami”, yisocaru̶arãma ĩna.</s>
      <s id="b.MAT.27.64.3">Ĩ rijaroto rĩjoro, “Ĩ rotimu̶orũ̶gõrotire yigu̶, Dios ĩ cõacacu̶, jud'io masa u̶ju̶ ñaja yu̶” ĩ yisocacati ti ñajare, quẽnabeaja.</s>
      <s id="b.MAT.27.64.4">To bajiri, “Tudicaticoami” ĩna yisocajama, quẽnabetimasucõaru̶aroja —Pilatore yiyujarã ĩna.</s>
     </seg>
     <seg type="verse" id="b.MAT.27.65">
      <s id="b.MAT.27.65.1">To ĩna yisere ajicõari, ado bajiro cu̶diyuju Pilato: —Mu̶are yu̶ ĩsicanarene coderotiya mu̶a —ĩnare yicu̶diyuju Pilato.</s>
     </seg>
     <seg type="verse" id="b.MAT.27.66">
      <s id="b.MAT.27.66.1">To ĩ yisere ajicõari, Jesús ruju̶rire ĩna yujeriavire coderotiyujarã ĩna.</s>
      <s id="b.MAT.27.66.2">To yicõari, gũ̶ta sojere quẽnaro bibequẽnoñujarã ĩna, “Ĩ ruju̶rire ãmirã ĩna jãnajama, ĩamasirãsa mani” yirã.</s>
     </seg>
    </div>
    <div type="chapter" id="b.MAT.28">
     <seg type="verse" id="b.MAT.28.1">
      <s id="b.MAT.28.1.1">U̶su̶sãjariarũ̶mu̶ ti jediro, quẽna moasu̶oriarũ̶mu̶ ti busumu̶jado, Mar'ia Magdalena, gajeo Mar'ia quẽne, Jesús ruju̶rire ĩna yujeriavire ĩarã vacama ĩna.</s>
     </seg>
     <seg type="verse" id="b.MAT.28.2">
      <s id="b.MAT.28.2.1">To ĩna vatone, bu̶to sita sabeyuju.</s>
      <s id="b.MAT.28.2.2">To ti bajirone, sĩgũ̶ ángel rujiejayuju.</s>
      <s id="b.MAT.28.2.3">Rujiejacõari, Jesúre ĩna yujeriavire gũ̶tane ĩna bibeboariare jãnañuju.</s>
      <s id="b.MAT.28.2.4">To yicõari, tia joene rujiyuju.</s>
     </seg>
     <seg type="verse" id="b.MAT.28.3">
      <s id="b.MAT.28.3.1">Bu̶jo ĩ yabesere bajiro yaayuju ĩ.</s>
      <s id="b.MAT.28.3.2">Ĩ sudi quẽne bu̶to botiquẽnañuju.</s>
     </seg>
     <seg type="verse" id="b.MAT.28.4">
      <s id="b.MAT.28.4.1">Ĩre ĩacõari, güirã nanañujarã ti vire coderimasa.</s>
      <s id="b.MAT.28.4.2">Nanacõari, rijavẽjarãre bajiro bajireacũcoasujarã.</s>
     </seg>
     <seg type="verse" id="b.MAT.28.5">
      <s id="b.MAT.28.5.1">To ĩna bajirone, ángel ado bajiro rõmiaju̶are gotiyuju: —Güibesa mu̶a.</s>
      <s id="b.MAT.28.5.2">Jesús yucú̶tẽroju̶ ĩna jajusĩar'ire mu̶a macasere masiaja yu̶.</s>
     </seg>
     <seg type="verse" id="b.MAT.28.6">
      <s id="b.MAT.28.6.1">Maami adoju̶re.</s>
      <s id="b.MAT.28.6.2">Ĩ goticatore bajirone tudicaticoami.</s>
      <s id="b.MAT.28.6.3">Ĩre ĩna yujeriaju̶re ĩarã vayá.</s>
     </seg>
     <seg type="verse" id="b.MAT.28.7">
      <s id="b.MAT.28.7.1">Tire ĩacõari, guaro ĩ buerimasare ado bajiro ĩnare gotiaya: “Quẽna tudicaticoasumi Jesús.</s>
      <s id="b.MAT.28.7.2">To yicõari, mani rĩjoro Galilea sitaju̶ varocu̶ ñañuju.</s>
      <s id="b.MAT.28.7.3">Toju̶ ĩre tudiĩaru̶arãja mani”, ĩnare yigotiaya mu̶a.</s>
      <s id="b.MAT.28.7.4">Adire mu̶are gotigu̶ bajibu̶ yu̶ —ĩnare yiyuju ángel.</s>
     </seg>
     <seg type="verse" id="b.MAT.28.8">
      <s id="b.MAT.28.8.1">To ĩ yisere ajicõari, Jesús ruju̶ri ĩna yujeboariaviju̶ budianane, güitu̶oĩaboarine, variquẽnase rãca ũmacoayuma ĩna, Jesús buerimasare yu̶are gotirã vana.</s>
     </seg>
     <seg type="verse" id="b.MAT.28.9">
      <s id="b.MAT.28.9.1">Ĩna ũmavadone ĩnare sẽniĩacãnamua ruyuayuju Jesús.</s>
      <s id="b.MAT.28.9.2">“¿Ñati mu̶a?” ĩ yisere ajicõari, ĩre yirũ̶cu̶bu̶orã, ĩ rĩjoroju̶a muqueacõari, ĩ gu̶borire ñiañujarã ĩna.</s>
     </seg>
     <seg type="verse" id="b.MAT.28.10">
      <s id="b.MAT.28.10.1">To bajiro ĩre ĩna yirone, ado bajiro yiyuju ĩ: —Güibesa mu̶a.</s>
      <s id="b.MAT.28.10.2">Yu̶ yarã yu̶ buecanare ado bajiro ĩnare gotiaya: “Galilea sitaju̶ vajaro.</s>
      <s id="b.MAT.28.10.3">Toju̶ ĩre ĩaru̶arãja mani”, ĩnare yiba —rõmiare ĩnare yiyuju Jesús.</s>
     </seg>
     <seg type="verse" id="b.MAT.28.11">
      <s id="b.MAT.28.11.1">Rõmia ĩna gotirã vato ũnone, surara quẽne, Jesús ruju̶rire ĩna yujeriavire codeboariarã sĩgũ̶ri, macaju̶ tudicoasujarã ĩna.</s>
      <s id="b.MAT.28.11.2">Tudiejacõari, paia u̶jarãre gotiyujarã, ĩna ĩare ñaro cõrone.</s>
     </seg>
     <seg type="verse" id="b.MAT.28.12">
      <s id="b.MAT.28.12.1">Ti quetire ajicõari, bu̶cu̶rã rãca ñagõrã vasujarã paia u̶jarã.</s>
      <s id="b.MAT.28.12.2">“To bajiro bajire ti ñajare, ado bajiro yiru̶arãja mani” yimasiru̶arã bajiyujarã ĩna.</s>
      <s id="b.MAT.28.12.3">To bajiri, sĩgũ̶re bajiro tu̶oĩacõari, Jesúre ĩna yujeriavire codeboariarãre jairo gãjoa ĩsiñujarã ĩna.</s>
     </seg>
     <seg type="verse" id="b.MAT.28.13">
      <s id="b.MAT.28.13.1">To yicõari, ado bajiro ĩnare socarotiyujarã ĩna: —“Ñami yu̶a cãnitoye, ĩ ñaboar'i buerimasane Jesús ruju̶rire ãmirudicoasuma ĩna”, yigotibatoya mu̶a —masare yiyujarã bu̶cu̶rã, paia u̶jarã quẽne.</s>
     </seg>
     <seg type="verse" id="b.MAT.28.14">
      <s id="b.MAT.28.14.1">—U̶ju̶ Pilato ti quetire ajicõari, mu̶are ĩ jũnisinijama, mu̶are ñagõbosaru̶arãja yu̶a, “Rojose ĩnare yibesa” yirã.</s>
      <s id="b.MAT.28.14.2">Yu̶are cu̶dicõaru̶cu̶mi —ĩnare yiyujarã.</s>
     </seg>
     <seg type="verse" id="b.MAT.28.15">
      <s id="b.MAT.28.15.1">To bajiro ĩna yijare, gãjoare boca juacõari, ĩnare ĩna rotiriarore bajirone socase queti goticudiyujarã ĩna, Jesúre ĩna yujeriavire codeboariarã.</s>
      <s id="b.MAT.28.15.2">To bajiri adirũ̶mu̶ri quẽne, “Tudicatibesuju Jesús.</s>
      <s id="b.MAT.28.15.3">Ĩ ñaboar'i buerimasane, ĩ ruju̶rire ãmirudiyujarã ĩna” yire quetire goticõa ñarũgũama jud'io masa.</s>
     </seg>
     <seg type="verse" id="b.MAT.28.16">
      <s id="b.MAT.28.16.1">Jesús ĩ tudicatisere, rõmia ĩna gotisere ajicõari, Galilea sitaju̶ vacaju̶ yu̶a, ĩ buerã, ju̶aãmo cõro, gu̶bo coja jẽnituarirãcu̶ ñarã.</s>
      <s id="b.MAT.28.16.2">“Ti buro joeju̶ yu̶re ĩaru̶arãja mu̶a” yu̶are ĩ yicatoju̶ vacaju̶ yu̶a.</s>
     </seg>
     <seg type="verse" id="b.MAT.28.17">
      <s id="b.MAT.28.17.1">Toju̶ ejacõari, Jesúre ĩacaju̶ yu̶a.</s>
      <s id="b.MAT.28.17.2">Ĩre ĩacõari, ĩre rũ̶cu̶bu̶ocaju̶ yu̶a.</s>
      <s id="b.MAT.28.17.3">Sĩgũ̶ri, “Ĩ me ñaami”, yitu̶oĩacama ĩna, bajirãju̶ma.</s>
     </seg>
     <seg type="verse" id="b.MAT.28.18">
      <s id="b.MAT.28.18.1">To bajiro yu̶a yirone, ado bajiro yu̶are yicami Jesús: —Adi macaru̶cu̶roju̶re, to yicõari, õ vecaju̶re quẽne, “Rotigu̶ ñaru̶cu̶ja mu̶”, yu̶re yicũmi yu̶ jacu̶, Dios.</s>
     </seg>
     <seg type="verse" id="b.MAT.28.19">
      <s id="b.MAT.28.19.1">To bajiri mu̶are quẽne masa jedirore yu̶ ocare mu̶are goticudirotiaja, “Yu̶re ajitirũ̶nu̶ato” yigu̶.</s>
      <s id="b.MAT.28.19.2">To yicõari, yu̶re ajitirũ̶nu̶rãre ĩacõari, yu̶ jacu̶ vãme, yu̶ vãme, to yicõari Esp'iritu Santo vãme rãca oco rãca ĩnare bautizaba mu̶a.</s>
     </seg>
     <seg type="verse" id="b.MAT.28.20">
      <s id="b.MAT.28.20.1">To yicõari, “Jediro yu̶ rotisere cu̶diato” yirã, ĩnare gotimasioma.</s>
      <s id="b.MAT.28.20.2">Yu̶re mu̶a ĩabetiboajaquẽne, cojorũ̶mu̶ ru̶yabeto mu̶a rãca ñarũgũru̶cu̶ja yu̶, mu̶are ejarẽmogũ̶.</s>
      <s id="b.MAT.28.20.3">To bajiro bajicõa ñaru̶cu̶ja yu̶, adi macaru̶cu̶ro ti jediroju̶ —yu̶are yicami Jesús.</s>
      <s id="b.MAT.28.20.4">To cõrone ñaja.</s>
     </seg>
    </div>
   </div>
   <div type="book" id="b.MAR">
    <div type="chapter" id="b.MAR.1">
     <seg type="verse" id="b.MAR.1.1">
      <s id="b.MAR.1.1.1">“Rotimu̶orũ̶gõru̶cu̶mi” yigu̶, Dios ĩ cõar'i, Jesús ĩ bajirere mu̶are gotigu̶ yaja yu̶.</s>
      <s id="b.MAR.1.1.2">Ĩne ñaami Dios macu̶.</s>
      <s id="b.MAR.1.1.3">To bajiri, ado bajiro ñasu̶oaja: Jesúre goti rĩjoro cu̶tigu̶ ñañuju Juan vãme cu̶tigu̶, tirũ̶mu̶ju̶ ĩre ĩ goti rĩjoro cu̶tirotire yigu̶, Diore gotirẽtobosarimasu̶, Isa'ias vãme cu̶tigu̶ ado bajiro ĩ yiucamasire ñajare: “ ‘ “Rotimu̶orũ̶gõru̶cu̶mi” yigu̶, mu̶re yu̶ cõaroto rĩjoro, mu̶re gotiyurocu̶re cõasu̶oru̶cu̶ja yu̶ maji’ yami Dios.</s>
      <s id="b.MAR.1.1.4">Yucú̶ manoju̶ ado bajiro gotimasioru̶cu̶mi: ‘Mani u̶ju̶ ejaru̶cu̶mi.</s>
      <s id="b.MAR.1.1.5">To bajiri, rojose mu̶a yisere yitu̶jacõari, quẽnaseju̶are tu̶oĩavasoaya mu̶a, ĩre yurã’ yiru̶cu̶mi”, yiucamasiñumi Isa'ias, Juan ĩ bajirotire goti rĩjoro yigu̶.</s>
     </seg>
     <seg type="verse" id="b.MAR.1.4">
      <s id="b.MAR.1.4.1">To bajiri, yucú̶ manoju̶ ñacõari, ado bajiro ĩre ajirã ejariarãre gotimasiocudirũgũñuju ĩ: —Rojose mu̶a yisere tu̶oĩasu̶tiritiya mu̶a.</s>
      <s id="b.MAR.1.4.2">To yicõari, “Rojose yiru̶abeaja yu̶a.</s>
      <s id="b.MAR.1.4.3">Diorãca quẽnaro ñaru̶arãja yu̶a” yirã, oco rãca yu̶re bautizarotiya mu̶a.</s>
      <s id="b.MAR.1.4.4">To bajiro mu̶a yijama, rojose mu̶a yisere mu̶are masirioru̶cu̶mi Dios —ĩnare yigoticudirũgũñuju ĩ.</s>
     </seg>
     <seg type="verse" id="b.MAR.1.5">
      <s id="b.MAR.1.5.1">Camello joane suariaro sãñagũ̶ ñañuju ĩ.</s>
      <s id="b.MAR.1.5.2">To yicõari, vecu̶ gaserone vẽñaricũñuju, ĩ sãñasere.</s>
      <s id="b.MAR.1.5.3">Ñimia ba, to yicõari, beroa ocore idi, yirũgũñuju.</s>
      <s id="b.MAR.1.5.4">Ĩre ajirã, jãjarã masa ejayujarã.</s>
      <s id="b.MAR.1.5.5">Jerusalén macana, Judea sitana quẽne ejayujarã.</s>
      <s id="b.MAR.1.5.6">To bajiro ĩ gotisere ajirã ñari, “Rojose mani yisere Dios manire masirioato” yirã, “Rojose yirã ñaja yu̶a” Diore ĩna yigotiro bero, Jordán vãme cu̶tirisaju̶ oco rãca ĩnare bautizayuju Juan.</s>
     </seg>
     <seg type="verse" id="b.MAR.1.7">
      <s id="b.MAR.1.7.1">Gaje vãme ado bajiro masare gotimasiorũgũñuju ĩ: —Yu̶ bero yu̶ rẽtoro masigũ̶ ejaru̶cu̶mi.</s>
      <s id="b.MAR.1.7.2">Ñamasurã rĩne ĩre yibosamasiama, ñamasugũ̶ masu ĩ ñajare.</s>
      <s id="b.MAR.1.7.3">Rojose ĩna yisere yitu̶jacõari, Dios ĩ bojaseju̶are yirãre oco rãca bautizarũgũaja yu̶.</s>
      <s id="b.MAR.1.7.4">To bajiro yu̶ yirũgũse ti quẽnaboajaquẽne, yu̶ bero ejagu̶ ĩ moaseju̶a quẽnamasucõaru̶aroja.</s>
      <s id="b.MAR.1.7.5">Ĩma, Esp'iritu Santore cõamasiru̶cu̶mi, masare.</s>
      <s id="b.MAR.1.7.6">Ĩ su̶orine, “Dios ĩ bojabetire yaja yu̶a” yimasicõari, tu̶oĩavasoaru̶arãma —ĩnare yigotimasiorũgũñuju Juan.</s>
     </seg>
     <seg type="verse" id="b.MAR.1.9">
      <s id="b.MAR.1.9.1">Tirũ̶mu̶rine Galilea sitaju̶re ñarimaca Nazaret vãme cu̶ti maca ñar'i, Jordán vãme cu̶tirisaju̶ vasuju Jesús.</s>
      <s id="b.MAR.1.9.2">Juan tu̶ju̶ ejacõari, oco rãca ĩre bautizarotiyuju.</s>
     </seg>
     <seg type="verse" id="b.MAR.1.10">
      <s id="b.MAR.1.10.1">Juan ĩre ĩ bautizaro bero, majarũ̶gũ̶gũ̶ne, õ vecaju̶ ũ̶mu̶agasero soje, ti jãnasere ĩañuju Jesús.</s>
      <s id="b.MAR.1.10.2">Ti jãnarone, Esp'iritu Santo, bujare bajigu̶ rujiadicõari, ĩ joere ĩ rocajeosere ĩañuju.</s>
     </seg>
     <seg type="verse" id="b.MAR.1.11">
      <s id="b.MAR.1.11.1">Jesús joere ĩ rocajeorone, ado bajiro yi ocaruyuyuju õ vecaju̶: —Yu̶ macu̶, yu̶ maigũ̶ masu ñaja mu̶.</s>
      <s id="b.MAR.1.11.2">Mu̶ rãca bu̶to variquẽnaja yu̶ —yi ocaruyuyuju.</s>
     </seg>
     <seg type="verse" id="b.MAR.1.12">
      <s id="b.MAR.1.12.1">Jesús, oco rãca Juanre ĩ bautizarotiro bero, yucú̶ mano, vaibu̶cu̶rã ĩna ñaroju̶, ĩre ũmato vasuju Esp'iritu Santo.</s>
     </seg>
     <seg type="verse" id="b.MAR.1.13">
      <s id="b.MAR.1.13.1">Toju̶re cuarenta ñarirũ̶mu̶ri ñañuju Jesús.</s>
      <s id="b.MAR.1.13.2">Toju̶ ĩ bajiñarone, vãtia u̶ju̶ Satanás, ĩre ejacõari, “Yu̶ rotisere yicõari, Dios ĩ bojabetire yato” yigu̶, ĩre rotirũgũboayuju.</s>
      <s id="b.MAR.1.13.3">Ĩre cu̶dibesuju.</s>
      <s id="b.MAR.1.13.4">To bajicõari, Diore moabosarã ángel mesa ĩre ejarẽmoñujarã ĩna.</s>
     </seg>
     <seg type="verse" id="b.MAR.1.14">
      <s id="b.MAR.1.14.1">Tirũ̶mu̶ri, tubiberiaviju̶ Juan ĩ tubibe ecoro bero, Galilea sitaju̶ vacoasuju Jesús.</s>
      <s id="b.MAR.1.14.2">Dios oca quẽnasere gotimasiocudigu̶ vasuju.</s>
     </seg>
     <seg type="verse" id="b.MAR.1.15">
      <s id="b.MAR.1.15.1">Ado bajiro masare gotimasiocudiyuju: —“To cõrone bajiru̶aroja yu̶re rotibosarocu̶, ĩ rotisu̶oroti” Dios ĩ yitu̶oĩariaju̶ ejaja yuja.</s>
      <s id="b.MAR.1.15.2">U̶ju̶ Dios yarã quẽnaro ĩ yirona mu̶a ñaru̶ajama, rojose mu̶a yisere yitu̶jacõari, ĩ oca quẽnasere mu̶are yu̶ gotisere ajitirũ̶nu̶ña —masare yigotimasiocudiyuju ĩ.</s>
     </seg>
     <seg type="verse" id="b.MAR.1.16">
      <s id="b.MAR.1.16.1">Cojorũ̶mu̶, u̶tabu̶cu̶ra Galilea vãme cu̶tira tu̶ju̶ vacudigu̶ vasuju Jesús.</s>
      <s id="b.MAR.1.16.2">To vacu̶ju̶, ĩañuju, Simón vãme cu̶tigu̶re, bero Pedro vãme cu̶tirocu̶re, ĩ bedi Andrére quẽne.</s>
      <s id="b.MAR.1.16.3">Vai sĩarimasa ñañujarã ĩna.</s>
      <s id="b.MAR.1.16.4">Bajiyucu̶rire rearoderuu yiñañujarã ĩna.</s>
     </seg>
     <seg type="verse" id="b.MAR.1.17">
      <s id="b.MAR.1.17.1">Ĩna tu̶ ejacõari, ado bajiro yiyuju Jesús: —Yu̶ rãca vayá.</s>
      <s id="b.MAR.1.17.2">Yucu̶rema mu̶a vai vejese ũnirene masa yu̶re ĩna ajitirũ̶nu̶rotire gotimasiobosarimasa ñaru̶arãja mu̶a —ĩnare yiyuju Jesús.</s>
     </seg>
     <seg type="verse" id="b.MAR.1.18">
      <s id="b.MAR.1.18.1">To ĩ yirirĩmarone, ĩna bajiyucu̶rire cũ, ĩre su̶yacoasujarã.</s>
     </seg>
     <seg type="verse" id="b.MAR.1.19">
      <s id="b.MAR.1.19.1">To yi varũtu vacu̶ne, gãjerã ju̶arã ñarãre ĩnare jiyuju Jesús.</s>
      <s id="b.MAR.1.19.2">Ĩna ñañujarã Santiago, ĩ bedi Juan rãca.</s>
      <s id="b.MAR.1.19.3">Ĩna jacu̶ Zebedeo rãca cũmuaju̶ ĩna bajiyucu̶rire siaquẽno sãñañujarã.</s>
      <s id="b.MAR.1.19.4">To ĩ yisere ajicõari, ĩna jacu̶re, ĩre moabosarãre quẽne vaveocoasujarã, Jesúre su̶yana.</s>
     </seg>
     <seg type="verse" id="b.MAR.1.21">
      <s id="b.MAR.1.21.1">Capernaum macaju̶ ejayujarã ĩna.</s>
      <s id="b.MAR.1.21.2">Ti macaju̶ ĩna ejaro bero, u̶su̶sãjariarũ̶mu̶ ti ejaro, Dios ocare ĩna bueriviju̶ sãjañuju Jesús.</s>
      <s id="b.MAR.1.21.3">Sãjacõari, masare gotimasioñuju.</s>
     </seg>
     <seg type="verse" id="b.MAR.1.22">
      <s id="b.MAR.1.22.1">Dios ĩ rotimasire gotimasiorimasare bajiro me, u̶ju̶re bajiro bojonebecu̶ne quẽnaro ĩ gotimasiojare, ajiĩañamani ĩ gotise ti ñajare, no yimasibesujarã ĩna.</s>
     </seg>
     <seg type="verse" id="b.MAR.1.23">
      <s id="b.MAR.1.23.1">Ti vire sĩgũ̶ ũ̶mu̶ ñañuju, ĩ u̶su̶ju̶ vãti sãñagũ̶.</s>
      <s id="b.MAR.1.23.2">Jesús, masare ĩ gotimasiorone, ĩ u̶su̶ju̶re sãñacõari ado bajiro Jesúre ĩre yiavasãñuju vãti:</s>
     </seg>
     <seg type="verse" id="b.MAR.1.24">
      <s id="b.MAR.1.24.1">—Jesús, Nazaret vãme cu̶ti macagu̶, ¿no yigu̶ yu̶a tu̶ vadiati mu̶?</s>
      <s id="b.MAR.1.24.2">¡Yu̶are gõjanabiobesa!</s>
      <s id="b.MAR.1.24.3">¿Rojose yu̶a yise vaja, rojose yu̶are yigu̶agu̶ vadiati mu̶?</s>
      <s id="b.MAR.1.24.4">Mu̶re ĩamasiaja yu̶a.</s>
      <s id="b.MAR.1.24.5">Rojose yigu̶ me, Dios ĩ cõar'i ñaja mu̶ —Jesúre yiavasãñuju vãti.</s>
     </seg>
     <seg type="verse" id="b.MAR.1.25">
      <s id="b.MAR.1.25.1">To ĩ yirone, oca tutuase rãca ado bajiro ĩre yiyuju Jesús: —¡Ñagõbesa mu̶!</s>
      <s id="b.MAR.1.25.2">¡To yicõari, ĩ u̶su̶ju̶re budigoya! —vãtire ĩre yiyuju Jesús.</s>
     </seg>
     <seg type="verse" id="b.MAR.1.26">
      <s id="b.MAR.1.26.1">To ĩ yirone, rijaquedirotiyuju vãti, masu̶re.</s>
      <s id="b.MAR.1.26.2">To yi, bu̶to avasãcõari, masu̶ u̶su̶ju̶re budigocoasuju yuja.</s>
      <s id="b.MAR.1.26.3">To ĩ bajijare, masu̶ju̶ama quẽnaejacoasuju.</s>
     </seg>
     <seg type="verse" id="b.MAR.1.27">
      <s id="b.MAR.1.27.1">To bajisere ĩacõari, ti vi ñarã jediro no yimasibesujarã ĩna, ti ũnire ĩabetirũgũriarã ñari.</s>
      <s id="b.MAR.1.27.2">To bajicõari, ĩna masune ado bajiro gãmerã sẽniĩañujarã: —¿No bajiati?</s>
      <s id="b.MAR.1.27.3">Ajiĩañamani oca manire gotimasiogũ̶ yami.</s>
      <s id="b.MAR.1.27.4">Bu̶to masigũ̶ ñaami.</s>
      <s id="b.MAR.1.27.5">Vãtia bu̶to masirã ĩna ñaboajaquẽne, masa u̶su̶riju̶re sãñarãre ĩnare bureamasiami —gãmerã yiyujarã ĩna.</s>
     </seg>
     <seg type="verse" id="b.MAR.1.28">
      <s id="b.MAR.1.28.1">To bajiro Jesús ĩ yiñasere masa ĩna gotibatojare, yoaro mene Galilea sitana tire ajijediyujarã ĩna.</s>
     </seg>
     <seg type="verse" id="b.MAR.1.29">
      <s id="b.MAR.1.29.1">To bajiro Jesús ĩ yiro berone, Dios ocare ĩna bueriviju̶ budiasuju.</s>
      <s id="b.MAR.1.29.2">Santiago, ĩ bedi Juan quẽne, gãjerã Jesús ĩ buerimasa quẽne ĩ rãca vasujarã, Simón ĩ bedi Andrés rãca ĩna ñarũgũriaviju̶re vana.</s>
     </seg>
     <seg type="verse" id="b.MAR.1.30">
      <s id="b.MAR.1.30.1">To ĩna ejarone, Jesúre gotiyujarã ĩna: —Simón ũmañico bu̶to asicõari, bu̶bu̶ribu̶jaamo —ĩre yiyujarã ĩna.</s>
     </seg>
     <seg type="verse" id="b.MAR.1.31">
      <s id="b.MAR.1.31.1">To bajiro ĩna yijare, Jesús, so tu̶ ejarũ̶gũ̶cõari, sore tũ̶avũ̶mu̶oñuju.</s>
      <s id="b.MAR.1.31.2">To ĩ yirirĩmarone, sore ruju̶ asiboase sore tu̶jacoasuju.</s>
      <s id="b.MAR.1.31.3">To bajiro ĩ yicatiocõario, bare ĩnare ecayuju so.</s>
     </seg>
     <seg type="verse" id="b.MAR.1.32">
      <s id="b.MAR.1.32.1">Tirũ̶mu̶, rãioriju̶ne, rijaye cu̶tirãre juaejayujarã masa, “Jesús ĩnare catiato” yirã.</s>
      <s id="b.MAR.1.32.2">Ĩna u̶su̶riju̶ vãtia sãñarãre quẽne juaejayujarã, “Vãtiare bureato Jesús” yirã.</s>
     </seg>
     <seg type="verse" id="b.MAR.1.33">
      <s id="b.MAR.1.33.1">Gãjerã quẽne, ti macana jediro soje tu̶ rẽjañujarã.</s>
     </seg>
     <seg type="verse" id="b.MAR.1.34">
      <s id="b.MAR.1.34.1">Jãjarã ñañujarã rijaye cu̶tirã, to yicõari, ĩna u̶su̶riju̶ vãtia sãñarã, masa ĩna juaejoriarã.</s>
      <s id="b.MAR.1.34.2">Rijaye cu̶tirãre catioyuju.</s>
      <s id="b.MAR.1.34.3">To yicõari, ĩna u̶su̶riju̶re sãñarãre vãtiare bureayuju.</s>
      <s id="b.MAR.1.34.4">Vãtia, ĩre ĩna ĩamasisere ĩacõari, ĩnare ñagõrotibesuju Jesús.</s>
     </seg>
     <seg type="verse" id="b.MAR.1.35">
      <s id="b.MAR.1.35.1">Gajerũ̶mu̶ busujedibetibu̶saroju̶ne, masa manoju̶ vacoasuju Jesús, Diore sẽnigu̶acu̶.</s>
     </seg>
     <seg type="verse" id="b.MAR.1.36">
      <s id="b.MAR.1.36.1">To ĩ bajiboajaquẽne, Simón ĩ babarã rãca ĩre macasu̶ya, ejacoasujarã ĩna.</s>
     </seg>
     <seg type="verse" id="b.MAR.1.37">
      <s id="b.MAR.1.37.1">Ĩre ĩabu̶jacõari, —Masa jediro mu̶re macaama —ĩre yiyujarã ĩna.</s>
     </seg>
     <seg type="verse" id="b.MAR.1.38">
      <s id="b.MAR.1.38.1">To bajiro ĩna yiboajaquẽne, ado bajiro ĩnare cu̶diyuju Jesús: —Ita.</s>
      <s id="b.MAR.1.38.2">Gaje macarianare quẽne quẽnase quetire gotimasiocudirocu̶ ñaja yu̶.</s>
      <s id="b.MAR.1.38.3">Tire yigu̶ vadicaju̶ yu̶ —ĩnare yicu̶diyuju Jesús.</s>
     </seg>
     <seg type="verse" id="b.MAR.1.39">
      <s id="b.MAR.1.39.1">To bajiri Galilea sitaju̶ gotimasiocudiyuju Jesús.</s>
      <s id="b.MAR.1.39.2">Tocãrãca macarirene Dios ocare ĩna bueriviriju̶ sãjaejacõari, oca quẽnasere masare ĩnare gotimasioñuju.</s>
      <s id="b.MAR.1.39.3">To yicõari, ĩna u̶su̶riju̶re sãñarãre vãtiare bureayuju.</s>
     </seg>
     <seg type="verse" id="b.MAR.1.40">
      <s id="b.MAR.1.40.1">To bajiri sĩgũ̶ gase boagu̶, Jesús rĩjoroju̶a gu̶somuniari tuetuejayuju, ĩre rũ̶cu̶bu̶ogu̶.</s>
      <s id="b.MAR.1.40.2">To yicõari, ado bajiro Jesúre ĩre yiyuju: —Yu̶ u̶ju̶, yu̶ cãmire mu̶ yaru̶ajama, yaya —ĩre yisẽniñuju ĩ.</s>
     </seg>
     <seg type="verse" id="b.MAR.1.41">
      <s id="b.MAR.1.41.1">To bajiro ĩre ĩ yisere ajicõari, —Mu̶ cãmire yaru̶cu̶ja yu̶ —ĩre yigu̶ne, ĩre moaĩañuju Jesús.</s>
      <s id="b.MAR.1.41.2">To bajiro ĩ yirirĩmarone, ĩ cãmi ĩre yaticoasuju yuja.</s>
     </seg>
     <seg type="verse" id="b.MAR.1.43">
      <s id="b.MAR.1.43.1">To ĩre yigajanocõari, —Gãjerãre gotibetimasucõama —ĩre yiyuju Jesús.</s>
      <s id="b.MAR.1.43.2">To yicõari, ado bajiro ĩre rotiyuju: —Yucu̶acane paire mu̶ ruju̶re ĩoaya.</s>
      <s id="b.MAR.1.43.3">Mu̶ ruju̶re ĩre ĩogũ̶ne, Moisére Dios ĩ roticũmasiriarore bajiro vaibu̶cu̶rã ecariarãre sĩacõari, paire ĩre ĩsima, Diore rũ̶cu̶bu̶ogu̶.</s>
      <s id="b.MAR.1.43.4">To mu̶ yisere ĩacõari, “Caticoasumi”, yiru̶arãma masa —ĩre yiyuju Jesús, gase boaboar'ire.</s>
     </seg>
     <seg type="verse" id="b.MAR.1.45">
      <s id="b.MAR.1.45.1">Ĩre ĩ gotirotibetiboajaquẽne, masa jedirore gotibatoyuju, “Yu̶ gase boasere yacõami Jesús” yigu̶.</s>
      <s id="b.MAR.1.45.2">To bajiro ĩ gotibatojare, macari Jesús ĩ vacudijama, yayioro vacudirũgũñuju ĩ.</s>
      <s id="b.MAR.1.45.3">To bajiri, masa manoju̶ ñacudirũgũñuju.</s>
      <s id="b.MAR.1.45.4">To ĩ bajiñaboajaquẽne, macariana ñajediro ĩre ĩarã ejarũgũñujarã ĩna.</s>
     </seg>
    </div>
    <div type="chapter" id="b.MAR.2">
     <seg type="verse" id="b.MAR.2.1">
      <s id="b.MAR.2.1.1">To bajiro ĩ yicudiriarũ̶mu̶ri bero, Capernaum vãme cu̶ti macaju̶ tudiejayuju Jesús quẽna.</s>
      <s id="b.MAR.2.1.2">Ĩ ñarũgũriviju̶re ĩ tudiejasere ajiyujarã masa.</s>
      <s id="b.MAR.2.1.3">Tire ajicõari, ĩ tu̶ju̶ rẽjañujarã ĩna.</s>
      <s id="b.MAR.2.1.4">Jãjarã ĩna ñajare, vi jũ̶mu̶coasuju ti.</s>
      <s id="b.MAR.2.1.5">Noju̶a rũ̶gõriaju̶ mañuju.</s>
      <s id="b.MAR.2.1.6">Soje tu̶ quẽne, noju̶a rũ̶gõriaju̶ mañuju.</s>
      <s id="b.MAR.2.1.7">To ĩna bajirone, vi jubeaju̶ Dios oca ĩnare gotimasio ñañuju Jesús.</s>
     </seg>
     <seg type="verse" id="b.MAR.2.3">
      <s id="b.MAR.2.3.1">To bajiro ĩ yiñarone, babaricãrãcu̶ ñacõari, micagũ̶re ãmiejayujarã.</s>
     </seg>
     <seg type="verse" id="b.MAR.2.4">
      <s id="b.MAR.2.4.1">Ĩre ãmiejacõari, Jesús tu̶ju̶ cũru̶aboayujarã ĩna.</s>
      <s id="b.MAR.2.4.2">To ĩna yiru̶aboarore jãjarã ñabibecõañujarã.</s>
      <s id="b.MAR.2.4.3">To bajiri viju̶re sãjamasibesujarã.</s>
      <s id="b.MAR.2.4.4">“Tire bajicõaja” yirã, vi joeju̶ ĩre ãmimu̶jasujarã.</s>
      <s id="b.MAR.2.4.5">Ĩre ãmimu̶jacõari, Jesús ĩ rũ̶gõro vecare goje yijorayujarã.</s>
      <s id="b.MAR.2.4.6">To yigajano, micagũ̶re ĩ jesariju̶ rãcane ĩre jidirujio ejoyujarã, Jesús tu̶ju̶.</s>
     </seg>
     <seg type="verse" id="b.MAR.2.5">
      <s id="b.MAR.2.5.1">“Ĩre ĩamaicõari, ĩre catioru̶cu̶mi” ĩna yitu̶oĩasere ĩamasicõari, micagũ̶ju̶are ado bajiro ĩre yiyuju Jesús: —Rojose mu̶ yirere mu̶re masiriocõaja yu̶ —ĩre yiyuju Jesús.</s>
     </seg>
     <seg type="verse" id="b.MAR.2.6">
      <s id="b.MAR.2.6.1">To ĩ yisere ajicõari, ti macana sĩgũ̶ri Dios ĩ rotimasire gotimasiorimasa, ado bajiro tu̶oĩañujarã:</s>
     </seg>
     <seg type="verse" id="b.MAR.2.7">
      <s id="b.MAR.2.7.1">“¿No yigu̶ to bajise yati ĩ?</s>
      <s id="b.MAR.2.7.2">To bajiro ĩ ñagõjama, Diore ĩre rũ̶cu̶bu̶obecu̶ yami ĩ.</s>
      <s id="b.MAR.2.7.3">Dios sĩgũ̶ne ñagũ̶mi ti ũnire yimasigũ̶ma”, yitu̶oĩañujarã ĩna.</s>
     </seg>
     <seg type="verse" id="b.MAR.2.8">
      <s id="b.MAR.2.8.1">To bajiro ĩna yitu̶oĩasere ĩamasicõari, ado bajiro ĩnare yiyuju Jesús: —“ ‘Diore bajiro masa rojose ĩna yisere masiriomasiaja’ yisocaami”, yu̶re yitu̶oĩaboaja mu̶a.</s>
     </seg>
     <seg type="verse" id="b.MAR.2.9">
      <s id="b.MAR.2.9.1">“Rojose mu̶ yisere masiriocõaja” yu̶ yicõa tu̶jajama, “Socu̶ yami.</s>
      <s id="b.MAR.2.9.2">Socu̶ me yami” yu̶re yiĩamasigũ̶ magũ̶mi.</s>
      <s id="b.MAR.2.9.3">To bajiboarine, “Vũ̶mu̶rũ̶gũ̶cõari, vasa” ĩre yu̶ yijama, “Socu̶ me yami.</s>
      <s id="b.MAR.2.9.4">Rojose ĩ yirere masiriocõami”, yu̶re yiĩamasirãja mu̶a.</s>
     </seg>
     <seg type="verse" id="b.MAR.2.10">
      <s id="b.MAR.2.10.1">To bajiri, Dios ĩ roticõacacu̶ ñari, “ ‘Diore bajirone masare rojose ĩna yisere masiriomasigũ̶ ñaami’ yu̶re yiĩamasiato” yigu̶, ãni micagũ̶re ado bajiro ĩre yaja yu̶:</s>
     </seg>
     <seg type="verse" id="b.MAR.2.11">
      <s id="b.MAR.2.11.1">“Vũ̶mu̶rũ̶gũ̶ña mu̶.</s>
      <s id="b.MAR.2.11.2">Mu̶ jesariju̶re ãmiña.</s>
      <s id="b.MAR.2.11.3">To yicõari, mu̶ ya viju̶ tudiasa”, ĩre yaja yu̶ —ĩre yiyuju Jesús.</s>
     </seg>
     <seg type="verse" id="b.MAR.2.12">
      <s id="b.MAR.2.12.1">To ĩ yirirĩmarone, masa jediro ĩna ĩaro rĩjoro vũ̶mu̶rũ̶gũ̶cõari, ĩ jesariju̶re ãmi, ĩ ya viju̶ vacoasuju ĩ yuja.</s>
      <s id="b.MAR.2.12.2">To bajiro Jesús ĩ yisere ĩau̶cacoasujarã masa.</s>
      <s id="b.MAR.2.12.3">“Ti ũnire ĩabetirũgũcaju̶ mani.</s>
      <s id="b.MAR.2.12.4">Ãni, Dios ĩ masise rãca yigu̶ yami” yitu̶oĩacõari, —Quẽnaro yaja mu̶ —Diore ĩre yivariquẽnañujarã ĩna.</s>
     </seg>
     <seg type="verse" id="b.MAR.2.13">
      <s id="b.MAR.2.13.1">Micagũ̶re ĩ catioriaro bero, U̶tabu̶cu̶ra Galilea vãme cu̶tira tu̶ju̶ quẽna tudivasuju Jesús.</s>
      <s id="b.MAR.2.13.2">Toju̶ jãjarã masa rẽjañujarã.</s>
      <s id="b.MAR.2.13.3">Ĩna rẽjasere ĩacõari, Dios oca ĩnare gotimasioñuju ĩ.</s>
     </seg>
     <seg type="verse" id="b.MAR.2.14">
      <s id="b.MAR.2.14.1">Gotimasio gajano, vacu̶ne, Lev'i vãme cu̶tigu̶re ĩre ĩabu̶jayuju.</s>
      <s id="b.MAR.2.14.2">Alfeo macu̶ ñañuju ĩ, Lev'i.</s>
      <s id="b.MAR.2.14.3">U̶ju̶re gãjoa sẽnibosarimasu̶ ñañuju.</s>
      <s id="b.MAR.2.14.4">Gãjoa sẽnirã ĩna rujiriju̶re gãjoa sẽnirujiyuju.</s>
      <s id="b.MAR.2.14.5">To ĩ yiñaro, ĩacõari, —Yu̶re ajisu̶yaya —ĩre yiyuju Jesús.</s>
      <s id="b.MAR.2.14.6">To bajiro ĩ yisere ajicõari, ĩre su̶yacoasuju ĩ yuja.</s>
     </seg>
     <seg type="verse" id="b.MAR.2.15">
      <s id="b.MAR.2.15.1">Bero, Lev'i ya viju̶ ejacõari, bayuju Jesús.</s>
      <s id="b.MAR.2.15.2">To bajiri Jesúrãca bañañujarã Lev'i ĩ yiriarore bajiro rojose yirã, u̶ju̶re gãjoa sẽnibosarimasa, gãjerã “Rojose yirã ñaama” masare yiĩarã quẽne.</s>
      <s id="b.MAR.2.15.3">To yicõari, Jesús buerimasa quẽne bañañujarã ĩna.</s>
      <s id="b.MAR.2.15.4">To bajiri jãjarã masu ñañujarã Jesúre ĩre ajisu̶yarã.</s>
     </seg>
     <seg type="verse" id="b.MAR.2.16">
      <s id="b.MAR.2.16.1">To ĩna bañarone, ejayujarã fariseo masa, Dios ĩ rotimasirere gotimasiorimasa quẽne.</s>
      <s id="b.MAR.2.16.2">Ĩna ñañujarã, Moisére Dios ĩ roticũmasirere bu̶to ajirũ̶cu̶bu̶orã, rojose yirã rãca ñaru̶amena.</s>
      <s id="b.MAR.2.16.3">Ejacõari, rojose yijairã rãca ĩna bañasere ĩacõari, Jesús buerimasare ĩnare sẽniĩañujarã: —¿No yigu̶ mu̶are buegu̶ma, ãnoa rojose yirã rãca bañati? —yisẽniĩañujarã ĩna.</s>
     </seg>
     <seg type="verse" id="b.MAR.2.17">
      <s id="b.MAR.2.17.1">To bajiro ĩna yisẽniĩajare, ado bajiro ĩnare cu̶diyuju Jesús: —Catiquẽnarãma, u̶co yigu̶re bojamenama.</s>
      <s id="b.MAR.2.17.2">Rijaye cu̶tirã rĩne ĩre bojarãma ĩna.</s>
      <s id="b.MAR.2.17.3">To bajiro bajiaja yu̶re quẽne.</s>
      <s id="b.MAR.2.17.4">“Rojose yirã me ñaja yu̶a”, yirãma, yu̶re bojamenama.</s>
      <s id="b.MAR.2.17.5">“Rojose yirã ñaja yu̶a” yirã rĩne yu̶re bojarãma.</s>
      <s id="b.MAR.2.17.6">Quẽnaro yirãre jigu̶ me, adi macaru̶cu̶roju̶re vadicaju̶ yu̶.</s>
      <s id="b.MAR.2.17.7">Rojose yirãre, “Rojose ĩna yisere yitu̶jato” yigu̶, vadicaju̶ yu̶.</s>
      <s id="b.MAR.2.17.8">To bajiri ãnoa, “Rojose yirã ñaama” mu̶a yiĩarã rãca bañaja yu̶ —ĩnare yiyuju Jesús.</s>
     </seg>
     <seg type="verse" id="b.MAR.2.18">
      <s id="b.MAR.2.18.1">Juan masare oco rãca bautizarimasu̶ ĩ buerã, fariseo masa quẽne, ĩna ñicu̶a ĩna yimasiriarore bajiro bare bamenane Diore sẽniñujarã, “Mani su̶tiritisere ĩacõari, quẽnaro manire ejarẽmoato Dios” yirã.</s>
      <s id="b.MAR.2.18.2">To ĩna yirirũ̶mu̶re Jesúre sẽniĩarã ejayujarã sĩgũ̶ri: —Juan ĩ buerimasa, to yicõari, fariseo masa quẽne, mani ñicu̶a ĩna yimasiriarore bajiro Diore ĩna sẽnirirũ̶mu̶rirema bare babetirũgũama.</s>
      <s id="b.MAR.2.18.3">¿No yirã tire yibeati mu̶ buerãma? —Jesúre yisẽniĩañujarã ĩna.</s>
     </seg>
     <seg type="verse" id="b.MAR.2.19">
      <s id="b.MAR.2.19.1">To ĩna yisere ajicõari, ado bajiro ĩnare gotimasioñuju Jesús: —Sĩgũ̶ ĩ ãmosiarirũ̶mu̶re ĩre variquẽnaejarẽmorã ñarãma.</s>
      <s id="b.MAR.2.19.2">To ĩ ũmato yiñaro cõro ĩre variquẽnaejarẽmorãma.</s>
      <s id="b.MAR.2.19.3">Ĩnare bajiro bajiama yu̶ buerã.</s>
      <s id="b.MAR.2.19.4">Yu̶ rãca ñari, variquẽnacõa ñaama.</s>
      <s id="b.MAR.2.19.5">“Su̶tiritimena ñari, no yirã bare babeticõa yimenama” yimasire ñaja.</s>
     </seg>
     <seg type="verse" id="b.MAR.2.20">
      <s id="b.MAR.2.20.1">To bajiboarine, cojorũ̶mu̶ yu̶re ĩna ñiavato ĩacõari, bare bamenane Diore sẽniru̶arãma, “Mani su̶tiritisere ĩacõari, quẽnaro manire ejarẽmoato Dios” yirã.</s>
     </seg>
     <seg type="verse" id="b.MAR.2.21">
      <s id="b.MAR.2.21.1">Mame oca yu̶ gotimasiose ricati ti ñajare, yu̶ ye rãca mani ñicu̶a ĩna yimasirere mu̶a tu̶oĩavu̶ojama, quẽnabeaja.</s>
      <s id="b.MAR.2.21.2">Sudiro bu̶cu̶ase ti vojama, mamagasero rãca seretumasimenaja mani.</s>
      <s id="b.MAR.2.21.3">Mamagaserone mani seretujama, mani coero bero carato tũ̶atutu vatone bu̶cu̶aseju̶a vocoatoja.</s>
      <s id="b.MAR.2.21.4">Bu̶cu̶ase, mamase rãca mani seretumasibetore bajirone, mame oca yu̶ gotimasiosere, mani ñicu̶a oca rãca tu̶oĩavu̶obesa mu̶a.</s>
     </seg>
     <seg type="verse" id="b.MAR.2.22">
      <s id="b.MAR.2.22.1">To bajirone bajiaja u̶ye oco quẽne.</s>
      <s id="b.MAR.2.22.2">Mame u̶ye ocore, vaibu̶cu̶gaserone quẽnoriajoa bu̶cu̶joaju̶are jiomenaja mani.</s>
      <s id="b.MAR.2.22.3">Bu̶cu̶joaju̶re mani jiojama, jãmu̶sĩnituca yiro, yivocõaroja tijoaju̶are.</s>
      <s id="b.MAR.2.22.4">To bajiro mani yijama, u̶ye ocore, vaibu̶cu̶gaserone quẽnoriajoare quẽne, to bajirone yireacõa tu̶jana yirãja mani.</s>
      <s id="b.MAR.2.22.5">“To bajirobe” yirãma, mame u̶ye ocore vaibu̶cu̶gaserone quẽnoriajoa, mamajoaju̶are jiore ñaroja.</s>
      <s id="b.MAR.2.22.6">To yicõari, u̶ye oco, vaibu̶cu̶gaserone quẽnoriajoa quẽne, cojoro cõro quẽnaro ñaru̶aroja.</s>
      <s id="b.MAR.2.22.7">To bajiri mame u̶ye ocore, bu̶cu̶joaju̶re mani jiobetore bajiro mame oca yu̶ gotimasiosere, mani ñicu̶a oca rãca tu̶oĩavu̶obesa mu̶a —ĩnare yiyuju Jesús.</s>
     </seg>
     <seg type="verse" id="b.MAR.2.23">
      <s id="b.MAR.2.23.1">U̶su̶sãjariarũ̶mu̶ ti ejaro, trigo ĩna oteriavese cu̶tore vasuju Jesús, ĩ buerimasa rãca.</s>
      <s id="b.MAR.2.23.2">To bajivanane, trigo ricare tũnejuacõari, ĩna ãmorine ti gasere sĩguẽreacõari, bayujarã ĩ buerimasa.</s>
     </seg>
     <seg type="verse" id="b.MAR.2.24">
      <s id="b.MAR.2.24.1">Tire ĩna basere ĩacõari, fariseo masa ado bajiro Jesúre ĩre yiyujarã: —¡Ĩaña mu̶!</s>
      <s id="b.MAR.2.24.2">Mu̶ buerimasa, u̶su̶sãjariarũ̶mu̶ yire mere yama ĩna —Jesúre ĩre yiyujarã.</s>
     </seg>
     <seg type="verse" id="b.MAR.2.25">
      <s id="b.MAR.2.25.1">To bajiro ĩna yisere ajicõari, ado bajiro ĩnare cu̶diyuju Jesús: —¿David ñamasir'i ĩ babarã rãca ñiorijacõari, ĩnare ĩ ũmato bamasirere masibeati mu̶a?</s>
     </seg>
     <seg type="verse" id="b.MAR.2.26">
      <s id="b.MAR.2.26.1">Paia u̶ju̶ ñamasugũ̶ Abiatar vãme cu̶tigu̶ ĩ ñarore David mesa, ñiorijarã ñari, “Mani rãca ñagũ̶mi Dios” masa ĩna yiriviju̶re sãjacõari, Diore ĩre rũ̶cu̶bu̶orã pan gãjerã ĩna cũboarerene juacõari, ĩ babarã rãca bamasiñuju ĩ.</s>
      <s id="b.MAR.2.26.2">To bajiri Moisés ñamasir'i ĩ gotimasirema, “Paia rĩne baru̶arãma” ĩ yimasiboarerene bamasiñujarã ĩna.</s>
      <s id="b.MAR.2.26.3">To bajiro ĩna yiboajaquẽne, ti vaja rojose ĩnare yibetimasiñumi Dios.</s>
     </seg>
     <seg type="verse" id="b.MAR.2.27">
      <s id="b.MAR.2.27.1">“ ‘U̶su̶sãjariarũ̶mu̶re ado bajiro yiya’ yu̶ yisere cu̶dirã ñato” yigu̶ me, masare rujeoyumi Dios.</s>
      <s id="b.MAR.2.27.2">Masare rujeocõari, “U̶su̶sãjariarũ̶mu̶ ñaru̶aroja”, yicũmasiñumi, “Quẽnaro ñato ĩna” yigu̶.</s>
     </seg>
     <seg type="verse" id="b.MAR.2.28">
      <s id="b.MAR.2.28.1">Yu̶, Dios ĩ roticõacacu̶, “U̶su̶sãjariarũ̶mu̶re ado bajiro mu̶a yijama, quẽnaja.</s>
      <s id="b.MAR.2.28.2">To bajiroju̶a mu̶a yijama, quẽnabeaja”, yirotigu̶ ñaja yu̶ —ĩnare yicu̶diyuju Jesús, fariseo masare.</s>
     </seg>
    </div>
    <div type="chapter" id="b.MAR.3">
     <seg type="verse" id="b.MAR.3.1">
      <s id="b.MAR.3.1.1">To yi vacu̶ne, Dios ocare ĩna bueriviju̶ sãjasuju Jesús.</s>
      <s id="b.MAR.3.1.2">Ti viju̶ ñañuju sĩgũ̶, cojojacatu̶a ãmo ñujobecu̶.</s>
     </seg>
     <seg type="verse" id="b.MAR.3.2">
      <s id="b.MAR.3.2.1">Fariseo masa quẽne ñañujarã. “ ‘Jesús, rojose yimi’ u̶jarãre yigoti, yirorãsa” yirã, Jesúre ĩre ĩacodeyujarã ĩna.</s>
      <s id="b.MAR.3.2.2">“Adirũ̶mu̶ u̶su̶sãjariarũ̶mu̶re ãni ãmo ñujobecu̶re ĩ masise rãca ĩ ñujorotijama, ‘Dios, Moisére ĩ roticũmasirere cu̶dibecu̶ yimi’ yigotiru̶arãja mani”, yitu̶oĩañujarã.</s>
     </seg>
     <seg type="verse" id="b.MAR.3.3">
      <s id="b.MAR.3.3.1">To bajiro ĩna yitu̶oĩarone, ado bajiro yiyuju Jesús, ãmo ñujobecu̶ju̶are: —Vũ̶mu̶rũ̶gũ̶ña —ĩre yiyuju.</s>
     </seg>
     <seg type="verse" id="b.MAR.3.4">
      <s id="b.MAR.3.4.1">To bajiro ĩre yigajanogũ̶ne, fariseo masare ado bajiro ĩnare sẽniĩañuju: —¿U̶su̶sãjariarũ̶mu̶re quẽne, no bojagu̶ masu̶re quẽnaro mani yijama, quẽnabetojari?</s>
      <s id="b.MAR.3.4.2">¿Diseju̶are yiroti ñati?</s>
      <s id="b.MAR.3.4.3">¿Quẽnaseju̶are, rojoseju̶are yiroti ñati ti?</s>
      <s id="b.MAR.3.4.4">¿Rijaye cu̶tirãre catioreju̶are yiroti ñatique?</s>
      <s id="b.MAR.3.4.5">To yiterã, ¿ĩnare sĩacõaroti ñatique? —ĩnare yiyuju Jesús.</s>
      <s id="b.MAR.3.4.6">To ĩ yiboajaquẽne, ĩre cu̶dibesujarã ĩna.</s>
     </seg>
     <seg type="verse" id="b.MAR.3.5">
      <s id="b.MAR.3.5.1">To bajiri ĩre ĩna ajitesere ĩajũnisinigũ̶ ñaboarine, ĩnare ĩasu̶tiritigu̶ne, ãmo ñujobecu̶ju̶are ado bajiro ĩre yiyuju Jesús: —Mu̶ ãmore ñujoya mu̶ —ĩre yiyuju.</s>
      <s id="b.MAR.3.5.2">To ĩ yirone, ĩ ãmore ĩ ñujorone, quẽnaejacoasuju yuja.</s>
     </seg>
     <seg type="verse" id="b.MAR.3.6">
      <s id="b.MAR.3.6.1">To ĩ yisere ajicõari, budicoasujarã fariseo masa.</s>
      <s id="b.MAR.3.6.2">Budiacõari, “U̶ju̶ ñamasugũ̶ ñaru̶cu̶mi Herodes” yirũgũriarã rãca ñagõrã vasujarã.</s>
      <s id="b.MAR.3.6.3">“¿No bajiro yicõari, Jesúre sĩarotirãti mani?”, gãmerã yiñagõñujarã ĩna.</s>
     </seg>
     <seg type="verse" id="b.MAR.3.7">
      <s id="b.MAR.3.7.1">To ĩ yiro bero, ĩ buerimasa rãca vacoasuju Jesús u̶tabu̶cu̶ra Galilea vãme cu̶tiraju̶ vana.</s>
      <s id="b.MAR.3.7.2">To ĩna vato, Galilea sitana jãjarã Jesúre su̶yasujarã.</s>
     </seg>
     <seg type="verse" id="b.MAR.3.8">
      <s id="b.MAR.3.8.1">Gaje macariana quẽne, jãjarã masa, ĩaĩañamani Jesús ĩ yiñasere ajicõari, ĩ tu̶ju̶ ejayujarã.</s>
      <s id="b.MAR.3.8.2">Ĩna ñañujarã: Judea sitana, Jerusalén macana, Idumea sitana, Jordán vãme cu̶tiya gajejacatu̶ana, Tiro macana, to yicõari, Sidón macana quẽne ñañujarã ĩna.</s>
     </seg>
     <seg type="verse" id="b.MAR.3.9">
      <s id="b.MAR.3.9.1">Jãjarã rijaye cu̶tirãre Jesús ĩ catiosere ajicõari, gãjerã bu̶to ĩre moaĩaru̶ayujarã ĩna, “To bajiro mani yijama, caticoanaja” yirã.</s>
      <s id="b.MAR.3.9.2">To bajiro ĩna yitu̶oĩajare, “Rũ̶gõbibecõarãma” yigu̶ ñari, —Cũmua cu̶o yuya mu̶a —ĩ buerimasare ĩnare yiyuju Jesús.</s>
     </seg>
     <seg type="verse" id="b.MAR.3.11">
      <s id="b.MAR.3.11.1">Ĩna u̶su̶riju̶re vãtia sãñarã, Jesúre ĩacõari, ĩ rĩjoroju̶a gu̶somuniari tuetucõari muquearãne, ado bajiro yiavasãñujarã ĩna: —Dios macu̶ne ñaja mu̶ —Jesúre ĩre yiavasãñujarã.</s>
     </seg>
     <seg type="verse" id="b.MAR.3.12">
      <s id="b.MAR.3.12.1">To bajiro ĩna yisere ajicõari, oca tutuase rãca ĩnare ñagõrotibesuju Jesús, vãtiare rotigu̶.</s>
     </seg>
     <seg type="verse" id="b.MAR.3.13">
      <s id="b.MAR.3.13.1">Cojorũ̶mu̶ buroju̶ majacõari, ĩ buerimasare ĩ bojarãre jirẽoñuju Jesús.</s>
      <s id="b.MAR.3.13.2">To bajiri ĩ tu̶ju̶ ĩna ejarone, ju̶aãmo cõro, gu̶bo ju̶a jẽnituarirãcu̶ ñarãre beseyuju.</s>
      <s id="b.MAR.3.13.3">To yicõari, ado bajiro ĩnare gotiyuju: —Yu̶ rãcane ñacõaru̶arãja mu̶a.</s>
      <s id="b.MAR.3.13.4">To bajicõari, yu̶ ocare yu̶re goticudibosarã ñaru̶arãja mu̶a.</s>
     </seg>
     <seg type="verse" id="b.MAR.3.15">
      <s id="b.MAR.3.15.1">Masa u̶su̶riju̶ sãñarãre vãtiare, “Budiya” mu̶a yijama, budiru̶arãma —ĩnare yiyuju Jesús.</s>
     </seg>
     <seg type="verse" id="b.MAR.3.16">
      <s id="b.MAR.3.16.1">Ado bajiro vãme cu̶tirã ñañujarã ju̶aãmo cõro, gu̶bo ju̶a jẽnituarirãcu̶ ñarã ĩ beseriarã: Simón vãme cu̶tiboar'i Pedro vãme cu̶tigu̶.</s>
     </seg>
     <seg type="verse" id="b.MAR.3.17">
      <s id="b.MAR.3.17.1">To yicõari Zebedeo rĩa ñacama Santiago ĩ bedi Juan.</s>
      <s id="b.MAR.3.17.2">Ĩna ju̶arãre Boanerges vãme yiyuju Jesús.</s>
      <s id="b.MAR.3.17.3">Ti vãme, Bu̶jo rĩa yire ũni ñañuju.</s>
     </seg>
     <seg type="verse" id="b.MAR.3.18">
      <s id="b.MAR.3.18.1">Andrés, Felipe, Bartolomé, Mateo, Tomás, Tadeo ñañujarã.</s>
      <s id="b.MAR.3.18.2">Alfeo macu̶ Santiago, to yicõari, Simón vãme cu̶tigu̶, celote yere tu̶oĩaboar'i ñañuju.</s>
     </seg>
     <seg type="verse" id="b.MAR.3.19">
      <s id="b.MAR.3.19.1">Tu̶sagu̶ Judas Iscariote vãme cu̶tiyuju.</s>
      <s id="b.MAR.3.19.2">Ĩ ñañuju Jesúre ĩsirocar'i.</s>
      <s id="b.MAR.3.19.3">To bajiri ju̶aãmo cõro, gu̶bo ju̶a jẽnituarirãcu̶ ñañujarã Jesús ĩ beseriarã.</s>
     </seg>
     <seg type="verse" id="b.MAR.3.20">
      <s id="b.MAR.3.20.1">Bero, viju̶ Jesúrãca tudiejayujarã ĩ buerimasa.</s>
      <s id="b.MAR.3.20.2">To ĩna bajiro, jãjarã masa rẽjañujarã.</s>
      <s id="b.MAR.3.20.3">To bajiri, bare bamasibeticõañujarã ĩna, Jesús mesa.</s>
     </seg>
     <seg type="verse" id="b.MAR.3.21">
      <s id="b.MAR.3.21.1">To bajiro ĩna bajiñase quetire ajicõari, “Mecu̶rimasu̶ ñacoacu̶ yigu̶mi”, Jesúre ĩre yiyujarã masa.</s>
      <s id="b.MAR.3.21.2">To bajiro ĩre ĩna yisere ajicõari, ĩ yarã, ĩre jirã vasujarã ĩna.</s>
     </seg>
     <seg type="verse" id="b.MAR.3.22">
      <s id="b.MAR.3.22.1">Gãjerã Dios ĩ rotimasirere gotimasiorimasa Jerusalén maca vadiriarã ado bajiro Jesúre yiyujarã ĩna: —Ĩ u̶su̶ju̶ vãtia u̶ju̶ Beelzebú vãme cu̶tigu̶ sãñagũ̶ ñaami.</s>
      <s id="b.MAR.3.22.2">To bajiri Beelzebú ĩ masise rãca vãtiare bureaami —yiyujarã ĩna.</s>
     </seg>
     <seg type="verse" id="b.MAR.3.23">
      <s id="b.MAR.3.23.1">To bajiro ĩna yise ñajare, ĩnare jiyuju Jesús.</s>
      <s id="b.MAR.3.23.2">To yicõari, ĩ tu̶ju̶ ĩna ejaro, gotimasiore queti ado bajiro ĩnare gotiyuju: —Vãtia u̶ju̶, masa u̶su̶riju̶ ĩ yarãre sãjarotigu̶ ñaboarine, no yigu̶, “Ĩnare bureaya” yigu̶ ñabecu̶mi tia.</s>
     </seg>
     <seg type="verse" id="b.MAR.3.24">
      <s id="b.MAR.3.24.1">Cojo sitana rotirimasa ĩna gãmerã quẽajama, ĩna masune gãmerã sĩayayirã yirãma.</s>
     </seg>
     <seg type="verse" id="b.MAR.3.25">
      <s id="b.MAR.3.25.1">To bajirone bajiroja cojo vi ñarãre quẽne.</s>
     </seg>
     <seg type="verse" id="b.MAR.3.26">
      <s id="b.MAR.3.26.1">Tire bajirone bajiroja vãtiare quẽne.</s>
      <s id="b.MAR.3.26.2">Vãtia ĩna gãmerã bureajama, “Masare rojose yitu̶jato mani” yirã yiborãma.</s>
      <s id="b.MAR.3.26.3">To bajiro ti bajijare, “Beelzebú vãme cu̶tigu̶ ĩ masise rãca masa u̶su̶riju̶ sãñarãre vãtiare bureaami” yu̶re mu̶a yiboase, riojo yirã me yaja mu̶a —ĩnare yiyuju Jesús.</s>
     </seg>
     <seg type="verse" id="b.MAR.3.27">
      <s id="b.MAR.3.27.1">To bajiro ĩnare yigoticõari, quẽna gajeye gotimasiore queti ĩnare gotiyuju: —Sĩgũ̶, gãji guamu̶ ya vi sãjacõari, ĩre ĩ siabetijama, gajeyeũni ẽmamasibecu̶mi.</s>
      <s id="b.MAR.3.27.2">Ĩre siacõari, ĩ gajeyeũnire ẽmamasigũ̶mi yuja.</s>
      <s id="b.MAR.3.27.3">To bajirone bajiaja yu̶re quẽne.</s>
      <s id="b.MAR.3.27.4">Vãtia u̶ju̶ ĩ rotiboasere ĩre yirotibeticõari, vãtiare yu̶ burease su̶orine, vãti ĩ rotiajeboariarãre ĩre ẽmagũ̶ yaja, “Yu̶ yarã ñato” yigu̶ —ĩnare yiyuju Jesús.</s>
     </seg>
     <seg type="verse" id="b.MAR.3.28">
      <s id="b.MAR.3.28.1">To bajiro ĩnare yigoticõari, quẽna ado bajiro ĩnare yiyuju Jesús: —Riojo mu̶are gotiaja yu̶.</s>
      <s id="b.MAR.3.28.2">Masa jediro rojose ĩna yijama, jediro rojose ĩna ñagõjaquẽne, su̶tiriticõari, Diore ĩna sẽnijama, rojose ĩna yisere masirioru̶cu̶mi.</s>
     </seg>
     <seg type="verse" id="b.MAR.3.29">
      <s id="b.MAR.3.29.1">To bajiboarine, Esp'iritu Santoju̶are rũ̶cu̶bu̶omena rojose ĩre ĩna yitud'ijama, tirema masiriobetiru̶cu̶mi.</s>
      <s id="b.MAR.3.29.2">To bajiro ĩna yijama, to bajirone rojose ĩnare ñacõa ñarũgũru̶aroja —yiyuju Jesús.</s>
     </seg>
     <seg type="verse" id="b.MAR.3.30">
      <s id="b.MAR.3.30.1">Esp'iritu Santo ĩ masise rãca ĩ yiboajaquẽne, “Ĩ u̶su̶ju̶ vãti sãñagũ̶ ñari, bajigu̶mi” ĩre ĩna yise ñajare, to bajise ĩnare gotiyuju Jesús.</s>
     </seg>
     <seg type="verse" id="b.MAR.3.31">
      <s id="b.MAR.3.31.1">Jesús, masare ĩ gotimasio ñarone, ĩ tu̶ rujigãnirã ado bajiro ĩre yiyujarã ĩna: —Mu̶ jaco, mu̶ bederã rãca macajú̶ju̶ ejama, mu̶ rãca ñagõru̶arã —Jesúre ĩre yiyujarã.</s>
     </seg>
     <seg type="verse" id="b.MAR.3.33">
      <s id="b.MAR.3.33.1">To bajiro ĩna yiboajaquẽne, ado bajiro ĩnare cu̶diyuju Jesús: —¿Ñimo ñati yu̶ jacoma?</s>
      <s id="b.MAR.3.33.2">¿Ñimarã ñati yu̶ bederãma? —ĩnare yiyuju.</s>
     </seg>
     <seg type="verse" id="b.MAR.3.34">
      <s id="b.MAR.3.34.1">To yigu̶ne, ĩ tu̶ rujigãnirãre ĩacõari, —Mu̶a ñaja yu̶ bederãma, yu̶ jacore bajiro bajirãma.</s>
     </seg>
     <seg type="verse" id="b.MAR.3.35">
      <s id="b.MAR.3.35.1">No bojarã yu̶ jacu̶ õ vecagu̶ ĩ rotirore bajiro yirã, ĩna ñarãma yu̶ bederãre bajiro bajirãma, yu̶ jacore bajiro bajirãma —ĩnare yiyuju Jesús.</s>
     </seg>
    </div>
    <div type="chapter" id="b.MAR.4">
     <seg type="verse" id="b.MAR.4.1">
      <s id="b.MAR.4.1.1">Quẽna u̶tabu̶cu̶ra tu̶ ejacõari, masare gotimasioñuju Jesús.</s>
      <s id="b.MAR.4.1.2">Masa jãjarãbu̶sa ĩna rẽjaquearo ĩacõari, cũmuaju̶ vasãjacõari, rujiyuju Jesús.</s>
      <s id="b.MAR.4.1.3">Masaju̶ama, u̶tabu̶cu̶ra tu̶ ñañujarã ĩna.</s>
     </seg>
     <seg type="verse" id="b.MAR.4.2">
      <s id="b.MAR.4.2.1">To bajicõari, cojo queti me tu̶oĩacõari, “Ado bajiro bajisere bajiro bajiaja” ĩnare yigotigu̶ ñari, ado bajise gotiyuju:</s>
     </seg>
     <seg type="verse" id="b.MAR.4.3">
      <s id="b.MAR.4.3.1">—Adi queti mu̶are yu̶ gotisere quẽnaro ajiya mu̶a.</s>
      <s id="b.MAR.4.3.2">Sĩgũ̶ oterimasu̶ veseju̶ ote ajere otegu̶ vacu̶mi.</s>
     </seg>
     <seg type="verse" id="b.MAR.4.4">
      <s id="b.MAR.4.4.1">Vese ejacõari, ote ajere ĩ reabaterone, gajeye maaju̶ vẽjaquearoja.</s>
      <s id="b.MAR.4.4.2">To bajiri minia ejacõari, tire bareacõarãma ĩna.</s>
     </seg>
     <seg type="verse" id="b.MAR.4.5">
      <s id="b.MAR.4.5.1">Gajeyema, gũ̶ta joeju̶ reajeoroja.</s>
      <s id="b.MAR.4.5.2">Tiju̶, mojoroaca sita ti ñajare, guaro ti judidaboajaquẽne, muiju, asisĩocõagũ̶mi.</s>
      <s id="b.MAR.4.5.3">To bajicõari, oco manijare, sĩnireacoatoja ti.</s>
     </seg>
     <seg type="verse" id="b.MAR.4.7">
      <s id="b.MAR.4.7.1">Gajeyema, jotayucú̶ vatoaju̶ vẽjaquearoja.</s>
      <s id="b.MAR.4.7.2">To bajicõari, ti judiboajaquẽne, jotaju̶a bu̶cu̶aveocoatoja ti.</s>
      <s id="b.MAR.4.7.3">To bajiri rica cu̶tibetoja ti.</s>
     </seg>
     <seg type="verse" id="b.MAR.4.8">
      <s id="b.MAR.4.8.1">Gajeyema, sita quẽnaroju̶ vẽjaquearoja.</s>
      <s id="b.MAR.4.8.2">To baji, judibu̶cu̶acõari, quẽnase ñacõari, jairo rica cu̶tiroja.</s>
      <s id="b.MAR.4.8.3">Cojotõ, treinta ñaricari rica cu̶tiroja.</s>
      <s id="b.MAR.4.8.4">Gajetõ, sesenta ñaricari, gajetõ, cien ñaricari rica cu̶tiroja.</s>
     </seg>
     <seg type="verse" id="b.MAR.4.9">
      <s id="b.MAR.4.9.1">Tire mu̶a ajimasiru̶ajama, quẽnaro tu̶oĩaña mu̶a —ĩnare yiyuju Jesús.</s>
     </seg>
     <seg type="verse" id="b.MAR.4.10">
      <s id="b.MAR.4.10.1">Tiju̶ bero, Jesús sĩgũ̶ne ĩ ñaro, ĩ buerimasa ju̶aãmo cõro, gu̶bo ju̶a jẽnituarirãcu̶ ñarã, gãjerã ĩre ajisu̶yarã rãca ĩ tu̶ rẽjacõari, ado bajiro ĩre sẽniĩañujarã: —¿Gotimasiore queti yu̶are mu̶ gotise, no yire ũni ñati ti? —ĩre yisẽniĩañujarã ĩna.</s>
     </seg>
     <seg type="verse" id="b.MAR.4.11">
      <s id="b.MAR.4.11.1">To bajiro ĩna yisẽniĩajare, ado bajiro ĩnare cu̶diyuju ĩ: —“U̶ju̶ Dios yarã quẽnaro ĩ yirona, yu̶a ñaru̶ajama, ado bajiro yiroti ñaja” ĩna yimasibeticatire Dios su̶orine ajimasiaja mu̶ama.</s>
      <s id="b.MAR.4.11.2">To bajiboarine gãjerãju̶ama, Dios ĩ bojabetijare, tire ajimasibeama.</s>
     </seg>
     <seg type="verse" id="b.MAR.4.12">
      <s id="b.MAR.4.12.1">To bajiri, gotimasiore queti rãca gotimasioaja yu̶, ado bajiro bajirã ĩna ñajare: Adi macaru̶cu̶roaye rĩrene tu̶oĩarã ñari, yu̶ yiĩosere ĩacõari, to yicõari, yu̶ gotisere ajicõari, “To bajiro manire yigotigu̶ yami”, manire yimasibeama.</s>
      <s id="b.MAR.4.12.2">To bajiro bajirã ñari, rojose ĩna yisere tu̶oĩavasoacõari, “Yu̶are masirioya”, Diore yisẽnibeama.</s>
      <s id="b.MAR.4.12.3">To bajiri yirẽto ecobosabetiru̶arãma ĩna —ĩnare yigotiyuju Jesús.</s>
     </seg>
     <seg type="verse" id="b.MAR.4.13">
      <s id="b.MAR.4.13.1">Bero, quẽna ado bajiro ĩnare gotiyuju Jesús: —Oterimasu̶ ĩ bajire quetire mu̶are yu̶ gotisere mu̶a ajimasibetijama, gajeye yu̶ gotirotire quẽne ajimasimenaja mu̶a —ĩnare yiyuju Jesús.</s>
     </seg>
     <seg type="verse" id="b.MAR.4.14">
      <s id="b.MAR.4.14.1">To yigu̶ne, ado bajiro ti quetire ĩnare gotirẽtobuyuju Jesús: —Oterimasu̶ma, yu̶ gotimasisere gotimasiocudirimasu̶re bajiro bajigu̶ ñagũ̶mi.</s>
     </seg>
     <seg type="verse" id="b.MAR.4.15">
      <s id="b.MAR.4.15.1">Ote aje, maaju̶ vẽjaquearere, minia ĩna barere yu̶ yijama, “U̶ju̶ Dios quẽnaro ĩ yirona ĩna ñaru̶ajama, ado bajiro yiroti ñaja” yu̶ yigotimasiosere ĩna ajiboasere, vãtia u̶ju̶ ejacõari guaro ĩ masiriosere yigu̶ yibu̶ yu̶ —yiyuju.</s>
     </seg>
     <seg type="verse" id="b.MAR.4.16">
      <s id="b.MAR.4.16.1">—Gũ̶ta joeju̶ vẽjaqueacõari, guaro judibu̶cu̶aboarere, muiju ĩ asisĩorere yu̶ yijama, yu̶ yere ajicõari, quẽnaro variquẽnase rãca ajirã ñaboarine, yoaro mene tire ĩna quejerotire, to yicõari, yu̶ gotisere ajirã ĩna ñajare, gãjerã rojose ĩnare ĩna yijama, yoaro mene yu̶ ocare ĩna ajitu̶jarotire yigu̶ yibu̶.</s>
     </seg>
     <seg type="verse" id="b.MAR.4.18">
      <s id="b.MAR.4.18.1">Jotayucú̶ vatoaju̶ vẽjaqueacõari, judiboarere jotaju̶a ti bu̶cu̶aveorere yu̶ yijama, yu̶ gotisere ajirã ñaboarine, adi macaru̶cu̶ro ti bajiseju̶are tu̶oĩarejairã ñari, to yicõari, gajeyeũni bojatu̶oĩarã ñari, yu̶ yeju̶are ĩna tu̶oĩatu̶jacõari, yu̶ bojarore bajiro yimenare yigu̶ yibu̶ yu̶.</s>
     </seg>
     <seg type="verse" id="b.MAR.4.20">
      <s id="b.MAR.4.20.1">Sita quẽnaroju̶ vẽjaqueare judibu̶cu̶acõari, quẽnase rica cu̶tirere cojotõ treinta ñaricari, gajetõ sesenta ñaricari, gajetõ cien ñaricari rica cu̶tirere yu̶ yijama, yu̶ gotmasiosere ajimasicõari, Dios ĩ bojarore bajiro quẽnaro yirã yu̶ ocare ĩna gotimasiose su̶ori, gãjerã masa quẽne yu̶re ĩna ajitirũ̶nu̶rotire yigu̶ yibu̶ —ĩnare yigotiyuju Jesús.</s>
     </seg>
     <seg type="verse" id="b.MAR.4.21">
      <s id="b.MAR.4.21.1">Quẽna gaje queti ado bajiro ĩnare gotiyuju Jesús: —Sĩabusuoriare jẽocõari, sotu̶ne tiare mubu̶amenaja mani.</s>
      <s id="b.MAR.4.21.2">Tiare jẽocõari, “Ñajediro ti vianare ũ̶ju̶busuato” yirã, vecaju̶ jeorãja mani.</s>
      <s id="b.MAR.4.21.3">Tire bajiro bajiaja yu̶ gotimasiose.</s>
      <s id="b.MAR.4.21.4">“Ajimasibeticõato masa” yigu̶ me, to bajise ĩnare gotiaja yu̶.</s>
      <s id="b.MAR.4.21.5">“Quẽnaro riojo ajimasiato masa” yigu̶, gotirũgũaja.</s>
     </seg>
     <seg type="verse" id="b.MAR.4.22">
      <s id="b.MAR.4.22.1">Dios su̶orine masa ĩna ajimasibeticati jediro, quẽnaro ajimasiru̶arãma.</s>
     </seg>
     <seg type="verse" id="b.MAR.4.23">
      <s id="b.MAR.4.23.1">Tire, mu̶are yu̶ gotisere mu̶a ajimasiru̶ajama, quẽnaro tu̶oĩaña mu̶a —ĩnare yiyuju Jesús.</s>
     </seg>
     <seg type="verse" id="b.MAR.4.24">
      <s id="b.MAR.4.24.1">To yicõari, quẽna ado bajiro ĩnare gotiyuju Jesús: —Mu̶are yu̶ gotisere quẽnaro ajitirũ̶nu̶ña mu̶a.</s>
      <s id="b.MAR.4.24.2">Mu̶a ajitirũ̶nu̶rũtuatore bajirone “Bu̶tobu̶sa ajimasiato” yigu̶, mu̶are ejarẽmoru̶cu̶mi Dios.</s>
      <s id="b.MAR.4.24.3">Rẽtobu̶saro mu̶are ĩ ejarẽmose ñajare, variquẽnaru̶arãja mu̶a.</s>
     </seg>
     <seg type="verse" id="b.MAR.4.25">
      <s id="b.MAR.4.25.1">To bajiri, no bojagu̶ Diore ajitirũ̶nu̶gũ̶re, “Quẽnarobu̶sa ajimasiato” yigu̶, ĩ masisere cõaru̶cu̶mi Dios.</s>
      <s id="b.MAR.4.25.2">Gãjirema, ĩre ajigu̶ ñaboarine, ĩre ĩ ajitirũ̶nu̶betijare, Dios ĩ rotise su̶orine ĩ ajimasiboasere masiriticõaru̶cu̶mi ĩ.</s>
      <s id="b.MAR.4.25.3">To bajiri Diore masibetimasucõaru̶cu̶mi —ĩnare yiyuju Jesús.</s>
     </seg>
     <seg type="verse" id="b.MAR.4.26">
      <s id="b.MAR.4.26.1">Quẽna ado bajiro masare gotimasioñuju Jesús: —No bojarã, U̶ju̶ Dios yarã quẽnaro ĩ yirãma, yu̶ gotimasiosere ajitirũ̶nu̶ñarã rĩne, ĩ su̶orine bu̶tobu̶sa ĩre bajiro quẽnaro yirã ñarũtuaru̶arãma.</s>
      <s id="b.MAR.4.26.2">To bajiro ĩna bajijama, ote aje ti judibu̶cu̶atore bajiro bajiama.</s>
      <s id="b.MAR.4.26.3">Oterimasu̶ otegu̶mi.</s>
     </seg>
     <seg type="verse" id="b.MAR.4.27">
      <s id="b.MAR.4.27.1">Otecõari, tocãrãca ñamiri, ũ̶mu̶ari quẽne, ĩ cãnijaquẽne, ĩ cãnibetijaquẽne, no yibetoja ĩ otere.</s>
      <s id="b.MAR.4.27.2">Ĩ codetirũ̶nu̶cõa ñabetiboajaquẽne, ti masurione judicõari, bu̶cu̶atoja.</s>
      <s id="b.MAR.4.27.3">Ti bu̶cu̶amu̶jasere, “Ado bajiro bu̶cu̶atu̶saju̶ ti” yimasibetiboajaquẽne, bu̶cu̶amu̶jacoatoja ti.</s>
     </seg>
     <seg type="verse" id="b.MAR.4.28">
      <s id="b.MAR.4.28.1">Ĩ otere ti masurione judiroja ti.</s>
      <s id="b.MAR.4.28.2">Rĩjoro rujasaviaca judisu̶oroja.</s>
      <s id="b.MAR.4.28.3">Bero, bu̶cu̶amu̶jacõari jũ cu̶tiroja.</s>
      <s id="b.MAR.4.28.4">To bajicõari rica cu̶tiroja.</s>
     </seg>
     <seg type="verse" id="b.MAR.4.29">
      <s id="b.MAR.4.29.1">Ti bu̶cu̶aro ĩacõari, juagu̶mi —ĩnare yiyuju Jesús.</s>
     </seg>
     <seg type="verse" id="b.MAR.4.30">
      <s id="b.MAR.4.30.1">Quẽna ado bajiro gotiyuju Jesús: —“Rotimu̶orũ̶gõru̶cu̶mi” yigu̶, Dios ĩ cõagũ̶, yu̶ gotimasiosere no bojarã ĩna ajitirũ̶nu̶jama, mu̶are yu̶ gotisere mojoroaca ajimasiboarine, rojose ĩna ñare cu̶tisere tu̶oĩavasoacõari, tocãrãcarũ̶mu̶ri quẽnaro ñamu̶jarũ̶gũ̶cõari, quẽnaro ajimasimu̶jarũ̶gũ̶jama, ado bajiro bajiru̶aroja:</s>
     </seg>
     <seg type="verse" id="b.MAR.4.31">
      <s id="b.MAR.4.31.1">Sĩgũ̶ ĩ ya veseju̶re mostaza ajea otegu̶mi.</s>
      <s id="b.MAR.4.31.2">Gajeye ote aje rẽtoro ru̶jaricaca ñaroja ti, mostaza ajeaca.</s>
     </seg>
     <seg type="verse" id="b.MAR.4.32">
      <s id="b.MAR.4.32.1">To bajiri ĩ oterica mojoricaca ñaboarine, ti judibu̶cu̶acoajama, ote yucú̶ri rẽtobu̶saricu̶ jairicu̶ ñaroja tiu̶.</s>
      <s id="b.MAR.4.32.2">Jairicu̶ ti ñajare, tiu̶ ru̶ju̶riju̶ minia ĩna ria cu̶tirotiju̶rire quẽnorãma ĩna —yigotimasioñuju Jesús.</s>
     </seg>
     <seg type="verse" id="b.MAR.4.33">
      <s id="b.MAR.4.33.1">Gotimasiore queti rãca rĩne ĩnare gotimasiorũgũñuju Jesús, “Ĩna ajimasiro cõro ajimasiato” yigu̶.</s>
      <s id="b.MAR.4.33.2">To bajiro yicõari, ĩ buerimasa rĩne ĩna ñaro, quẽnaro ĩnare gotirẽtobujeocõañuju.</s>
     </seg>
     <seg type="verse" id="b.MAR.4.35">
      <s id="b.MAR.4.35.1">Tirũ̶mu̶ muiju ĩ rocasãro, ĩ buerimasare ado bajiro ĩnare yiyuju Jesús: —Gajejacatu̶aju̶ jẽajaro mani —ĩnare yiyuju Jesús.</s>
     </seg>
     <seg type="verse" id="b.MAR.4.36">
      <s id="b.MAR.4.36.1">To bajiri jãjarã masa Jesúre ajirã ejarãre, ĩ sãñaricũmuaju̶ne ĩ buerimasa rãca ĩnare jẽaveocoasujarã.</s>
      <s id="b.MAR.4.36.2">To bajiri, gaje cũmuariana quẽne, ĩnare jẽasu̶yasujarã.</s>
     </seg>
     <seg type="verse" id="b.MAR.4.37">
      <s id="b.MAR.4.37.1">To ĩna jẽatone, bu̶to mino vasuju.</s>
      <s id="b.MAR.4.37.2">To bajicõari, bu̶to sabeyuju.</s>
      <s id="b.MAR.4.37.3">Ti saberone, cũmua sagueca yiro, rujacoaru̶ayuju.</s>
     </seg>
     <seg type="verse" id="b.MAR.4.38">
      <s id="b.MAR.4.38.1">To ti bajiboajaquẽne, ru̶joa tutuoriaju̶ rãca ĩ ru̶joare tutuocõari, cãnisãñañuju Jesús, cũmua gu̶deju̶.</s>
      <s id="b.MAR.4.38.2">Ĩ cãniro ĩacõari, ĩre yujioyujarã ĩna: —Yu̶a u̶ju̶, ¡rujareana yaja mani!</s>
      <s id="b.MAR.4.38.3">¿“To bajiro ti bajijama, quẽnacõaroja”, yati mu̶? —ĩre yiyujarã ĩna.</s>
     </seg>
     <seg type="verse" id="b.MAR.4.39">
      <s id="b.MAR.4.39.1">To bajiro ĩna yirone, —¿No yirã bu̶to güiati mu̶a?</s>
      <s id="b.MAR.4.39.2">“Rojose mani tãmu̶oboajaquẽne, manire yirẽtobosaru̶cu̶mi”, yu̶re yitu̶oĩabeaja mu̶a —ĩnare yiyuju Jesús.</s>
      <s id="b.MAR.4.39.3">To yigajanocõari, ado bajiro yiyuju Jesús: —¡Mino tu̶jaya!</s>
      <s id="b.MAR.4.39.4">¡Sabese quẽne tu̶jaya mu̶a! —yiyuju Jesús.</s>
      <s id="b.MAR.4.39.5">To ĩ yirone, tu̶jacoasuju mino.</s>
      <s id="b.MAR.4.39.6">Sabese quẽne, sabebesuju yuja.</s>
     </seg>
     <seg type="verse" id="b.MAR.4.41">
      <s id="b.MAR.4.41.1">To bajiro ĩ yiboajaquẽne, bu̶to güicõa ñañujarã ĩna.</s>
      <s id="b.MAR.4.41.2">To bajiri, ado bajiro gãmerã sẽniĩañujarã: —¿Ñimu̶ ũgũ̶ masu̶ ñati ãni?</s>
      <s id="b.MAR.4.41.3">Minore, to yicõari, sabesere ĩ tu̶jarotijama, ĩre ajiaja —gãmerã yiyujarã Jesús buerimasa.</s>
     </seg>
    </div>
    <div type="chapter" id="b.MAR.5">
     <seg type="verse" id="b.MAR.5.1">
      <s id="b.MAR.5.1.1">U̶tabu̶cu̶ra gajejacatu̶aju̶ Gerasa vãme cu̶ti maca tu̶ju̶ ejayujarã.</s>
     </seg>
     <seg type="verse" id="b.MAR.5.2">
      <s id="b.MAR.5.2.1">To ĩna ejarone, masa rijariarãre ĩna yujereariaviju̶re sĩgũ̶ ũ̶mu̶ budiayuju, Jesúre ĩagu̶agu̶.</s>
      <s id="b.MAR.5.2.2">Ti viju̶ ñañuju ĩ ñaro.</s>
      <s id="b.MAR.5.2.3">Vãti sãñagũ̶ ñañuju.</s>
      <s id="b.MAR.5.2.4">To bajiri no yimasiñamagũ̶ ñañuju.</s>
      <s id="b.MAR.5.2.5">Cojoji me cõmemane ĩ gu̶bori sotorire, ĩ ãmorire quẽne siaboayujarã.</s>
      <s id="b.MAR.5.2.6">To ĩna yiboajaquẽne, tũ̶asure reacõarũgũñuju ĩ.</s>
      <s id="b.MAR.5.2.7">To bajiro bajigu̶ ñari, ũ̶mu̶a, ñamirire quẽne gũ̶tayucu̶ joeju̶ vacudirũgũñuju.</s>
      <s id="b.MAR.5.2.8">To bajicõari, masa yujereariaviju̶re ñacõari, avasãmecu̶cudirũgũñuju.</s>
      <s id="b.MAR.5.2.9">To bajiro bajicudica yigu̶, gũ̶tariju̶ quediroca vacudirũgũñuju.</s>
     </seg>
     <seg type="verse" id="b.MAR.5.6">
      <s id="b.MAR.5.6.1">To bajiro bajiñar'i, sõju̶ne Jesúre ĩabu̶jacõari, ũmarojayuju.</s>
      <s id="b.MAR.5.6.2">Jesús tu̶ju̶ ejacõari, ĩ rĩjoroju̶a gu̶somuniari tuetuyuju, ĩre rũ̶cu̶bu̶ogu̶.</s>
     </seg>
     <seg type="verse" id="b.MAR.5.7">
      <s id="b.MAR.5.7.1">To bajiro ĩ yiejasere ĩacõari, ado bajiro ĩ u̶su̶ju̶re sãñagũ̶ju̶are vãtire yiyuju Jesús: —Ãni masu̶ ĩ u̶su̶ju̶ sãñagũ̶ budiya mu̶ —ĩre yiyuju Jesús.</s>
      <s id="b.MAR.5.7.2">To ĩ yijare, —Jesús, masirẽtogũ̶, Dios macu̶ ñaja mu̶.</s>
      <s id="b.MAR.5.7.3">¿No yigu̶ yu̶a tu̶ vadiati mu̶?</s>
      <s id="b.MAR.5.7.4">“Yu̶re gõjanabiobesa”, mu̶re yisẽniaja yu̶.</s>
      <s id="b.MAR.5.7.5">Dios ĩ ĩaro rĩjoroju̶a, “Rojose mu̶ yise vaja, rojose mu̶re yibeaja yu̶”, yu̶re yiya —Jesúre yisẽniñuju vãti.</s>
     </seg>
     <seg type="verse" id="b.MAR.5.9">
      <s id="b.MAR.5.9.1">To ĩ yirone, ado bajiro ĩre yiyuju Jesús: —¿Ñimu̶ vãme cu̶tiati mu̶? —ĩre yiyuju.</s>
      <s id="b.MAR.5.9.2">To ĩ yisere ajicõari, ado bajiro ĩre cu̶diyuju vãti: —Legión vãme cu̶tiaja, jãjarã ñarã ñari —ĩre yicu̶diyuju.</s>
     </seg>
     <seg type="verse" id="b.MAR.5.10">
      <s id="b.MAR.5.10.1">To bajiri ado bajiro Jesúre sẽniĩañujarã: —Gaje sitaju̶ ĩnare cõabesa mu̶ —Jesúre yiyujarã.</s>
     </seg>
     <seg type="verse" id="b.MAR.5.11">
      <s id="b.MAR.5.11.1">Buroju̶ jãjarã ecariarã yesea macabañañujarã.</s>
     </seg>
     <seg type="verse" id="b.MAR.5.12">
      <s id="b.MAR.5.12.1">Ĩnare ĩacõari, ado bajiro Jesúre yisẽniñujarã ĩna: —Yu̶are mu̶ bureajama, õa yeseaju̶are yu̶are sãjarotiya —ĩre yisẽniñujarã ĩna.</s>
     </seg>
     <seg type="verse" id="b.MAR.5.13">
      <s id="b.MAR.5.13.1">To bajiro ĩna yijare, —Mu̶are varotiaja yu̶ —vãtiare ĩnare yiyuju Jesús.</s>
      <s id="b.MAR.5.13.2">To ĩ yirone, masu̶ u̶su̶ju̶re sãñaboariarã budicoasujarã yuja, ecariarã yesea, dos mil cõro ñarãju̶are sãjaroana.</s>
      <s id="b.MAR.5.13.3">Ĩna sãjarone, buro ũmaroja vacõari, u̶tabu̶cu̶raju̶ rearoderujacõa tu̶jasujarã.</s>
     </seg>
     <seg type="verse" id="b.MAR.5.14">
      <s id="b.MAR.5.14.1">Yeseare coderimasa, to bajiro ĩna bajisere ĩacõari, ũmacoasujarã, ĩna ya macaju̶ vana.</s>
      <s id="b.MAR.5.14.2">Toju̶ ejacõari, ti macanare, to yicõari, ti maca tu̶ ñarimacarianare quẽne tire gotibatoyujarã.</s>
      <s id="b.MAR.5.14.3">To bajiro ĩna yigotisere ajicõari, Jesúre ĩarã vasujarã ĩna, ti macana jediro.</s>
     </seg>
     <seg type="verse" id="b.MAR.5.15">
      <s id="b.MAR.5.15.1">Ĩ tu̶ju̶ ejacõari, vãtia sãñaboar'ire ĩañujarã ĩna.</s>
      <s id="b.MAR.5.15.2">Sudi sãñacõari, Jesús tu̶ rujiyuju.</s>
      <s id="b.MAR.5.15.3">Ĩna bajirore bajiro bajigu̶ ñañuju ĩ yuja.</s>
      <s id="b.MAR.5.15.4">Vãtia ĩna sãñajama, tu̶oĩamasibecu̶ ñañuju maji.</s>
      <s id="b.MAR.5.15.5">Quẽnaro tu̶oĩagũ̶ ñañuju yuja.</s>
      <s id="b.MAR.5.15.6">To bajiro ĩ yimasisere ĩacõari, Jesúre bu̶to güiyujarã ĩna.</s>
     </seg>
     <seg type="verse" id="b.MAR.5.16">
      <s id="b.MAR.5.16.1">Vãtia sãñaboar'i ĩ bajisere, to yicõari, yesea ĩna bajirere ĩariarã, gãjerãre gotiyujarã.</s>
     </seg>
     <seg type="verse" id="b.MAR.5.17">
      <s id="b.MAR.5.17.1">To bajiri Jesúre bu̶to güirã ñari, —Vacoasa.</s>
      <s id="b.MAR.5.17.2">Ado mu̶ ñasere bojabeaja —ĩre yiyujarã ĩna.</s>
     </seg>
     <seg type="verse" id="b.MAR.5.18">
      <s id="b.MAR.5.18.1">To ĩna yijare, tudiacu̶, cũmuaju̶ vasãjañuju Jesús.</s>
      <s id="b.MAR.5.18.2">To ĩ bajirone, ado bajiro ĩre yiboayuju vãtia sãñaboar'i: —Mu̶ rãca bu̶to varu̶aja yu̶ quẽne —ĩre yiboayuju.</s>
     </seg>
     <seg type="verse" id="b.MAR.5.19">
      <s id="b.MAR.5.19.1">To bajiro ĩ yiboajaquẽne, ado bajiro ĩre cu̶diyuju Jesús: —“Yu̶ rãca vadibesa.</s>
      <s id="b.MAR.5.19.2">Mu̶ ya viju̶ tudiasa.</s>
      <s id="b.MAR.5.19.3">Dios yu̶re ĩ ĩamaijare, ĩ masise rãca yu̶ u̶su̶ju̶ sãñarãre vãtiare bureami Jesús”, mu̶ yarãre ĩnare yigotiba —ĩre yicu̶diyuju Jesús, vãtia sãñaboar'ire.</s>
     </seg>
     <seg type="verse" id="b.MAR.5.20">
      <s id="b.MAR.5.20.1">To bajiro ĩ yijare, ĩ yarã tu̶ju̶ tudicoasuju ĩ.</s>
      <s id="b.MAR.5.20.2">Tudiejacõari, Decápolis vãme cu̶ti sita ñarimacarianare, Jesús ĩ yirere goticudiyuju.</s>
      <s id="b.MAR.5.20.3">To bajiro ĩ yigotisere ajicõari, no yimasibesujarã ĩna masa, ti ũnire ajibetirũgũriarã ñari.</s>
     </seg>
     <seg type="verse" id="b.MAR.5.21">
      <s id="b.MAR.5.21.1">Jesús, tudijẽacoasuju quẽna, gajejacatu̶aju̶.</s>
      <s id="b.MAR.5.21.2">U̶tabu̶cu̶ra tu̶ju̶ ĩ ñaro jãjarã masa rẽjañujarã.</s>
     </seg>
     <seg type="verse" id="b.MAR.5.22">
      <s id="b.MAR.5.22.1">To bajirone, Dios ocare ĩna buerivi u̶ju̶ quẽne ejayuju, Jairo vãme cu̶tigu̶.</s>
      <s id="b.MAR.5.22.2">Jesúre ĩacõari, ĩ rĩjoroju̶a gu̶somuniari tuetuyuju, ĩre rũ̶cu̶bu̶ogu̶.</s>
     </seg>
     <seg type="verse" id="b.MAR.5.23">
      <s id="b.MAR.5.23.1">To yicõari, ado bajiro Jesúre ĩre yiyuju: —Yu̶ maco bajirocaco yimo.</s>
      <s id="b.MAR.5.23.2">So tu̶ ejacõari, sore mu̶ moaĩajama, caticoaru̶ocomo —Jesúre ĩre yiyuju.</s>
     </seg>
     <seg type="verse" id="b.MAR.5.24">
      <s id="b.MAR.5.24.1">To bajiro Jairo ĩ yisere ajicõari, ĩre su̶yasuju Jesús.</s>
      <s id="b.MAR.5.24.2">Jãjarã masa ĩre su̶yacõari, no bajiro yi vamasiña manoju̶ vasujarã ĩna.</s>
     </seg>
     <seg type="verse" id="b.MAR.5.25">
      <s id="b.MAR.5.25.1">To bajiro ĩna bajiro vatoaju̶re sĩgõ, gãmorõmi cu̶tigo ñañuju so.</s>
      <s id="b.MAR.5.25.2">Ju̶aãmo cõro, gu̶bo ju̶a jẽnituari cũ̶mari gãmogõre bajiro bajicõarũ̶mu̶ri cu̶tirũgũñuju so.</s>
     </seg>
     <seg type="verse" id="b.MAR.5.26">
      <s id="b.MAR.5.26.1">Jãjarã u̶co yirimasa sore ĩna u̶co yire vaja, vaja yigo, gãjoa so cu̶oboarere ĩnare ĩsijeocõañuju.</s>
      <s id="b.MAR.5.26.2">To bajiro ĩnare so yiboajaquẽne, bu̶tobu̶sa bajiyuju so.</s>
     </seg>
     <seg type="verse" id="b.MAR.5.27">
      <s id="b.MAR.5.27.1">To bajiri gãjerãre Jesús ĩ catiore queti ajirio ñari, jãjarã masa vatoaju̶ Jesúre su̶yasuju so.</s>
      <s id="b.MAR.5.27.2">“Jesús sudiro moaĩaru̶aja yu̶.</s>
      <s id="b.MAR.5.27.3">Ti rĩne bojaja yu̶.</s>
      <s id="b.MAR.5.27.4">To bajiro yu̶ yijama, quẽnaejacoaru̶ocoja yu̶”, yiyuju so.</s>
      <s id="b.MAR.5.27.5">To bajiro yirio ñari, Jesús su̶yaroju̶a ejarũ̶gũ̶cõari, ĩ sudirore moaĩañuju.</s>
     </seg>
     <seg type="verse" id="b.MAR.5.29">
      <s id="b.MAR.5.29.1">So moaĩarirĩmarone, gãmogõre bajiro so bajiñaboare tu̶jasuju.</s>
      <s id="b.MAR.5.29.2">To bajiri, “Quẽnaejacoaju̶ yu̶”, yimasiñuju so yuja.</s>
     </seg>
     <seg type="verse" id="b.MAR.5.30">
      <s id="b.MAR.5.30.1">So moaĩarone, “Yu̶ masise su̶orine quẽnaejacoajamo”, yimasicõañuju Jesús.</s>
      <s id="b.MAR.5.30.2">To bajiri ju̶darũ̶gũ̶cõari, ado bajiro masare sẽniĩañuju ĩ: —¿Ñimu̶ yu̶ sudirore moaĩari? —ĩnare yisẽniĩañuju.</s>
     </seg>
     <seg type="verse" id="b.MAR.5.31">
      <s id="b.MAR.5.31.1">To ĩ yirone, ĩ buerimasa ado bajiro yiyujarã ĩna: —¿No yigu̶, “Ñimu̶ yu̶re moaĩati”, yati mu̶?</s>
      <s id="b.MAR.5.31.2">Mu̶ tu̶ju̶ jãjarã ñaja yu̶a, mu̶re moaĩarã —ĩre yiyujarã ĩna.</s>
     </seg>
     <seg type="verse" id="b.MAR.5.32">
      <s id="b.MAR.5.32.1">To ĩna yiboajaquẽne, ĩre moaĩagũ̶re ĩamacañuju Jesús.</s>
     </seg>
     <seg type="verse" id="b.MAR.5.33">
      <s id="b.MAR.5.33.1">“Ĩre moaĩagõne, quẽnaejacoaju̶ yu̶” yimasigõ ñari, nanagõne, Jesús rĩjoroju̶a ejacõari, gu̶somuniari tuetuyuju so.</s>
      <s id="b.MAR.5.33.2">To yicõari, ñajediro so bajirere Jesúre gotiyuju.</s>
     </seg>
     <seg type="verse" id="b.MAR.5.34">
      <s id="b.MAR.5.34.1">To so yirone, ado bajiro sore cu̶diyuju Jesús: —Yu̶ maigõ, “Ĩ sudi gajare yu̶ moaĩajama, ĩ masise su̶orine quẽnaejacoaru̶ocoja yu̶” yitu̶oĩagõ ñari, quẽnaejacoaju̶ mu̶.</s>
      <s id="b.MAR.5.34.2">To bajiri, “Quẽnaejacoaju̶”, yitu̶oĩa variquẽna vasa mu̶ —sore yiyuju Jesús.</s>
     </seg>
     <seg type="verse" id="b.MAR.5.35">
      <s id="b.MAR.5.35.1">To bajiro sore ĩ yiñarone, Dios ocare ĩna buerivi u̶ju̶ Jairo vãme cu̶tigu̶ ya viana ejayujarã.</s>
      <s id="b.MAR.5.35.2">Ejacõari, ado bajiro Jairore gotiyujarã: —Mu̶ maco bajirocacoamo.</s>
      <s id="b.MAR.5.35.3">No yirã gotimasiorimasu̶ ĩ vasere bojamenaja mani yuja —Jairore yiyujarã ĩna.</s>
     </seg>
     <seg type="verse" id="b.MAR.5.36">
      <s id="b.MAR.5.36.1">To ĩna yiboajaquẽne, —Tu̶oĩasu̶tiritibesa mu̶.</s>
      <s id="b.MAR.5.36.2">Yu̶ masiseju̶are tu̶oĩacõa ñaña —ĩre yiyuju Jesús.</s>
     </seg>
     <seg type="verse" id="b.MAR.5.37">
      <s id="b.MAR.5.37.1">To yicõari, gãjerãre su̶yarotibesuju Jesús yuja.</s>
      <s id="b.MAR.5.37.2">Pedro, Santiago, ĩ bedi Juan, ĩna idiarãrene su̶yarotiyuju.</s>
     </seg>
     <seg type="verse" id="b.MAR.5.38">
      <s id="b.MAR.5.38.1">To yi, vanane, Jairo ya viju̶ ejayujarã.</s>
      <s id="b.MAR.5.38.2">Toju̶ ejana, ĩna ĩajama, ĩ maco so bajirocacoajare, bu̶to otiñañujarã ĩna, ti vi ejariarã.</s>
     </seg>
     <seg type="verse" id="b.MAR.5.39">
      <s id="b.MAR.5.39.1">Ĩna otiñariviju̶re sãjaejacõari, ado bajiro ĩnare yiyuju: —¿No yirã otiati mu̶a?</s>
      <s id="b.MAR.5.39.2">“Bajirocacoajamo” mu̶a yiboago, bajirocabecomo.</s>
      <s id="b.MAR.5.39.3">Cãnigõ yigomo —ĩnare yiyuju Jesús.</s>
     </seg>
     <seg type="verse" id="b.MAR.5.40">
      <s id="b.MAR.5.40.1">To ĩ yisere ajicõari, ĩre ajayujarã ĩna, “Bajirocacoasumo” yimasirã ñari.</s>
      <s id="b.MAR.5.40.2">To bajiro ĩna yiboajaquẽne, ĩnare budirotiyuju Jesús.</s>
      <s id="b.MAR.5.40.3">Ĩnare budiroticõari, bajirocario jacu̶are, to yicõari, ĩre su̶yarãre quẽne, ũmato jãjasuju Jesús, bajirocario so ñarisõaju̶.</s>
     </seg>
     <seg type="verse" id="b.MAR.5.41">
      <s id="b.MAR.5.41.1">Ĩnare ũmato jãjacõari, so ãmore ñiañuju Jesús.</s>
      <s id="b.MAR.5.41.2">To yigu̶ne, ado bajiro sore yiyuju: —Talita cumi —sore yiyuju. (“ ‘Daquego, vũ̶mu̶rũ̶gũ̶ña’ mu̶re yaja yu̶” yire ũni ñañuju.)</s>
     </seg>
     <seg type="verse" id="b.MAR.5.42">
      <s id="b.MAR.5.42.1">To ĩ yirirĩmarone, quẽna tudicaticõari, vũ̶mu̶rũ̶gũ̶ vasuju so yuja.</s>
      <s id="b.MAR.5.42.2">Ju̶aãmo cõro, gu̶bo ju̶a jẽnituari cũ̶mari tu̶saco ñañuju so.</s>
      <s id="b.MAR.5.42.3">So tudicatisere ĩacõari, no yimasibesujarã masa, ti ũnire ĩabetirũgũriarã ñari.</s>
     </seg>
     <seg type="verse" id="b.MAR.5.43">
      <s id="b.MAR.5.43.1">Sore catiocõari, —Sore ĩ catiosere gãjerãre gotibetimasucõama —ĩnare yiyuju Jesús.</s>
      <s id="b.MAR.5.43.2">To yicõari, —Bare sore ecaya mu̶a —ĩnare yiyuju Jesús.</s>
     </seg>
    </div>
    <div type="chapter" id="b.MAR.6">
     <seg type="verse" id="b.MAR.6.1">
      <s id="b.MAR.6.1.1">To bajiri Capernaum macanare ĩnare gotimasio gajanocõari, ĩ buerimasare ũmato vacoasuju Jesús, ĩ ya macaju̶, Nazaret vãme cu̶ti macaju̶.</s>
     </seg>
     <seg type="verse" id="b.MAR.6.2">
      <s id="b.MAR.6.2.1">Toju̶ u̶su̶sãjariarũ̶mu̶ ñarone Dios ocare ĩna bueriviju̶re sãjaejacõari, masare gotimasio ñañuju Jesús.</s>
      <s id="b.MAR.6.2.2">Quẽnaro ĩ gotimasiosere ajicõari, no yimasibesujarã ĩna: —¿No bajicõari, to bajise gotimasiomasiati ĩ?</s>
      <s id="b.MAR.6.2.3">¿No bajiro yicõari, ĩaĩañamanire yati? —Jesúre yiyujarã ĩna, ĩ ya macana.</s>
     </seg>
     <seg type="verse" id="b.MAR.6.3">
      <s id="b.MAR.6.3.1">Gajeye ado bajiro yiyujarã ĩna: —¿Adi macagu̶ yucú̶ moarimasu̶ me ñatique ĩma?</s>
      <s id="b.MAR.6.3.2">¿Mar'ia macu̶ me ñatique?</s>
      <s id="b.MAR.6.3.3">¿Santiago, José, Judas, Simón mesa gagu̶ me ñatique ĩ?</s>
      <s id="b.MAR.6.3.4">To yicõari, mani vatoaju̶ ñarã, ¿ĩ bederã rõmiri me ñatique ĩna? —Jesúre ĩre yiyujarã ĩna, ĩ ya macana.</s>
      <s id="b.MAR.6.3.5">To bajiri, “Ñamasugũ̶ me ñaami.</s>
      <s id="b.MAR.6.3.6">Mani ya macagu̶, mani masigũ̶ ñaami” yirã ñari, ĩre ajitirũ̶nu̶besujarã ĩna.</s>
     </seg>
     <seg type="verse" id="b.MAR.6.4">
      <s id="b.MAR.6.4.1">To ĩna yirone, ado bajiro ĩnare gotiyuju Jesús: —Diore gotirẽtobosarimasu̶ gajeroju̶ Dios ocare ĩ gotimasiocudijama, ĩre ajirũ̶cu̶bu̶orãma.</s>
      <s id="b.MAR.6.4.2">To bajiboarine, ĩ ya macanare, ĩ ya vianare quẽne, Dios ocare ĩ gotimasiojama, ĩre ajirũ̶cu̶bu̶omenama —ĩnare yiyuju Jesús.</s>
     </seg>
     <seg type="verse" id="b.MAR.6.5">
      <s id="b.MAR.6.5.1">To bajiri ĩ ya macana, ĩre ĩna ajitirũ̶nu̶betijare, ĩaĩañamani yiĩomasibesuju ĩ.</s>
      <s id="b.MAR.6.5.2">Mojoroaca ñañujarã ĩ ãmo ñujeocõari ĩ catioriarã.</s>
     </seg>
     <seg type="verse" id="b.MAR.6.6">
      <s id="b.MAR.6.6.1">Ĩ yarã ĩre ĩna ajitirũ̶nu̶betire ĩacõari, no yimasibesuju Jesús, ĩnare bajiro tu̶oĩarãre ĩabetirũgũr'i ñari.</s>
      <s id="b.MAR.6.6.2">To bajiri, gaje macariju̶ vasuju, masare gotimasiocudigu̶ vacu̶.</s>
     </seg>
     <seg type="verse" id="b.MAR.6.7">
      <s id="b.MAR.6.7.1">Ju̶aãmo cõro, gu̶bo ju̶a jẽnituarirãcu̶ ñarãre ĩ buerãre jirẽoñuju Jesús.</s>
      <s id="b.MAR.6.7.2">Ĩnare jirẽocõari, tocãrãca macarire ju̶arãri cõañuju.</s>
      <s id="b.MAR.6.7.3">Ĩnare cõagũ̶ne, masa u̶su̶riju̶ sãñarãre vãtiare, ĩna bureamasirotire ĩnare u̶joyuju ĩ.</s>
     </seg>
     <seg type="verse" id="b.MAR.6.8">
      <s id="b.MAR.6.8.1">To yicõari ado bajiro ĩnare yiyuju: —Mu̶a bare sãriajoari, gãjoare quẽne juaábesa.</s>
      <s id="b.MAR.6.8.2">No bojase mu̶a cu̶ose juaábesa.</s>
      <s id="b.MAR.6.8.3">Tueriayucú̶ri rĩne juaása.</s>
     </seg>
     <seg type="verse" id="b.MAR.6.9">
      <s id="b.MAR.6.9.1">Gu̶bo sudi mu̶a sãñasene sãñacõari, sudi mu̶a sãñasene sãñacõari, vasa —ĩnare yiyuju Jesús.</s>
     </seg>
     <seg type="verse" id="b.MAR.6.10">
      <s id="b.MAR.6.10.1">Gajeye ado bajiro ĩnare yiyuju Jesús: —Tocãrãca macare mu̶a ejajama, mu̶a ejasu̶orivine cãnima.</s>
      <s id="b.MAR.6.10.2">Ti vine ñacõari, ti macanare ĩnare gotimasio ñama maji, gajeroju̶ mu̶a varoto rĩjoro.</s>
     </seg>
     <seg type="verse" id="b.MAR.6.11">
      <s id="b.MAR.6.11.1">Mu̶a ejarimacana quẽnaro mu̶are ĩna bocaãmibetijama, to yicõari, mu̶a gotisere ĩna ajiru̶abetijaquẽne, ti macaju̶re ñabeja.</s>
      <s id="b.MAR.6.11.2">Mu̶are ĩna ajiru̶abetijare, mu̶a gu̶bo sudi tuyasere sitare varerea, vacoaja.</s>
      <s id="b.MAR.6.11.3">To bajiro mu̶a yijama, “Quẽnaro yu̶are bocaãmibeticõari, yu̶are mu̶a ajiru̶abetijare, rojose mu̶are yiru̶cu̶mi Dios” yirã, yiru̶arãja mu̶a —ĩnare yiyuju Jesús.</s>
     </seg>
     <seg type="verse" id="b.MAR.6.12">
      <s id="b.MAR.6.12.1">To bajiro ĩ yijare, “Rojose mu̶a yisere yitu̶jacõari, quẽnaseju̶are tu̶oĩavasoaya” ĩnare yigotimasiocudirã vasujarã.</s>
     </seg>
     <seg type="verse" id="b.MAR.6.13">
      <s id="b.MAR.6.13.1">Masa u̶su̶riju̶ sãñarãre vãtiare bureayujarã ĩna.</s>
      <s id="b.MAR.6.13.2">Jãjarã rijaye cu̶tirãre quẽne, u̶ye yuejeoyujarã ĩna.</s>
      <s id="b.MAR.6.13.3">To ĩna yijare, quẽnaejacoasujarã ĩna.</s>
     </seg>
     <seg type="verse" id="b.MAR.6.14">
      <s id="b.MAR.6.14.1">Jesús ĩ bajiñasere, ajijedicõañujarã Galilea vãme cu̶ti sitana.</s>
      <s id="b.MAR.6.14.2">To yicõari, ĩna u̶ju̶ Herodes quẽne ajiyuju, ado bajiro ĩna yisere: —Juan vãme cu̶tigu̶, masare oco rãca bautizarimasu̶ne sĩaecoboarine, tudicaticoarimi.</s>
      <s id="b.MAR.6.14.3">To bajiri ĩaĩañamani yiĩoñagũ̶mi —yiyujarã ĩna, Jesúre.</s>
     </seg>
     <seg type="verse" id="b.MAR.6.15">
      <s id="b.MAR.6.15.1">Gãjerãma, ado bajiro yiyujarã: —Diore gotirẽtobosarimasu̶ El'ias ñamasir'i ñagũ̶mi quẽna —yiyujarã.</s>
      <s id="b.MAR.6.15.2">Gãjerãju̶ama, ado bajiro yiyujarã: —Diore gotirẽtobosarimasu̶ ñamasir'ire bajiro bajigu̶ ñaami —yiyujarã.</s>
     </seg>
     <seg type="verse" id="b.MAR.6.16">
      <s id="b.MAR.6.16.1">Herodes quẽne, ado bajiro yiyuju: —Juan ñagũ̶mi quẽna.</s>
      <s id="b.MAR.6.16.2">Ĩ ru̶joare ĩre jatarocaroticõacaju̶ yu̶.</s>
      <s id="b.MAR.6.16.3">To bajiro yu̶ yirotiboajaquẽne, quẽna tudicaticoarimi —yiyuju Herodes.</s>
     </seg>
     <seg type="verse" id="b.MAR.6.17">
      <s id="b.MAR.6.17.1">Juan ĩ sĩaecoroto rĩjoro ado bajiro bajire ti ñajare, to bajiro tu̶oĩañuju Herodes: Ĩ bedi Felipe manajore Herod'ias vãme cu̶tigore ẽmacõari, manajo cu̶tiyuju Herodes.</s>
      <s id="b.MAR.6.17.2">To bajiro ĩ yire ñajare, ado bajiro ĩre gotirũgũñuju Juan: —Herod'iare mu̶ manajo cu̶tise quẽnabeaja.</s>
      <s id="b.MAR.6.17.3">Dios ĩ rotimasirere ajibeaja mu̶ —ĩre yirũgũboayuju Juan.</s>
     </seg>
     <seg type="verse" id="b.MAR.6.19">
      <s id="b.MAR.6.19.1">To bajiro ĩ yigotisere ajitego ñari, ĩre sĩarotiru̶aboayuju Herod'ias.</s>
      <s id="b.MAR.6.19.2">To bajiro so yitu̶oĩaboajaquẽne, “Dios ĩ bojarore bajiro quẽnaro yigu̶ ñaami Juan” yigu̶, ĩ gotisere ajirũ̶cu̶bu̶ogu̶ ñari, Herod'ias, Juanre so sĩaru̶aboasere matayuju Herodes.</s>
      <s id="b.MAR.6.19.3">Juan ĩre ĩ gotisere quẽnaro ajivariquẽnagũ̶ ñaboarine, “To bajiro yiru̶cu̶ja yu̶”, yimasibesuju Herodes.</s>
     </seg>
     <seg type="verse" id="b.MAR.6.21">
      <s id="b.MAR.6.21.1">To bajiñarũgũboa, cojorũ̶mu̶, “Ado bajiro yu̶ yijama, yu̶re matamasibecu̶mi”, yitu̶oĩañuju Herod'ias yuja.</s>
      <s id="b.MAR.6.21.2">Tirũ̶mu̶, Herodes ĩ ruyuariarũ̶mu̶ ñañuju ti.</s>
      <s id="b.MAR.6.21.3">To bajiri ĩre moabosarimasa u̶jarãre, surara u̶jarãre, toana Galilea sitana ñamasuri masare quẽne jirẽoñuju ĩ, “Boserũ̶mu̶ yito” yigu̶.</s>
     </seg>
     <seg type="verse" id="b.MAR.6.22">
      <s id="b.MAR.6.22.1">To yicõari, ĩna rẽjaro bero, Herod'ias maco, ĩna ĩaro rĩjoroju̶are basaĩoñuju.</s>
      <s id="b.MAR.6.22.2">So basasere ĩacõari, variquẽnañuju Herodes, ĩ jicõariarã quẽne.</s>
      <s id="b.MAR.6.22.3">To bajiri, ado bajiro sore gotiyuju Herodes: —No bojase mu̶ sẽnijama, mu̶re ĩsiru̶cu̶ja —sore yiyuju.</s>
     </seg>
     <seg type="verse" id="b.MAR.6.23">
      <s id="b.MAR.6.23.1">To yicõari, ado bajiro sore gotirẽmoñuju: —Riojo mu̶re gotiaja.</s>
      <s id="b.MAR.6.23.2">Tu̶oĩavasoabetiru̶cu̶ja.</s>
      <s id="b.MAR.6.23.3">Yu̶ cu̶ose, “Gu̶dareco bojaja” mu̶ yisẽniboajaquẽne, mu̶re ĩsicõaru̶cu̶ja —Herod'ias macore yiyuju Herodes.</s>
     </seg>
     <seg type="verse" id="b.MAR.6.24">
      <s id="b.MAR.6.24.1">To ĩ yisere ajicõari, so jacore sẽniĩagõ vasuju so, “¿Ñiere ĩre sẽnigõti yu̶?” yigo.</s>
      <s id="b.MAR.6.24.2">To so yisere ajicõari, ado bajiro sore yi ocasãñuju so jaco: —“Juan vãme cu̶tigu̶, masare oco rãca bautizarimasu̶ ru̶joare bojaja”, ĩre yiya —so macore yicu̶diyuju Herod'ias.</s>
     </seg>
     <seg type="verse" id="b.MAR.6.25">
      <s id="b.MAR.6.25.1">To so yijare, guaro Herodes tu̶ju̶ vacõari, ado bajiro ĩre gotiyuju: —Yucu̶acane Juan vãme cu̶tigu̶, masare oco rãca bautizarimasu̶ ru̶joare bare jeobariabaja joeju̶ jeocõari, yu̶re ĩsigũ̶ vayá —ĩre yiyuju so.</s>
     </seg>
     <seg type="verse" id="b.MAR.6.26">
      <s id="b.MAR.6.26.1">To bajiro so yisere ajicõari, bu̶to su̶tiritiyuju Herodes.</s>
      <s id="b.MAR.6.26.2">To bajiboarine, ĩ jicõariarã ĩna ajiro rĩjoroju̶a, “Riojo mu̶re gotiaja yu̶.</s>
      <s id="b.MAR.6.26.3">No bojase mu̶ sẽnijama, mu̶re ĩsiru̶cu̶ja” ĩ yicõare ñajare, so sẽnirore bajirone yiyuju.</s>
     </seg>
     <seg type="verse" id="b.MAR.6.27">
      <s id="b.MAR.6.27.1">To bajiri Juanre sĩaru̶abetiboarine, —Juan ru̶joare jatacõari, ãmiaya —yiroticõañuju, ĩ surarare.</s>
      <s id="b.MAR.6.27.2">To ĩ yijare, tubiberiaviju̶ vacõari, Juan ru̶joare jatayuju surara.</s>
     </seg>
     <seg type="verse" id="b.MAR.6.28">
      <s id="b.MAR.6.28.1">To yicõari, bare jeobariabaja joeju̶ jeocõari, Herod'ias macore ĩsiñuju.</s>
      <s id="b.MAR.6.28.2">To yicõari, soju̶a, jacore ĩsirẽtoñuju so yuja.</s>
     </seg>
     <seg type="verse" id="b.MAR.6.29">
      <s id="b.MAR.6.29.1">Ti queti ajicõari, Herodes tu̶ju̶ ejayujarã, Juan buerimasa.</s>
      <s id="b.MAR.6.29.2">Ejacõari, ĩ ruju̶ri ñaboarere ãmivacõari, yujeyujarã.</s>
     </seg>
     <seg type="verse" id="b.MAR.6.30">
      <s id="b.MAR.6.30.1">Ju̶aãmo cõro, gu̶bo ju̶a jẽnituarirãcu̶ ñarã ĩ buerimasa, ĩ goticudiroticõariarã, tudiejacõari, Jesúrãca rẽjañujarã.</s>
      <s id="b.MAR.6.30.2">Ĩ rãca rẽjacõari, ĩna goticudirere, to yicõari, jediro ĩna yicudirere quẽne gotijeocõañujarã.</s>
     </seg>
     <seg type="verse" id="b.MAR.6.31">
      <s id="b.MAR.6.31.1">Gãjerã ĩna vato ũnone, gãjerã ejavasoacõarũgũñujarã masa.</s>
      <s id="b.MAR.6.31.2">To ĩna bajicõa ñajare, Jesús, ĩ buerimasa quẽne, u̶su̶sãja, bare ba, yimasibesujarã.</s>
      <s id="b.MAR.6.31.3">To bajiri, ado bajiro ĩ buerimasare yiyuju: —Ita.</s>
      <s id="b.MAR.6.31.4">Õju̶, masa ĩna manibu̶saroju̶ vajaro mani.</s>
      <s id="b.MAR.6.31.5">Toju̶ u̶su̶sãjaru̶arãja —ĩnare yiyuju.</s>
     </seg>
     <seg type="verse" id="b.MAR.6.32">
      <s id="b.MAR.6.32.1">To ĩ yijare, cũmua vasãja vacoasujarã ĩna, masa ĩna manibu̶saroju̶ vana.</s>
     </seg>
     <seg type="verse" id="b.MAR.6.33">
      <s id="b.MAR.6.33.1">To bajiro ĩna yi vaboajaquẽne, ti macariana jãjarã masa, Jesús ĩ buerimasa rãca ĩ vasere ĩamasicõari, ũmacoasujarã ĩna, Jesús ĩ ejarotiju̶re vana.</s>
     </seg>
     <seg type="verse" id="b.MAR.6.34">
      <s id="b.MAR.6.34.1">To bajiri Jesúju̶a, majaejacõari, jãjarã masa ejacõari ñarãre ĩnare ĩañuju.</s>
      <s id="b.MAR.6.34.2">Ĩ ĩajama, ovejare coderimasu̶ ĩnare ĩ codebetore bajiro bajiyujarã ĩna.</s>
      <s id="b.MAR.6.34.3">To bajiri ĩnare ĩamaiñuju.</s>
      <s id="b.MAR.6.34.4">Ĩnare ĩamaigũ̶ ñari, cojo vãme me ĩnare gotimasioñuju.</s>
     </seg>
     <seg type="verse" id="b.MAR.6.35">
      <s id="b.MAR.6.35.1">To ĩ yirone, rãioroto rĩjoro, Jesús buerimasa, ĩ tu̶ ejacõari, ado bajiro yiyujarã: —Jẽre rãioato yaja.</s>
      <s id="b.MAR.6.35.2">Masa manoju̶ ñaja.</s>
     </seg>
     <seg type="verse" id="b.MAR.6.36">
      <s id="b.MAR.6.36.1">To bajiri ĩnare varotiya mu̶, “Masa cu̶toju̶ bare vaja yibarã vajaro” yirã —ĩre yiboayujarã ĩna.</s>
     </seg>
     <seg type="verse" id="b.MAR.6.37">
      <s id="b.MAR.6.37.1">To ĩna yiboajaquẽne, ado bajiro ĩnare cu̶diyuju Jesús: —Mu̶ane ĩnare bare ecaya —ĩnare yiyuju ĩ.</s>
      <s id="b.MAR.6.37.2">To ĩ yijare, ado bajiro ĩre cu̶diyujarã ĩna: —Doscientos gãjoatiiri rãca vaja yiroti ñaboaroja manire, pan ĩna baroti vaja yirã —Jesúre yicu̶diyujarã.</s>
     </seg>
     <seg type="verse" id="b.MAR.6.38">
      <s id="b.MAR.6.38.1">To ĩna yisere ajicõari, ado bajiro ĩnare sẽniĩañuju Jesús: —“¿Nocãrãca pan cu̶oati mu̶a?”, yisẽniĩacudiya maji —ĩnare yiyuju Jesús.</s>
      <s id="b.MAR.6.38.2">To bajiri sẽniĩabu̶jacõari, ĩre gotiyujarã: —Cojomo cõro pan, ju̶arã vai cu̶oaja yu̶a —ĩre yiyujarã.</s>
     </seg>
     <seg type="verse" id="b.MAR.6.39">
      <s id="b.MAR.6.39.1">To ĩna yirone, —Masare tatũcuroju̶ rujatubuari rujirotiya —ĩnare yiyuju Jesús.</s>
     </seg>
     <seg type="verse" id="b.MAR.6.40">
      <s id="b.MAR.6.40.1">To ĩ yise ñajare, rujatubuari rujibateyujarã ĩna.</s>
      <s id="b.MAR.6.40.2">Cojoju̶ri cien ñarirãcu̶, to yicõari, cincuenta ñarirãcu̶ rujibateyujarã.</s>
     </seg>
     <seg type="verse" id="b.MAR.6.41">
      <s id="b.MAR.6.41.1">To bajiro ĩnare rujiroticõari bero, cojomo cõro ñaricari pan, to yicõari, ju̶arã vai ñarãre juacõari, õ vecaju̶a ĩamu̶ocõari, “Quẽnaro yaja mu̶”, Diore ĩre yiyuju.</s>
      <s id="b.MAR.6.41.2">To yicõari bero, panre iguesurebatecõari, ĩ buerimasare ĩsiñuju, “Rujirãre ĩsibatoya” yigu̶.</s>
      <s id="b.MAR.6.41.3">Ju̶arã vaire quẽne iguesurebatecõari, ĩ buerimasare ĩsiñuju, “Rujirãre ĩsibatoya” yigu̶.</s>
     </seg>
     <seg type="verse" id="b.MAR.6.42">
      <s id="b.MAR.6.42.1">Sĩgũ̶ ru̶yariaro mano quẽnaro bau̶su̶cu̶tijedicõañujarã.</s>
     </seg>
     <seg type="verse" id="b.MAR.6.43">
      <s id="b.MAR.6.43.1">Ĩna bagajanoro bero, ĩna baru̶asere, ĩ buerimasa ĩna juarẽojama, ju̶aãmo cõro, gu̶bo ju̶a jẽnituaro ñarijibu̶ri ru̶yayuju.</s>
     </seg>
     <seg type="verse" id="b.MAR.6.44">
      <s id="b.MAR.6.44.1">Tire bariarã, cinco mil ũ̶mu̶a ñañujarã.</s>
     </seg>
     <seg type="verse" id="b.MAR.6.45">
      <s id="b.MAR.6.45.1">Masa ĩna baru̶asere ĩ buerimasa ĩna juarẽogajanorone, cũmuaju̶ ĩnare vasãjarotiyuju Jesús: —Betsaida vãme cu̶ti macaju̶ yu̶re jẽadiyuya.</s>
      <s id="b.MAR.6.45.2">Maji masare vare gotigu̶ yaja yu̶ —yiyuju Jesús.</s>
     </seg>
     <seg type="verse" id="b.MAR.6.46">
      <s id="b.MAR.6.46.1">Ĩnare vare gotigajano, buroju̶ majacoasuju, toju̶ Diore sẽniru̶.</s>
     </seg>
     <seg type="verse" id="b.MAR.6.47">
      <s id="b.MAR.6.47.1">Ti rãioato bero, u̶tabu̶cu̶ra jẽana, tira gu̶dareco tu̶sasujarã, Jesús buerimasa.</s>
      <s id="b.MAR.6.47.2">Jesúju̶ama, sĩgũ̶ne ñacõañuju ĩ maji.</s>
     </seg>
     <seg type="verse" id="b.MAR.6.48">
      <s id="b.MAR.6.48.1">To bajicõari, ĩ buerimasare ĩacõañuju.</s>
      <s id="b.MAR.6.48.2">To ĩna tu̶satone, bu̶to mino vasuju.</s>
      <s id="b.MAR.6.48.3">To bajiri jẽatĩmabesujarã ĩna.</s>
      <s id="b.MAR.6.48.4">To ĩna bajiñarone, busurocaroarijau̶ ĩna tu̶ju̶ oco joene vayuju Jesús.</s>
      <s id="b.MAR.6.48.5">To bajivagu̶, ĩnare rẽtocoarocu̶re bajiro vayuju.</s>
     </seg>
     <seg type="verse" id="b.MAR.6.49">
      <s id="b.MAR.6.49.1">Oco joeju̶ ĩ vadire ĩarãne, u̶cacoasujarã ĩna.</s>
      <s id="b.MAR.6.49.2">“¡Bajirocar'i vãti ñaami!”, yiavasãñujarã.</s>
      <s id="b.MAR.6.49.3">To ĩna yiboajaquẽne, —Güibesa.</s>
      <s id="b.MAR.6.49.4">Variquẽnaña mu̶a.</s>
      <s id="b.MAR.6.49.5">Yu̶ne ñaja —ĩnare yiyuju Jesús.</s>
     </seg>
     <seg type="verse" id="b.MAR.6.51">
      <s id="b.MAR.6.51.1">To yigu̶ne, ĩna vaticũmuaju̶ vasãjacõañuju Jesús.</s>
      <s id="b.MAR.6.51.2">Ĩ vasãjarone, mino vatu̶jacoasuju yuja.</s>
      <s id="b.MAR.6.51.3">To bajiro ti bajisere ĩacõari, no yimasibesujarã ĩ buerimasa, ti ũnire ĩabetirũgũriarã ñari.</s>
     </seg>
     <seg type="verse" id="b.MAR.6.52">
      <s id="b.MAR.6.52.1">To bajiro ĩna bajijama, cinco mil ũ̶mu̶are Jesús ĩ ecarere ĩariarã ñaboarine, “Ĩaĩañamanire yimasijeogu̶ ñaami” ĩre yimasimena ñari, to bajiro bajiyujarã.</s>
     </seg>
     <seg type="verse" id="b.MAR.6.53">
      <s id="b.MAR.6.53.1">To baji, jẽanane, Genesaret vãme cu̶ti sitaju̶ jẽaejayujarã ĩna.</s>
      <s id="b.MAR.6.53.2">Toju̶ cũmuare siatujoyujarã.</s>
     </seg>
     <seg type="verse" id="b.MAR.6.54">
      <s id="b.MAR.6.54.1">Cũmuare siagajano, ĩna majatone, Jesúre ĩamasicõañujarã ti macana, tiju̶ana.</s>
     </seg>
     <seg type="verse" id="b.MAR.6.55">
      <s id="b.MAR.6.55.1">To bajiri masa jedirore gotibatorã ũmacoasujarã ĩna.</s>
      <s id="b.MAR.6.55.2">Tire ajirã ñari, ti macariana rijaye cu̶tirãre Jesús tu̶ju̶ juaejayujarã ĩna.</s>
     </seg>
     <seg type="verse" id="b.MAR.6.56">
      <s id="b.MAR.6.56.1">Ĩ vacudiri macari cõrone mojorimacaju̶ ĩ vajaquẽne, jairimacaju̶re ĩ vajaquẽne, masa ĩna rẽjarũgũrijau̶rire ĩ vajaquẽne, to yicõari, Jesús ĩ varoti maariju̶re quẽne, rijaye cu̶tirãre juaejocũñujarã.</s>
      <s id="b.MAR.6.56.2">To yicõari, —Mu̶ sudi gajare ĩnare moaĩarotire bojaja yu̶a.</s>
      <s id="b.MAR.6.56.3">To bajiro ĩna yijama, caticoaru̶arãma —ĩre yiyujarã rijaye cu̶tirãre juaejariarã.</s>
      <s id="b.MAR.6.56.4">To bajiri, ĩre moaĩariarãma, caticoasujarã.</s>
     </seg>
    </div>
    <div type="chapter" id="b.MAR.7">
     <seg type="verse" id="b.MAR.7.1">
      <s id="b.MAR.7.1.1">Fariseo masa, to yicõari, Dios ĩ rotimasire gotimasiorimasa quẽne ejayujarã ĩna, Jesús tu̶ju̶.</s>
      <s id="b.MAR.7.1.2">Jerusalénju̶ vadiriarã ñañujarã.</s>
     </seg>
     <seg type="verse" id="b.MAR.7.2">
      <s id="b.MAR.7.2.1">Jesús tu̶ ejacõari, ĩ buerimasa sĩgũ̶ri, ĩna baroto rĩjoro, ĩna ñicu̶a ĩna ãmorire ĩna coemasiriarore bajiro ĩna coebetire ĩañujarã ĩna.</s>
     </seg>
     <seg type="verse" id="b.MAR.7.3">
      <s id="b.MAR.7.3.1">Jud'io masa ñajediro, ĩna ñicu̶a ye quẽnaro ajirũ̶cu̶bu̶orã ñañujarã ĩna.</s>
      <s id="b.MAR.7.3.2">To bajirã ñari, ĩna ñicu̶a ĩna yimasiriarore bajiro ãmori coecõari rĩne, bayujarã ĩna.</s>
      <s id="b.MAR.7.3.3">Masa, bare vaja yirã ĩna rẽjaroju̶ vaja yirã variarã, tudiejacõari, ĩna ñicu̶a ĩna ãmorire ĩna coemasiriarore bajiro yirã, ĩna ãmorire coecõasu̶ori rĩne, barũgũñujarã ĩna.</s>
      <s id="b.MAR.7.3.4">To yicõari, idiriabajari, oco cũria sotu̶ri, no bojase sotu̶ri quẽne coeyujarã.</s>
      <s id="b.MAR.7.3.5">Bare barã rujiriaju̶rire quẽne to bajiro yiyujarã ĩna, jud'io masa.</s>
     </seg>
     <seg type="verse" id="b.MAR.7.5">
      <s id="b.MAR.7.5.1">Tire bu̶to ajirũ̶cu̶bu̶orã ñari, fariseo masa, to yicõari, Dios ĩ rotimasire gotimasiorimasa quẽne, ado bajiro Jesúre sẽniĩañujarã ĩna: —¿No yirã mani ñicu̶a ĩna yimasiriarore bajiro yibeati mu̶ buerimasa?</s>
      <s id="b.MAR.7.5.2">Ĩna baroto rĩjoro, mani ñicu̶a ĩna ãmori coemasiriarore bajiro coebeama —ĩre yiyujarã ĩna, fariseo masa, Dios ĩ rotimasire gotimasiorimasa quẽne.</s>
     </seg>
     <seg type="verse" id="b.MAR.7.6">
      <s id="b.MAR.7.6.1">To bajiro ĩna yijare, ado bajiro ĩnare cu̶diyuju Jesús: —“Quẽnaro yirã ñaja yu̶a” yiboarine, rojorã ñaja mu̶a.</s>
      <s id="b.MAR.7.6.2">Diore gotirẽtobosarimasu̶, Isa'ias ñamasir'i, mu̶a bajirotire quẽnaro tu̶oĩacõari, ado bajiro ucamasiñuju: “Ĩna oca masune yirã, quẽnaro yu̶re yirũ̶cu̶bu̶oama ĩna.</s>
      <s id="b.MAR.7.6.3">To bajiro yirã ñaboarine, yu̶ bojarore bajiro tu̶oĩabeama.</s>
     </seg>
     <seg type="verse" id="b.MAR.7.7">
      <s id="b.MAR.7.7.1">Yu̶ yere buecõari, ĩna masu ĩna tu̶oĩasere gotimasioama.</s>
      <s id="b.MAR.7.7.2">Tirene, ‘Dios ĩ rotise ñaja’ yiboama.</s>
      <s id="b.MAR.7.7.3">To bajiri yu̶re ĩna rũ̶cu̶bu̶oboase vaja, ñie vaja bu̶jamenama ĩna”, yiucamasiñuju Isa'ias, Diore gotirẽtobosagu̶ —ĩnare yigotiyuju Jesús.</s>
     </seg>
     <seg type="verse" id="b.MAR.7.8">
      <s id="b.MAR.7.8.1">To yicõari, quẽna ado bajiro ĩnare yiyuju Jesús: —Dios ĩ rotiseju̶are ajitirũ̶nu̶menane, mani ñicu̶a ocaju̶are quẽnaro ajitirũ̶nu̶aja mu̶a —ĩnare yiyuju Jesús.</s>
     </seg>
     <seg type="verse" id="b.MAR.7.9">
      <s id="b.MAR.7.9.1">To yicõari, quẽna ado bajiro ĩnare gotirẽmoñuju Jesús: —Mani ñicu̶a yeju̶are ajirũ̶cu̶bu̶orã, Dios ĩ rotimasireju̶are cu̶dibeaja mu̶a.</s>
     </seg>
     <seg type="verse" id="b.MAR.7.10">
      <s id="b.MAR.7.10.1">Dios ĩ roticũmasirere Moisés ĩ ucamasire ado bajiro gotiaja: “Mu̶ jacu̶re, mu̶ jacore quẽnaro rũ̶cu̶bu̶oya”.</s>
      <s id="b.MAR.7.10.2">To yicõari, gaje vãme ado bajiro yaja: “No bojagu̶ ĩ jacu̶re, ĩ jacore, ‘Rojose tãmu̶ou̶caru̶arãja mu̶a’ ĩnare ĩ yijama, ĩre sĩaroti ñaja”, yigotiaja Moisére Dios ĩ roticũmasire.</s>
     </seg>
     <seg type="verse" id="b.MAR.7.11">
      <s id="b.MAR.7.11.1">Mu̶aju̶ama, ado bajiroju̶a rotiaja mu̶a: “Ĩ ye rãca ĩ jacu̶are ĩ ejarẽmobetijama, quẽnacõaja.</s>
      <s id="b.MAR.7.11.2">‘Yu̶ gajeyeũni, yu̶ cu̶ose Diore yu̶ ĩsiroti rĩne ñaja.</s>
      <s id="b.MAR.7.11.3">To bajiri mu̶are ejarẽmomasibeaja yu̶’ yicõari, ĩ jacu̶are ĩ ejarẽmobetijama, quẽnacõaja”, yirotiaja mu̶a.</s>
     </seg>
     <seg type="verse" id="b.MAR.7.13">
      <s id="b.MAR.7.13.1">To yicõari, gajeye jairo ti ũnire bajiro mu̶a yirotise ñaja.</s>
      <s id="b.MAR.7.13.2">To bajiro yirotirã, “Dios manire ĩ roticũmasirere cu̶dibeticõato” yirãre bajiro yaja mu̶a.</s>
      <s id="b.MAR.7.13.3">To yicõari, “Mani ñicu̶a ĩna rotimasireju̶are ñamasuse ñaja” mu̶a yitu̶oĩajama, “Ñie vaja maja Dios ĩ rotimasire” yirã yaja mu̶a —fariseo masare, to yicõari, Dios ĩ rotimasire gotimasiorimasare yiyuju Jesús.</s>
     </seg>
     <seg type="verse" id="b.MAR.7.14">
      <s id="b.MAR.7.14.1">To bajiro ĩnare yigotigajanocõari, masare jirẽocõari, ado bajiro ĩnare gotiyuju Jesús: —Ñajediro quẽnaro ajiya, yu̶ gotimasiosere.</s>
      <s id="b.MAR.7.14.2">Tire ajicõari, “To bajiro manire yigotigu̶ yami”, yiajimasiña mu̶a: Mani ñicu̶a, “Mani basãse su̶orine ñaja Dios ĩ ĩavariquẽnabeti, ĩre mani yirũ̶cu̶bu̶ose ĩ bojabeti”, yitu̶oĩamasiboayuma.</s>
      <s id="b.MAR.7.14.3">To bajiro me bajiaja.</s>
      <s id="b.MAR.7.14.4">Rojose tu̶oĩacõari, mu̶a ñagõse su̶orine bajiaja, Dios ĩ ĩavariquẽnabeti, ĩre mu̶a yirũ̶cu̶bu̶osere ĩ bojabetima —masare yiyuju Jesús.</s>
     </seg>
     <seg type="verse" id="b.MAR.7.17">
      <s id="b.MAR.7.17.1">To bajiro ĩnare yigotigajano, masa jãjarã vatoaju̶ ñar'i, vacoasuju Jesús, ĩ buerimasa rãca.</s>
      <s id="b.MAR.7.17.2">Viju̶ sãjaejacõari, ado bajiro ĩre sẽniĩañujarã ĩ buerimasa: —Jẽju̶ mu̶ gotimasiosere quẽnaro yu̶are gotirẽtobuya —Jesúre yiyujarã ĩna.</s>
     </seg>
     <seg type="verse" id="b.MAR.7.18">
      <s id="b.MAR.7.18.1">To ĩna yisere ajicõari, —¿Ajimasibeati mu̶a quẽne? —yiyuju ĩ. —Mu̶a basãse mu̶a gu̶dajoaju̶ vatoja ti.</s>
      <s id="b.MAR.7.18.2">Tiju̶ bero, rẽtobudiroja ti.</s>
      <s id="b.MAR.7.18.3">To bajiri, mu̶a u̶su̶riju̶rema rojose yimasibeaja ti —ĩnare yiyuju Jesús.</s>
      <s id="b.MAR.7.18.4">To bajiro ĩ yijama, “Ñajediro bare mani baboajaquẽne, Dios ĩ bojabetire yirã me yirãja mani” yigu̶ yiyuju.</s>
     </seg>
     <seg type="verse" id="b.MAR.7.20">
      <s id="b.MAR.7.20.1">To yicõari, ado bajiro ĩnare gotirẽmoñuju Jesús: —Dios ĩ ĩajama, masa rojose ĩna tu̶oĩaseju̶a ñaja rojosema.</s>
     </seg>
     <seg type="verse" id="b.MAR.7.21">
      <s id="b.MAR.7.21.1">Masa, rojose ĩna tu̶oĩajama, ado bajiro yirãma: Juarudirãma.</s>
      <s id="b.MAR.7.21.2">Gãjerãre sĩarãma.</s>
      <s id="b.MAR.7.21.3">Manajo cu̶tirã, manaju̶ cu̶tirã quẽne, gãjerã rãca ajeriarã cu̶tirãma.</s>
     </seg>
     <seg type="verse" id="b.MAR.7.22">
      <s id="b.MAR.7.22.1">Gajeyeũnire gãjerã yere u̶orãma.</s>
      <s id="b.MAR.7.22.2">Socajairãma.</s>
      <s id="b.MAR.7.22.3">Bojoneose ti ñaboajaquẽne, tire yicõarãma.</s>
      <s id="b.MAR.7.22.4">Gãjerãre, “Yu̶ rẽtobu̶saro quẽnaro ñaama”, yiĩajũnisinirãma.</s>
      <s id="b.MAR.7.22.5">Gãjerã ajiro rĩjoroju̶a socarãne, “Ado bajise rojose yima”, yigotirãma.</s>
      <s id="b.MAR.7.22.6">“Ñamasurã ñaja yu̶ama”, yitu̶oĩarãma.</s>
      <s id="b.MAR.7.22.7">Riojo tu̶oĩamasimenama.</s>
      <s id="b.MAR.7.22.8">Dios yere rũ̶cu̶bu̶omenama.</s>
     </seg>
     <seg type="verse" id="b.MAR.7.23">
      <s id="b.MAR.7.23.1">Adi rojose jediro yirãma masa, rojose ĩna tu̶oĩajama —ĩnare yiyuju Jesús.</s>
     </seg>
     <seg type="verse" id="b.MAR.7.24">
      <s id="b.MAR.7.24.1">To ñar'i, vacoasuju Jesús.</s>
      <s id="b.MAR.7.24.2">Vacõari, Tiro vãme cu̶ti maca tu̶ju̶ ejayuju.</s>
      <s id="b.MAR.7.24.3">To ejacõari yayioro viju̶re sãjaru̶aboayuju.</s>
      <s id="b.MAR.7.24.4">To bajiboarine yayioro sãjamasibesuju.</s>
     </seg>
     <seg type="verse" id="b.MAR.7.25">
      <s id="b.MAR.7.25.1">To bajiri Jesús ĩ ejare queti ajicõari, sĩgõ rõmio ĩ tu̶ju̶re vasuju so.</s>
      <s id="b.MAR.7.25.2">Vãti sãñagõ jaco ñañuju so.</s>
      <s id="b.MAR.7.25.3">Jud'io maso me ñañuju.</s>
      <s id="b.MAR.7.25.4">Sirofenicia sitago ñañuju.</s>
      <s id="b.MAR.7.25.5">Jesús rĩjoroju̶a ejacõari, gu̶somuniari tuetucõari, ado bajiro bu̶to ĩre sẽniñuju: —Yu̶re ejarẽmoña mu̶.</s>
      <s id="b.MAR.7.25.6">Yu̶ maco so u̶su̶ju̶ vãti sãñagõ ñaamo.</s>
      <s id="b.MAR.7.25.7">Ĩre burocaya mu̶ —Jesúre yiyuju so.</s>
     </seg>
     <seg type="verse" id="b.MAR.7.27">
      <s id="b.MAR.7.27.1">To so yisere ajicõari, ado bajiro sore cu̶diyuju Jesús: —Yu̶ yarã jud'io masare ejarẽmosu̶oaja.</s>
      <s id="b.MAR.7.27.2">Yu̶ yarãre yu̶ ejarẽmoroto rĩjoro gãjerãre yu̶ ejarẽmojama, rĩamasa ĩna basere ẽmacõari, yaiare ecagu̶re bajiro yigu̶ja yu̶ —sore yiyuju.</s>
     </seg>
     <seg type="verse" id="b.MAR.7.28">
      <s id="b.MAR.7.28.1">To ĩ yisere ajicõari, ado bajiro ĩre cu̶diyuju so: —Yu̶ u̶ju̶, riojo gotiaja mu̶.</s>
      <s id="b.MAR.7.28.2">To bajiboarine ĩna u̶jarã ĩna bavẽjasere barãma yaia —Jesúre ĩre yiyuju so.</s>
      <s id="b.MAR.7.28.3">“Jud'io masare ejarẽmogũ̶ ñaboarine, yu̶are quẽne mojoroaca ejarẽmomasigũ̶ja” yigo, to bajise ĩre yiyuju so.</s>
     </seg>
     <seg type="verse" id="b.MAR.7.29">
      <s id="b.MAR.7.29.1">To so yisere ajicõari, ado bajiro sore yiyuju Jesús: —Quẽnaro tu̶oĩacõari, gotiaja mu̶.</s>
      <s id="b.MAR.7.29.2">Mu̶ maco u̶su̶ju̶ sãñagũ̶re vãtire ĩre burocacõaja yu̶.</s>
      <s id="b.MAR.7.29.3">To bajiri mu̶ ya viju̶ tudiasa —sore yiyuju Jesús.</s>
     </seg>
     <seg type="verse" id="b.MAR.7.30">
      <s id="b.MAR.7.30.1">So ya viju̶ tudiejacõari, cãnijesariaro joeju̶ so macore so jesaro ĩacõari, “Vãti so u̶su̶ju̶re sãñar'i jẽre budicoasumi”, yimasiñuju.</s>
     </seg>
     <seg type="verse" id="b.MAR.7.31">
      <s id="b.MAR.7.31.1">Tiro maca tu̶ju̶ ñar'i, Sidón vãme cu̶ti macaju̶ rẽtoasuju Jesús.</s>
      <s id="b.MAR.7.31.2">To rẽto vacu̶ne Decápolis sita ñarimacarire quẽne rẽtoasuju.</s>
      <s id="b.MAR.7.31.3">To rẽtoacu̶ne, Galilea U̶tabu̶cu̶ra tu̶ju̶ ejacoasuju yuja.</s>
     </seg>
     <seg type="verse" id="b.MAR.7.32">
      <s id="b.MAR.7.32.1">To ĩ ñarone, sĩgũ̶ ajibeti, ñagõmasibeti bajigu̶re ãmiejayujarã masa.</s>
      <s id="b.MAR.7.32.2">Ĩre ãmiejacõari, Jesúre sẽniñujarã, “Ajibecu̶re ĩ ãmori ñujeocõari ĩre catioato” yirã.</s>
     </seg>
     <seg type="verse" id="b.MAR.7.33">
      <s id="b.MAR.7.33.1">To bajiri ajibecu̶re gajeroju̶a ũmato vasuju Jesús.</s>
      <s id="b.MAR.7.33.2">Ĩre ũmato vacõari, ĩ gãmo gojeriju̶re ĩ ãmovãsoa rãca tõmesõñuju Jesús.</s>
      <s id="b.MAR.7.33.3">To yigajano, ĩ ãmovãsoare gooco eotucõari, ĩ ñemerore moaĩañuju, ĩ ñagõmasibetijare.</s>
     </seg>
     <seg type="verse" id="b.MAR.7.34">
      <s id="b.MAR.7.34.1">To yicõari, õ vecaju̶are ĩamu̶ocõari, u̶su̶ sĩnisãñuju Jesús.</s>
      <s id="b.MAR.7.34.2">To yigu̶ne, ado bajiro ĩre yiyuju: —Efata —yiyuju Jesús.</s>
      <s id="b.MAR.7.34.3">(“Ajiya yuja” yire ũni ñañuju ti.)</s>
     </seg>
     <seg type="verse" id="b.MAR.7.35">
      <s id="b.MAR.7.35.1">To ĩ yirone, ajibecu̶ ñaboar'i ajicoasuju yuja.</s>
      <s id="b.MAR.7.35.2">To bajicõari, quẽnaro ñagõcoasuju ĩ, ñagõmasibecu̶ ñaboar'i.</s>
     </seg>
     <seg type="verse" id="b.MAR.7.36">
      <s id="b.MAR.7.36.1">To bajiro ĩre yigajanocõari, ado bajiro masare yiyuju: —Gãjerãre gotibetimasucõama mu̶a —ĩnare ĩ yiboajaquẽne, bu̶tobu̶sa gotibatorũgũñujarã masa.</s>
     </seg>
     <seg type="verse" id="b.MAR.7.37">
      <s id="b.MAR.7.37.1">To bajiro Jesús ĩ yisere ajivariquẽnacõari, no yimasibesujarã ĩna, ti ũnire ajibetirũgũriarã ñari.</s>
      <s id="b.MAR.7.37.2">To bajiri, ado bajiro Jesús ĩ yisere gotiyujarã: —Ñajediro quẽnaro yimasijeogu̶ ñaami.</s>
      <s id="b.MAR.7.37.3">Ajimenare, “Ajiato” ñagõmenare quẽne, “Ñagõato” yigu̶ ñaami —yiyujarã ĩna.</s>
     </seg>
    </div>
    <div type="chapter" id="b.MAR.8">
     <seg type="verse" id="b.MAR.8.1">
      <s id="b.MAR.8.1.1">Quẽna Jesús tu̶ju̶ jãjarã masa rẽjacõari, ĩna ñaro rĩne bare jedicoasuju ĩnare.</s>
      <s id="b.MAR.8.1.2">To bajiri ĩ buerimasare jicõari, ado bajiro yiyuju Jesús:</s>
     </seg>
     <seg type="verse" id="b.MAR.8.2">
      <s id="b.MAR.8.2.1">—Ado ñarãre ĩamaiaja yu̶.</s>
      <s id="b.MAR.8.2.2">Idiarũ̶mu̶ tu̶saju̶ yuja, yu̶ rãca ĩna ñaro.</s>
      <s id="b.MAR.8.2.3">To bajicõari bare maama.</s>
     </seg>
     <seg type="verse" id="b.MAR.8.3">
      <s id="b.MAR.8.3.1">Bamenane ĩna ya viriju̶ ĩna tudiasere bojabeaja yu̶.</s>
      <s id="b.MAR.8.3.2">Sĩgũ̶ri sõju̶ vadiriarã ñaama.</s>
      <s id="b.MAR.8.3.3">Ĩnare yu̶ tudirotijama, bamenane ĩna vajama, ñiorijarã ñari, rijavẽjacoaborãma —ĩnare yiyuju Jesús.</s>
     </seg>
     <seg type="verse" id="b.MAR.8.4">
      <s id="b.MAR.8.4.1">To bajiro ĩ yirone, ado bajiro ĩre yiyujarã ĩ buerimasa: —Ado, masa manoju̶ ñaja.</s>
      <s id="b.MAR.8.4.2">No bajiro masa ñaro cõro ĩna barotire bare bu̶jamasiña manoja —ĩre yiyujarã ĩna.</s>
     </seg>
     <seg type="verse" id="b.MAR.8.5">
      <s id="b.MAR.8.5.1">To ĩna yirone, —¿No cõro jairo pan cu̶oati mu̶a? —ĩnare yiyuju. —Cojomo cõro ju̶a jẽnituaro ñaricari ñaja —ĩre yiyujarã ĩna.</s>
     </seg>
     <seg type="verse" id="b.MAR.8.6">
      <s id="b.MAR.8.6.1">To ĩna yirone, rũ̶cacane masare rujirotiyuju Jesús.</s>
      <s id="b.MAR.8.6.2">To yicõari pan cojomo cõro ju̶a jẽnituaro ñaricari ñasere juacõari, “Quẽnaro yaja mu̶”, Diore ĩre yivariquẽnañuju Jesús.</s>
      <s id="b.MAR.8.6.3">To yicõari tire iguesurebatecõari, ĩ buerimasare ĩsiñuju.</s>
      <s id="b.MAR.8.6.4">To bajiri ĩnaju̶a rujirãre ĩsibatoyujarã yuja.</s>
     </seg>
     <seg type="verse" id="b.MAR.8.7">
      <s id="b.MAR.8.7.1">Vai quẽne mojoroaca cu̶oyujarã ĩna.</s>
      <s id="b.MAR.8.7.2">To bajiri vaire juacõari, “Quẽnaro yaja mu̶”, Diore yiyuju Jesús quẽna.</s>
      <s id="b.MAR.8.7.3">To yicõari, ĩ buerimasare ĩsibatorotiyuju.</s>
     </seg>
     <seg type="verse" id="b.MAR.8.8">
      <s id="b.MAR.8.8.1">Sĩgũ̶ ru̶yariaro mano bau̶su̶cu̶tijedicõañujarã.</s>
      <s id="b.MAR.8.8.2">Ĩna bagajanoro bero, ĩna baru̶asere juarẽoñujarã Jesús buerimasa.</s>
      <s id="b.MAR.8.8.3">Ĩna juarẽojama, cojomo cõro ju̶a jẽnituaro ñarijibu̶ri ru̶yayuju.</s>
     </seg>
     <seg type="verse" id="b.MAR.8.9">
      <s id="b.MAR.8.9.1">Tire bariarã cuatro mil masa ñañujarã.</s>
      <s id="b.MAR.8.9.2">Ĩnare ecagajanocõari, ĩnare tudirotiyuju Jesús.</s>
     </seg>
     <seg type="verse" id="b.MAR.8.10">
      <s id="b.MAR.8.10.1">To yicõari bero, ĩ buerimasa rãca cũmuaju̶ vasãjacõari, Dalmanuta vãme cu̶ti sitaju̶ vacoasujarã.</s>
     </seg>
     <seg type="verse" id="b.MAR.8.11">
      <s id="b.MAR.8.11.1">Fariseo masa, Jesús tu̶ ejacõari, ĩre sẽniĩañujarã, “Cu̶dimasibeticõari, rojose tãmu̶oato ĩ” yirã: —“ ‘Dios ĩ cõagũ̶ ñaami’ yu̶re yimasiato” yigu̶, õ vecaye ĩaĩañamani yu̶are yiĩoña —ĩre yiboayujarã.</s>
     </seg>
     <seg type="verse" id="b.MAR.8.12">
      <s id="b.MAR.8.12.1">To bajiro ĩna yisere ajicõari, u̶su̶ sĩnisãñuju Jesús.</s>
      <s id="b.MAR.8.12.2">To yicõari, ado bajiro ĩnare yiyuju: —¿No yirã adirodoriana ĩaĩañamani rãca rĩne yu̶ yisere bojati mu̶a?</s>
      <s id="b.MAR.8.12.3">Riojo mu̶are gotiaja yu̶.</s>
      <s id="b.MAR.8.12.4">Ĩaĩañamani mu̶are yiĩobecu̶ja yu̶ —ĩnare yiyuju Jesús.</s>
     </seg>
     <seg type="verse" id="b.MAR.8.13">
      <s id="b.MAR.8.13.1">To bajiro ĩnare yicõa, ĩnare jẽaveocoasuju Jesús, ĩ buerimasa rãca.</s>
     </seg>
     <seg type="verse" id="b.MAR.8.14">
      <s id="b.MAR.8.14.1">Jesúrãca jẽana, ĩna baroti pan masiritiyujarã.</s>
      <s id="b.MAR.8.14.2">Ĩna vaticũmuaju̶re pan cojane cu̶oyujarã.</s>
     </seg>
     <seg type="verse" id="b.MAR.8.15">
      <s id="b.MAR.8.15.1">To bajiro ĩna bajire ñajare, ado bajiro ĩnare gotiyuju Jesús: —Fariseo masa, to yicõari, Herodes quẽne “Pan vauvato” yirã, ĩna vu̶osere quẽnaro ajicõĩaña mu̶a —ĩ buerimasare yiyuju Jesús.</s>
     </seg>
     <seg type="verse" id="b.MAR.8.16">
      <s id="b.MAR.8.16.1">To ĩ yisere ajimasimena ñari, ĩna masune ado bajiro gãmerã yiyujarã ĩna: —Pan mani masiritijare, to bajise gotigu̶ yigu̶mi —gãmerã yiyujarã.</s>
     </seg>
     <seg type="verse" id="b.MAR.8.17">
      <s id="b.MAR.8.17.1">To bajiro ĩna gãmerã yisere masicõari, ado bajiro ĩnare gotiyuju ĩ: —¿No yirã “Pan maja manire”, yati mu̶a?</s>
      <s id="b.MAR.8.17.2">¿Yu̶re ajimasibeati mu̶a maji?</s>
      <s id="b.MAR.8.17.3">¿Adi macaru̶cu̶roaye rĩne tu̶oĩarãre bajiro tu̶oĩacõa ñati mu̶a maji?</s>
     </seg>
     <seg type="verse" id="b.MAR.8.18">
      <s id="b.MAR.8.18.1">¿Yu̶ yiĩosere ĩarã ñaboarine, ajimasibeati mu̶a maji? —ĩnare yiyuju Jesús.</s>
      <s id="b.MAR.8.18.2">To yicõari, ado bajise ĩnare yirẽmoñuju: —Cojomo cõro ñaricarire panre bu̶ju̶ocõari, cinco mil masa ñarãre ecacaju̶ yu̶.</s>
      <s id="b.MAR.8.18.3">Ĩnare yu̶ ecaro bero, ¿nocãrãca jibu̶ri ru̶yacati ti? —ĩnare yiyuju Jesús.</s>
      <s id="b.MAR.8.18.4">To ĩ yisere ajicõari, ado bajiro ĩre cu̶diyujarã ĩna: —Ju̶aãmo cõro, gu̶bo ju̶a jẽnituaro ñarijibu̶ri ru̶yacaju̶ —ĩre yicu̶diyujarã ĩna.</s>
     </seg>
     <seg type="verse" id="b.MAR.8.20">
      <s id="b.MAR.8.20.1">Quẽna ĩnare tudisẽniĩañuju: —Tiju̶ bero, quẽna cojomo cõro ju̶a jẽnituaro ñaricari panre bu̶ju̶ocõari, cuatro mil masa ñarãre ecacaju̶ yu̶.</s>
      <s id="b.MAR.8.20.2">Ĩnare yu̶ ecaro bero, ¿nocãrãca jibu̶ri ru̶yacati ti? —ĩnare yiyuju. —Cojomo cõro, ju̶a jẽnituaro ñarijibu̶ri ru̶yacaju̶ —ĩre yicu̶diyujarã ĩ buerimasa.</s>
     </seg>
     <seg type="verse" id="b.MAR.8.21">
      <s id="b.MAR.8.21.1">To bajiro ĩna yicu̶disere ajicõari, ado bajiro ĩnare tudisẽniĩañuju Jesús: —To bajiro yu̶ yiĩocatire masirã ñaboarine, ¿jẽju̶ mu̶are yu̶ gotisere ajimasibeati mu̶a maji?</s>
      <s id="b.MAR.8.21.2">“Fariseo masa, to yicõari, Herodes quẽne, ‘Pan vauvato’ yirã, ĩna vu̶osere quẽnaro ajicõĩaña” yu̶ yijama, bare mere yaja yu̶ —ĩnare yiyuju Jesús.</s>
     </seg>
     <seg type="verse" id="b.MAR.8.22">
      <s id="b.MAR.8.22.1">Bero, Jesús, ĩ buerimasa rãca Betsaida vãme cu̶ti macaju̶re ejayuju.</s>
      <s id="b.MAR.8.22.2">To ĩna ejaro ĩacõari, caje ĩabecu̶re ãmiejayujarã masa, “Caje ĩabecu̶re Jesús ĩ moaĩarone, ĩacoaru̶cu̶mi” yirã.</s>
     </seg>
     <seg type="verse" id="b.MAR.8.23">
      <s id="b.MAR.8.23.1">To bajiro ĩna yiejogu̶re ti maca soju̶abu̶sa ĩre tũ̶a vasuju Jesús.</s>
      <s id="b.MAR.8.23.2">To yicõari, ĩ cajearire goocone eotucõari, moaĩañuju Jesús, “Ĩato ĩ” yigu̶.</s>
      <s id="b.MAR.8.23.3">To yicõari, ado bajiro ĩre sẽniĩañuju: —¿Ĩati mu̶? —ĩre yiyuju.</s>
     </seg>
     <seg type="verse" id="b.MAR.8.24">
      <s id="b.MAR.8.24.1">To ĩ yirone, caje ĩabecu̶ quẽnaca ĩasu̶oyuju.</s>
      <s id="b.MAR.8.24.2">To bajiri ado bajiro cu̶diyuju ĩ: —Masare ĩaja yu̶.</s>
      <s id="b.MAR.8.24.3">To bajiro yu̶ ĩaboajaquẽne, yucú̶rine vasere bajiro bajiaja —yiyuju.</s>
     </seg>
     <seg type="verse" id="b.MAR.8.25">
      <s id="b.MAR.8.25.1">To ĩ yijare, quẽna ĩ cajearire tudimoaĩa quẽnoñuju.</s>
      <s id="b.MAR.8.25.2">To ĩ yirone, quẽnaro ĩacoasuju.</s>
      <s id="b.MAR.8.25.3">Ñajediro quẽnaro ĩre ruyuyuju yuja.</s>
     </seg>
     <seg type="verse" id="b.MAR.8.26">
      <s id="b.MAR.8.26.1">To bajiro ĩ bajiro ĩacõari, ado bajiro ĩre gotiyuju Jesús: —Macaju̶re vacõari, mu̶re yu̶ ĩarotisere gãjerãre gotibatobecu̶ne, mu̶ ya viju̶ tudiasa —ĩre yiyuju Jesús.</s>
     </seg>
     <seg type="verse" id="b.MAR.8.27">
      <s id="b.MAR.8.27.1">To ĩ yiriaro bero, Cesarea de Filipo vãme cu̶ti sita ñarimacariju̶re ĩ buerimasare ũmato vasuju Jesús.</s>
      <s id="b.MAR.8.27.2">To ĩnare ũmato vacu̶ne, ado bajiro ĩnare sẽniĩañuju: —¿Ñimu̶ ñaami yu̶re yati ĩna, masa? —ĩnare yisẽniĩañuju.</s>
     </seg>
     <seg type="verse" id="b.MAR.8.28">
      <s id="b.MAR.8.28.1">To ĩ yisẽniĩajare, ado bajiro ĩre cu̶diyujarã ĩ buerimasa: —Sĩgũ̶ri, “Juan vãme cu̶tigu̶, masare oco rãca bautizarimasu̶, tudicaticõari bajigu̶mi”, mu̶re yama ĩna.</s>
      <s id="b.MAR.8.28.2">Gãjerãma, “El'ias ñamasir'i ñagũ̶mi”, yama.</s>
      <s id="b.MAR.8.28.3">Gãjerãju̶ama, “Gãji, Diore gotirẽtobosamasir'i ñagũ̶mi”, mu̶re yama —Jesúre yicu̶diyujarã.</s>
      <s id="b.MAR.8.28.4">To ĩna yirone, —Mu̶aju̶ama, ¿ñimu̶ ñaami, yu̶re yati mu̶a? —ĩnare yiyuju Jesús.</s>
      <s id="b.MAR.8.28.5">To ĩ yirone, ado bajiro ĩre cu̶diyuju Pedro: —Mu̶ ñaja rojose yu̶a tãmu̶oborotire yu̶are yirẽtobosacõari, rotimu̶orũ̶gõrocu̶, Dios ĩ cõar'i —Jesúre yiyuju Pedro.</s>
     </seg>
     <seg type="verse" id="b.MAR.8.30">
      <s id="b.MAR.8.30.1">To bajiro Pedro ĩ yicu̶dijare, gãjerãre gotirotibesuju Jesús.</s>
     </seg>
     <seg type="verse" id="b.MAR.8.31">
      <s id="b.MAR.8.31.1">To yicõari, ĩ bajirotire ado bajiro ĩ buerimasare gotisu̶oyuju Jesús: —Yu̶, Dios ĩ roticõacacu̶, bu̶to rojose tãmu̶oru̶cu̶ja.</s>
      <s id="b.MAR.8.31.2">Bu̶cu̶rã, paia u̶jarã, to yicõari, Dios ĩ rotimasire gotimasiorimasa quẽne, rojose yu̶re yicõari, yu̶re sĩaru̶arãma ĩna.</s>
      <s id="b.MAR.8.31.3">Yu̶re ĩna sĩaboajaquẽne, idiarũ̶mu̶ tu̶satirũ̶mu̶ne yu̶re catioru̶cu̶mi Dios —ĩnare yiyuju Jesús.</s>
     </seg>
     <seg type="verse" id="b.MAR.8.32">
      <s id="b.MAR.8.32.1">Ĩ sĩaecorotire riojo ĩnare ĩ gotise ñajare, ajimasicõañujarã.</s>
      <s id="b.MAR.8.32.2">Tire ajimasicõari, ricati ĩre jicãmotocõari, —“Bajiru̶aroja” yu̶are mu̶ yigotise bajibeticõato —ĩre yiboayuju Pedro.</s>
     </seg>
     <seg type="verse" id="b.MAR.8.33">
      <s id="b.MAR.8.33.1">To ĩ yisere aji, Jesúju̶ama, ĩ buerimasa ĩna ñaroju̶are ju̶darũ̶gũ̶, ĩacõari, ado bajiro Pedrore ĩre yiyuju: —¡Satanás, vasa mu̶!</s>
      <s id="b.MAR.8.33.2">Vãtia u̶ju̶re ñagõbosagu̶ yaja mu̶.</s>
      <s id="b.MAR.8.33.3">To bajiro mu̶ yijama, Dios ĩ tu̶oĩarore bajiro me tu̶oĩaja mu̶.</s>
      <s id="b.MAR.8.33.4">Masa ĩna tu̶oĩarore bajiro tu̶oĩagũ̶ yaja —ĩre yiyuju Jesús, Pedrore.</s>
     </seg>
     <seg type="verse" id="b.MAR.8.34">
      <s id="b.MAR.8.34.1">To yicõari, ĩ buerimasare gãjerãre quẽne ĩnare jirẽocõari, ado bajiro yiyuju Jesús: —No bojagu̶ yu̶ yu̶ ĩ ñaru̶ajama, ĩ bojasere, ĩ ye ñarotire tu̶oĩabecu̶ne, “Jesúre bajiro rojose tãmu̶oru̶cu̶ja yu̶ quẽne” yitu̶oĩacõari, yu̶ju̶are ajisu̶yaru̶cu̶mi.</s>
     </seg>
     <seg type="verse" id="b.MAR.8.35">
      <s id="b.MAR.8.35.1">No bojarã, ĩna bojaro ñare cu̶tirãma, adi macaru̶cu̶rore ñasere ĩavariquẽnacõari, Diore tu̶oĩamenama, Dios ĩ catisere yayibetire cu̶omena ñaru̶arãma ĩna.</s>
      <s id="b.MAR.8.35.2">To bajiboarine, yu̶re ajitirũ̶nu̶rã, yu̶ oca ĩna gotisere ajijũnisinicõari, ĩna sĩarãma, Dios tu̶ quẽnaro ñarona ñarãma.</s>
     </seg>
     <seg type="verse" id="b.MAR.8.36">
      <s id="b.MAR.8.36.1">Sĩgũ̶ adi macaru̶cu̶roju̶ gajeyeũni jediro ĩ bu̶jaboajaquẽne, beroju̶ rojose tãmu̶otu̶jabetiriaroju̶ ĩ vajama, ĩ gajeyeũni ĩ bu̶jaboare, ñie vaja manoja.</s>
     </seg>
     <seg type="verse" id="b.MAR.8.37">
      <s id="b.MAR.8.37.1">Ñiere Diore ĩsimasibecu̶mi, ĩ rijato beroju̶ma “Tudirijabeticõato” yigu̶, “Dios ĩ catisere yu̶re ĩsiato” yigu̶.</s>
      <s id="b.MAR.8.37.2">Mani rijato beroju̶ma “Tudirijabeticõato” yigu̶, Dios ĩ catisere ĩ ĩsise cõro vaja cu̶ti manoja.</s>
     </seg>
     <seg type="verse" id="b.MAR.8.38">
      <s id="b.MAR.8.38.1">“Jesúre ajitirũ̶nu̶cõari, ĩ ocare ĩna gotimasiose su̶orine ĩnare rũ̶cu̶bu̶obeama adirodoriana” yiĩagũ̶ ñari, ĩna ĩaro rĩjoroju̶a, “Jesúre rũ̶cu̶bu̶ogu̶ ñaja yu̶”, yibojonebesa.</s>
      <s id="b.MAR.8.38.2">To bajiro yibojonegũ̶ ñari, yu̶ yu̶ ĩ ñaru̶abetijama, “Yu̶ yu̶ me ñaami”, ĩre yiĩaru̶cu̶ja yu̶ quẽne, Dios ĩ roticõacacu̶ ñacõari, “Quẽnarẽtogũ̶ ñaja yu̶” yu̶ jacu̶ ĩ yiĩorore bajiro yigu̶ ñari, ĩ bususe rãca yu̶ vadirũ̶mu̶.</s>
      <s id="b.MAR.8.38.3">Yu̶ rãca vadiru̶arãma Dios ĩ cõarã, ángel mesa —ĩnare yiyuju Jesús.</s>
     </seg>
    </div>
    <div type="chapter" id="b.MAR.9">
     <seg type="verse" id="b.MAR.9.1">
      <s id="b.MAR.9.1.1">To yicõari, gajeye ĩnare gotirẽmoñuju Jesús: —Riojo mu̶are gotiaja yu̶.</s>
      <s id="b.MAR.9.1.2">Mu̶a sĩgũ̶ri mu̶a bajireabetone, “Ñajediro u̶ju̶ ñaami yu̶ roticõacacu̶” Dios mu̶are ĩ yiĩosere ĩaru̶arãja mu̶a —ĩnare yiyuju Jesús.</s>
     </seg>
     <seg type="verse" id="b.MAR.9.2">
      <s id="b.MAR.9.2.1">Cojomo cõro, coja jẽnituarirũ̶mu̶ bero, Pedro, Santiago, to yicõari Juanre quẽne, ũ̶mu̶ariburo joeju̶ ĩnare ũmato vasuju Jesús.</s>
      <s id="b.MAR.9.2.2">Toju̶ ĩnare ũmato ejacõari, ĩna ĩaro rĩjoroju̶a ricati ruyugu̶ godovedicoasuju Jesús.</s>
     </seg>
     <seg type="verse" id="b.MAR.9.3">
      <s id="b.MAR.9.3.1">Sudi ĩ sãñase bu̶to boticoasuju.</s>
      <s id="b.MAR.9.3.2">To bajicõari, cajemose busuyuju ti.</s>
      <s id="b.MAR.9.3.3">To bajise botise ĩabetirũgũñujarã ĩna.</s>
     </seg>
     <seg type="verse" id="b.MAR.9.4">
      <s id="b.MAR.9.4.1">To bajicõari, El'ias ñamasir'i, Moisés ñamasir'i rãca Jesús tu̶ ruyuarũ̶gũ̶cõari, ĩ rãca ĩna ñagõsere ĩañujarã ĩna, Pedro mesa.</s>
     </seg>
     <seg type="verse" id="b.MAR.9.5">
      <s id="b.MAR.9.5.1">To bajiro ĩna bajisere ĩacõari bu̶to güiyujarã.</s>
      <s id="b.MAR.9.5.2">Bu̶to güigu̶ ñari, “To bajiro yigu̶ yigu̶ja” yiri mene, ado bajiro Jesúre yiyuju Pedro: —Yu̶ u̶ju̶, adoju̶ mani ñajama, quẽnamasucõaja.</s>
      <s id="b.MAR.9.5.3">Mu̶a ñaro cõrone vijãiri mu̶are quẽnobosaru̶arãja yu̶a.</s>
      <s id="b.MAR.9.5.4">Mu̶ yajãi, Moisés yajãi, to yicõari, El'ias yajãi bu̶abosaru̶arãja —Jesúre yiboayuju Pedro.</s>
     </seg>
     <seg type="verse" id="b.MAR.9.7">
      <s id="b.MAR.9.7.1">To bajiro ĩ yirirĩmarone, bueri bu̶to cajemose ĩnare buebibecõañuju ti.</s>
      <s id="b.MAR.9.7.2">Ti bueri vatoaju̶ ado bajiro ocaruyuyuju: —Ãnine ñaami yu̶ macu̶, yu̶ maigũ̶.</s>
      <s id="b.MAR.9.7.3">Ĩre quẽnaro ajitirũ̶nu̶ña mu̶a —yi ocaruyuyuju.</s>
     </seg>
     <seg type="verse" id="b.MAR.9.8">
      <s id="b.MAR.9.8.1">Ti ocaruyuro bero, ĩaboayujarã.</s>
      <s id="b.MAR.9.8.2">El'iare, Moisére quẽne, ĩnare ĩabu̶jabesujarã.</s>
      <s id="b.MAR.9.8.3">Jesús sĩgũ̶ne ñañuju ĩ yuja.</s>
     </seg>
     <seg type="verse" id="b.MAR.9.9">
      <s id="b.MAR.9.9.1">To bajiro bajicõari bero, ti buro ĩnare ũmato rojacu̶ne, ado bajiro ĩnare rotiyuju Jesús: —Jẽju̶ mu̶a ĩasere gãjerãre gotibeja maji, Dios ĩ roticõacacu̶, yu̶ rijato bero, quẽna yu̶ tudicatiroto rĩjorore —ĩnare yiyuju Jesús.</s>
     </seg>
     <seg type="verse" id="b.MAR.9.10">
      <s id="b.MAR.9.10.1">To bajiro ĩna bajirere gãjerãre gotimenane, ĩna masune tu̶oĩacõa ñañujarã ĩna.</s>
      <s id="b.MAR.9.10.2">Tire tu̶oĩacõa ñarã ñari, ado bajiro gãmerã yisẽniĩañujarã: —¿No bajiro yire ũnire yigu̶ yati, “Rijacoaboarine tudicatiru̶cu̶ja” ĩ yijama? —gãmerã yisẽniĩañujarã Pedro mesa.</s>
     </seg>
     <seg type="verse" id="b.MAR.9.11">
      <s id="b.MAR.9.11.1">To bajiro yirã ñari, ado bajiro Jesúre sẽniĩañujarã ĩna: —¿No yirã, “ ‘Rotimu̶orũ̶gõru̶cu̶mi’ yigu̶, Dios ĩ cõarocu̶ ĩ ejaroto rĩjoro ejaru̶cu̶mi El'ias ñamasir'i”, yati ĩna Dios ĩ rotimasire gotimasiorimasa? —Jesúre yisẽniĩañujarã ĩna.</s>
     </seg>
     <seg type="verse" id="b.MAR.9.12">
      <s id="b.MAR.9.12.1">To ĩna yijare, ado bajiro ĩnare cu̶diyuju Jesús: —Riojo yiyuma Dios ĩ rotimasire gotimasiorimasa, “El'ias ñamasir'i ejasu̶oru̶cu̶mi”, ĩna yijama. “ ‘Rotimu̶orũ̶gõru̶cu̶mi’ yigu̶, Dios ĩ cõarocu̶, ĩ ejaroti ñajare, jediro Dios ĩ bojarore bajiro yirã quẽnaro ñayuto mani” yigu̶ ejasu̶oru̶cu̶mi.</s>
      <s id="b.MAR.9.12.2">“To bajiro yaja” yimasirã ñaboarine, “Rotimu̶orũ̶gõru̶cu̶mi” yigu̶, Dios ĩ cõarocu̶re ĩatecõari, cojo vãme me rojose ĩre yiru̶arãma masa, Dios oca ĩna yiucamasireju̶arema ajimasibeama.</s>
     </seg>
     <seg type="verse" id="b.MAR.9.13">
      <s id="b.MAR.9.13.1">Riojo mu̶are gotiaja yu̶.</s>
      <s id="b.MAR.9.13.2">El'ias ñamasir'ire bajiro bajigu̶ jẽre ejaboayumi.</s>
      <s id="b.MAR.9.13.3">Dios oca masa ĩna ucamasiriarore bajiro yirã, ĩna bojarore bajiro rojose ĩre yiyuma ĩna —ĩnare yiyuju Jesús, Pedro mesare.</s>
     </seg>
     <seg type="verse" id="b.MAR.9.14">
      <s id="b.MAR.9.14.1">Buroju̶ ejariarã, ĩna rãcana ĩna ñaroju̶re tudiejayujarã.</s>
      <s id="b.MAR.9.14.2">Tudiejacõari, ĩna ĩajama, Jesús buerimasa rãca jãjarã masa ñañujarã.</s>
      <s id="b.MAR.9.14.3">To bajicõari, ĩna rãca, Dios ĩ rotimasire gotimasiorimasa rãca ĩna gãmerã oca josasere ĩañujarã.</s>
     </seg>
     <seg type="verse" id="b.MAR.9.15">
      <s id="b.MAR.9.15.1">Jesús ĩ vadisere ĩacõari, bu̶to variquẽnañujarã.</s>
      <s id="b.MAR.9.15.2">Variquẽnarã ñari, ĩ tu̶ ũmasujarã ĩre sẽnirã vana.</s>
     </seg>
     <seg type="verse" id="b.MAR.9.16">
      <s id="b.MAR.9.16.1">Ĩre ĩna sẽnigajanoro, ado bajiro ĩnare sẽniĩañuju Jesús: —¿No bajise ĩna rãca gãmerã oca josari mu̶a? —ĩnare yiyuju Jesús.</s>
     </seg>
     <seg type="verse" id="b.MAR.9.17">
      <s id="b.MAR.9.17.1">To ĩ yisere ajicõari, sĩgũ̶ ado bajiro Jesúre cu̶diyuju: —Gotimasiorimasu̶, yu̶ macu̶ ĩ u̶su̶ju̶ vãti sãñagũ̶ ñaami.</s>
      <s id="b.MAR.9.17.2">To bajiro bajica yigu̶, ñagõbecu̶ ñaami.</s>
      <s id="b.MAR.9.17.3">To bajiri “Jesús, vãtire burocagu̶mi” yigu̶, yu̶ macu̶re ãmivabu̶ yu̶.</s>
     </seg>
     <seg type="verse" id="b.MAR.9.18">
      <s id="b.MAR.9.18.1">Tocãrãcajine yu̶ macu̶ u̶su̶ju̶ sãñacõari, ĩre rojose ĩ yijama, biyaroaca rijaquedicõari, ĩ riseju̶ sõmo budi, guji põguẽ, ĩ ruju̶ tutuajedicoarũgũami.</s>
      <s id="b.MAR.9.18.2">To bajiro ĩ bajijare, mu̶ buerimasare, “Yu̶ macu̶ u̶su̶ju̶ sãñagũ̶re vãtire burocaya”, ĩnare yisẽniboabu̶.</s>
      <s id="b.MAR.9.18.3">Ĩre burocamasimema —Jesúre yiyuju ĩ.</s>
     </seg>
     <seg type="verse" id="b.MAR.9.19">
      <s id="b.MAR.9.19.1">To ĩ yisere ajicõari, ado bajiro yiyuju Jesús: —Diore ajitirũ̶nu̶mena masu ñacõaja mu̶a.</s>
      <s id="b.MAR.9.19.2">¿No cõroju̶ mu̶are gotimasio tu̶jagu̶ti yu̶?</s>
      <s id="b.MAR.9.19.3">Yoaro mu̶a rãca yu̶ ñaboajaquẽne, yu̶ masisere mu̶are yu̶ u̶josere ajitirũ̶nu̶beaja mu̶a maji —ĩnare yiyuju Jesús.</s>
      <s id="b.MAR.9.19.4">To yigu̶ne, —Adoju̶a vãti sãñagũ̶re ãmiaya —yiyuju Jesús.</s>
     </seg>
     <seg type="verse" id="b.MAR.9.20">
      <s id="b.MAR.9.20.1">To ĩ yisere ajicõari, Jesús tu̶ju̶ ĩre ãmiasujarã.</s>
      <s id="b.MAR.9.20.2">To ĩna yirone, vãtiju̶a, Jesúre ĩacõari, masu̶ u̶su̶ju̶ sãñagũ̶ ñari, rojose yiyuju, masu̶ju̶are.</s>
      <s id="b.MAR.9.20.3">To bajiro ĩ yijare, rijaquedigu̶ne, ĩ riseju̶ sõmo budiyuju.</s>
     </seg>
     <seg type="verse" id="b.MAR.9.21">
      <s id="b.MAR.9.21.1">To ĩ bajirone, rijaquedigu̶ jacu̶re ado bajiro sẽniĩañuju Jesús: —¿Nocãrãcarodori ado bajiro bajitu̶sajari mu̶ macu̶? —ĩre yiyuju Jesús.</s>
      <s id="b.MAR.9.21.2">To ĩ yisere ajicõari, ado bajiro Jesúre cu̶diyuju ĩ: —Daquegu̶aca ñagũ̶ju̶ne to bajiro bajisu̶ocami.</s>
     </seg>
     <seg type="verse" id="b.MAR.9.22">
      <s id="b.MAR.9.22.1">Cojoji me jeameju̶ rocatĩacõarũgũmi.</s>
      <s id="b.MAR.9.22.2">To yicõari, oco vatoaju̶ quẽne rocaroacõarũgũmi.</s>
      <s id="b.MAR.9.22.3">To bajiro yirũgũmi, yu̶ macu̶re sĩaru̶.</s>
      <s id="b.MAR.9.22.4">Yu̶are mu̶ ejarẽmomasijama, yu̶are ĩamaicõari, ejarẽmoña mu̶ —Jesúre yiyuju ĩ.</s>
     </seg>
     <seg type="verse" id="b.MAR.9.23">
      <s id="b.MAR.9.23.1">To ĩ yisere ajicõari, ado bajiro ĩre yiyuju Jesús: —“Yimasigũ̶mi”, ¿yu̶re yitu̶oĩabeati mu̶?</s>
      <s id="b.MAR.9.23.2">To bajiro yu̶re mu̶ yitu̶oĩajama, ñieju̶a josase manoja —ĩre yiyuju Jesús.</s>
     </seg>
     <seg type="verse" id="b.MAR.9.24">
      <s id="b.MAR.9.24.1">To ĩ yisere ajicõari, ado bajiro cu̶diyuju ĩ: —“Yu̶ macu̶re catiomasigũ̶mi”, mu̶re yitu̶oĩamasicõaja, bajigu̶ju̶ma.</s>
      <s id="b.MAR.9.24.2">To bajiro tu̶oĩavu̶ogu̶, “Ñabeticõato” yigu̶, yu̶re ejarẽmoña —Jesúre yiavasãñuju ĩ, rijaquedigu̶ jacu̶.</s>
     </seg>
     <seg type="verse" id="b.MAR.9.25">
      <s id="b.MAR.9.25.1">To bajiro ĩ yiavasãsere ajicõari, jãjarãbu̶sa masa ũmarẽjañujarã, Jesús tu̶ju̶.</s>
      <s id="b.MAR.9.25.2">To ĩna bajisere ĩacõari, tutuase rãca ado bajiro vãtire yiyuju Jesús: —Vãti, yu̶re ajiya.</s>
      <s id="b.MAR.9.25.3">“Masa ñagõbeticõato”, to yicõari, “Ajibeticõato” yigu̶ ñaja mu̶.</s>
      <s id="b.MAR.9.25.4">¡To bajiri ãni u̶su̶re budiya!</s>
      <s id="b.MAR.9.25.5">¡Quẽna ĩre tudisãjabeja! —vãtire yiyuju Jesús.</s>
     </seg>
     <seg type="verse" id="b.MAR.9.26">
      <s id="b.MAR.9.26.1">To ĩ yirone, avasãcõari, rijaquedirotiyuju vãtiju̶a.</s>
      <s id="b.MAR.9.26.2">To yicõari, ĩ u̶su̶ju̶ sãñaboagu̶, budicoasuju yuja.</s>
      <s id="b.MAR.9.26.3">Ĩ budirone, rijar'ire bajiro bajicoasuju masu̶ju̶a.</s>
      <s id="b.MAR.9.26.4">To bajise ĩacõari, “Rijacoajami”, yiyujarã masa.</s>
     </seg>
     <seg type="verse" id="b.MAR.9.27">
      <s id="b.MAR.9.27.1">To ĩna yiboajaquẽne, Jesús ĩ ãmore ñiacõari, ĩre tũ̶a vũ̶mu̶oñuju.</s>
      <s id="b.MAR.9.27.2">To ĩ yirone, rũ̶gõcoasuju yuja.</s>
     </seg>
     <seg type="verse" id="b.MAR.9.28">
      <s id="b.MAR.9.28.1">To yicõari bero, to ñariviju̶ sãjañuju Jesús.</s>
      <s id="b.MAR.9.28.2">Ti viju̶ sãjaejacõari, ado bajiro ĩre sẽniĩañujarã ĩ buerimasa: —¿No yirã vãtire burocamasibeti yu̶a? —ĩre yiyujarã ĩna.</s>
     </seg>
     <seg type="verse" id="b.MAR.9.29">
      <s id="b.MAR.9.29.1">To bajiro ĩna yisere ajicõari, ado bajiro ĩnare cu̶diyuju Jesús: —Jẽju̶ yu̶ burocagu̶re bajiro bajirãre mu̶a burocaru̶ajama, Diore sẽnicõari rĩne burocamasiru̶arãja mu̶a —ĩnare yiyuju Jesús.</s>
     </seg>
     <seg type="verse" id="b.MAR.9.30">
      <s id="b.MAR.9.30.1">Cesarea de Filipo ñar'i, vacu̶, Galilea sitare ĩ buerimasare ũmato rẽtoasuju Jesús.</s>
      <s id="b.MAR.9.30.2">Jãjarã masa ĩna ajisere bojabesuju, ĩ buerimasare goticudigu̶ ñari.</s>
      <s id="b.MAR.9.30.3">Ado bajiro ĩnare gotiyuju: —Yu̶re Dios ĩ roticõacacu̶re masare ĩsirocaru̶cu̶mi sĩgũ̶.</s>
      <s id="b.MAR.9.30.4">To bajiro ĩ yijama, yu̶re sĩaru̶arãma ĩna.</s>
      <s id="b.MAR.9.30.5">Yu̶re ĩna sĩaboajaquẽne, idiarũ̶mu̶ tu̶satirũ̶mu̶ne quẽna tudicaticoaru̶cu̶ja yu̶ —ĩnare yiyuju Jesús.</s>
     </seg>
     <seg type="verse" id="b.MAR.9.32">
      <s id="b.MAR.9.32.1">To bajiro ĩnare ĩ gotisere ajimasibesujarã ĩ buerã.</s>
      <s id="b.MAR.9.32.2">To bajirã ñaboarine, ĩre sẽniĩabesujarã, ĩre güirã ñari.</s>
     </seg>
     <seg type="verse" id="b.MAR.9.33">
      <s id="b.MAR.9.33.1">Capernaum vãme cu̶ti macaju̶ ĩnare ũmato vasuju Jesús.</s>
      <s id="b.MAR.9.33.2">To bajivana, “¿Ñimu̶ju̶a ñagũ̶ti ñamasugũ̶ ñarocu̶?”, gãmerã yi vasujarã Jesús buerimasa.</s>
      <s id="b.MAR.9.33.3">To bajiro ĩna yi vare ñajare, ĩna ya viju̶ sãjaejacõari, ado bajiro ĩnare sẽniĩañuju Jesús: —Maa vana, ¿no bajise gãmerã oca josa vadi mu̶a? —ĩnare yiyuju.</s>
     </seg>
     <seg type="verse" id="b.MAR.9.34">
      <s id="b.MAR.9.34.1">To bajiro ĩ yisẽniĩasere ajiboarine, cu̶dibesujarã ĩna, “¿Ñimu̶ju̶a ñagũ̶ti ñamasugũ̶ ñarocu̶?” gãmerã yi oca josa vadiriarã ñari.</s>
     </seg>
     <seg type="verse" id="b.MAR.9.35">
      <s id="b.MAR.9.35.1">Ĩna cu̶dibetire, ĩa, ejarũjucoasuju Jesús.</s>
      <s id="b.MAR.9.35.2">To bajicõari, ĩ buerimasare, ju̶aãmo cõro, gu̶bo ju̶a jẽnituarirãcu̶ ñarãre jirẽoñuju.</s>
      <s id="b.MAR.9.35.3">To bajiro yicõari, ado bajiro ĩnare gotiyuju: —No bojagu̶ ñamasugũ̶ ĩ ñaru̶ajama, “Ñamasugũ̶ me ñaja yu̶” yitu̶oĩacõari, masa jedirore moabosaru̶cu̶mi —ĩnare yiyuju Jesús.</s>
     </seg>
     <seg type="verse" id="b.MAR.9.36">
      <s id="b.MAR.9.36.1">To yigu̶ne, sĩgũ̶ daquegu̶re jicõari, ĩna rĩjoroju̶a ĩre ãmijeoyuju Jesús.</s>
      <s id="b.MAR.9.36.2">To yicõari, ado bajiro ĩnare gotiyuju:</s>
     </seg>
     <seg type="verse" id="b.MAR.9.37">
      <s id="b.MAR.9.37.1">—Ãni daquegu̶, “Ñamasugũ̶ me ñaja yu̶” ĩ yitu̶oĩarore bajiro tu̶oĩarãma, U̶ju̶ Dios yarã ñamasurã ñaama.</s>
      <s id="b.MAR.9.37.2">To bajiro ti bajijare, ãni daquegu̶re bajiro tu̶oĩarãre, gãjerã tu̶ ĩna ejaro, quẽnaro ĩnare yirãma, yu̶rene quẽnaro yirã yirãma.</s>
      <s id="b.MAR.9.37.3">To yicõari, yu̶re quẽnaro yirãma, yu̶re cõacacu̶re quẽne, quẽnaro yirã yirãma —ĩnare yiyuju Jesús.</s>
     </seg>
     <seg type="verse" id="b.MAR.9.38">
      <s id="b.MAR.9.38.1">Ado bajiro Jesúre gotiyuju Juan: —Gotimasiorimasu̶, masa u̶su̶riju̶ sãñarãre vãtiare bureagu̶re ĩamu̶ yu̶a.</s>
      <s id="b.MAR.9.38.2">“Jesúre ajitirũ̶nu̶gũ̶ ñari, ado bajise mu̶are rotimasiaja yu̶: ‘Budiya’ ”, yiñaami, vãtiare bureagu̶.</s>
      <s id="b.MAR.9.38.3">Mani rãcagu̶ me ĩ ñajare, “Tire yibesa”, ĩre yibu̶ yu̶a —Jesúre yigotiyuju Juan.</s>
     </seg>
     <seg type="verse" id="b.MAR.9.39">
      <s id="b.MAR.9.39.1">To ĩ yisere ajicõari, ado bajiro ĩre yiyuju Jesús: —“Tire yibeticõaña”, ĩre yibeja.</s>
      <s id="b.MAR.9.39.2">Quẽnaro yirimi.</s>
      <s id="b.MAR.9.39.3">No bojagu̶ yu̶re rũ̶cu̶bu̶ocõari, ĩaĩañamani ĩ yiĩoro bero, rojose yu̶re ñagõbecu̶mi.</s>
     </seg>
     <seg type="verse" id="b.MAR.9.40">
      <s id="b.MAR.9.40.1">No bojagu̶ yu̶re ajitirũ̶nu̶cõari, mani yise ũnire yigu̶ma, mani rãcagu̶ ñagũ̶mi.</s>
     </seg>
     <seg type="verse" id="b.MAR.9.41">
      <s id="b.MAR.9.41.1">Riojo mu̶are gotiaja yu̶.</s>
      <s id="b.MAR.9.41.2">Yu̶re ajisu̶yarã ñamasurã me ĩna ñaboajaquẽne, yu̶re ajitirũ̶nu̶rã mu̶a ñajare, quẽnaro mu̶are yirã, to bajiro ĩna yise vaja, vaja bu̶jaru̶arãma ĩna, Dios tu̶ju̶ —ĩnare yiyuju Jesús.</s>
     </seg>
     <seg type="verse" id="b.MAR.9.42">
      <s id="b.MAR.9.42.1">Quẽna ado bajiro ĩ buerimasare gotiyuju Jesús: —Ãni daquegu̶re bajiro tu̶oĩarãre, yu̶re ajitirũ̶nu̶rãre rojose ĩna ũmato yijama, bu̶to rojose tãmu̶oru̶arãma.</s>
      <s id="b.MAR.9.42.2">Rojose ĩnare ĩna ũmato yiroto rĩjoro, tocãrãcu̶rene ĩna ãmu̶ariju̶re gũ̶ta jairica siatucõari, riaga ũ̶cu̶aroju̶ ĩnare rearoderuucõajama, rojose tãmu̶obetibu̶saborãma —ĩnare yiyuju Jesús.</s>
     </seg>
     <seg type="verse" id="b.MAR.9.43">
      <s id="b.MAR.9.43.1">“ ‘Rẽtoro rojose tãmu̶orobe’ yirã, rojose mu̶a yisere yitu̶jaya mu̶a” yigu̶, ado bajiro ĩnare gotiyuju Jesús: —“Yu̶ ãmo su̶orine rojose yibu̶ yu̶” mu̶a yitu̶oĩamasijama, jatarocaya.</s>
      <s id="b.MAR.9.43.2">Mu̶are cojo ãmo ti manijama, quẽnabetoja.</s>
      <s id="b.MAR.9.43.3">To bajiboarine, ju̶aãmo rãca mu̶a bajireajama, jeame yatibetimeju̶ mu̶a vajama, rẽtobu̶saro quẽnabetiru̶aroja.</s>
     </seg>
     <seg type="verse" id="b.MAR.9.44">
      <s id="b.MAR.9.44.1">Toju̶ ĩna ruju̶rire becoa batu̶jabetiru̶arãma.</s>
      <s id="b.MAR.9.44.2">To yicõari, jeamere yarocu̶ quẽne magũ̶mi.</s>
     </seg>
     <seg type="verse" id="b.MAR.9.45">
      <s id="b.MAR.9.45.1">“Yu̶ gu̶bo su̶orine rojose yibu̶ yu̶” mu̶a yitu̶oĩamasijama, jatarocaya.</s>
      <s id="b.MAR.9.45.2">Mu̶are cojo gu̶bo ti manijama, quẽnabetoja.</s>
      <s id="b.MAR.9.45.3">To bajiboarine, ju̶a gu̶bo rãca mu̶a bajireajama, jeame yatibetimeju̶ mu̶a vajama, rẽtobu̶saro quẽnabetiru̶aroja.</s>
     </seg>
     <seg type="verse" id="b.MAR.9.46">
      <s id="b.MAR.9.46.1">Toju̶ ĩna ruju̶rire becoa batu̶jabetiru̶arãma.</s>
      <s id="b.MAR.9.46.2">To yicõari, jeamere yarocu̶ quẽne magũ̶mi.</s>
     </seg>
     <seg type="verse" id="b.MAR.9.47">
      <s id="b.MAR.9.47.1">“Yu̶ cajea su̶orine ĩabojacõari, rojose yibu̶ yu̶” mu̶a yitu̶oĩamasijama, tiare ãmirocacõaña.</s>
      <s id="b.MAR.9.47.2">Coja cajea mu̶are ti manijama, quẽnabetoja.</s>
      <s id="b.MAR.9.47.3">To bajiboarine, ju̶aju̶ne caje cu̶ticõari, mu̶a bajireajama, jeame yatibetimeju̶ mu̶a vajama, rẽtobu̶saro quẽnabetiru̶aroja.</s>
     </seg>
     <seg type="verse" id="b.MAR.9.48">
      <s id="b.MAR.9.48.1">Toju̶ ĩna ruju̶rire becoa batu̶jabetiru̶arãma.</s>
      <s id="b.MAR.9.48.2">To yicõari, jeamere yarocu̶ quẽne magũ̶mi.</s>
     </seg>
     <seg type="verse" id="b.MAR.9.49">
      <s id="b.MAR.9.49.1">“Rojose ñaja” yimasiboarine, rojose mu̶a yijama, quẽnabetoja.</s>
      <s id="b.MAR.9.49.2">To bajiri, “Rojose yibetiru̶arãja”, yitu̶oĩacõa ñarũgũña mu̶a.</s>
      <s id="b.MAR.9.49.3">Rojose yiterã ñari, bu̶to mu̶a bojase ti ñaboajaquẽne, tire mu̶a yibetijama, bu̶tobu̶sa Diore ajitirũ̶nu̶rã ñaru̶arãja mu̶a.</s>
      <s id="b.MAR.9.49.4">To bajiro mu̶a bajirotire bojagu̶mi Dios.</s>
     </seg>
     <seg type="verse" id="b.MAR.9.50">
      <s id="b.MAR.9.50.1">Moa ñaja bare sãre.</s>
      <s id="b.MAR.9.50.2">Mu̶a barotire vaibu̶cu̶ rii catisere cũrãma, moa turãja mu̶a, “Boarobe” yirã.</s>
      <s id="b.MAR.9.50.3">Moa ti ocaboase ti ocabeticoajama, “Quẽna tudiocato” yirã, no bajiro yimasimenaja mu̶a.</s>
      <s id="b.MAR.9.50.4">Moa ocabetire bajiro bajiama sĩgũ̶ri.</s>
      <s id="b.MAR.9.50.5">Ĩna su̶orine quẽnaro yimasibeami Dios.</s>
      <s id="b.MAR.9.50.6">Moa ocatu̶jabetiju̶are bajiro bajiya mu̶a.</s>
      <s id="b.MAR.9.50.7">To bajiro bajirã mu̶a ñajama, mu̶a su̶orine quẽnaro yimasigũ̶mi Dios.</s>
      <s id="b.MAR.9.50.8">Yu̶re mu̶a ajitirũ̶nu̶ tu̶jabetijama, rojose yibetibu̶saru̶arãma gãjerã.</s>
      <s id="b.MAR.9.50.9">Gãjerã quẽnaro mu̶a yisere ĩacõari, mu̶are bajiro quẽnaro yiru̶arãma ĩna quẽne.</s>
      <s id="b.MAR.9.50.10">To bajiro bajirã ñari, quẽnaro gãmerã yiñaña —ĩ buerimasare yiyuju Jesús.</s>
     </seg>
    </div>
    <div type="chapter" id="b.MAR.10">
     <seg type="verse" id="b.MAR.10.1">
      <s id="b.MAR.10.1.1">Capernaum ñar'i, Judea sitaju̶ ĩ buerimasare ũmato vasuju Jesús.</s>
      <s id="b.MAR.10.1.2">To eja, Jordán vãme cu̶tirisa jẽa, to boeju̶aju̶ jãjarã masa ĩ rãca rẽjañujarã quẽna.</s>
      <s id="b.MAR.10.1.3">Toju̶ ĩnare gotimasioñuju, ĩ yirũgũriarore bajirone.</s>
     </seg>
     <seg type="verse" id="b.MAR.10.2">
      <s id="b.MAR.10.2.1">To ĩnare ĩ gotimasio ñarone, ĩ tu̶ ejayujarã fariseo masa.</s>
      <s id="b.MAR.10.2.2">Ejacõari, “Cu̶dimasibeticõari, rojose tãmu̶oato” yirã, ado bajise ĩre sẽniĩatoyujarã ĩna: —¿Sĩgũ̶ ĩ manajore ĩ rocajama, quẽnacõati? —ĩre yisẽniĩañujarã.</s>
     </seg>
     <seg type="verse" id="b.MAR.10.3">
      <s id="b.MAR.10.3.1">To bajiro ĩre ĩna yisẽniĩasere ajicõari, ado bajiro ĩnare cu̶diyuju ĩ: —¿No bajise rotimasiñujari Moisés? —ĩnare yiyuju.</s>
     </seg>
     <seg type="verse" id="b.MAR.10.4">
      <s id="b.MAR.10.4.1">To ĩ yisere ajicõari, ado bajiro cu̶diyujarã ĩna: —Ado bajiro rotimasiñuju: “No bojagu̶ ĩ manajore ĩ rocaru̶ajama, ‘Mu̶re rocagu̶ yaja’ yise papera ucacõari, ĩsiroti ñaja”, yimasiñuja Moisére Dios ĩ roticũmasire —Jesúre yicu̶diyujarã fariseo masa.</s>
     </seg>
     <seg type="verse" id="b.MAR.10.5">
      <s id="b.MAR.10.5.1">To ĩna yirone, ado bajiro yiyuju Jesús: —Diore ajiterã ĩna ñajare, “Bu̶tobu̶sa ĩna manajoare rojose yiroma” yigu̶, manajoa reare beobetimasiñuju Moisés ñamasir'i.</s>
     </seg>
     <seg type="verse" id="b.MAR.10.6">
      <s id="b.MAR.10.6.1">“Rẽmoju̶ ũ̶mu̶re, rõmiore rujeomasiñuju Dios”, yigotiaja Dios oca.</s>
     </seg>
     <seg type="verse" id="b.MAR.10.7">
      <s id="b.MAR.10.7.1">To yicõari, gajeju̶ ado bajiro gotiaja Dios oca: “Ũ̶mu̶, rõmio ĩ rujeore ti ñajare, ũ̶mu̶ju̶a, manajo cu̶tigu̶ ĩ jacu̶are ĩnare cãmotadicoaru̶cu̶mi.</s>
      <s id="b.MAR.10.7.2">Manajo cu̶ticõari, ju̶arã ñaboarine, sĩgũ̶ ruju̶re bajirone ñaru̶arãma”, yigotiaja Dios oca.</s>
     </seg>
     <seg type="verse" id="b.MAR.10.9">
      <s id="b.MAR.10.9.1">“To bajiru̶arãma” Dios ĩ yimasire ñajare, mu̶a manajoare reabetiroti ñaja —ĩnare yiyuju Jesús.</s>
     </seg>
     <seg type="verse" id="b.MAR.10.10">
      <s id="b.MAR.10.10.1">To ĩ yiro bero, viju̶ ñacõari, to bajiro ĩ gotisere sẽniĩañujarã ĩ buerimasa.</s>
     </seg>
     <seg type="verse" id="b.MAR.10.11">
      <s id="b.MAR.10.11.1">To ĩna yijare, ado bajiro ĩnare cu̶diyuju Jesús: —Ĩ manajore rocacõari, gajeo ĩ manajo cu̶tijama, Dios ĩ ĩajama, ĩ manajo masu me ñagõmo.</s>
      <s id="b.MAR.10.11.2">Sore ajerio cu̶tigu̶ yigu̶mi.</s>
     </seg>
     <seg type="verse" id="b.MAR.10.12">
      <s id="b.MAR.10.12.1">To bajirone bajiaja rõmiore quẽne.</s>
      <s id="b.MAR.10.12.2">So manaju̶re rocacõari, gãjire so manaju̶ cu̶tijama, so manaju̶ masu me ñagũ̶mi, Dios ĩ ĩajama.</s>
      <s id="b.MAR.10.12.3">Ĩre ajeri cu̶tigo yigomo —ĩnare yiyuju Jesús.</s>
     </seg>
     <seg type="verse" id="b.MAR.10.13">
      <s id="b.MAR.10.13.1">Jesús tu̶ju̶ rĩamasacare juaejayujarã masa, “Ĩ ãmori ñujeocõari, Diore ĩnare sẽnibosato ĩ” yirã.</s>
      <s id="b.MAR.10.13.2">Ĩna juaejasere ĩacõari, ado bajiro ĩnare yiyujarã ĩ buerimasa: —¡Juadibesa!</s>
      <s id="b.MAR.10.13.3">Gõjanabioro yaja mu̶a —ĩnare yiyujarã.</s>
     </seg>
     <seg type="verse" id="b.MAR.10.14">
      <s id="b.MAR.10.14.1">To ĩna yisere ĩajũnisinigũ̶ne, ado bajiro ĩnare gotiyuju Jesúju̶a: —Rĩamasare ĩnare matabesa.</s>
      <s id="b.MAR.10.14.2">Ĩnare bajiro tu̶oĩarã ñaama U̶ju̶ Dios yarã quẽnaro ĩ yirã.</s>
     </seg>
     <seg type="verse" id="b.MAR.10.15">
      <s id="b.MAR.10.15.1">Riojo mu̶are gotiaja yu̶.</s>
      <s id="b.MAR.10.15.2">Rĩamasa ĩna yiecorore bajiro quẽnaro yiecorã ñaama U̶ju̶ Dios yarã —ĩ buerimasare yiyuju Jesús.</s>
     </seg>
     <seg type="verse" id="b.MAR.10.16">
      <s id="b.MAR.10.16.1">To ĩnare yigotigajanocõari, rĩamasare ĩ ãmori ñujeocõari, Diore ĩnare sẽnibosayuju.</s>
     </seg>
     <seg type="verse" id="b.MAR.10.17">
      <s id="b.MAR.10.17.1">Quẽna Jesús varũtu vacu̶ ĩ bajirone, sĩgũ̶, ũmaejayuju.</s>
      <s id="b.MAR.10.17.2">Ejacõari, ĩ rĩjoroju̶a gu̶somuniari tuetugu̶ne, ado bajiro Jesúre ĩre sẽniĩañuju: —Gotimasiorimasu̶, quẽnagũ̶ ñaja mu̶.</s>
      <s id="b.MAR.10.17.3">Yu̶ rijato beroju̶ “Tudirijabeticõato” yigu̶, Dios ĩ catisere yu̶re ĩ ĩsisere yu̶ bojajama, ¿no bajiro yiroti ñati yu̶re? —ĩre yiyuju.</s>
     </seg>
     <seg type="verse" id="b.MAR.10.18">
      <s id="b.MAR.10.18.1">To ĩ yisere ajicõari, ado bajiro ĩre cu̶diyuju: —¿No yigu̶, “Quẽnagũ̶ ñaja mu̶”, yu̶re yati mu̶?</s>
      <s id="b.MAR.10.18.2">Dios sĩgũ̶ne ñaami quẽnagũ̶ma.</s>
     </seg>
     <seg type="verse" id="b.MAR.10.19">
      <s id="b.MAR.10.19.1">Mu̶ rijato beroju̶ “Tudirijabeticõato” yigu̶, Dios ĩ catisere mu̶ bu̶jaru̶ajama, Dios ĩ rotimasirere cu̶diroti ñaja.</s>
      <s id="b.MAR.10.19.2">Tire masiaja mu̶.</s>
      <s id="b.MAR.10.19.3">Dios ĩ rotimasire yu̶ yijama, ado bajise yimasirere yaja yu̶: “Sĩabesa.</s>
      <s id="b.MAR.10.19.4">Gãji manajo rãca ajerio cu̶tibesa.</s>
      <s id="b.MAR.10.19.5">Juarudibesa.</s>
      <s id="b.MAR.10.19.6">Socu̶ne, ‘Rojose yimi’ yigotiyirobesa.</s>
      <s id="b.MAR.10.19.7">Gãjerãre yitobesa, ‘Ĩna ye cu̶ogu̶sa’ yigu̶.</s>
      <s id="b.MAR.10.19.8">Mu̶ jacu̶re, mu̶ jacore quẽne quẽnaro ĩnare rũ̶cu̶bu̶oya”, yigotiaja Dios ĩ rotimasire —ĩre yiyuju.</s>
     </seg>
     <seg type="verse" id="b.MAR.10.20">
      <s id="b.MAR.10.20.1">To ĩ yisere ajicõari, ado bajiro yicu̶diyuju: —Daquegu̶ju̶ne tire cu̶disu̶oadimasicaju̶ yu̶ —ĩre yicu̶diyuju.</s>
     </seg>
     <seg type="verse" id="b.MAR.10.21">
      <s id="b.MAR.10.21.1">To ĩ yisere ajicõari, ĩre ĩamaiñuju Jesús.</s>
      <s id="b.MAR.10.21.2">To bajiri, ado bajiro ĩre gotiyuju: —Cojo vãme ru̶yaja mu̶ yiroti, mu̶ rijato beroju̶ “Tudirijabeticõato” yigu̶, Dios ĩ catisere mu̶ bu̶jaru̶ajama: Jediro mu̶ cu̶osere gãjerãre ĩsijeocõaña.</s>
      <s id="b.MAR.10.21.3">To yicõari, ti vaja mu̶ bu̶jasere maioro bajirãre ĩsima.</s>
      <s id="b.MAR.10.21.4">To bajiro mu̶ yijama, õ vecaju̶ Dios ĩ ñaroju̶ quẽnase bu̶jaru̶cu̶ja mu̶.</s>
      <s id="b.MAR.10.21.5">To bajiro yigajanocõari, yu̶re ajisu̶yaya —ĩre yiyuju Jesús.</s>
     </seg>
     <seg type="verse" id="b.MAR.10.22">
      <s id="b.MAR.10.22.1">To ĩ yigu̶, bu̶to su̶tiriti vacoasuju ĩ, gajeyeũni jaigu̶ ñari, tire maigũ̶.</s>
     </seg>
     <seg type="verse" id="b.MAR.10.23">
      <s id="b.MAR.10.23.1">To yigajanogũ̶ne, ĩ buerimasare ĩacõari, ado bajiro gotiyuju Jesús: —Gajeyeũni jairãrema, yu̶re ĩna su̶yaru̶a tu̶oĩaboajama, bu̶to josaru̶aroja ĩnare.</s>
      <s id="b.MAR.10.23.2">To bajicõari, yirẽto ecobosabetiru̶arãma —ĩnare yiyuju Jesús.</s>
     </seg>
     <seg type="verse" id="b.MAR.10.24">
      <s id="b.MAR.10.24.1">To bajiro ĩ yisere ajicõari, no yimasibesujarã ĩ buerimasa, ti ũnire ajibetirũgũrã ñari.</s>
      <s id="b.MAR.10.24.2">To bajiri quẽna ĩnare gotirẽmoñuju Jesús: —Yu̶ buerã, ajiya.</s>
      <s id="b.MAR.10.24.3">No bojarã, yu̶re ĩna su̶yaru̶a tu̶oĩaboajama, bu̶to josaru̶aroja ĩnare.</s>
      <s id="b.MAR.10.24.4">To bajiboarine bu̶tobu̶sa josaru̶aroja gajeyeũni jairãrema.</s>
      <s id="b.MAR.10.24.5">Vaibu̶cu̶ camello vãme cu̶tigu̶, gãjojota gojeacare sãjarẽtobudimasibecu̶mi.</s>
      <s id="b.MAR.10.24.6">To bajirone bajiaja gajeyeũni jairãre quẽne, yu̶re ĩna ajitirũ̶nu̶ su̶yaru̶aboajama.</s>
      <s id="b.MAR.10.24.7">To bajiro ĩna bajijare, yirẽto ecobosabetiru̶arãma —ĩnare yiyuju Jesús.</s>
     </seg>
     <seg type="verse" id="b.MAR.10.26">
      <s id="b.MAR.10.26.1">To bajiro ĩnare ĩ gotisere ajicõari, no yimasibesujarã ĩna.</s>
      <s id="b.MAR.10.26.2">To bajiri ado bajiro ĩre sẽniĩarẽmoñujarã: —Riojo mu̶ gotijama, ¿no bajiro bajirãju̶a Dios tu̶ju̶re ejaru̶arãda? —ĩre yiyujarã.</s>
     </seg>
     <seg type="verse" id="b.MAR.10.27">
      <s id="b.MAR.10.27.1">To ĩna yirone, ĩnare ĩacõari, ado bajiro ĩnare gotiyuju Jesúju̶ama: —Ĩna masune ejamasimenama masa, Dios tu̶ju̶re.</s>
      <s id="b.MAR.10.27.2">Dioju̶ama, ñajediro yimasijeocõami.</s>
      <s id="b.MAR.10.27.3">Ñieju̶a josase maja, ĩrema.</s>
      <s id="b.MAR.10.27.4">Ĩ su̶orine ĩ tu̶ju̶ ejamasire ñaja —ĩnare yiyuju Jesús.</s>
     </seg>
     <seg type="verse" id="b.MAR.10.28">
      <s id="b.MAR.10.28.1">To ĩ yisere ajicõari, ado bajiro ĩre yiyuju Pedro: —Jediro yu̶a gajeyeũnire cũcõari, mu̶re su̶yacaju̶ yu̶a —ĩre yiyuju.</s>
     </seg>
     <seg type="verse" id="b.MAR.10.29">
      <s id="b.MAR.10.29.1">To ĩ yisere ajicõari, ado bajiro ĩre cu̶diyuju Jesús: —Riojo mu̶are gotiaja yu̶.</s>
      <s id="b.MAR.10.29.2">No bojarã yu̶re ajitirũ̶nu̶rã ñari, yu̶ ocare gotiroana, ĩna ya vi, ĩna yarã, ĩna jacu̶a, ĩna rĩa, to yicõari ĩna ya veserire quẽne, ĩna maise ñaro cõro ĩna vaveojama, ĩna cu̶oboare rẽtobu̶saro quẽnase bu̶jaru̶arãma ĩna, adi macaru̶cu̶rore.</s>
      <s id="b.MAR.10.29.3">Yu̶re ajitirũ̶nu̶rã ñari, rojose tãmu̶orã ñaboarine, ado bajiro quẽnaro ĩnare yiru̶cu̶mi Dios: Jairo viri, jairo veseri, jãjarã yarã cu̶ti, to yicõari jãjarã rĩa cu̶tireayere ĩsiru̶cu̶mi Dios.</s>
      <s id="b.MAR.10.29.4">To yicõari, “Ĩna rijato beroju̶ma tudirijabeticõato” yigu̶, ĩ catisere ĩnare ĩsiru̶cu̶mi.</s>
     </seg>
     <seg type="verse" id="b.MAR.10.31">
      <s id="b.MAR.10.31.1">To bajiboarine, adire quẽne quẽnaro tu̶oĩaña mu̶a: Ado bajiro mu̶a tu̶oĩarore bajirone tu̶oĩaboarãma: “Dios ĩ bojase yirã rẽtoro Dios ĩ bojasere yirã ñari, ñamasurã ñaja yu̶a.</s>
      <s id="b.MAR.10.31.2">To bajiri, õ vecaju̶re quẽne ñamasurã ñari, quẽnase bu̶jaru̶arãja”, yitu̶oĩaboarãma.</s>
      <s id="b.MAR.10.31.3">To bajiro yirã ñari, gãjerãre ĩacõari, “Ĩna ya vi, ĩna yarã, ĩna jacu̶a, ĩna rĩa, to yicõari ĩna ya veserire vaveomena ñari, ñamasurã me ñaama.</s>
      <s id="b.MAR.10.31.4">To bajiri, õ vecaju̶re quẽnase mojoroaca bu̶jarona ñaama”, yitu̶oĩaboarãma.</s>
      <s id="b.MAR.10.31.5">To bajiro me bajiru̶aroja.</s>
      <s id="b.MAR.10.31.6">Adoju̶ ñamasurã, õ vecaju̶arema ñamasumena ñaru̶arãma ĩna.</s>
      <s id="b.MAR.10.31.7">Adi macaru̶cu̶roju̶ ñamasumenama, õ vecaju̶arema ñamasurã ñaru̶arãma —ĩnare yiyuju Jesús.</s>
     </seg>
     <seg type="verse" id="b.MAR.10.32">
      <s id="b.MAR.10.32.1">Ĩ buerimasa, Jerusalénju̶ Jesús ĩnare ĩ ũmato varũtu vajare, “U̶jarã ĩre ĩaterã ĩna ñaroju̶ ĩ vasere güibeticõami Jesús”, ĩre yitu̶oĩa vasujarã ĩna.</s>
      <s id="b.MAR.10.32.2">Ĩnaju̶ama, ĩre su̶yarã, bu̶to güiyujarã.</s>
      <s id="b.MAR.10.32.3">To ĩna bajirone, ju̶aãmo cõro, gu̶bo ju̶a jẽnituarirãcu̶ ñarãre ĩ buerãre ricati ĩnare jicãmotocõari, ado bajiro ĩnare gotiyuju:</s>
     </seg>
     <seg type="verse" id="b.MAR.10.33">
      <s id="b.MAR.10.33.1">—Quẽnaro ajiya mu̶a.</s>
      <s id="b.MAR.10.33.2">Jerusalénju̶ vana bajiaja mani.</s>
      <s id="b.MAR.10.33.3">Toju̶ mani ejaro, Dios ĩ roticõacacu̶re, sĩgũ̶ yu̶re ĩsirocaru̶cu̶mi, paia u̶jarãre, to yicõari, Dios ĩ rotimasire gotimasiorimasare.</s>
      <s id="b.MAR.10.33.4">Ĩnaju̶a, “Ĩre sĩaroti ñaja”, yu̶re yiru̶arãma.</s>
      <s id="b.MAR.10.33.5">To yicõari, romano masare yu̶re ĩsiru̶arãma.</s>
     </seg>
     <seg type="verse" id="b.MAR.10.34">
      <s id="b.MAR.10.34.1">To ĩna yijare, yu̶re ajatud'irã, gooco yu̶re eoreatucõari, bajeru̶arãma ĩna.</s>
      <s id="b.MAR.10.34.2">To yicõari yucú̶tẽroju̶ yu̶re jajurocacõaru̶arãma.</s>
      <s id="b.MAR.10.34.3">Yu̶re jajurocacõari, yujeboaru̶arãma.</s>
      <s id="b.MAR.10.34.4">To ĩna yiboajaquẽne, yu̶re ĩna sĩarirũ̶mu̶ bero, idiarũ̶mu̶ tu̶satirũ̶mu̶ne tudicaticoaru̶cu̶ja yu̶ quẽna —ĩnare yiyuju Jesús.</s>
     </seg>
     <seg type="verse" id="b.MAR.10.35">
      <s id="b.MAR.10.35.1">To ĩ yiro bero, Zebedeo rĩa, Santiago, to yicõari Juan, Jesúrãca ñagõrã ejayujarã ĩna.</s>
      <s id="b.MAR.10.35.2">Ejacõari, ado bajiro ĩre sẽniñujarã: —Gotimasiorimasu̶, “Ado bajiro yu̶are ejarẽmoña” mu̶re yu̶a yisẽnisere, mu̶ cu̶dise bojaja yu̶a —ĩre yiyujarã ĩna.</s>
     </seg>
     <seg type="verse" id="b.MAR.10.36">
      <s id="b.MAR.10.36.1">To bajiro ĩna yisere ajicõari, —¿No bajiro mu̶are yu̶ yibosasere bojati mu̶a? —ĩnare yiyuju Jesús.</s>
     </seg>
     <seg type="verse" id="b.MAR.10.37">
      <s id="b.MAR.10.37.1">To ĩ yijare, ado bajiro ĩre yiyujarã ĩna: —“Ñajediro u̶ju̶ ñaja yu̶” yiĩocõari, mu̶ rotisu̶orirodo ti ejaro, ado bajiro yu̶are mu̶ ũmato rujirotire bojaja yu̶a: Sĩgũ̶ mu̶ riojojacatu̶a, gãjire mu̶ gãcojacatu̶a yu̶are ũmato rujiru̶cu̶ja mu̶, mu̶ rotirore bajirone yu̶a rotimasirotire yigu̶ —ĩre yiyujarã.</s>
     </seg>
     <seg type="verse" id="b.MAR.10.38">
      <s id="b.MAR.10.38.1">To bajiro ĩre ĩna yisẽniboajaquẽne, ado bajiro ĩnare cu̶diyuju Jesús: —Tu̶oĩamasimenane, yu̶re sẽniboaja mu̶a.</s>
      <s id="b.MAR.10.38.2">Yu̶ rãca mu̶a rotiru̶ajama, ¿mu̶a quẽne yu̶re bajirone rojose tãmu̶orãtique mu̶a? —ĩnare yiyuju.</s>
     </seg>
     <seg type="verse" id="b.MAR.10.39">
      <s id="b.MAR.10.39.1">To bajiro ĩnare ĩ yirone, —Bajicõarãja —ĩre yicu̶diyujarã.</s>
      <s id="b.MAR.10.39.2">To bajiro ĩna cu̶dise ñajare, ado bajiro yiyuju Jesús: —Riojo mu̶are gotiaja yu̶.</s>
      <s id="b.MAR.10.39.3">Mu̶a quẽne, yu̶ tãmu̶orotire bajiro rojose tãmu̶oru̶arãja.</s>
     </seg>
     <seg type="verse" id="b.MAR.10.40">
      <s id="b.MAR.10.40.1">To bajiro mu̶a bajiboajaquẽne, yu̶ riojojacatu̶a, yu̶ gãcojacatu̶a mu̶are rojomasibecu̶ja yu̶.</s>
      <s id="b.MAR.10.40.2">“Ĩna ñaru̶arãma yu̶ macu̶ tu̶ rujirona” yu̶ jacu̶ ĩ yicana rĩne rujiru̶arãma —ĩnare yiyuju.</s>
     </seg>
     <seg type="verse" id="b.MAR.10.41">
      <s id="b.MAR.10.41.1">Jesús buerimasa ju̶aãmo cõro ñarã ĩna ajibetone, “To bajiro bojaja yu̶a” ĩna yisere ajicõari, jũnisiniñujarã ĩna.</s>
     </seg>
     <seg type="verse" id="b.MAR.10.42">
      <s id="b.MAR.10.42.1">To bajiro ĩna bajijare, ĩna jedirore jirẽocõari, ado bajiro gotiyuju Jesús: —U̶jarã, Dios yarã me ñarã, ĩna yarãre bu̶to tutuaro rotirãma ĩna.</s>
      <s id="b.MAR.10.42.2">Tire masiaja mu̶a.</s>
     </seg>
     <seg type="verse" id="b.MAR.10.43">
      <s id="b.MAR.10.43.1">Mu̶ama, yu̶ yarã ñari, ĩnare bajiro bajibetiru̶arãja.</s>
      <s id="b.MAR.10.43.2">Yu̶re ajitirũ̶nu̶rã, ñamasurã ñaru̶arãma, gãjerã ĩna bojasere masicõari, quẽnaro ĩnare yiejarẽmorã.</s>
     </seg>
     <seg type="verse" id="b.MAR.10.44">
      <s id="b.MAR.10.44.1">To bajiri ñamasurã mu̶a ñaru̶ajama, gãjerãre moabosaru̶arãja mu̶a.</s>
     </seg>
     <seg type="verse" id="b.MAR.10.45">
      <s id="b.MAR.10.45.1">Dios ĩ roticõacacu̶ quẽne, to bajirone yaja yu̶.</s>
      <s id="b.MAR.10.45.2">“Gãjerã yu̶ bojaseju̶are masicõari, quẽnaro yu̶re yato ĩna” yigu̶ me vadicaju̶ yu̶.</s>
      <s id="b.MAR.10.45.3">“Ĩna bojasere masicõari, quẽnaro ĩnare yiru̶cu̶ja” yigu̶ vadicaju̶ yu̶.</s>
      <s id="b.MAR.10.45.4">To yicõari, jãjarã rojose ĩna yisere Dios ĩ masiriorotire ĩnare vaja yibosagu̶agu̶ vadicaju̶ yu̶ —ĩnare yiyuju Jesús.</s>
     </seg>
     <seg type="verse" id="b.MAR.10.46">
      <s id="b.MAR.10.46.1">Jericó vãme cu̶ti maca ñacõari, ĩna vatone, jãjarã masa ĩnare su̶yasujarã, Jesúre ĩarã.</s>
      <s id="b.MAR.10.46.2">Toju̶ ĩna vatone, ĩabecu̶, Bartimeo vãme cu̶tigu̶ rujiyuju, maa tu̶.</s>
      <s id="b.MAR.10.46.3">Timeo macu̶ ñañuju ĩ.</s>
      <s id="b.MAR.10.46.4">Maioro bajigu̶ ñari, ĩ barotire, to yicõari, gajeyeũniaca ĩ cu̶orotire tu̶oĩagũ̶, gãjoa sẽnirujiyuju.</s>
     </seg>
     <seg type="verse" id="b.MAR.10.47">
      <s id="b.MAR.10.47.1">“Jesús, Nazaret macagu̶ rẽtoacu̶ yami” masa ĩna yisere ajicõari, ado bajiro ĩre jiavasãñuju: —Jesús, U̶ju̶ David ñamasir'i jãnami, “Rotimu̶orũ̶gõru̶cu̶mi” yigu̶, Dios ĩ cõar'i ñaja mu̶.</s>
      <s id="b.MAR.10.47.2">Yu̶re ĩamaiña mu̶ —yiavasãñuju ĩ.</s>
     </seg>
     <seg type="verse" id="b.MAR.10.48">
      <s id="b.MAR.10.48.1">To bajiro ĩ yiavasãrone, —¡Avasãbesa! —ĩre yiyujarã masa.</s>
      <s id="b.MAR.10.48.2">To bajiro ĩna yiboajaquẽne, bu̶tobu̶sa avasãñuju quẽna: —U̶ju̶ David ñamasir'i jãnami “Rotimu̶orũ̶gõru̶cu̶mi” yigu̶, Dios ĩ cõar'i ñaja mu̶.</s>
      <s id="b.MAR.10.48.3">Yu̶re ĩamaiña —Jesúre ĩre yiavasãñuju.</s>
     </seg>
     <seg type="verse" id="b.MAR.10.49">
      <s id="b.MAR.10.49.1">To ĩ yisere ajicõari, tujarũ̶gũ̶ñuju Jesús.</s>
      <s id="b.MAR.10.49.2">To bajicõari, —Ĩre jiya mu̶a —masare ĩnare yiyuju.</s>
      <s id="b.MAR.10.49.3">To ĩ yijare, ĩabecu̶re jiyujarã ĩna: —Variquẽnaña.</s>
      <s id="b.MAR.10.49.4">Vũ̶mu̶rũ̶gũ̶ña.</s>
      <s id="b.MAR.10.49.5">Mu̶re jiami Jesús —ĩre yiyujarã, ĩabecu̶re.</s>
     </seg>
     <seg type="verse" id="b.MAR.10.50">
      <s id="b.MAR.10.50.1">To bajiro ĩna yisere ajicõari, ĩ sudiro joeadore vearocacõañuju, “Guaro vatĩmagũ̶sa” yigu̶.</s>
      <s id="b.MAR.10.50.2">To yicõa, vũ̶mu̶rũ̶gũ̶ vasuju ĩ, Jesús tu̶ju̶.</s>
     </seg>
     <seg type="verse" id="b.MAR.10.51">
      <s id="b.MAR.10.51.1">Ĩ ejasere ĩacõari, ado bajiro ĩre yiyuju Jesús: —¿No bajiro mu̶re yu̶ yisere bojati mu̶? —ĩre yiyuju, caje ĩabecu̶re.</s>
      <s id="b.MAR.10.51.2">To ĩ yijare, ado bajiro ĩre yicu̶diyuju: —Gotimasiogũ̶, yu̶ tudiĩarotire mu̶ ejarẽmosere bojaja yu̶ —ĩre yiyuju caje ĩabecu̶.</s>
     </seg>
     <seg type="verse" id="b.MAR.10.52">
      <s id="b.MAR.10.52.1">To bajiro ĩ yisere ajicõari, ado bajiro ĩre yiyuju Jesús: —Vasa mu̶.</s>
      <s id="b.MAR.10.52.2">“Yu̶re ĩamaicõari, ĩarotiru̶cu̶mi” yu̶re yitu̶oĩagũ̶ ñari, ĩacoaju̶ mu̶ yuja.</s>
      <s id="b.MAR.10.52.3">Ñie rojose maja mu̶re yuja —ĩre yiyuju Jesús.</s>
      <s id="b.MAR.10.52.4">To bajiro ĩ yirirĩmarone, caje ĩabecu̶ ñaboar'i, ĩacoasuju ĩ yuja.</s>
      <s id="b.MAR.10.52.5">Ĩacõari, ĩ quẽne Jesúre su̶yacoasuju.</s>
     </seg>
    </div>
    <div type="chapter" id="b.MAR.11">
     <seg type="verse" id="b.MAR.11.1">
      <s id="b.MAR.11.1.1">Jerusalén cõñana, Betfagé, Betania vãme cu̶ti macari tu̶ju̶ ejayujarã ĩna.</s>
      <s id="b.MAR.11.1.2">Ti macari tu̶ju̶re Olivo vãme cu̶ti buro ñañuju ti.</s>
      <s id="b.MAR.11.1.3">Ti buroju̶ ejagu̶agu̶ne, ju̶arã ĩ buerãre ado bajiro ĩnare gotiyuju Jesús: —Mani varoto riojo ñarimacare vasa maji.</s>
      <s id="b.MAR.11.1.4">Toju̶ ejacõari, burro macu̶ ĩna siaturũ̶gõr'ire bu̶jaru̶arãja mu̶a, jesaĩañamagũ̶re.</s>
      <s id="b.MAR.11.1.5">Ĩre õjacõari, yu̶re ãmiadibosaba.</s>
     </seg>
     <seg type="verse" id="b.MAR.11.3">
      <s id="b.MAR.11.3.1">Ti macagu̶, mu̶a õjaro ĩacõari, “¿No yirã ĩre õjati mu̶a?” mu̶are ĩ yisẽniĩajama, “Mani u̶ju̶ ĩre bojami.</s>
      <s id="b.MAR.11.3.2">No cõro mene tu̶ocõaru̶cu̶mi quẽna”, ĩre yicu̶diba —ĩnare yiyuju Jesús.</s>
     </seg>
     <seg type="verse" id="b.MAR.11.4">
      <s id="b.MAR.11.4.1">To ĩ yisere ajicõari, vasujarã ĩna.</s>
      <s id="b.MAR.11.4.2">To ejacõari, maa tu̶ ñarivi soje tu̶re ĩna siaturũ̶gõr'ire ĩabu̶jayujarã.</s>
      <s id="b.MAR.11.4.3">Ĩabu̶jacõari, ĩre ĩna õjarone, —¿No yirã ĩre õjati mu̶a? —yisẽniĩañujarã ĩna, burro u̶jarã.</s>
     </seg>
     <seg type="verse" id="b.MAR.11.6">
      <s id="b.MAR.11.6.1">To ĩna yisẽniĩase ñajare, Jesús ĩnare ĩ cu̶dirotiriaro bajirone cu̶diyujarã ĩna.</s>
      <s id="b.MAR.11.6.2">To ĩna yirone, ĩnare varotiyujarã burro u̶jarãju̶a.</s>
     </seg>
     <seg type="verse" id="b.MAR.11.7">
      <s id="b.MAR.11.7.1">To ĩna yijare, burro macu̶re ãmivasujarã, Jesús tu̶ju̶.</s>
      <s id="b.MAR.11.7.2">To yicõari, ĩna ye sudi joeayere vejecõari, burro macu̶ joere jeoyujarã.</s>
      <s id="b.MAR.11.7.3">To ĩna yirone, vajejayuju Jesús.</s>
     </seg>
     <seg type="verse" id="b.MAR.11.8">
      <s id="b.MAR.11.8.1">Jãjarã masa ñañujarã.</s>
      <s id="b.MAR.11.8.2">Ĩna ye sudi joeayere vejecõari, ĩ varotiju̶re cũ rĩjoro cu̶tiyujarã.</s>
      <s id="b.MAR.11.8.3">“Yu̶a u̶ju̶ ñaja mu̶” yirã, to bajiro yiyujarã, Jesúre rũ̶cu̶bu̶orã.</s>
      <s id="b.MAR.11.8.4">Gãjerã yucú̶ ru̶ju̶ri jasurecõari, maare cũ rĩjoro cu̶tiyujarã.</s>
     </seg>
     <seg type="verse" id="b.MAR.11.9">
      <s id="b.MAR.11.9.1">To yicõari, “ ‘ “Rotimu̶orũ̶gõru̶cu̶mi” yigu̶, Dios ĩ cõagũ̶ ñaja yu̶’ yiĩocõari, rotisu̶oru̶cu̶mi yuja” Jesúre ĩre yitu̶oĩarã ñari, bu̶to variquẽnañujarã ĩna.</s>
      <s id="b.MAR.11.9.2">Ĩre rĩjoro cu̶ti vana, ĩre su̶yarã quẽne, ĩre ĩavariquẽnarã, ado bajiro avasã vasujarã: —¡“Rotimu̶orũ̶gõru̶cu̶mi” yigu̶, Dios ĩ cõar'i ñaami!</s>
      <s id="b.MAR.11.9.3">¡Quẽnase ĩre yivariquẽnato mani!</s>
      <s id="b.MAR.11.9.4">¡Diore rotibosagu̶ quẽnaro ĩ yigu̶ ñaami!</s>
     </seg>
     <seg type="verse" id="b.MAR.11.10">
      <s id="b.MAR.11.10.1">¡U̶ju̶ David ñamasir'i jãnami ĩ rotirirodo, “Quẽnarirodo ñaru̶aroja” Dios ĩ yiriarodo ejaroado yaja!</s>
      <s id="b.MAR.11.10.2">¡Diore quẽne, quẽnase ĩre yivariquẽnato mani, ãni yu̶a u̶ju̶re ĩ cõajare! —yiavasã vasujarã ĩna.</s>
     </seg>
     <seg type="verse" id="b.MAR.11.11">
      <s id="b.MAR.11.11.1">To bajiro ĩna yi vato rĩne, Jerusalénju̶ ejayuju Jesús.</s>
      <s id="b.MAR.11.11.2">Ejacõari, Diore yirũ̶cu̶bu̶oriavire sãjañuju.</s>
      <s id="b.MAR.11.11.3">Sãjaejacõari, jediro ĩabatojeocõari bero, “Rãioato bajiaja” yigu̶, ĩ buerimasa ju̶aãmo cõro, gu̶bo ju̶a jẽnituarirãcu̶ ñarãre ũmato tudiasuju, Betania macaju̶.</s>
     </seg>
     <seg type="verse" id="b.MAR.11.12">
      <s id="b.MAR.11.12.1">Gajerũ̶mu̶ Betania maca ñaboa, ĩ buerimasare ũmato vacu̶, ñiorijayuju Jesús.</s>
     </seg>
     <seg type="verse" id="b.MAR.11.13">
      <s id="b.MAR.11.13.1">To bajivacu̶ne, sõju̶ne higuera vãme cu̶tiu̶re ĩabu̶jacõañuju Jesús.</s>
      <s id="b.MAR.11.13.2">Quẽnaro jũ cu̶tiyuju.</s>
      <s id="b.MAR.11.13.3">Ti ricare baru̶ ojaboayuju.</s>
      <s id="b.MAR.11.13.4">Rica mañuju, tiu̶ju̶ama.</s>
      <s id="b.MAR.11.13.5">Jũ rĩne ñañuju.</s>
      <s id="b.MAR.11.13.6">Rica mañuju, rica cu̶tirodo me ñajare.</s>
     </seg>
     <seg type="verse" id="b.MAR.11.14">
      <s id="b.MAR.11.14.1">To bajiri tiu̶re ado bajiro yiyuju Jesús: —Ju̶aji rica maniu̶caru̶arãja mu̶a —tiu̶re yiyuju ĩ.</s>
      <s id="b.MAR.11.14.2">To bajiro ĩ yisere ajiyujarã ĩna, ĩ buerimasa.</s>
     </seg>
     <seg type="verse" id="b.MAR.11.15">
      <s id="b.MAR.11.15.1">To bajiro ĩ yiro bero, varũtu ejacoasujarã, Jerusalénju̶.</s>
      <s id="b.MAR.11.15.2">Ti macaju̶ ejacõari, Diore yirũ̶cu̶bu̶oriaviju̶ sãjañujarã.</s>
      <s id="b.MAR.11.15.3">Ti viju̶ gajeyeũni ĩsirãre, ĩnare vaja yirãre quẽne, tud'iãgõbuyuju Jesús.</s>
      <s id="b.MAR.11.15.4">Gãjerã ye rãca gãjoa vasoarimasa ĩna gãjoa jeorijau̶rire tujuareayuju.</s>
      <s id="b.MAR.11.15.5">To yicõari, buja ĩsirimasa ĩna rujiri cũmurorire tucaguereayuju.</s>
     </seg>
     <seg type="verse" id="b.MAR.11.16">
      <s id="b.MAR.11.16.1">To yicõari, Diore rũ̶cu̶bu̶oriaviju̶ gajeyeũni no bojasere masa jedirore juarotibesuju.</s>
     </seg>
     <seg type="verse" id="b.MAR.11.17">
      <s id="b.MAR.11.17.1">To yicõari, ado bajiro ĩnare gotiyuju: —Diore gotirẽtobosarimasa ĩna ucamasire ado bajiro gotiaja: “Yu̶ ya vima, masa jediro yu̶re sẽnirũ̶cu̶bu̶orã rẽjariavi ñaru̶aroja”, yigotiaja, adi vire.</s>
      <s id="b.MAR.11.17.2">To bajiro Dios ĩ yimasire ti ñaboajaquẽne, ado bajiro mu̶a yiñase su̶orine juarudirimasa ya vire bajiro bajiaja ti —ĩnare yiyuju Jesús.</s>
     </seg>
     <seg type="verse" id="b.MAR.11.18">
      <s id="b.MAR.11.18.1">Ti viju̶ Diore yirũ̶cu̶bu̶oriaviju̶ ñañujarã paia u̶jarã, Dios ĩ rotimasire gotimasiorimasa quẽne.</s>
      <s id="b.MAR.11.18.2">To bajiro Jesús ĩ yisere ĩacõari, “¿No bajiro yicõari, ĩre sĩarãti mani?”, gãmerã yiñagõñañujarã ĩna, ĩre güirã ñari, ĩ gotimasiosere ajicõari, jãjarã masa ĩna ajirũ̶cu̶bu̶ose ñajare.</s>
     </seg>
     <seg type="verse" id="b.MAR.11.19">
      <s id="b.MAR.11.19.1">Ĩnare gotimasiocõari bero, ti rãioatone, ĩ buerimasare ũmato vacoasuju Jesús.</s>
     </seg>
     <seg type="verse" id="b.MAR.11.20">
      <s id="b.MAR.11.20.1">Gajerũ̶mu̶ busuriju̶ jẽju̶ quẽna maa vana higuera vãme cu̶tiu̶, “Rica maniu̶caru̶arãja mu̶a” Jesús ĩ yiriu̶ tu̶re ejayujarã ĩna.</s>
      <s id="b.MAR.11.20.2">To ejacõari, higuera sĩniar'ire ĩañujarã.</s>
      <s id="b.MAR.11.20.3">Ti ñemari quẽne sĩnijedicoasuju ti.</s>
     </seg>
     <seg type="verse" id="b.MAR.11.21">
      <s id="b.MAR.11.21.1">To cõrone Jesús ĩ ñagõrere tu̶oĩabu̶jacõari, gotiyuju Pedro: —Gotimasiorimasu̶, ĩaña.</s>
      <s id="b.MAR.11.21.2">Higuera vãme cu̶tiu̶re, “Ju̶aji rica maniu̶caru̶arãja mu̶a” mu̶ yimasiricu̶ sĩnirocacoasuja ti —Jesúre yiyuju.</s>
     </seg>
     <seg type="verse" id="b.MAR.11.22">
      <s id="b.MAR.11.22.1">To ĩ yisere ajicõari, ado bajiro ĩ buerimasare gotiyuju Jesús: —“Dios ĩ ejarẽmose rãca yimasicõarãja”, yitu̶oĩaña mu̶a.</s>
     </seg>
     <seg type="verse" id="b.MAR.11.23">
      <s id="b.MAR.11.23.1">Riojo mu̶are gotiaja yu̶.</s>
      <s id="b.MAR.11.23.2">No bojagu̶ yu̶re ajitirũ̶nu̶gũ̶, i burore, “Moa riagaju̶ mu̶a masune rocaroacoasa” ĩ yijama, to bajirone bajiru̶aroja, “Dios ĩ ejarẽmose rãca yimasicõagũ̶ja” ĩ yitu̶oĩa tu̶jabetijama.</s>
     </seg>
     <seg type="verse" id="b.MAR.11.24">
      <s id="b.MAR.11.24.1">“Yu̶a sẽnijama, yu̶are ĩsicõagũ̶mi” yitu̶oĩacõari, Diore mu̶a sẽnijama, mu̶are ĩsiru̶cu̶mi, ĩnare yiyuju.</s>
     </seg>
     <seg type="verse" id="b.MAR.11.25">
      <s id="b.MAR.11.25.1">Diore sẽnirã, mu̶are rojose yirãre mu̶a masiriojama, mani jacu̶ õ vecagu̶ rojose mu̶a yisere masirioru̶cu̶mi ĩ quẽne.</s>
     </seg>
     <seg type="verse" id="b.MAR.11.26">
      <s id="b.MAR.11.26.1">Gãjerãre rojose ĩna yisere mu̶a masiriobetijama, mani jacu̶ quẽne rojose mu̶a yisere masiriobetiru̶cu̶mi —ĩnare yiyuju Jesús, ĩ buerãre.</s>
     </seg>
     <seg type="verse" id="b.MAR.11.27">
      <s id="b.MAR.11.27.1">To ĩ yiro bero, Jerusalénju̶ ejayujarã quẽna Jesúrãca.</s>
      <s id="b.MAR.11.27.2">To bajicõari, Diore yirũ̶cu̶bu̶oriaviju̶ sãjañuju Jesús.</s>
      <s id="b.MAR.11.27.3">Sãjaejacõari, ĩ ñacudirone, ĩ tu̶ ejarũ̶gũ̶ñujarã paia u̶jarã, Dios ĩ rotimasire gotimasiorimasa, to yicõari, bu̶cu̶rã quẽne.</s>
     </seg>
     <seg type="verse" id="b.MAR.11.28">
      <s id="b.MAR.11.28.1">Ejarãne, ado bajiro ĩre sẽniĩañujarã ĩna: —¿Ñimu̶ mu̶re ĩ rotise rãca to bajiro yirũgũati mu̶? —ĩre yisẽniĩañujarã ĩna.</s>
     </seg>
     <seg type="verse" id="b.MAR.11.29">
      <s id="b.MAR.11.29.1">To bajiro ĩna yisere ajicõari, —Yu̶ quẽne, ado bajiro mu̶are sẽniĩaja yu̶.</s>
      <s id="b.MAR.11.29.2">Yu̶re mu̶a cu̶dicõaroju̶, “Ĩ rotise rãca yaja yu̶”, mu̶are yiru̶cu̶ja maji.</s>
     </seg>
     <seg type="verse" id="b.MAR.11.30">
      <s id="b.MAR.11.30.1">¿Ñimu̶ rotiyujari, Juanre, “Oco rãca masare ĩnare bautizacudiya” yigu̶?</s>
      <s id="b.MAR.11.30.2">¿Dios rotiyujari?</s>
      <s id="b.MAR.11.30.3">¿Masaju̶a rotiyujarique? —ĩnare yisẽniĩañuju Jesús.</s>
     </seg>
     <seg type="verse" id="b.MAR.11.31">
      <s id="b.MAR.11.31.1">To ĩ yisere ajicõari, ĩna masurione gãmerã ñagõñañujarã ĩna: —“Dios, Juanre oco rãca bautizarotiyumi” mani yijama, ado bajiro manire sẽniĩajacagu̶mi: “Tire masirã ñaboarine, ¿no yirã ĩre ajitirũ̶nu̶beticati mu̶a?” manire yisẽniĩajacagu̶mi.</s>
     </seg>
     <seg type="verse" id="b.MAR.11.32">
      <s id="b.MAR.11.32.1">To yicõari, “Masane, Juanre oco rãca bautizarotiriarãma” mani yijama, manire bu̶to tud'iru̶arãma masa, “Diore gotirẽtobosarimasu̶ ñaboacami Juan” yirã ñari —gãmerã yiyujarã ĩna.</s>
     </seg>
     <seg type="verse" id="b.MAR.11.33">
      <s id="b.MAR.11.33.1">To bajiro gãmerã ñagõrã ñari, ado bajiro ĩre cu̶diyujarã ĩna: —Juanre rotir'ire masibeaja yu̶a —Jesúre yicõañujarã ĩna.</s>
      <s id="b.MAR.11.33.2">To ĩna yisere ajicõari, ado bajiro ĩnare cu̶diyuju Jesús: —To bajiro mu̶a cu̶dijare, “Ĩ rotise rãca yaja yu̶”, mu̶are yigotibetiru̶cu̶ja yu̶ quẽne —ĩnare yiyuju Jesús.</s>
     </seg>
    </div>
    <div type="chapter" id="b.MAR.12">
     <seg type="verse" id="b.MAR.12.1">
      <s id="b.MAR.12.1.1">Gotimasiore queti masare gotiyuju Jesús: —Sĩgũ̶ masu̶ u̶ye vese otegu̶mi.</s>
      <s id="b.MAR.12.1.2">Tire otegajanocõari, matagu̶mi.</s>
      <s id="b.MAR.12.1.3">To yicõari, u̶ye oco juarotiju̶ quẽnogũ̶mi.</s>
      <s id="b.MAR.12.1.4">Tiju̶ bero, vecaju̶ ñacõari, ĩ ĩatirũ̶nu̶jesarotiju̶ quẽnogũ̶mi.</s>
      <s id="b.MAR.12.1.5">To yigajanocõari, gãjerãre, “Yu̶re ĩatirũ̶nu̶bosaba”, yigu̶mi.</s>
      <s id="b.MAR.12.1.6">“U̶ye ti rica cu̶tiro, gãjerãre ĩsicõari, vaja sẽniru̶arãja.</s>
      <s id="b.MAR.12.1.7">To yicõari, mu̶a juajama, ‘Ado cõro ñaja mani ye.</s>
      <s id="b.MAR.12.1.8">Ado cõro ñaja ĩ ye’ yicõĩama”, ĩnare yigu̶mi.</s>
      <s id="b.MAR.12.1.9">To yicõari, gajeroju̶ vacoacu̶mi yuja.</s>
     </seg>
     <seg type="verse" id="b.MAR.12.2">
      <s id="b.MAR.12.2.1">To bajiri cojorũ̶mu̶, “U̶ye rica cu̶ti bu̶cu̶atoja ti” yigu̶, ĩre moabosarimasu̶re cõagũ̶mi, “U̶ye, yu̶re ĩna cũbosarere yu̶re juabosaya” yigu̶.</s>
     </seg>
     <seg type="verse" id="b.MAR.12.3">
      <s id="b.MAR.12.3.1">U̶ye veseju̶ ĩ ejarone, ĩre ñiacõari jarãma vese coderimasa.</s>
      <s id="b.MAR.12.3.2">To yicõa, ĩre u̶ye ĩsimenane, “Vasa”, yirãma ĩna.</s>
      <s id="b.MAR.12.3.3">To bajiri u̶ye juabecu̶ne tudiejagu̶mi, ĩre roticõar'i tu̶ju̶.</s>
     </seg>
     <seg type="verse" id="b.MAR.12.4">
      <s id="b.MAR.12.4.1">To bajiri u̶ye ĩ juabetire ĩacõari, gãji ĩre moabosarimasu̶re cõagũ̶mi quẽna, vese u̶ju̶, “U̶ye yu̶re juabosagu̶ vasa” yigu̶.</s>
      <s id="b.MAR.12.4.2">U̶ye veseju̶ ĩ ejasere ĩacõari, rujajine ĩre yitud'icõari, ĩre quẽne jarãma ĩna.</s>
      <s id="b.MAR.12.4.3">To bajiri ĩ ru̶joaju̶ cãmi cu̶tigu̶mi ĩ.</s>
      <s id="b.MAR.12.4.4">To bajiro ĩre yigajanocõari, u̶ye ĩsimenane, “Vasa”, ĩre yirãma ĩna.</s>
     </seg>
     <seg type="verse" id="b.MAR.12.5">
      <s id="b.MAR.12.5.1">To bajiri u̶ye ĩ juabetire ĩacõari, quẽna gãji ĩre moabosarimasu̶re cõagũ̶mi vese u̶ju̶.</s>
      <s id="b.MAR.12.5.2">Ĩre sĩarãma.</s>
      <s id="b.MAR.12.5.3">Bero, jãjarãbu̶sa cõarũgũboagu̶mi vese u̶ju̶.</s>
      <s id="b.MAR.12.5.4">Ĩnare quẽne to bajirone yirũgũrãma vese coderimasa.</s>
      <s id="b.MAR.12.5.5">Sĩgũ̶rire bu̶to jarãma.</s>
      <s id="b.MAR.12.5.6">Gãjerãre sĩarãma ĩna.</s>
     </seg>
     <seg type="verse" id="b.MAR.12.6">
      <s id="b.MAR.12.6.1">Ĩnare ĩ cõariaro bero, sĩgũ̶ ru̶yagu̶mi yuja, ĩ cõarocu̶.</s>
      <s id="b.MAR.12.6.2">Ĩ ñagũ̶mi ĩ macu̶, ĩ maigũ̶.</s>
      <s id="b.MAR.12.6.3">To bajiri, “Yu̶ macu̶ju̶are rũ̶cu̶bu̶oru̶arãma” yitu̶oĩagũ̶, ĩre cõaboagu̶mi.</s>
     </seg>
     <seg type="verse" id="b.MAR.12.7">
      <s id="b.MAR.12.7.1">To bajiro ĩ yicõar'ire, veseju̶ ĩ ejasere ĩacõari, ado bajiro gãmerã ñagõrãma vese coderimasa: “Adi vese u̶ju̶ macu̶ne ñaami.</s>
      <s id="b.MAR.12.7.2">To bajiri ĩ bajirocaveojama, ĩne ñaami ĩre vasoarocu̶.</s>
      <s id="b.MAR.12.7.3">To bajiri ĩre mani sĩajama, mani ye sita ñaru̶aroja yuja”, gãmerã yiñagõrãma ĩna.</s>
     </seg>
     <seg type="verse" id="b.MAR.12.8">
      <s id="b.MAR.12.8.1">To bajiri vese soju̶aju̶ ĩre ñia vati, ĩre sĩarocacõarãma ĩna —ĩnare yiyuju Jesús.</s>
     </seg>
     <seg type="verse" id="b.MAR.12.9">
      <s id="b.MAR.12.9.1">To bajiro ĩnare gotigajanocõari, ado bajiro ĩnare gotiyuju quẽna: —¿Ti vese u̶ju̶ tudiejagu̶, no bajiro ĩnare yigu̶jari ĩ, ti vese coderimasare?</s>
      <s id="b.MAR.12.9.2">Ado bajiro yigu̶mi: Veseju̶ vacõari, ti vese coderãre sĩaru̶cu̶mi.</s>
      <s id="b.MAR.12.9.3">To yicõari, gãjerãju̶are coderotigu̶mi ĩ, ti vesere —ĩnare yiyuju Jesús.</s>
     </seg>
     <seg type="verse" id="b.MAR.12.10">
      <s id="b.MAR.12.10.1">Gajeye ado bajiro gotirũtuasuju Jesús: —“U̶ye vese u̶ju̶ macu̶re rojorã ĩna sĩarocarere bajirone viri bu̶arimasa gũ̶ta ĩna beserocaria ñaboarine, ñamasurica ñaru̶aroja”, yigotiaja Dios oca masa ĩna ucamasire.</s>
      <s id="b.MAR.12.10.2">¿Tire ĩabeticatique mu̶a?</s>
      <s id="b.MAR.12.10.3">Ado bajiro gotiaja: “Gũ̶ta rãca vi quẽnorimasa coja gũ̶tare rocarãma ĩna.</s>
      <s id="b.MAR.12.10.4">Ĩna rocaria ñaboarine, gajea gũ̶ta rẽtoro quẽnarica ñaru̶aroja tia.</s>
      <s id="b.MAR.12.10.5">Tia gũ̶ta su̶orine quẽnarivi quẽnoru̶cu̶mi Dios.</s>
      <s id="b.MAR.12.10.6">Tia manijama, quẽnomasibetibogu̶mi.</s>
      <s id="b.MAR.12.10.7">To bajiro bojagu̶mi Dios mani u̶ju̶.</s>
      <s id="b.MAR.12.10.8">To bajiri tia gũ̶ta su̶ori Dios quẽnaro ĩ yisere ajimasicõari, bu̶to tu̶oĩa variquẽnaja mani”, yigotiaja Dios oca masa ĩna ucamasire —ĩnare yigotiyuju Jesús, paia u̶jarãre.</s>
     </seg>
     <seg type="verse" id="b.MAR.12.12">
      <s id="b.MAR.12.12.1">Jesús ĩ gotimasiosere ajicõari, “U̶ye vese coderimasa ĩ yijama, manirene yigu̶ yami.</s>
      <s id="b.MAR.12.12.2">To yicõari, gũ̶tavi quẽnorimasa ĩ yijaquẽne, manirene yami.</s>
      <s id="b.MAR.12.12.3">Ĩre rojose mani yisere yigu̶ yami”, yiajimasiñujarã ĩna.</s>
      <s id="b.MAR.12.12.4">To bajiri Jesúre ñiaru̶aboayujarã.</s>
      <s id="b.MAR.12.12.5">To bajiboarine masare güirã, ĩre ñiabesujarã.</s>
      <s id="b.MAR.12.12.6">Ĩre ñiaru̶aboa, vacoasujarã ĩna yuja.</s>
     </seg>
     <seg type="verse" id="b.MAR.12.13">
      <s id="b.MAR.12.13.1">Bero, fariseo masa, to yicõari, “U̶ju̶ ñamasugũ̶ ñaru̶cu̶mi Herodes” yirũgũriarã, Jesús tu̶ ĩna rãcanare cõañujarã ĩna, “Ado bajiro josari mu̶a sẽniĩajama, cu̶dimasibeticõari rojose tãmu̶oru̶cu̶mi Jesús” yirã.</s>
     </seg>
     <seg type="verse" id="b.MAR.12.14">
      <s id="b.MAR.12.14.1">To ĩna yicõariarã, ado bajiro Jesúre sẽniĩañujarã ĩna: —Ajiya gotimasiorimasu̶.</s>
      <s id="b.MAR.12.14.2">“Riojo gotiami”, mu̶re yimasiaja yu̶a.</s>
      <s id="b.MAR.12.14.3">“Ado bajiro mani yisere bojagu̶mi Dios” yigotimasiogũ̶ ñari, riojo yu̶are gotimasioaja mu̶.</s>
      <s id="b.MAR.12.14.4">“Ado bajiro yu̶ gotimasiojama, yu̶re ajijũnisiniru̶arãma” yitu̶oĩabecu̶ne, riojo gotigu̶ ñaja mu̶.</s>
      <s id="b.MAR.12.14.5">“Ãnoama, ñamasurã ĩna ñajare, ĩna ajijũnisinibeti vãmeju̶are ĩnare gotimasioru̶cu̶ja”, yitu̶oĩabecu̶ ñaja mu̶.</s>
      <s id="b.MAR.12.14.6">Masa ñajedirore yu̶are riojo gotigu̶ ñaja mu̶.</s>
      <s id="b.MAR.12.14.7">To bajiro yigu̶ mu̶ ñajare, mu̶ tu̶oĩasere ajiru̶aja yu̶a.</s>
      <s id="b.MAR.12.14.8">¿Roma macagu̶ u̶ju̶, César, gãjoa manire ĩ vaja yirotisere mani vaja yijama, quẽnacõarojari?</s>
      <s id="b.MAR.12.14.9">¿Dios ĩ rotimasirere cu̶dimena yirãjarique mani, ĩre mani vaja yijama? —Jesúre yisẽniĩaboayujarã ĩna.</s>
     </seg>
     <seg type="verse" id="b.MAR.12.15">
      <s id="b.MAR.12.15.1">Jesúju̶ama, “Rojose yu̶re yiru̶arã, to bajise yu̶re sẽniĩatoama ĩna”, yimasicõañuju.</s>
      <s id="b.MAR.12.15.2">To bajiri ado bajiro ĩnare yiyuju: —¿No yirã, “Rojose ĩre yirãsa” yirã, to bajise yu̶re sẽniĩatoati mu̶a? —ĩnare yiyuju Jesús.</s>
     </seg>
     <seg type="verse" id="b.MAR.12.16">
      <s id="b.MAR.12.16.1">—Gãjoatii cojotii yu̶re ĩoña —ĩnare yiyuju Jesús.</s>
      <s id="b.MAR.12.16.2">To ĩ yijare, gãjoatii ĩre ĩoñujarã.</s>
      <s id="b.MAR.12.16.3">Gãjoatiire ĩacõari, ado bajiro ĩnare sẽniĩañuju Jesús: —¿Ñimu̶ rioga tuyati?</s>
      <s id="b.MAR.12.16.4">¿Ñimu̶ vãme tuyati? —ĩnare yiyuju Jesús.</s>
      <s id="b.MAR.12.16.5">To ĩ yirone, —Roma macagu̶ U̶ju̶ César vãme cu̶tigu̶ rioga tuyaja.</s>
      <s id="b.MAR.12.16.6">To yicõari, ĩ vãme quẽne ñaja ti —Jesúre yicu̶diyujarã ĩna.</s>
     </seg>
     <seg type="verse" id="b.MAR.12.17">
      <s id="b.MAR.12.17.1">To ĩna yijare, ado bajise yiyuju Jesús: —To bajiri aditiire ĩacõari, “César yatii ñaja”, yimasiaja mu̶a.</s>
      <s id="b.MAR.12.17.2">To bajiri u̶jarã ĩna vaja yirotijama, ĩnare vaja yiroti ñaja.</s>
      <s id="b.MAR.12.17.3">To bajirone bajiaja Diore quẽne.</s>
      <s id="b.MAR.12.17.4">Jediro Dios ĩ cõase ti ñajare, “Yu̶a cu̶ose ti ñaboajaquẽne, ti rãca mu̶ bojarore bajiro yiru̶arãja”, Diore ĩre yiroti ñaja manire —ĩnare yiyuju Jesús.</s>
      <s id="b.MAR.12.17.5">To bajiro ĩ yisere ajicõari, no yimasibesujarã ĩna, ĩre bajiro quẽnaro gotigu̶re ajibetirũgũriarã ñari.</s>
     </seg>
     <seg type="verse" id="b.MAR.12.18">
      <s id="b.MAR.12.18.1">To bajicõari, saduceo masa quẽne ejayujarã, Jesúre sẽniĩatorã.</s>
      <s id="b.MAR.12.18.2">“Masa ĩna rijato bero, ĩna u̶su̶ri, ĩna ruju̶ri ñaro cõrone quẽna tudicatimenama” yirã ñañujarã saduceo masa.</s>
      <s id="b.MAR.12.18.3">Ado bajiro ĩre sẽniĩañujarã: —Ajiya gotimasiorimasu̶.</s>
      <s id="b.MAR.12.18.4">Moisés ñamasir'i ado bajiro ĩ yiucacũmasire ti ñajare, mu̶re sẽniĩarã vabu̶ yu̶a.</s>
      <s id="b.MAR.12.18.5">“Sĩgũ̶, manajo cu̶tiboa, rĩa magũ̶ne ĩ bajirocajama, ĩ gagu̶ manajo ñariore manajo cu̶tiru̶cu̶mi ĩ bediju̶a.</s>
      <s id="b.MAR.12.18.6">To bajiri ĩ rãca ñacõari, so macu̶ cu̶tijama, ĩ gagu̶ macu̶ ñaru̶cu̶mi”, yimasiñuju Moisés.</s>
     </seg>
     <seg type="verse" id="b.MAR.12.20">
      <s id="b.MAR.12.20.1">Sĩgũ̶ rĩa cojomo cõro, ju̶a jẽnituarirãcu̶ ũ̶mu̶a ñaboacama.</s>
      <s id="b.MAR.12.20.2">Sĩgõrene manajo cu̶tiboacama ĩna.</s>
      <s id="b.MAR.12.20.3">Ñasu̶ogu̶ sore manajo cu̶tisu̶oboacami.</s>
      <s id="b.MAR.12.20.4">Rĩa magũ̶ne rijacoacami ĩ.</s>
     </seg>
     <seg type="verse" id="b.MAR.12.21">
      <s id="b.MAR.12.21.1">Ĩ rijato bero, gãji ĩ bedi vasoaboacami.</s>
      <s id="b.MAR.12.21.2">Ĩ quẽne rĩa magũ̶ne rijacoacami.</s>
      <s id="b.MAR.12.21.3">Ĩ bederã quẽne, to bajirone sore manajo cu̶tiboacama.</s>
      <s id="b.MAR.12.21.4">Rĩa manane, rijajedicoacama ĩna quẽne.</s>
      <s id="b.MAR.12.21.5">So manaju̶a ĩna rijajediro bero, so quẽne rijacoacamo yuja.</s>
     </seg>
     <seg type="verse" id="b.MAR.12.23">
      <s id="b.MAR.12.23.1">To bajiri bajireacõari, quẽna ĩna tudicatijama, ¿ñimu̶ju̶a ñaguĩda so manaju̶ masu ñarocu̶ma, ĩna ñaro cõrone sore ĩna manajo cu̶ticato bero? —Jesúre yisẽniĩatoyujarã ĩna.</s>
     </seg>
     <seg type="verse" id="b.MAR.12.24">
      <s id="b.MAR.12.24.1">To ĩna yirone, ado bajiro cu̶diyuju Jesús: —Dios oca, masa ĩna ucamasire ajimasimena ñaja mu̶a.</s>
      <s id="b.MAR.12.24.2">Dios ĩ masisere quẽne masirã me ñaja.</s>
      <s id="b.MAR.12.24.3">To bajirã ñari, Moisés ĩ ucamasirere tu̶oĩacõari, “Riojo me gotiro yaja”, yitu̶oĩaboaja mu̶a.</s>
     </seg>
     <seg type="verse" id="b.MAR.12.25">
      <s id="b.MAR.12.25.1">Ado bajiroju̶a bajiaja: Bajireariarã, ĩna tudicatiro bero, manajo cu̶tire, manaju̶ cu̶tire quẽne maniru̶aroja.</s>
      <s id="b.MAR.12.25.2">Ángel mesare bajiro bajirã ñaru̶arãma ĩna.</s>
     </seg>
     <seg type="verse" id="b.MAR.12.26">
      <s id="b.MAR.12.26.1">¿“Masa ĩna bajirearo bero, ĩna u̶su̶ri caticõaroja” yirere ĩabeticatique mu̶a?</s>
      <s id="b.MAR.12.26.2">¿Yucú̶yoa ũ̶ju̶riyoa vatoaju̶ Dios Moisére ĩ ñagõmasirere ĩabeticatique?</s>
      <s id="b.MAR.12.26.3">Dios masune ĩre ĩ gotimasirere ado bajiro ucamasiñumi Moisés: “Mu̶a ñicu̶a ñamasiriarã Abraham, Isaac, Jacob, ĩna rũ̶cu̶bu̶o vadimasicacu̶ne ñaja yu̶”, yigotimasiñumi Dios.</s>
     </seg>
     <seg type="verse" id="b.MAR.12.27">
      <s id="b.MAR.12.27.1">Masa bajireariarã ĩna u̶su̶ri ti caticõa ñabetijama, to bajise yibetimasiborimi.</s>
      <s id="b.MAR.12.27.2">Bajireariarã, quẽna tudicatirãju̶a ĩna rũ̶cu̶bu̶ogu̶ ñaami.</s>
      <s id="b.MAR.12.27.3">“Ĩna u̶su̶ri ti caticõa ñajare, bajireariarã ñaboarine, Diore rũ̶cu̶bu̶ocõa ñarãma” yire ñaja.</s>
      <s id="b.MAR.12.27.4">Bu̶to mavisiaja mu̶a —ĩnare yiyuju Jesús.</s>
     </seg>
     <seg type="verse" id="b.MAR.12.28">
      <s id="b.MAR.12.28.1">Sĩgũ̶, Dios ĩ rotimasire gotimasiorimasu̶ ejayuju.</s>
      <s id="b.MAR.12.28.2">Ejacõari, Jesúrãca ĩna ñagõrore ajiñañuju ĩ.</s>
      <s id="b.MAR.12.28.3">To bajiri, “Quẽnaro cu̶diami Jesús” yiajigu̶ ñari, ĩre sẽniĩañuju ĩ: —Dios ĩ rotimasire ñamasuse, ¿diseju̶a ñati? —ĩre yisẽniĩañuju ĩ.</s>
     </seg>
     <seg type="verse" id="b.MAR.12.29">
      <s id="b.MAR.12.29.1">To ĩ yisere ajicõari, ado bajiro cu̶diyuju Jesús: —Dios ĩ rotimasire ñamasuse ado bajiro gotiaja: “Ajiya mu̶a, Israel sitana.</s>
      <s id="b.MAR.12.29.2">Dios sĩgũ̶ne ñaami mani u̶ju̶.</s>
     </seg>
     <seg type="verse" id="b.MAR.12.30">
      <s id="b.MAR.12.30.1">Mani u̶ju̶re, Diore bu̶to mairoti ñaja.</s>
      <s id="b.MAR.12.30.2">No bojagu̶re mani mairo rẽtoro, no bojase mani cu̶ose, mani bojatu̶oĩase, to yicõari mani moare cu̶tise rẽtoro Diore mairoti ñaja”, yigotiaja Dios ĩ rotimasire ñamasuse.</s>
     </seg>
     <seg type="verse" id="b.MAR.12.31">
      <s id="b.MAR.12.31.1">To yicõari, gajeye ado bajiro gotiaja ti: “Mu̶ masu ruju̶re mu̶ mairore bajirone mu̶ tu̶anare maiña”, yigotiaja Dios ĩ rotimasire.</s>
      <s id="b.MAR.12.31.2">Diseju̶a gajeye Dios ĩ rotimasire rẽtoro ñamasuse maja —ĩre yiyuju Jesús.</s>
     </seg>
     <seg type="verse" id="b.MAR.12.32">
      <s id="b.MAR.12.32.1">To bajiro ĩ yisere ajicõari, ado bajiro ĩre yiyuju Dios ĩ rotimasire gotimasiorimasu̶: —To bajirone bajiaja.</s>
      <s id="b.MAR.12.32.2">Riojo gotiaja mu̶.</s>
      <s id="b.MAR.12.32.3">“Sĩgũ̶ne ñaami Dios.</s>
      <s id="b.MAR.12.32.4">Ĩre bajiro bajigu̶ gãji magũ̶mi.</s>
     </seg>
     <seg type="verse" id="b.MAR.12.33">
      <s id="b.MAR.12.33.1">Mani u̶ju̶re Diore bu̶to mairoti ñaja.</s>
      <s id="b.MAR.12.33.2">No bojagu̶re mani mairo rẽtoro Diore mairoti ñaja, manire.</s>
      <s id="b.MAR.12.33.3">No bojase mani cu̶ose mani mairo rẽtoro Diore mairoti ñaja.</s>
      <s id="b.MAR.12.33.4">Diore mairã ñari, mani tu̶oĩase, mani yise, jediro quẽnaro yiroti ñaja”, yaja.</s>
      <s id="b.MAR.12.33.5">To yicõari, “Mani masu ruju̶re mani mairore bajirone jedirore maiña”, yigotiaja Dios ĩ rotimasire.</s>
      <s id="b.MAR.12.33.6">Gajeye Moisére Dios ĩ roticũmasiriarore bajirone vaibu̶cu̶rã ecariarãre sĩacõari, Diore rũ̶cu̶bu̶orã, paire mani ĩsijama, quẽnaja.</s>
      <s id="b.MAR.12.33.7">Gajeye no bojase Dios ĩ rotimasiriarore bajiro paire mani ĩsijama, quẽnaja.</s>
      <s id="b.MAR.12.33.8">To bajiboarine to bajiro yirã jediro mani ĩsise rẽtobu̶saro quẽnaja, Diore, to yicõari, masare quẽne mani maijama —Jesúre yiyuju Dios ĩ rotimasire gotimasiorimasu̶.</s>
     </seg>
     <seg type="verse" id="b.MAR.12.34">
      <s id="b.MAR.12.34.1">To bajiro quẽnaro ĩ yisere ajicõari, ado bajiro ĩre yiyuju Jesús: —Yu̶ ĩajama, Dios yarã ĩre ĩna ajitirũ̶nu̶sere ajimasiaja mu̶.</s>
      <s id="b.MAR.12.34.2">Ĩ yu̶ quẽnaro ĩ yigu̶ mu̶ ñaru̶ajama, ñamasiaja mu̶ —ĩre yiyuju Jesús.</s>
      <s id="b.MAR.12.34.3">To bajiro Jesús ĩ yiro bero, “Mani rẽtoro masigũ̶ ñaami” yitu̶oĩacõari, “ ‘Ãnoama masimena ñaama’ yiromi” yirã, ĩre sẽniĩa tu̶jacoasujarã yuja.</s>
      <s id="b.MAR.12.34.4">“Mani rẽtoro masigũ̶ ñaami Jesús” yitu̶oĩarã ñari, ĩre sẽniĩarẽmobesujarã yuja.</s>
     </seg>
     <seg type="verse" id="b.MAR.12.35">
      <s id="b.MAR.12.35.1">Diore yirũ̶cu̶bu̶oriaviju̶ masare gotimasio ñagũ̶ne, ado bajiro ĩnare sẽniĩañuju Jesús: —“ ‘Rotimu̶orũ̶gõru̶cu̶mi’ yigu̶, Dios ĩ cõarocu̶, masu̶ ñaru̶cu̶mi.</s>
      <s id="b.MAR.12.35.2">U̶ju̶ David ñamasir'i jãnamine ñaru̶cu̶mi”, yama Dios ĩ rotimasire gotimasiorimasa.</s>
      <s id="b.MAR.12.35.3">To bajiro ĩna yitu̶oĩaboajaquẽne, Esp'iritu Santo ĩ ejarẽmose rãca yigu̶, Diore yigu̶re bajiro, “yu̶ u̶ju̶” yimasiñujari U̶ju̶ David ñamasir'i, ĩ jãnami ĩ ñaboajaquẽne, ado bajise ĩ yiucajama: “Yu̶ u̶ju̶re ado bajiro yiru̶cu̶mi Dios: ‘Yu̶ riojojacatu̶a rujiya maji.</s>
      <s id="b.MAR.12.35.4">Mu̶re ĩaterãre, “Rojose yitu̶jaya” ĩnare yu̶ yiro bero, rojose yimasibetiru̶arãma yuja.</s>
      <s id="b.MAR.12.35.5">To cõrone rotisu̶oru̶cu̶ja mu̶’ yiru̶cu̶mi Dios, yu̶ u̶ju̶re”, yiucamasiñumi David.</s>
     </seg>
     <seg type="verse" id="b.MAR.12.37">
      <s id="b.MAR.12.37.1">To bajiri, “ ‘Rotimu̶orũ̶gõru̶cu̶mi’ yigu̶, Dios ĩ cõarocu̶, David ñamasir'i jãnami ñaru̶cu̶mi” yiucamasire ti ñaboajaquẽne, ¿no yigu̶ ĩ u̶ju̶re bajiro bajigu̶tique? —ĩnare yiyuju Jesús.</s>
      <s id="b.MAR.12.37.2">To bajiro ĩ yigotisere ajivariquẽnañujarã jãjarã masa.</s>
     </seg>
     <seg type="verse" id="b.MAR.12.38">
      <s id="b.MAR.12.38.1">Masare ado bajiro ĩnare gotimasioñuju Jesús: —Dios ĩ rotimasire gotimasiorimasare bajiro bajibeja mu̶ama.</s>
      <s id="b.MAR.12.38.2">Dios ĩ rotimasire gotimasiorimasa, sudiro yoaquẽnariase sãñacõari, masa ĩna ĩaro rĩjoro vacudi variquẽnarãma ĩna.</s>
      <s id="b.MAR.12.38.3">To yicõari, jãjarã masa ĩna rẽjarũgũrijau̶rire ejarũgũrãma.</s>
      <s id="b.MAR.12.38.4">Gãji ĩnare ĩ bocajama, rũ̶cu̶bu̶ose rãca ĩnare ĩ sẽnisere ajivariquẽnarãma.</s>
      <s id="b.MAR.12.38.5">Dios ocare ĩna bueriviriju̶re quẽne ñamasuri cũmurorire rujivariquẽnarãma.</s>
     </seg>
     <seg type="verse" id="b.MAR.12.39">
      <s id="b.MAR.12.39.1">Boserũ̶mu̶ri ti ñajaquẽne, ĩna barujijama, ñamasuri cũmurorire rujivariquẽnarãma ĩna.</s>
     </seg>
     <seg type="verse" id="b.MAR.12.40">
      <s id="b.MAR.12.40.1">Manaju̶a rijaveoriarã ya virire ẽmarã ñaboarine, masa ĩna ĩaro rĩjoroju̶a, “ ‘Quẽnaro yirã ñaama’ yiĩato” yirã, “Yoaro Diore sẽnirã yaja”, yisocarũgũboarãma ĩna.</s>
      <s id="b.MAR.12.40.2">To bajiro ĩna yise vaja, gãjerã rojorã, rojose ĩna tãmu̶ose rẽtoro rojose tãmu̶oru̶arãma ĩna —masare ĩnare yiyuju Jesús.</s>
     </seg>
     <seg type="verse" id="b.MAR.12.41">
      <s id="b.MAR.12.41.1">Diore yirũ̶cu̶bu̶oriaviju̶ ñacõari, gãjoa sãriaju̶ riore rujiyuju Jesús.</s>
      <s id="b.MAR.12.41.2">Rujicõari, jãjarã masa tiju̶re gãjoa ĩna sãñasere ĩañuju.</s>
      <s id="b.MAR.12.41.3">Gãjoa jairã, jairo sãñujarã.</s>
     </seg>
     <seg type="verse" id="b.MAR.12.42">
      <s id="b.MAR.12.42.1">To ĩna yiñarone, sĩgõ, manaju̶ rijaveorio ejacõari, gãjoatii ju̶atiine so sãsere ĩañuju.</s>
      <s id="b.MAR.12.42.2">Mojoroaca vaja cu̶titiiri ñañuju ti.</s>
     </seg>
     <seg type="verse" id="b.MAR.12.43">
      <s id="b.MAR.12.43.1">Tire so sãro ĩacõari, ado bajiro ĩ buerimasare gotiyuju Jesús: —Riojo mu̶are gotiaja yu̶.</s>
      <s id="b.MAR.12.43.2">Adio maioro bajigo, gãjerã rẽtoro sãmo so.</s>
     </seg>
     <seg type="verse" id="b.MAR.12.44">
      <s id="b.MAR.12.44.1">Gãjoa jairã ĩna sãboajaquẽne, jairo ru̶yacõaroja ĩnarema.</s>
      <s id="b.MAR.12.44.2">Soma, so cu̶ose ñaro cõroacane sãcõamo —ĩnare yiyuju Jesús.</s>
     </seg>
    </div>
    <div type="chapter" id="b.MAR.13">
     <seg type="verse" id="b.MAR.13.1">
      <s id="b.MAR.13.1.1">Diore yirũ̶cu̶bu̶oriaviju̶ ñar'i, budiasuju Jesús ĩ buerimasa rãca.</s>
      <s id="b.MAR.13.1.2">To ĩ ũmato bajirone, ado bajiro ĩre gotiyuju ĩ buerimasu̶: —¡Gotimasiorimasu̶, ĩaña!</s>
      <s id="b.MAR.13.1.3">Quẽnarivi ñaja.</s>
      <s id="b.MAR.13.1.4">Gũ̶ta quẽnase rãca quẽnaro quẽnoñuma ĩna —Jesúre ĩre yiyuju.</s>
     </seg>
     <seg type="verse" id="b.MAR.13.2">
      <s id="b.MAR.13.2.1">To ĩ yirone, ado bajiro ĩre cu̶diyuju Jesús: —Jairivi ti ñaboajaquẽne, mu̶a ĩarivi ñaro cõrone cagueroca ecoru̶aroja.</s>
      <s id="b.MAR.13.2.2">To bajiri adi viaye gajea gũ̶ta joere gajea jesabeticõaru̶aroja —ĩre yiyuju Jesús.</s>
     </seg>
     <seg type="verse" id="b.MAR.13.3">
      <s id="b.MAR.13.3.1">Tiju̶ bero, Olivo vãme cu̶ti buro joeju̶ rujiyuju Jesús.</s>
      <s id="b.MAR.13.3.2">Ti buro riojoju̶a ñañuju Diore yirũ̶cu̶bu̶oriavi.</s>
      <s id="b.MAR.13.3.3">To ĩ rujirone, gãjerã ĩna mano ĩacõari, ĩ buerimasa, Pedro, Santiago, Juan, to yicõari Andrés, ado bajiro ĩre sẽniĩañujarã ĩna: —¿Divato cagueroca ecoroti Diore yirũ̶cu̶bu̶oriavi?</s>
      <s id="b.MAR.13.3.4">¿No bajiro ti bajiro ĩacõari, “Jesús ejagu̶agu̶ yigu̶mi”, yimasirãti yu̶a?</s>
      <s id="b.MAR.13.3.5">¿No bajiro ti bajiro ĩacõari, “Adi macaru̶cu̶ro jediato yaja”, yimasirãti yu̶a? —Jesúre yisẽniĩañujarã ĩna.</s>
     </seg>
     <seg type="verse" id="b.MAR.13.5">
      <s id="b.MAR.13.5.1">To bajiro ĩna yisere ajicõari, ado bajiro ĩnare cu̶diyuju Jesús: —Roori ñaru̶arãja mu̶a, “Socarãne, gãjerã manire yitoroma” yirã.</s>
     </seg>
     <seg type="verse" id="b.MAR.13.6">
      <s id="b.MAR.13.6.1">Jãjarã yitorã ñaru̶arãma, “Yu̶ne ñaja ‘Rotimu̶orũ̶gõru̶cu̶mi’ yigu̶, Dios ĩ cõagũ̶” yirã.</s>
      <s id="b.MAR.13.6.2">To bajiro ĩna yisocasere jãjarã masa ĩnare ajisu̶yaboaru̶arãma.</s>
     </seg>
     <seg type="verse" id="b.MAR.13.7">
      <s id="b.MAR.13.7.1">To bajicõari, mu̶a tu̶ana, to yicõari, gajeroana quẽne, gãjerã rãca ĩna gãmerã sĩasere ajiru̶arãja mu̶a.</s>
      <s id="b.MAR.13.7.2">Tire ajicõari, güibetiru̶arãja mu̶a.</s>
      <s id="b.MAR.13.7.3">“Bajiru̶aroja” Dios ĩ yiriarore bajirone bajiru̶aroja.</s>
      <s id="b.MAR.13.7.4">To bajiro ĩna gãmerã yiñaboajaquẽne, adi macaru̶cu̶ro jediro me bajiru̶aroja.</s>
     </seg>
     <seg type="verse" id="b.MAR.13.8">
      <s id="b.MAR.13.8.1">Cojo sitana gaje sitana rãca gãmerã sĩaru̶arãma.</s>
      <s id="b.MAR.13.8.2">Bu̶to sita saberu̶aroja.</s>
      <s id="b.MAR.13.8.3">To yicõari, cojo maca me ñioñaru̶aroja.</s>
      <s id="b.MAR.13.8.4">To bajiri, rojose tãmu̶osu̶oru̶arãma masa.</s>
      <s id="b.MAR.13.8.5">Ĩna tãmu̶ose rẽtobu̶saro rojose tãmu̶oroana yirãma yuja.</s>
     </seg>
     <seg type="verse" id="b.MAR.13.9">
      <s id="b.MAR.13.9.1">Quẽnaro tu̶oĩama mu̶a: Mu̶are ñejecõari, Dios ocare ĩna bueriviriju̶ u̶jarã rĩjoroju̶a mu̶are juaáru̶arãma ĩna.</s>
      <s id="b.MAR.13.9.2">Toju̶ mu̶are bajeru̶arãma.</s>
      <s id="b.MAR.13.9.3">To yicõari, yu̶ ocare mu̶a gotimasiojare, macari u̶jarã rĩjoroju̶a mu̶are juaáru̶arãma ĩna.</s>
      <s id="b.MAR.13.9.4">To yi vanane, u̶jarã ñamasurã rĩjoroju̶a mu̶are juaáru̶arãma ĩna.</s>
      <s id="b.MAR.13.9.5">To bajiro mu̶are ĩna yijare, yu̶ oca quẽnasere ĩnare gotiru̶arãja mu̶a.</s>
     </seg>
     <seg type="verse" id="b.MAR.13.10">
      <s id="b.MAR.13.10.1">Tire adi macaru̶cu̶ro ñarã masa ñaro cõrone gotimasiojeo ecoru̶aroja.</s>
     </seg>
     <seg type="verse" id="b.MAR.13.11">
      <s id="b.MAR.13.11.1">Mu̶are ñejecõari, u̶jarã rĩjoroju̶a mu̶are ĩna juaejaro, “¿No bajiro ñagõrãti yu̶a?”, yitu̶oĩarejaibeja mu̶a.</s>
      <s id="b.MAR.13.11.2">“Ñagõña” mu̶are ĩna yirirĩmarone, Dios ĩ cõagũ̶ Esp'iritu Santo ĩ ejarẽmose rãca, “Ado bajiro gotiru̶arãja yu̶a”, yimasiru̶arãja mu̶a —ĩnare yiyuju Jesús.</s>
     </seg>
     <seg type="verse" id="b.MAR.13.12">
      <s id="b.MAR.13.12.1">Quẽna gajeye ado bajiro ĩnare gotirẽmoñuju Jesús: —Yu̶ yere ajiterãre güiose ĩna yisere ĩaru̶arãja mu̶a.</s>
      <s id="b.MAR.13.12.2">Sĩgũ̶ rĩa ñaboarine, “Ĩnare sĩato” yirã, ñejerotiru̶arãma ĩna.</s>
      <s id="b.MAR.13.12.3">To yicõari, jacu̶a quẽne, “Yu̶a rĩare sĩato” yirã, ĩna rĩare ñejerotiru̶arãma.</s>
      <s id="b.MAR.13.12.4">Ĩna rĩaju̶a quẽne, ĩna jacu̶are ajijũnisinicõari, gãjerãre sĩarotiru̶arãma ĩna.</s>
     </seg>
     <seg type="verse" id="b.MAR.13.13">
      <s id="b.MAR.13.13.1">Yu̶ ocare mu̶a goticudijare, jediro masa mu̶are ĩateru̶arãma.</s>
      <s id="b.MAR.13.13.2">To bajiro ĩna yiboajaquẽne, no bojarã yu̶re ajitirũ̶nu̶ tu̶jamenarema, rojose tãmu̶otu̶jabetiriaroju̶ ĩna varoti ñaboarere ĩnare yirẽtobosaru̶cu̶mi Dios —ĩnare yiyuju Jesús.</s>
     </seg>
     <seg type="verse" id="b.MAR.13.14">
      <s id="b.MAR.13.14.1">Quẽna gajeye ado bajiro ĩnare gotirẽmoñuju Jesús: —Adi macaru̶cu̶ro jedirirodo, sĩgũ̶, “Diore rũ̶cu̶bu̶obeticõato ĩna” yigu̶, Dios ĩ bojabetire yiru̶cu̶mi.</s>
      <s id="b.MAR.13.14.2">Diore yirũ̶cu̶bu̶oriaviju̶ ĩ ñasere masiru̶arãja mu̶a.</s>
      <s id="b.MAR.13.14.3">(Yu̶, Marcos, adi paperare Jesús ĩ gotisere yu̶ ucasere ĩacõari, ajimasiña.)</s>
      <s id="b.MAR.13.14.4">To bajiri Dios ĩ bojabetire ĩ yisere ĩacõari, “Jerusalén maca ti jedirotirũ̶mu̶ cõñaro bajiaja”, yimasiru̶arãja mu̶a.</s>
      <s id="b.MAR.13.14.5">To bajiro bajirirũ̶mu̶ Judea sitana gũ̶tayucu̶ju̶ guaro rudicoajaro ĩna.</s>
     </seg>
     <seg type="verse" id="b.MAR.13.15">
      <s id="b.MAR.13.15.1">Sĩgũ̶ ĩ ya vi joeju̶ jesagu̶ma, rujiacõari, ĩ ya vi jubeaju̶ gajeyeũni ñasere juaátĩmabetiru̶cu̶mi.</s>
     </seg>
     <seg type="verse" id="b.MAR.13.16">
      <s id="b.MAR.13.16.1">Gãji, veseju̶ moañagũ̶, ĩ ye sudire juagu̶ tudiatĩmabetiru̶cu̶mi, rujarĩmarone yu̶ ejaroti ñajare.</s>
     </seg>
     <seg type="verse" id="b.MAR.13.17">
      <s id="b.MAR.13.17.1">Rõmia macu̶ sãñarã, ũjurã cu̶orã quẽne, rojose tãmu̶oru̶arãma ĩna, ũmatĩmabetica yirã.</s>
     </seg>
     <seg type="verse" id="b.MAR.13.18">
      <s id="b.MAR.13.18.1">“Bu̶to oco quedirirũ̶mu̶re bajibeticõato” yirã, Diore sẽnicõa ñarũgũña.</s>
     </seg>
     <seg type="verse" id="b.MAR.13.19">
      <s id="b.MAR.13.19.1">To bajiro bajirirũ̶mu̶ri bu̶to rojose tãmu̶oru̶arãma masa.</s>
      <s id="b.MAR.13.19.2">Adi macaru̶cu̶ro ñasu̶oriarũ̶mu̶ri masa rojose ĩna tãmu̶oadire rẽtoro tãmu̶oru̶arãma ĩna.</s>
      <s id="b.MAR.13.19.3">Rojose ĩna tãmu̶oro bero, to bajise rojose tãmu̶obetiru̶arãma yuja.</s>
     </seg>
     <seg type="verse" id="b.MAR.13.20">
      <s id="b.MAR.13.20.1">“Yoaro mebu̶sane rojose tãmu̶oato masa” Dios ĩ yibetijama, sĩgũ̶ catiru̶yarocu̶ manibogu̶mi.</s>
      <s id="b.MAR.13.20.2">“Yu̶ yarã ñaña mu̶a” ĩ yirere cu̶diriarãre ĩamaigũ̶ ñari, “Yoaro mebu̶sane rojose tãmu̶oato ĩna”, yiru̶cu̶mi Dios.</s>
     </seg>
     <seg type="verse" id="b.MAR.13.21">
      <s id="b.MAR.13.21.1">To bajiro bajiñarirodorire, “Ãnine ñaami ‘Rotimu̶orũ̶gõru̶cu̶mi’ yigu̶, Dios ĩ cõar'i.</s>
      <s id="b.MAR.13.21.2">Ejayumi” gãjerã ĩna yijama, ĩnare ajibeja mu̶a.</s>
      <s id="b.MAR.13.21.3">To yicõari, gãjerãju̶ama, “Tone ñagũ̶mi.</s>
      <s id="b.MAR.13.21.4">Ejayuju” mu̶are ĩna yijaquẽne, ĩnare ajibeja mu̶a.</s>
     </seg>
     <seg type="verse" id="b.MAR.13.22">
      <s id="b.MAR.13.22.1">Jãjarã yitorã ñaru̶arãma, “Yu̶ne ñaja ‘Rotimu̶orũ̶gõru̶cu̶mi’ yigu̶, Dios ĩ cõagũ̶” yirã, to yicõari, “Diore gotirẽtobosarimasa ñaja yu̶a” yirã.</s>
      <s id="b.MAR.13.22.2">To bajiro yirã, ĩaĩañamani yiĩoru̶arãma, masare yitorã.</s>
      <s id="b.MAR.13.22.3">To bajiro yiru̶arãma, “ ‘Yu̶ yarã ñaña mu̶a’ Dios ĩ yirere cu̶dirã, maniju̶are ajitirũ̶nu̶ato” yirã.</s>
     </seg>
     <seg type="verse" id="b.MAR.13.23">
      <s id="b.MAR.13.23.1">Tire mu̶are yu̶ gotimasiosere quẽnaro tu̶oĩaña mu̶a.</s>
      <s id="b.MAR.13.23.2">Ti bajiroto rĩjoro jediro mu̶are gotijeobu̶ yu̶.</s>
     </seg>
     <seg type="verse" id="b.MAR.13.24">
      <s id="b.MAR.13.24.1">Tire rojose ĩna tãmu̶ogajanoro berone, gaje vãme rojose bajiru̶aroja.</s>
      <s id="b.MAR.13.24.2">Muiju ũ̶mu̶agu̶ asibetiru̶cu̶mi yuja.</s>
      <s id="b.MAR.13.24.3">Ñamiagu̶ quẽne busubetiru̶cu̶mi.</s>
     </seg>
     <seg type="verse" id="b.MAR.13.25">
      <s id="b.MAR.13.25.1">Ñocoa quẽne, vẽjacoaru̶arãma.</s>
      <s id="b.MAR.13.25.2">To yicõari, õ vecaye jediro nu̶ru̶aru̶aroja.</s>
     </seg>
     <seg type="verse" id="b.MAR.13.26">
      <s id="b.MAR.13.26.1">To bajiro ti bajiro, Dios ĩ roticõagũ̶ õ vecaju̶ yu̶ rujiadore ĩaru̶arãma masa.</s>
      <s id="b.MAR.13.26.2">Yu̶ masise rãca, oco bueri vatoaju̶ yu̶ busubatorujiadire ĩaru̶arãma.</s>
     </seg>
     <seg type="verse" id="b.MAR.13.27">
      <s id="b.MAR.13.27.1">To cõrone, “Yu̶ yarã ñaña” Dios ĩ yirere cu̶diriarãre ju̶doaga soje, jũnaga soje, varuaga soje, gajejacatu̶a varuaga soje ñarã jedirore “Juarẽoato” yigu̶, ángel mesare cõaru̶cu̶ja yu̶.</s>
      <s id="b.MAR.13.27.2">To yu̶ yijare, yu̶ yarã ñaro cõrone juarẽoru̶arãma ĩna —ĩnare yiyuju Jesús.</s>
     </seg>
     <seg type="verse" id="b.MAR.13.28">
      <s id="b.MAR.13.28.1">To yicõari, quẽna gajeye ado bajiro ĩnare gotirẽmoñuju Jesús: —Gotimasiore queti mu̶are gotigu̶ yaja yu̶.</s>
      <s id="b.MAR.13.28.2">Higuera vãme cu̶tiu̶re tu̶oĩaña mu̶a.</s>
      <s id="b.MAR.13.28.3">Higuera vãme cu̶tiricu̶ gajecu bu̶cu̶amu̶jacõari, jũ mameaja.</s>
      <s id="b.MAR.13.28.4">Tire ĩacõari, “Mojoroaca ru̶yaja cũ̶ma ti ejaroti”, yimasiaja mani, jud'io masa.</s>
     </seg>
     <seg type="verse" id="b.MAR.13.29">
      <s id="b.MAR.13.29.1">Mu̶are yu̶ gotisere bajiro bajisere ĩacõari, “Mojoroaca ru̶yaja Jesús ĩ vadiroti”, yimasiru̶arãja mu̶a.</s>
     </seg>
     <seg type="verse" id="b.MAR.13.30">
      <s id="b.MAR.13.30.1">Riojo mu̶are gotiaja yu̶.</s>
      <s id="b.MAR.13.30.2">Adirodo ñarã mu̶a bajireajediroto rĩjoro, mu̶are yu̶ gotirore bajirone bajiru̶aroja ti.</s>
     </seg>
     <seg type="verse" id="b.MAR.13.31">
      <s id="b.MAR.13.31.1">Adi macaru̶cu̶ro ñaro cõrone, to yicõari, õ vecaye quẽne jedicoaru̶aroja.</s>
      <s id="b.MAR.13.31.2">To bajiboarine, yu̶ ocama jedibeti mu̶orũ̶gõcõaru̶aroja.</s>
     </seg>
     <seg type="verse" id="b.MAR.13.32">
      <s id="b.MAR.13.32.1">“Ado cõrone ejaru̶cu̶mi Jesús”, yimasigũ̶ magũ̶mi.</s>
      <s id="b.MAR.13.32.2">Ángel mesa quẽne masimenama ĩna.</s>
      <s id="b.MAR.13.32.3">Dios macu̶ ñaboarine, “To cõro ejaru̶cu̶ja yu̶”, yimasibeaja yu̶ quẽne.</s>
      <s id="b.MAR.13.32.4">Yu̶ jacu̶ sĩgũ̶ne masigũ̶mi —ĩnare yiyuju Jesús.</s>
     </seg>
     <seg type="verse" id="b.MAR.13.33">
      <s id="b.MAR.13.33.1">—To bajiro bajiroti ti ñajare, roori ñaru̶arãja mu̶a, “To cõrone tudiejaru̶cu̶mi” yu̶re yimasimena ñari.</s>
     </seg>
     <seg type="verse" id="b.MAR.13.34">
      <s id="b.MAR.13.34.1">Quẽna yu̶ tudiejaroti ado bajiro bajiru̶aroja: Sĩgũ̶ ñagũ̶mi gaje sitaju̶ varocu̶.</s>
      <s id="b.MAR.13.34.2">Ĩ varoto rĩjoro, ĩre moabosarimasare jirẽogũ̶mi.</s>
      <s id="b.MAR.13.34.3">Ĩnare jirẽocõari, tocãrãcu̶rene ricati ĩna moarotire ĩnare rotigu̶mi.</s>
      <s id="b.MAR.13.34.4">To yicõari, soje coderimasu̶re quẽne, “Yu̶ tudiejarotire yugu̶ tocãrãcarũ̶mu̶ne quẽnaro bocaĩama”, yigu̶mi.</s>
     </seg>
     <seg type="verse" id="b.MAR.13.35">
      <s id="b.MAR.13.35.1">Ĩre bajiro bajiru̶cu̶ja yu̶ quẽne.</s>
      <s id="b.MAR.13.35.2">To bajiro bajiroti ti ñajare, roori ñaru̶arãja mu̶a, “To cõrone tudiejaru̶cu̶mi mani u̶ju̶” yu̶re yimasimena ñari.</s>
      <s id="b.MAR.13.35.3">Rãioriju̶, ñami gu̶dareco, gãjabocu̶ ñagõriju̶, busuriju̶ yu̶ vadirotire masibeaja mu̶a.</s>
     </seg>
     <seg type="verse" id="b.MAR.13.36">
      <s id="b.MAR.13.36.1">Roori ñaru̶arãja mu̶a, “Mani cãniñarone tudiejaromi” yirã.</s>
      <s id="b.MAR.13.36.2">Yu̶re masimenare bajiro bajibeja.</s>
     </seg>
     <seg type="verse" id="b.MAR.13.37">
      <s id="b.MAR.13.37.1">To bajise yu̶ gotijama, mu̶a rĩrene gotigu̶ me yaja yu̶.</s>
      <s id="b.MAR.13.37.2">Masa jedirore tu̶oĩacõari gotiaja yu̶.</s>
      <s id="b.MAR.13.37.3">Roori ñaru̶arãja mu̶a —ĩ buerimasare ĩnare yiyuju Jesús.</s>
     </seg>
    </div>
    <div type="chapter" id="b.MAR.14">
     <seg type="verse" id="b.MAR.14.1">
      <s id="b.MAR.14.1.1">Ju̶arũ̶mu̶ ru̶yayuju yuja Pascua boserũ̶mu̶ pan ũmato vauvase vu̶oyamanire basu̶oriarũ̶mu̶.</s>
      <s id="b.MAR.14.1.2">To bajicõari, paia u̶jarã, Dios ĩ rotimasire gotimasiorimasa quẽne, ado bajiro gãmerã ñagõñañujarã ĩna: —Jesúre sĩaru̶arã, ¿no bajiro yigu̶ ñaami yitocõari, Jesúre ñiarãti mani? —gãmerã yiñagõñañujarã ĩna.</s>
     </seg>
     <seg type="verse" id="b.MAR.14.2">
      <s id="b.MAR.14.2.1">—To bajiboarine, boserũ̶mu̶ ñaro ĩre mani sĩajama, tire ĩajũnisinicõari, manire rojose yiborãma masa —gãmerã yiñagõñañujarã ĩna.</s>
     </seg>
     <seg type="verse" id="b.MAR.14.3">
      <s id="b.MAR.14.3.1">Betania vãme cu̶ti macaju̶ cãmi boagu̶ ñaboar'i, Simón vãme cu̶tigu̶ ya viju̶ ñañuju Jesús.</s>
      <s id="b.MAR.14.3.2">Ti viju̶ Jesús ĩ barujirone, sĩgõ, gũ̶ta sotu̶ alabastro vãme cu̶ti rãca veariaru̶ ãmiejayuju so.</s>
      <s id="b.MAR.14.3.3">Su̶tiquẽnase bu̶to vaja cu̶tise, nardo vãme cu̶tise sãñaritu̶ ñañuju tiru̶, so ãmiritu̶.</s>
      <s id="b.MAR.14.3.4">To bajiri, Jesús tu̶aca eja, tiru̶ ãmu̶are vẽjeacõari ĩ ru̶joa joere ĩre yuejeoyuju so.</s>
     </seg>
     <seg type="verse" id="b.MAR.14.4">
      <s id="b.MAR.14.4.1">To bajiro so yisere ĩacõari, jũnisiniñujarã sĩgũ̶ri Jesús buerimasa.</s>
      <s id="b.MAR.14.4.2">To bajiro yirãne, ado bajiro gãmerã yiyujarã ĩna: —¡Jairo gãjoa yireago yamo!</s>
     </seg>
     <seg type="verse" id="b.MAR.14.5">
      <s id="b.MAR.14.5.1">Tire ĩsicõari, jairo gãjoa trescientos denarios rẽtoro bu̶jacõari, maioro bajirãre ejarẽmoroti ñaboaja ti —gãmerã yiyujarã ĩna.</s>
      <s id="b.MAR.14.5.2">To bajiro yicõari, sore tud'iyujarã ĩna.</s>
     </seg>
     <seg type="verse" id="b.MAR.14.6">
      <s id="b.MAR.14.6.1">To bajiro ĩna yiboajaquẽne, Jesúju̶ama, ado bajiro ĩnare yiyuju: —Sore gõjanabiobesa mu̶a.</s>
      <s id="b.MAR.14.6.2">Tire yu̶re so yuejeojama, quẽnaro yu̶re yigo yamo.</s>
     </seg>
     <seg type="verse" id="b.MAR.14.7">
      <s id="b.MAR.14.7.1">Maioro bajirã mu̶a rãca ñacõa ñarũgũru̶arãma.</s>
      <s id="b.MAR.14.7.2">No mu̶a bojarirũ̶mu̶ quẽnaro ĩnare ejarẽmomasiru̶arãja mu̶a.</s>
      <s id="b.MAR.14.7.3">Yu̶ma, mu̶a rãca ñacõa ñabetiru̶cu̶ja.</s>
     </seg>
     <seg type="verse" id="b.MAR.14.8">
      <s id="b.MAR.14.8.1">Adio, quẽnaro so yimasiro cõro yu̶re yamo.</s>
      <s id="b.MAR.14.8.2">Yu̶re su̶tiquẽnase so yuejeojama, yu̶re ĩna yujeroto rĩjoro yuejeo rĩjoro cu̶tigo yamo.</s>
     </seg>
     <seg type="verse" id="b.MAR.14.9">
      <s id="b.MAR.14.9.1">Riojo mu̶are gotiaja yu̶.</s>
      <s id="b.MAR.14.9.2">Yu̶ bajiroti quẽnase quetire, adi macaru̶cu̶roana jedirore gotibatoru̶arãma masa.</s>
      <s id="b.MAR.14.9.3">To bajirone bajiru̶aroja su̶tiquẽnase yu̶re so yuejeose queti quẽne.</s>
      <s id="b.MAR.14.9.4">So yuejeosere masiritimenane tire gotibatoru̶arãma —ĩnare yigotiyuju Jesús.</s>
     </seg>
     <seg type="verse" id="b.MAR.14.10">
      <s id="b.MAR.14.10.1">Judas Iscariote vãme cu̶tigu̶ rãca ñarã ñajediro Jesús buerimasa ju̶aãmo cõro, gu̶bo ju̶a jẽnituarirãcu̶ ñañujarã.</s>
      <s id="b.MAR.14.10.2">To bajiboagu̶, paia u̶jarã ĩna ñaroju̶re vasuju, Jesúre ĩnare ĩsirocaru̶.</s>
     </seg>
     <seg type="verse" id="b.MAR.14.11">
      <s id="b.MAR.14.11.1">Jesúre ĩ ĩsirocaru̶asere ajivariquẽnacõari, —Gãjoa mu̶re ĩsiru̶arãja yu̶a —ĩre yiyujarã ĩna, paia u̶jarã.</s>
      <s id="b.MAR.14.11.2">To ĩna yisere ajivariquẽnacõari, tudicoasuju Judas.</s>
      <s id="b.MAR.14.11.3">Jesús tu̶ju̶re ejacõari, “¿Dirĩmaro ũnone Jesúre ĩnare yu̶ ĩsijama, josari mene ĩre ñiamasirojari ĩna?”, yitu̶oĩañuju ĩ.</s>
     </seg>
     <seg type="verse" id="b.MAR.14.12">
      <s id="b.MAR.14.12.1">Pascua boserũ̶mu̶ pan ũmato vauvase vu̶oyamani basu̶oriarũ̶mu̶, to yicõari oveja macu̶re ĩna sĩariarũ̶mu̶ ejayuju ti.</s>
      <s id="b.MAR.14.12.2">To bajiri Jesús buerimasa ado bajiro ĩre sẽniĩañujarã ĩna: —Pascua boserũ̶mu̶ ñajare, mani barotire, ¿noju̶ bare yu̶a quẽnoyusere bojati mu̶? —ĩre yisẽniĩañujarã.</s>
     </seg>
     <seg type="verse" id="b.MAR.14.13">
      <s id="b.MAR.14.13.1">To ĩna yijare, ado bajiro ĩnare yicõañuju Jesús: —Jerusalénju̶ mu̶are yu̶ gotigu̶ tu̶re vasa mu̶a.</s>
      <s id="b.MAR.14.13.2">To mu̶a ejarone, sĩgũ̶, oco vagu̶ mu̶are bocaru̶cu̶mi.</s>
      <s id="b.MAR.14.13.3">Ĩre su̶yaja mu̶a.</s>
      <s id="b.MAR.14.13.4">To bajicõari, vi ĩ sãjarone, ti vi u̶ju̶re ado bajiro ĩre yiba: “Gotimasiorimasu̶, ‘¿noju̶ ñati Pascua boserũ̶mu̶ adi ñami yu̶ buerimasare yu̶ ũmato barotijau̶?’ mu̶re yicõami”, yiba mu̶a.</s>
     </seg>
     <seg type="verse" id="b.MAR.14.15">
      <s id="b.MAR.14.15.1">To mu̶a yirone, mu̶are ĩoru̶cu̶mi, vecaga sõa, jairisõa, mame quẽnogajanoriasõare.</s>
      <s id="b.MAR.14.15.2">Tone mani barotire quẽnoyuba mu̶a —ĩnare yiyuju Jesús, ĩnare varotigu̶.</s>
     </seg>
     <seg type="verse" id="b.MAR.14.16">
      <s id="b.MAR.14.16.1">To ĩ yijare, vacoasujarã ĩna ju̶arã yuja.</s>
      <s id="b.MAR.14.16.2">To eja, ĩ yiriarore bajirone bajiyuju ti.</s>
      <s id="b.MAR.14.16.3">To bajiri tisõaju̶ ĩna barotire quẽnoyuyujarã ĩna.</s>
     </seg>
     <seg type="verse" id="b.MAR.14.17">
      <s id="b.MAR.14.17.1">To bajiri Pascua boserũ̶mu̶aye bare bariaju̶ ti ejaro, ĩ buerimasa ju̶aãmo cõro, gu̶bo ju̶a jẽnituarirãcu̶ ñarã ejacõari, barujiyujarã ĩna, ĩ rãca.</s>
     </seg>
     <seg type="verse" id="b.MAR.14.18">
      <s id="b.MAR.14.18.1">Ĩna bañarone, ado bajiro ĩnare yiyuju Jesús: —Riojo mu̶are gotiaja yu̶.</s>
      <s id="b.MAR.14.18.2">Sĩgũ̶ mu̶a rãcagu̶, yu̶ rãca bagu̶, yu̶re ĩaterãre yu̶re ĩsirocaru̶cu̶mi —ĩnare yiyuju Jesús.</s>
     </seg>
     <seg type="verse" id="b.MAR.14.19">
      <s id="b.MAR.14.19.1">To ĩ yisere ajicõari, bu̶to su̶tiritiyujarã ĩna.</s>
      <s id="b.MAR.14.19.2">Tocãrãcu̶ne su̶tiritirã ñari, ado bajiro ĩre sẽniĩañujarã ĩna: —¿Yu̶ne ñabetiboati, mu̶re ĩsirocarocu̶? —ĩre yisẽniĩañujarã ĩna.</s>
     </seg>
     <seg type="verse" id="b.MAR.14.20">
      <s id="b.MAR.14.20.1">To bajiro ĩna yisere ajicõari, ado bajiro ĩnare cu̶diyuju Jesús: —Mu̶a rãcagu̶ sĩgũ̶, yu̶ rãca yosebagu̶ ñaami yu̶re ĩsirocarocu̶.</s>
     </seg>
     <seg type="verse" id="b.MAR.14.21">
      <s id="b.MAR.14.21.1">Dios oca masa ĩna ucamasire ti gotirore bajiro rojose tãmu̶oru̶cu̶ja yu̶, Dios ĩ roticõacacu̶.</s>
      <s id="b.MAR.14.21.2">To bajirocu̶ yu̶ ñajare, yu̶re ĩaterãre yu̶re ĩsirocaru̶cu̶mi.</s>
      <s id="b.MAR.14.21.3">Yu̶re ĩ ĩsirocaroti su̶orine rojose tãmu̶oru̶cu̶ja yu̶.</s>
      <s id="b.MAR.14.21.4">“Masare yirẽtobosaru̶cu̶mi” Dios ĩ yimasire ñajare, bajiru̶cu̶ja yu̶.</s>
      <s id="b.MAR.14.21.5">To bajiboarine, yu̶re ĩsirocarocu̶ju̶ama, rojose tãmu̶oru̶cu̶mi.</s>
      <s id="b.MAR.14.21.6">Ruyuabeticõarocu̶ ñaboayumi —ĩnare yiyuju Jesús.</s>
     </seg>
     <seg type="verse" id="b.MAR.14.22">
      <s id="b.MAR.14.22.1">Ĩna bañarone, pan ãmicõari, “Quẽnaja”, Diore yiyuju Jesús.</s>
      <s id="b.MAR.14.22.2">To yigajano, tire mu̶tocõari, ĩ buerimasare ĩnare ĩsibatogu̶ne ado bajiro ĩnare yiyuju ĩ: —Baya mu̶a.</s>
      <s id="b.MAR.14.22.3">Ti ñaja yu̶ ruju̶ rii —ĩnare yiyuju.</s>
     </seg>
     <seg type="verse" id="b.MAR.14.23">
      <s id="b.MAR.14.23.1">Tire ĩna bagajanorone, idiriabaja ãmicõari, “Quẽnaro yaja mu̶”, Diore yiyuju quẽna.</s>
      <s id="b.MAR.14.23.2">To yicõari, tibajare ĩnare ĩsiñuju.</s>
      <s id="b.MAR.14.23.3">Ĩna jediro idijedicõañujarã ĩna.</s>
     </seg>
     <seg type="verse" id="b.MAR.14.24">
      <s id="b.MAR.14.24.1">Ĩsigũ̶ne, ado bajiro ĩnare gotiyuju Jesús: —Adi ñaja tirũ̶mu̶ana “Rojose mani yirere masirioato” yirã, Diore rũ̶cu̶bu̶oriaju̶ joere ĩna yuejeoriarore bajiro bajise.</s>
      <s id="b.MAR.14.24.2">Yucu̶rema, yu̶ ri'i ñaja.</s>
      <s id="b.MAR.14.24.3">Ti su̶orine, “Gajerodo to bajiro mu̶are yiru̶cu̶ja yu̶” Dios ĩ yicũmasiriarore bajiro bajiru̶aroja yuja.</s>
      <s id="b.MAR.14.24.4">To bajicõari, jãjarã masa rojose ĩna yisere masiriocõari, tuditu̶oĩabetiru̶cu̶mi Dios yuja.</s>
     </seg>
     <seg type="verse" id="b.MAR.14.25">
      <s id="b.MAR.14.25.1">Riojo mu̶are gotiaja yu̶.</s>
      <s id="b.MAR.14.25.2">“Rotimu̶orũ̶gõru̶cu̶mi” yigu̶, Dios yu̶re ĩ cũroto rĩjoro, quẽna ju̶aji u̶ye oco idibetiru̶cu̶ja yu̶ —ĩnare yiyuju Jesús.</s>
     </seg>
     <seg type="verse" id="b.MAR.14.26">
      <s id="b.MAR.14.26.1">To ĩ yiro bero, Diore rũ̶cu̶bu̶orã, basayujarã ĩna.</s>
      <s id="b.MAR.14.26.2">Basagajano, Olivo vãme cu̶ti buroju̶ vacoasujarã ĩna yuja.</s>
     </seg>
     <seg type="verse" id="b.MAR.14.27">
      <s id="b.MAR.14.27.1">To ĩna vatone, ado bajiro ĩnare yiyuju Jesús: —Adi ñamine yu̶re ajitirũ̶nu̶ tu̶jacõari, vaveoru̶arãja mu̶a jediro.</s>
      <s id="b.MAR.14.27.2">Dios oca masa ĩna ucamasire to bajiro ti gotijare, to bajise mu̶are gotiaja yu̶.</s>
      <s id="b.MAR.14.27.3">Ado bajiro gotiaja ti: “Oveja coderimasu̶re bajiro bajigu̶re sĩaru̶cu̶ja yu̶.</s>
      <s id="b.MAR.14.27.4">To bajiri ĩ yarã ovejare bajiro bajirã rudibatecoaru̶arãma”, yigotiaja Dios oca masa ĩna ucamasire, manire gotiro.</s>
     </seg>
     <seg type="verse" id="b.MAR.14.28">
      <s id="b.MAR.14.28.1">Yu̶re mu̶a vaveoboajaquẽne, yu̶re ĩna sĩaro bero, quẽna tudicaticõari, Galilea sitaju̶ mu̶a vato bero, yu̶ju̶a, mu̶a rĩjoro ñatu̶jaru̶cu̶ja —ĩnare yiyuju Jesús.</s>
     </seg>
     <seg type="verse" id="b.MAR.14.29">
      <s id="b.MAR.14.29.1">To ĩ yisere ajicõari, ado bajiro ĩre yiyuju Pedro: —Ãnoa jediro, mu̶re ĩna vaveoboajaquẽne, mu̶re vaveobetiru̶cu̶ja yu̶ma —Jesúre ĩre yiyuju.</s>
     </seg>
     <seg type="verse" id="b.MAR.14.30">
      <s id="b.MAR.14.30.1">To ĩ yisere ajicõari, ado bajiro ĩre cu̶diyuju Jesús: —Riojo mu̶re gotiaja yu̶.</s>
      <s id="b.MAR.14.30.2">Adi ñami busiyu̶ju̶a gãjabocu̶ ju̶aji ĩ ñagõroto rĩjoro, idiaji, “Jesúre masibeaja; ĩ rãcagu̶ me ñaja yu̶”, yisocaru̶cu̶ja mu̶ —Pedrore ĩre yiyuju ĩ.</s>
     </seg>
     <seg type="verse" id="b.MAR.14.31">
      <s id="b.MAR.14.31.1">To bajiro ĩ yisere ajicõari, ado bajiro cu̶diyuju Pedro: —Mu̶ rãca yu̶re ĩna sĩaru̶ajaquẽne, “Jesúrãcagu̶ me ñaja yu̶”, yisocabetiru̶cu̶ja yu̶ —Jesúre yiyuju Pedro.</s>
      <s id="b.MAR.14.31.2">To bajiro Pedro ĩ yisere ajicõari, gãjerã Jesús buerimasa quẽne, to bajiro yijedicõañujarã ĩna.</s>
     </seg>
     <seg type="verse" id="b.MAR.14.32">
      <s id="b.MAR.14.32.1">To ĩna yiro bero, Getseman'i vãme cu̶toju̶ ĩnare ũmato vasuju Jesús.</s>
      <s id="b.MAR.14.32.2">Toju̶ ejacõari, ado bajiro ĩnare gotiyuju: —Diore sẽnigu̶acu̶ yaja yu̶.</s>
      <s id="b.MAR.14.32.3">To yu̶ vatoye, ado rujicõaña mu̶a maji —ĩnare yiyuju ĩ.</s>
     </seg>
     <seg type="verse" id="b.MAR.14.33">
      <s id="b.MAR.14.33.1">To yigajanogũ̶ne, Pedrore, Santiagore, to yicõari Juanre quẽne ji vasuju Jesús.</s>
      <s id="b.MAR.14.33.2">To vacu̶, bu̶to tu̶oĩasu̶tiritiyuju ĩ yuja.</s>
     </seg>
     <seg type="verse" id="b.MAR.14.34">
      <s id="b.MAR.14.34.1">To bajiro bajigu̶ ñari, ado bajiro yiyuju Jesús ĩ rãca variarãre: —Bu̶to tu̶oĩasu̶tiritiaja yu̶.</s>
      <s id="b.MAR.14.34.2">Su̶tiriosene yu̶re sĩaro yaja.</s>
      <s id="b.MAR.14.34.3">Adone yu̶re yuñaña maji.</s>
      <s id="b.MAR.14.34.4">Yu̶ cãnibetore bajirone cãnibeja mu̶a quẽne, Diore sẽniñarã —ĩnare yiyuju Jesús.</s>
     </seg>
     <seg type="verse" id="b.MAR.14.35">
      <s id="b.MAR.14.35.1">To yicõari, to soju̶abu̶sa varẽmoñuju Jesús.</s>
      <s id="b.MAR.14.35.2">Va, sita tũcuroju̶ murocacũcõari, Diore sẽniñuju ĩ, “Yu̶re ĩna sĩarotire yu̶re matabosato ĩ” yigu̶.</s>
     </seg>
     <seg type="verse" id="b.MAR.14.36">
      <s id="b.MAR.14.36.1">Ado bajiro Diore sẽniñuju ĩ: —Cacu̶, ñajediro yimasigũ̶ ñaja mu̶.</s>
      <s id="b.MAR.14.36.2">Yu̶re ĩna sĩaroti matamasiaja mu̶.</s>
      <s id="b.MAR.14.36.3">To bajiboarine, mu̶ bojarore bajirone bajiato —Diore yiyuju.</s>
     </seg>
     <seg type="verse" id="b.MAR.14.37">
      <s id="b.MAR.14.37.1">To yigajano, Pedro mesa ĩna cãnitoyene ĩna tu̶ju̶ ejayuju.</s>
      <s id="b.MAR.14.37.2">Ĩnare yujiogu̶ne, ado bajise Pedrore ĩre yiyuju Jesús: —¿Simón, cãniati mu̶?</s>
      <s id="b.MAR.14.37.3">¿No yirã cojo hora cõro cãnibetibu̶sarãne, yu̶re yuñabetimasucõati mu̶a?</s>
     </seg>
     <seg type="verse" id="b.MAR.14.38">
      <s id="b.MAR.14.38.1">Yu̶ cãnibetore bajirone cãnibesa mu̶a quẽne.</s>
      <s id="b.MAR.14.38.2">To bajicõari, Diore sẽniña, “Vãtia u̶ju̶ Satanás ĩ yirotisere yicõari, Dios ĩ bojabetire yirobe” yirã.</s>
      <s id="b.MAR.14.38.3">Riojo mu̶are masiaja yu̶.</s>
      <s id="b.MAR.14.38.4">“Dios ĩ bojasere yiru̶cu̶ja” yirã ñaboarine, cojojirema rojose tu̶oĩarã ñari, Dios ĩ bojabetiju̶are yirũgũaja mu̶a —Pedro mesare ĩnare yiyuju Jesús.</s>
     </seg>
     <seg type="verse" id="b.MAR.14.39">
      <s id="b.MAR.14.39.1">To yicõari, gãme vacu̶, Diore ĩ sẽniriarore bajirone tudisẽniñuju ĩ quẽna.</s>
     </seg>
     <seg type="verse" id="b.MAR.14.40">
      <s id="b.MAR.14.40.1">To yigajano, vacu̶ne, cãniariarãre ĩnare ejayuju quẽna.</s>
      <s id="b.MAR.14.40.2">Bu̶to vu̶jaejarã ñari, cãniñujarã ĩna.</s>
      <s id="b.MAR.14.40.3">To bajiri rĩjoro ĩnare ĩ yiriarore bajiro ĩnare ĩ sẽniĩaro, ĩre cu̶dimasibesujarã ĩna.</s>
     </seg>
     <seg type="verse" id="b.MAR.14.41">
      <s id="b.MAR.14.41.1">To bajiro ĩnare yigajanocõari, Diore sẽnigũ̶ vasuju Jesús quẽna.</s>
      <s id="b.MAR.14.41.2">Diore sẽnigũ̶ var'i, tudiejacõari, ĩnare yujioyuju: —¿No yirã cãni manicõati mu̶a maji?</s>
      <s id="b.MAR.14.41.3">Ado cõrone, Dios ĩ roticõacacu̶re, rojose yirãre yu̶re ĩsirocarocu̶ vadicoagu̶mi yuja.</s>
     </seg>
     <seg type="verse" id="b.MAR.14.42">
      <s id="b.MAR.14.42.1">To bajiri yujiya mu̶a.</s>
      <s id="b.MAR.14.42.2">Ĩre bocarã vajaro.</s>
      <s id="b.MAR.14.42.3">Yu̶re ĩsirocarocu̶ vadiami yuja —ĩnare yiyuju Jesús.</s>
     </seg>
     <seg type="verse" id="b.MAR.14.43">
      <s id="b.MAR.14.43.1">To bajiro Jesús ĩnare ĩ yiñarirĩmarone, Judas Iscariote vãme cu̶tigu̶, Jesús buerimasa rãcagu̶ne vayuju yuja.</s>
      <s id="b.MAR.14.43.2">Jãjarã ĩ rãca vayujarã jariaseri cu̶orã, gãjerã yucú̶juriri cu̶orã.</s>
      <s id="b.MAR.14.43.3">Paia u̶jarã, Dios ĩ rotimasire gotimasiorimasa, to yicõari bu̶cu̶rã quẽne ĩna cõariarã ñañujarã ĩna.</s>
     </seg>
     <seg type="verse" id="b.MAR.14.44">
      <s id="b.MAR.14.44.1">Jẽre ado bajiro goti vayuju Judas, ĩ rãca vanare, “ ‘Ĩne ñaami Jesús’ yiĩamasiato ĩna” yigu̶: —Jesúre sẽnicõari, ĩre usuru̶cu̶ja yu̶.</s>
      <s id="b.MAR.14.44.2">To yu̶ yirone, ĩre ñiacõari, quẽnaro ĩre ĩatirũ̶nu̶ vaja mu̶a —ĩnare yi vayuju.</s>
     </seg>
     <seg type="verse" id="b.MAR.14.45">
      <s id="b.MAR.14.45.1">To bajiro yir'i ñari, Jesús rĩjoroju̶a ejacõari, ado bajiro ĩre yiyuju Judas: —Gotimasiorimasu̶, ¿ñati mu̶? —ĩre yigu̶ne, usuyuju ĩ.</s>
     </seg>
     <seg type="verse" id="b.MAR.14.46">
      <s id="b.MAR.14.46.1">To ĩ yirone, Jesúre ĩre ñiañujarã Judas rãca vadiriarã.</s>
     </seg>
     <seg type="verse" id="b.MAR.14.47">
      <s id="b.MAR.14.47.1">To ĩna yirone, sĩgũ̶ Jesús tu̶ rũ̶gõgũ̶, ĩ jariase yoveaãmicõari, paia u̶ju̶ ñamasugũ̶re moabosarimasu̶re gãmoro jatarocacõañuju.</s>
     </seg>
     <seg type="verse" id="b.MAR.14.48">
      <s id="b.MAR.14.48.1">To ĩ yiro bero, ĩre ñiarã ejarãre ado bajiro yiyuju Jesús: —¿No yirã gajeyeũni juarudirimasu̶re ñiarã vanare bajiro jariaseri rãca, yucú̶juriri rãca yu̶re ñiarã vadiati mu̶a?</s>
      <s id="b.MAR.14.48.2">Tocãrãcarũ̶mu̶ne Diore yirũ̶cu̶bu̶oriaviju̶ mu̶a ñaro mu̶are gotimasio rujirũgũmu̶ yu̶.</s>
      <s id="b.MAR.14.48.3">To yu̶ bajiboajaquẽne, yu̶re ñiabetirũgũmu̶ mu̶a maji.</s>
     </seg>
     <seg type="verse" id="b.MAR.14.49">
      <s id="b.MAR.14.49.1">Diore gotirẽtobosarimasa, ado bajiro yu̶re mu̶a yirotirene ucamasiñuma.</s>
      <s id="b.MAR.14.49.2">To bajiri, to bajirone yu̶re yaja mu̶a —ĩnare yiyuju Jesús, ĩre ñiarã ejarãre.</s>
     </seg>
     <seg type="verse" id="b.MAR.14.50">
      <s id="b.MAR.14.50.1">Jesúre ĩna ñiasere ĩacõari, ũmarudijedicoasujarã ĩna, ĩ buerimasa jediro.</s>
     </seg>
     <seg type="verse" id="b.MAR.14.51">
      <s id="b.MAR.14.51.1">To ĩna bajiboajaquẽne, gãji mamu̶, Jesúre ĩna ãmivatone, ĩnare su̶yasuju ĩ.</s>
      <s id="b.MAR.14.51.2">Sudijãirine gũmañuju.</s>
      <s id="b.MAR.14.51.3">To ĩ bajirone, ĩre ñiaboayujarã ĩna, Jesúre ãmivana.</s>
     </seg>
     <seg type="verse" id="b.MAR.14.52">
      <s id="b.MAR.14.52.1">Ĩre ñiaca yirã, ĩ gũmaritore tũ̶aveacõañujarã.</s>
      <s id="b.MAR.14.52.2">To ĩna yigu̶, sudi magũ̶ne ũmacoasuju.</s>
     </seg>
     <seg type="verse" id="b.MAR.14.53">
      <s id="b.MAR.14.53.1">Jesúre ñiacõari, paia u̶ju̶ ñamasugũ̶ tu̶ju̶ ĩre ãmiasujarã.</s>
      <s id="b.MAR.14.53.2">Toju̶ rẽjacõari, ñañujarã paia u̶jarã, Dios ĩ rotimasire gotimasiorimasa, to yicõari bu̶cu̶rã quẽne.</s>
     </seg>
     <seg type="verse" id="b.MAR.14.54">
      <s id="b.MAR.14.54.1">Jesúre ĩna ãmivato, sõju̶ yayiĩasu̶yayuju Pedro.</s>
      <s id="b.MAR.14.54.2">Ĩnare yayiĩasu̶yacõari, paia u̶ju̶ ñamasugũ̶ ya vi matariasãniro rẽtosãjacoasuju.</s>
      <s id="b.MAR.14.54.3">Sãjacõari, Diore yirũ̶cu̶bu̶oriavi coderimasa rãca rujiyuju ĩ, jea sũmañagũ̶.</s>
     </seg>
     <seg type="verse" id="b.MAR.14.55">
      <s id="b.MAR.14.55.1">Paia u̶jarã, to yicõari gãjerã u̶jarã, ĩna jediro Jesúre sĩaru̶ayujarã.</s>
      <s id="b.MAR.14.55.2">To bajiro yirã ñari, “Rojose masu yigu̶ ñaami Jesús” yisocaronare macañujarã.</s>
     </seg>
     <seg type="verse" id="b.MAR.14.56">
      <s id="b.MAR.14.56.1">Jãjarã masa socarãne ĩna gotiboajaquẽne, ricati rĩne ĩna yise ñajare, “To bajiro ĩ yire ñajare, ĩre sĩaroti ñaja”, yimasibesujarã ĩna maji.</s>
     </seg>
     <seg type="verse" id="b.MAR.14.57">
      <s id="b.MAR.14.57.1">To bajiboarine, sĩgũ̶ri vũ̶mu̶rũ̶gũ̶cõari, ado bajiro yisocayujarã ĩna: —Ãni Jesús vãme cu̶tigu̶ ĩ ñagõmasisere ajibu̶ yu̶a.</s>
      <s id="b.MAR.14.57.2">Ado bajiro yimasimi: “Diore yirũ̶cu̶bu̶oriavire caguerocacõari, idiarũ̶mu̶ tu̶satirũ̶mu̶ne quẽna gaje vi masa ĩna quẽnorivi mere quẽna tudibu̶ajeocõaru̶cu̶ja”, yimasimi ĩ —yisocayujarã ĩna.</s>
     </seg>
     <seg type="verse" id="b.MAR.14.59">
      <s id="b.MAR.14.59.1">To bajiro yisocarã ñaboarine, tocãrãcu̶ ricati rĩne gotiboayujarã ĩna.</s>
      <s id="b.MAR.14.59.2">To bajiro ĩna yise ñajare, “Ĩ ye su̶orine rojose tãmu̶oru̶cu̶mi”, Jesúre yimasibesujarã ĩna maji.</s>
     </seg>
     <seg type="verse" id="b.MAR.14.60">
      <s id="b.MAR.14.60.1">To bajiro ĩna yisocaboajaquẽne, paia u̶ju̶ ñamasugũ̶, vũ̶mu̶rũ̶gũ̶cõari, ado bajiro Jesúre yiyuju: —To bajiro mu̶re ĩna yi ocasãsere ¿no bajiro yati mu̶?</s>
      <s id="b.MAR.14.60.2">¿Cu̶dibeati mu̶? —Jesúre ĩre yiboayuju.</s>
     </seg>
     <seg type="verse" id="b.MAR.14.61">
      <s id="b.MAR.14.61.1">To ĩ yiboajaquẽne, cojo vãme cu̶dibeticõañuju.</s>
      <s id="b.MAR.14.61.2">Ĩ cu̶dibetire ĩacõari, ado bajiro Jesúre sẽniĩañuju paia u̶ju̶ ñamasugũ̶ quẽna: —¿“Rotimu̶orũ̶gõru̶cu̶mi” yigu̶, Dios ĩ cõar'ine, Dios macu̶ne ñati mu̶? —Jesúre yisẽniĩañuju paia u̶ju̶ ñamasugũ̶.</s>
     </seg>
     <seg type="verse" id="b.MAR.14.62">
      <s id="b.MAR.14.62.1">To bajiro ĩ yisere ajicõari, ado bajiro ĩre cu̶diyuju Jesús: —Ĩne ñaja yu̶.</s>
      <s id="b.MAR.14.62.2">To bajiri, Dios ĩ roticõacacu̶ ñari, ĩ riojojacatu̶a rujicõari, masare besegu̶agu̶, oco bueri vatoaju̶ yu̶ rujiadire ĩaru̶arãja mu̶a —paia u̶ju̶ ñamasugũ̶re yiyuju Jesús.</s>
     </seg>
     <seg type="verse" id="b.MAR.14.63">
      <s id="b.MAR.14.63.1">To ĩ yirone, “Jesús ĩ yisere ajiteaja” yigu̶, ĩ sudire tũ̶avoyuju paia u̶ju̶ ñamasugũ̶.</s>
      <s id="b.MAR.14.63.2">To yigu̶ne, ado bajiro ĩ rãcanare yiyuju ĩ: —¡“Diore bajiro bajigu̶ ñaja yu̶” yigu̶ yami!</s>
      <s id="b.MAR.14.63.3">No yirã gãjerã, “Rojose yigu̶ ñaami” yironare macarẽmomenaja mani yuja.</s>
     </seg>
     <seg type="verse" id="b.MAR.14.64">
      <s id="b.MAR.14.64.1">Mu̶a quẽne Diore rũ̶cu̶bu̶obecu̶ ĩ yisere ajiaja mu̶a.</s>
      <s id="b.MAR.14.64.2">To bajiro ĩ yise ajicõari, ¿no bajiro ĩre yiroti ñati? —ĩ rãcanare yiyuju paia u̶ju̶ ñamasugũ̶.</s>
      <s id="b.MAR.14.64.3">To bajiro ĩ yisere ajicõari, ado bajiro ĩre cu̶diyujarã: —Rojose masu yicõami.</s>
      <s id="b.MAR.14.64.4">Ĩre sĩacõaroti ñaja —yicu̶diyujarã ĩna.</s>
     </seg>
     <seg type="verse" id="b.MAR.14.65">
      <s id="b.MAR.14.65.1">To yicõari, sĩgũ̶ri, Jesúre gooco eoreatuyujarã ĩna.</s>
      <s id="b.MAR.14.65.2">To yicõari, ĩ cajere siabibecõari, ĩre jayujarã.</s>
      <s id="b.MAR.14.65.3">To yicõari, —“ ‘Ĩ, mu̶re jaami’ yu̶re yigotiami Dios”, yu̶are yiya mu̶ —ĩre yiajatud'iyujarã ĩna.</s>
      <s id="b.MAR.14.65.4">Diore yirũ̶cu̶bu̶oriavi coderimasa quẽne, ĩre jayujarã ĩna.</s>
     </seg>
     <seg type="verse" id="b.MAR.14.66">
      <s id="b.MAR.14.66.1">Vi jubeaju̶ Jesúre rojose ĩna yiñarone, macajú̶ju̶a ñacõañuju Pedro.</s>
      <s id="b.MAR.14.66.2">To ĩ ñarone, sĩgõ, paia u̶ju̶ ñamasugũ̶re moabosarimaso, ejayuju so.</s>
     </seg>
     <seg type="verse" id="b.MAR.14.67">
      <s id="b.MAR.14.67.1">Pedro ĩ jea sũmañaro ĩre ĩacõari, ado bajiro ĩre yiyuju so: —Jesús, Nazaret macagu̶ rãca vacudir'i ñagũ̶ja mu̶ quẽne —ĩre yiyuju so.</s>
     </seg>
     <seg type="verse" id="b.MAR.14.68">
      <s id="b.MAR.14.68.1">To bajiro so yisere ajicõari, ado bajiro yiyuju Pedro: —“Riojo yaja mu̶”, mu̶re yimasibeaja yu̶.</s>
      <s id="b.MAR.14.68.2">Mu̶re ajimasibeaja —sore yiyuju Pedro.</s>
      <s id="b.MAR.14.68.3">To bajiro yicõari, matariasãniro sãjariasoje tu̶ vasuju Pedro.</s>
     </seg>
     <seg type="verse" id="b.MAR.14.69">
      <s id="b.MAR.14.69.1">To ĩ ñasere ĩacõari, quẽna soje tu̶ ñarãre ado bajiro gotiyuju so, moabosarimaso: —Ãni, Jesúrãca vacudir'i ñaami —yiyuju, ĩnare gotigo.</s>
     </seg>
     <seg type="verse" id="b.MAR.14.70">
      <s id="b.MAR.14.70.1">To bajiro ĩnare so yisere ajicõari, quẽna, —Ĩre masibeaja yu̶ —yiyuju Pedro.</s>
      <s id="b.MAR.14.70.2">To so yiro bero, to ñarã ado bajiro Pedrore yiyujarã ĩna: —Riojo yaja.</s>
      <s id="b.MAR.14.70.3">Jesúrãca vacudirũgũgũ̶ne ñaja mu̶ quẽne.</s>
      <s id="b.MAR.14.70.4">Mu̶ quẽne Galilea sitagu̶ ñaja mu̶ —Pedrore yiyujarã ĩna.</s>
     </seg>
     <seg type="verse" id="b.MAR.14.71">
      <s id="b.MAR.14.71.1">To bajiro ĩna yisere ajicõari, ado bajiro cu̶diyuju Pedro: —Ĩre masibeaja yu̶.</s>
      <s id="b.MAR.14.71.2">Socu̶ me yaja yu̶.</s>
      <s id="b.MAR.14.71.3">Socabetimasucõaja.</s>
      <s id="b.MAR.14.71.4">Dios, yu̶re ajigu̶mi —ĩnare yicu̶diyuju Pedro.</s>
     </seg>
     <seg type="verse" id="b.MAR.14.72">
      <s id="b.MAR.14.72.1">To bajiro ĩ yigajanorirĩmarone, gãjabocu̶ ju̶aji ñagõcõañuju yuja.</s>
      <s id="b.MAR.14.72.2">Ĩ ñagõsere ajicõari, Jesús ado bajiro ĩre ĩ gotirere masibu̶jayuju Pedro yuja: “Gãjabocu̶ ju̶aji ĩ ñagõroto rĩjoro idiaji, ‘Jesúre masibeaja yu̶’ yiru̶cu̶ja mu̶” ĩre ĩ yirere masibu̶jayuju.</s>
      <s id="b.MAR.14.72.3">Tire masibu̶jacõari, bu̶to otiyuju.</s>
     </seg>
    </div>
    <div type="chapter" id="b.MAR.15">
     <seg type="verse" id="b.MAR.15.1">
      <s id="b.MAR.15.1.1">Busurocacũse rãca bu̶cu̶rã, paia u̶jarã, to yicõari Dios ĩ rotimasire gotimasiorimasa quẽne, u̶jarã ñajediro tudirẽjañujarã ĩna.</s>
      <s id="b.MAR.15.1.2">To bajicõari, Jesús ãmorire siacõari, ĩre ãmiasujarã ĩna, Pilato vãme cu̶tigu̶ ya viju̶ vana.</s>
      <s id="b.MAR.15.1.3">To bajiri ĩ ya viju̶ Jesúre ãmiejayujarã ĩna.</s>
     </seg>
     <seg type="verse" id="b.MAR.15.2">
      <s id="b.MAR.15.2.1">Jesúre ĩna ãmiejarone, ado bajiro ĩre sẽniĩañuju Pilato: —¿Mu̶ne ñati jud'io masa u̶ju̶? —ĩre yiyuju Pilato.</s>
      <s id="b.MAR.15.2.2">To bajiro ĩ yisere ajicõari, ado bajiro ĩre cu̶diyuju Jesús: —Mu̶ yirore bajirone bajiaja yu̶ —ĩre yiyuju Jesús.</s>
     </seg>
     <seg type="verse" id="b.MAR.15.3">
      <s id="b.MAR.15.3.1">To ĩ yirone, paia u̶jarã, —Cojo vãme me rojose yigu̶ ñaami.</s>
      <s id="b.MAR.15.3.2">Ado bajise rojose yimi —Pilatore yi ocasãñujarã paia u̶jarã.</s>
     </seg>
     <seg type="verse" id="b.MAR.15.4">
      <s id="b.MAR.15.4.1">To bajiro Jesúre ĩna yi ocasãsere ajicõari, ado bajiro Jesúre sẽniĩañuju Pilato: —¿No yigu̶ cu̶dibeati mu̶?</s>
      <s id="b.MAR.15.4.2">¿Cojo vãme me, rojose mu̶re ĩna yisere ajibeati mu̶? —Jesúre yiyuju Pilato.</s>
     </seg>
     <seg type="verse" id="b.MAR.15.5">
      <s id="b.MAR.15.5.1">To bajiro ĩre ĩ yisẽniĩaboajaquẽne, ĩre cu̶dibeticõañuju Jesús.</s>
      <s id="b.MAR.15.5.2">Ĩ cu̶dibetire ĩacõari, no yimasibesuju Pilato, ĩre bajiro bajigu̶re ĩabetirũgũr'i ñari.</s>
     </seg>
     <seg type="verse" id="b.MAR.15.6">
      <s id="b.MAR.15.6.1">Tocãrãca cũ̶ma Pascua boserũ̶mu̶ jud'io masa ĩna quẽnojama, sĩgũ̶ tubibe ecor'ire ĩna burotigu̶re ĩnare bubosarũgũñuju Pilato.</s>
     </seg>
     <seg type="verse" id="b.MAR.15.7">
      <s id="b.MAR.15.7.1">Tubiberiaviju̶ ñarã, “Gobierno ĩ rotiboasere cu̶dibeticõari, mani masu rotirãsa” yirã rãcagu̶ ñañuju Barrabás vãme cu̶tigu̶.</s>
      <s id="b.MAR.15.7.2">Ĩ babarã rãca rojose yicõari, masare sĩañuju ĩ.</s>
      <s id="b.MAR.15.7.3">To bajiro ĩ yire vaja tubiberiaviju̶ ñañuju ĩ.</s>
     </seg>
     <seg type="verse" id="b.MAR.15.8">
      <s id="b.MAR.15.8.1">To bajiri jãjarã masa Pilato tu̶ju̶ ejacõari, ado bajiro ĩre sẽniñujarã ĩna: —Yu̶are mu̶ yibosarũgũcatore bajiro yiya quẽna —ĩre yisẽniñujarã ĩna.</s>
     </seg>
     <seg type="verse" id="b.MAR.15.9">
      <s id="b.MAR.15.9.1">To bajiro ĩna yisere ajicõari, ado bajiro ĩnare sẽniĩañuju Pilato: —¿Ñimu̶ju̶are yu̶ busere bojati mu̶a?</s>
      <s id="b.MAR.15.9.2">¿Jud'io masa u̶ju̶re yu̶ busere bojatique mu̶a? —ĩnare yisẽniĩañuju Pilato.</s>
     </seg>
     <seg type="verse" id="b.MAR.15.10">
      <s id="b.MAR.15.10.1">“Jesúre ĩajũnisinirã ñari, yu̶ tu̶ ãmiejama” yitu̶oĩagũ̶ ñari, ĩre buru̶, to bajiro yiyuju.</s>
     </seg>
     <seg type="verse" id="b.MAR.15.11">
      <s id="b.MAR.15.11.1">To bajiro ĩ yiboajaquẽne, masare to rẽjarãre rĩjoroju̶ne ĩnare ocasãcõañujarã paia u̶jarã, “Barrabáju̶are burotito mani” yirã.</s>
     </seg>
     <seg type="verse" id="b.MAR.15.12">
      <s id="b.MAR.15.12.1">To bajiri Barrabáre ĩna burotijare, quẽna ĩnare tudisẽniĩañuju Pilato: —To yijama, ¿no bajiro yigu̶ti yu̶, Jesúre, “Jud'io masa u̶ju̶ ñaami” mu̶a yigu̶ju̶arema? —ĩnare yisẽniĩañuju.</s>
     </seg>
     <seg type="verse" id="b.MAR.15.13">
      <s id="b.MAR.15.13.1">To ĩ yirone, ado bajiro ĩre avasãcu̶diyujarã: —Yucú̶tẽroju̶ ĩre jajusĩaroticõaña mu̶ —ĩre yiyujarã ĩna, Pilatore.</s>
     </seg>
     <seg type="verse" id="b.MAR.15.14">
      <s id="b.MAR.15.14.1">To ĩna yijare, ado bajiro ĩnare sẽniĩañuju Pilato: —¿Ñie rojose ĩ yire su̶ori ĩre sĩarotigu̶ti yu̶? —ĩnare yiyuju Pilato.</s>
      <s id="b.MAR.15.14.2">To ĩ yiboajaquẽne, quẽna bu̶tobu̶sa tudiavasãñujarã ĩna: —Yucú̶tẽroju̶ ĩre jajusĩaroticõaña —yiavasãñujarã ĩna.</s>
     </seg>
     <seg type="verse" id="b.MAR.15.15">
      <s id="b.MAR.15.15.1">To bajiro ĩna yijare, masa to rẽjarã ĩna bojarore bajiro yiru̶agu̶ ñari, Barrabáre bucõañuju Pilato.</s>
      <s id="b.MAR.15.15.2">Jesúju̶arema, ĩ surarare ĩsiñuju, “Ĩre bajecõari, yucú̶tẽroju̶ jajusĩato ĩna” yigu̶.</s>
     </seg>
     <seg type="verse" id="b.MAR.15.16">
      <s id="b.MAR.15.16.1">To bajiri ĩna ya viju̶, Jesúre ãmiejayujarã surara mesa.</s>
      <s id="b.MAR.15.16.2">Ĩre ãmiejacõari, ĩna jediro ĩre gãnibiarũ̶gũ̶ñujarã.</s>
     </seg>
     <seg type="verse" id="b.MAR.15.17">
      <s id="b.MAR.15.17.1">To yicõari, “U̶ju̶re bajigu̶ ñato” yirã, u̶jarã ĩna sãñarito ũnore, sũarivu̶jorore Jesúre sãñujarã.</s>
      <s id="b.MAR.15.17.2">To yicõari, ĩ ru̶joa joere jotabedo ĩna suariabedone ĩre jeoyujarã.</s>
     </seg>
     <seg type="verse" id="b.MAR.15.18">
      <s id="b.MAR.15.18.1">To bajiro ĩre yicõari, ado bajiro ĩre yiajatud'iyujarã: —Jud'io masa u̶ju̶re mu̶re quẽnarotiaja yu̶a yuja —Jesúre yiyujarã ĩna.</s>
     </seg>
     <seg type="verse" id="b.MAR.15.19">
      <s id="b.MAR.15.19.1">To yicõari, yucú̶ rãca ĩ ru̶joare jayujarã.</s>
      <s id="b.MAR.15.19.2">Ĩre jacõari, gooco ĩre eoreatuyujarã ĩna.</s>
      <s id="b.MAR.15.19.3">To yicõari, “Mu̶re rũ̶cu̶bu̶oaja” yiajatud'irã, ĩ rĩjoroju̶a gu̶somuniari tuetuyujarã.</s>
     </seg>
     <seg type="verse" id="b.MAR.15.20">
      <s id="b.MAR.15.20.1">To bajiro ĩre yigajanocõari, u̶jarã ĩna sãñarito ũnore ĩna sãriarore ĩre veayujarã ĩna quẽna.</s>
      <s id="b.MAR.15.20.2">To yicõari, ĩ sudiju̶a ĩre sãñujarã quẽna.</s>
      <s id="b.MAR.15.20.3">Ĩre sudi sãgajanocõari, yucú̶tẽroju̶ ĩre jajusĩaroana, ĩre ãmiasujarã.</s>
     </seg>
     <seg type="verse" id="b.MAR.15.21">
      <s id="b.MAR.15.21.1">Ĩre ãmivanane, sĩgũ̶ Cirene vãme cu̶ti sitagu̶, Simón vãme cu̶tigu̶re, Alejandro, to yicõari, Rufo, ĩna jacu̶re bocayujarã.</s>
      <s id="b.MAR.15.21.2">Ĩre bocacõari, —Jesús ĩ gaja vatijãire ĩre gajabosaya —ĩre yi vasujarã ĩna.</s>
     </seg>
     <seg type="verse" id="b.MAR.15.22">
      <s id="b.MAR.15.22.1">To yi vanane, Gólgota vãme cu̶ti buroju̶ ejayujarã ĩna.</s>
      <s id="b.MAR.15.22.2">“Ru̶joco Buro” yire ũni ñañuju “Gólgota” yire.</s>
     </seg>
     <seg type="verse" id="b.MAR.15.23">
      <s id="b.MAR.15.23.1">Toju̶ ejacõari, u̶ye ocore, mirra vãme cu̶tise rãca vu̶ocõari, Jesúre ĩre ioyujarã ĩna.</s>
      <s id="b.MAR.15.23.2">“Ĩre jũnise jũni ruyubeticõato” yirã, yiboayujarã.</s>
      <s id="b.MAR.15.23.3">Idibesuju Jesúju̶ama.</s>
     </seg>
     <seg type="verse" id="b.MAR.15.24">
      <s id="b.MAR.15.24.1">To yicõari, yucú̶tẽroju̶ Jesúre jajutuyujarã ĩna.</s>
      <s id="b.MAR.15.24.2">To yicõari, Jesús ye sudire bojarã, ado bajiro yiyujarã: —Ñimu̶ju̶a ãni sudi ĩ u̶jaro ĩaĩarãsa mani —yiajeyujarã, gũ̶tarine reacũĩañarãne.</s>
      <s id="b.MAR.15.24.3">To bajiro yiajecõari, ĩ ye sudi gãmerã ĩsibatoyujarã ĩna.</s>
     </seg>
     <seg type="verse" id="b.MAR.15.25">
      <s id="b.MAR.15.25.1">Muiju asitutuatiju̶ ĩre jajutuyujarã ĩna.</s>
     </seg>
     <seg type="verse" id="b.MAR.15.26">
      <s id="b.MAR.15.26.1">Jesús ĩ tuyaritẽroju̶re ĩ ru̶joa vecare ucaturiaju̶ tuyayuju.</s>
      <s id="b.MAR.15.26.2">“Ado bajiro ĩ yise su̶orine jaju ecoami”, yiĩoriju̶ ñañuju.</s>
      <s id="b.MAR.15.26.3">Ado bajise gotiyuju: “Ãni ñaami jud'io masa u̶ju̶”, yigotiyuju ti.</s>
     </seg>
     <seg type="verse" id="b.MAR.15.27">
      <s id="b.MAR.15.27.1">Jesúrãca ju̶arã, jaju ecoyujarã ĩna.</s>
      <s id="b.MAR.15.27.2">Gajeyeũni juarudirimasa ñañujarã.</s>
      <s id="b.MAR.15.27.3">Sĩgũ̶re Jesús riojojacatu̶are, gãjirema ĩ gãcojacatu̶aju̶are jajutuyujarã.</s>
     </seg>
     <seg type="verse" id="b.MAR.15.28">
      <s id="b.MAR.15.28.1">To bajiro Jesúre yiyujarã, Dios oca masa ĩna ucamasire, “ ‘Rojorã rãcagu̶ ñaami’ ĩre yiĩaru̶arãma masa”, Jesúre yimasire ñajare.</s>
     </seg>
     <seg type="verse" id="b.MAR.15.29">
      <s id="b.MAR.15.29.1">Masa rẽtoana, ĩna ru̶joari yure, yure yiyujarã, “Jaju ecor'ire ĩre ĩateaja” yirã.</s>
      <s id="b.MAR.15.29.2">To yicõari, ĩre ajatud'iyujarã ĩna: —“Diore yirũ̶cu̶bu̶oriavire caguerocamasiaja yu̶.</s>
      <s id="b.MAR.15.29.3">To yicõari, idiarũ̶mu̶ tu̶satirũ̶mu̶ne bu̶ajeocõamasiaja”, yiboacaju̶ mu̶.</s>
      <s id="b.MAR.15.29.4">Socu̶ me mu̶ yijama, mu̶ yimasise rãca mu̶ masune yucú̶tẽroju̶re rujicoaya —Jesúre ĩre yiajatud'iyujarã ĩna.</s>
     </seg>
     <seg type="verse" id="b.MAR.15.31">
      <s id="b.MAR.15.31.1">Paia u̶jarã, Dios ĩ rotimasire gotimasiorimasa quẽne, to bajirone Jesúre yiajatud'i ñañujarã ĩna.</s>
      <s id="b.MAR.15.31.2">Ado bajiro yiyujarã: —Gãjerãrema catiogu̶ ñaboarine, ĩ masu rojose ĩ tãmu̶oserema yirẽtomasibeami —yiajatud'i ñañujarã ĩna.</s>
     </seg>
     <seg type="verse" id="b.MAR.15.32">
      <s id="b.MAR.15.32.1">—“Rotimu̶orũ̶gõru̶cu̶mi” yigu̶, Dios ĩ cõagũ̶, Israel ñamasir'i jãnerabatia mani u̶ju̶ ñaami.</s>
      <s id="b.MAR.15.32.2">To bajiri yucú̶tẽroju̶re rujicoadiato.</s>
      <s id="b.MAR.15.32.3">To bajiro ĩ bajiro ĩacõari, “Ĩne ñaami”, yimasiru̶arãja —yiajatud'iyujarã.</s>
      <s id="b.MAR.15.32.4">Ju̶arã Jesúrãca yucú̶tẽroju̶ jaju ecoriarã quẽne, to bajirone Jesúre yitud'iyujarã ĩna.</s>
     </seg>
     <seg type="verse" id="b.MAR.15.33">
      <s id="b.MAR.15.33.1">Ũ̶mu̶recaji ñarone, rẽtiacoasuju yuja.</s>
      <s id="b.MAR.15.33.2">Idia hora rẽtiañañuju.</s>
     </seg>
     <seg type="verse" id="b.MAR.15.34">
      <s id="b.MAR.15.34.1">To cõro ti rẽtiatu̶satone, jud'io masa ye rãca ado bajiro tutuaro avasãñuju Jesús: —Eloi, Eloi, ¿lema sabactani? —yiavasãñuju.</s>
      <s id="b.MAR.15.34.2">(“Dios, yu̶ jacu̶, ¿no yigu̶ yu̶re cãmotadiati mu̶?” yire ũni ñañuju ti.)</s>
     </seg>
     <seg type="verse" id="b.MAR.15.35">
      <s id="b.MAR.15.35.1">Sĩgũ̶ri toju̶ ñarã, to bajiro ĩ yiavasãsere ajicõari, ado bajiro yiyujarã ĩna: —¡Ajiya mu̶a!</s>
      <s id="b.MAR.15.35.2">Diore gotirẽtobosarimasu̶ El'ias ñamasir'ire jigu̶ yami —yiyujarã ĩna.</s>
     </seg>
     <seg type="verse" id="b.MAR.15.36">
      <s id="b.MAR.15.36.1">To bajiro Jesús ĩ yiavasãrone, sĩgũ̶, Jesús tu̶ ũmaejacõari, u̶ye oco jiarere ñiabiacõari, yucú̶ gajaju̶ siatucõari, Jesús rise tu̶ju̶re ñumu̶otuyuju.</s>
      <s id="b.MAR.15.36.2">To yigu̶ne, ado bajiro ĩ rãcanare yiyuju ĩ: —Ñagõbesa mu̶a maji.</s>
      <s id="b.MAR.15.36.3">El'ias ñamasir'i ãnire ĩ rujiosere ĩato mani —yiyuju ĩ.</s>
     </seg>
     <seg type="verse" id="b.MAR.15.37">
      <s id="b.MAR.15.37.1">Tutuaro avasãtu̶sa, u̶su̶tadicoasuju yuja.</s>
     </seg>
     <seg type="verse" id="b.MAR.15.38">
      <s id="b.MAR.15.38.1">Tirĩmarone, Diore yirũ̶cu̶bu̶oriavi yotoria gasero vorujijedicoasuju ti. “ ‘Dios ĩ ñarisõa’ vãme cu̶ti sõare sãjamasibeama masa” yirã, ĩna yotoria gasero ñañuju.</s>
     </seg>
     <seg type="verse" id="b.MAR.15.39">
      <s id="b.MAR.15.39.1">Jesús ĩ u̶su̶tadiro, ĩ rĩjoroju̶a ĩarũ̶gõñuju surara u̶ju̶.</s>
      <s id="b.MAR.15.39.2">To bajiri Jesús ĩ u̶su̶tadisere ĩacõari, ado bajiro yiyuju ĩ: —Socabesumi.</s>
      <s id="b.MAR.15.39.3">Dios macu̶ne ñaboayumi ãni —yiyuju ĩ.</s>
     </seg>
     <seg type="verse" id="b.MAR.15.40">
      <s id="b.MAR.15.40.1">Galilea sitaju̶ Jesúre su̶yavadiriarã rõmiri quẽne sõju̶ ĩarũ̶gõñujarã.</s>
      <s id="b.MAR.15.40.2">Ĩna ñañujarã ĩ ejarẽmoriarã.</s>
      <s id="b.MAR.15.40.3">Ĩna rãca ñañuju Mar'ia Magdalena.</s>
      <s id="b.MAR.15.40.4">Gajeo Mar'ia vãme cu̶tigo quẽne ñañuju.</s>
      <s id="b.MAR.15.40.5">Sone ñañuju Santiago Mojogũ̶ ĩna yigu̶, to yicõari, José vãme cu̶tigu̶ jaco.</s>
      <s id="b.MAR.15.40.6">Gajeo, Salomé vãme cu̶tigo quẽne ñañuju.</s>
      <s id="b.MAR.15.40.7">Gãjerã jãjarã ñañujarã Jesúre su̶yavadiriarã rõmiri, Jerusalénju̶ ĩ rijarere ĩariarã.</s>
     </seg>
     <seg type="verse" id="b.MAR.15.42">
      <s id="b.MAR.15.42.1">Arimatea macagu̶, José vãme cu̶tigu̶ quẽne, ñañuju.</s>
      <s id="b.MAR.15.42.2">Jud'io masa u̶jarã rãcagu̶, masa ĩna ĩarũ̶cu̶bu̶ogu̶, “ ‘Rotimu̶orũ̶gõru̶cu̶mi’ yigu̶, Dios ĩ cõar'i ñaami”, Jesúre yitu̶oĩagũ̶ ñañuju.</s>
      <s id="b.MAR.15.42.3">Tirũ̶mu̶ju̶ama jud'io masa ĩna u̶su̶sãjariarũ̶mu̶ rĩjoroagarũ̶mu̶ rãiorotirũ̶mu̶ rĩjoroaca ñañuju.</s>
      <s id="b.MAR.15.42.4">To bajiri José, Jesús ĩ rijatore ĩacõari, “Jesúre rũ̶cu̶bu̶ogu̶ ñaja yu̶” yitu̶oĩatutuacõari, Pilatore sẽnigũ̶ vasuju, Jesús ruju̶rire ãmiru̶.</s>
     </seg>
     <seg type="verse" id="b.MAR.15.44">
      <s id="b.MAR.15.44.1">Pilatoju̶a, José ĩ sẽnisere ajicõari, “¿Socabeati?</s>
      <s id="b.MAR.15.44.2">¿Jẽre rijacoasujari ĩ?”, yitu̶oĩañuju.</s>
      <s id="b.MAR.15.44.3">To yigu̶ ñari, surara u̶ju̶re jiyuju.</s>
      <s id="b.MAR.15.44.4">To bajiri ĩ ejarone, —¿Rijamasucoati Jesús vãme cu̶tigu̶? —ĩre sẽniĩañuju ĩ.</s>
     </seg>
     <seg type="verse" id="b.MAR.15.45">
      <s id="b.MAR.15.45.1">To ĩ yisere ajicõari, —Jẽre rijacoami —ĩre yicu̶diyuju ĩ, surara u̶ju̶.</s>
      <s id="b.MAR.15.45.2">To ĩ yirone, José ĩ sẽnirore bajirone ĩre cu̶diyuju Pilato.</s>
     </seg>
     <seg type="verse" id="b.MAR.15.46">
      <s id="b.MAR.15.46.1">To ĩ yir'i ñari, sudijãiri botiquẽnarijãiri rãca Jesúre ĩ gũmarotijãirire vaja yicõari, ĩ ruju̶rire rujiogu̶ vasuju.</s>
      <s id="b.MAR.15.46.2">Ĩre rujiocõari, ĩre gũmañuju, tijãiri rãca.</s>
      <s id="b.MAR.15.46.3">To yigajanocõari, masa yujeriavi gũ̶tavi mame ĩ quẽnorotiriaviju̶ ĩ ruju̶rire cũñuju.</s>
      <s id="b.MAR.15.46.4">To yicõari, ti vi sojere gũ̶tane tũnuobibecũ vacoasuju ĩ.</s>
     </seg>
     <seg type="verse" id="b.MAR.15.47">
      <s id="b.MAR.15.47.1">Mar'ia Magdalena, to yicõari gajeo Mar'ia, José vãme cu̶tigu̶ jaco quẽne, Jesús ruju̶rire José ĩ cũro ĩañañujarã ĩna.</s>
     </seg>
    </div>
    <div type="chapter" id="b.MAR.16">
     <seg type="verse" id="b.MAR.16.1">
      <s id="b.MAR.16.1.1">U̶su̶sãjariarũ̶mu̶ ti jediro, quẽna moasu̶oriarũ̶mu̶ jẽju̶aca Mar'ia Magdalena, gajeo Mar'ia, Santiago jaco, to yicõari Salomé vãme cu̶tigo quẽne, su̶tiquẽnase vaja yiyujarã ĩna, “Jesús ruju̶re turãsa mani” yirã.</s>
     </seg>
     <seg type="verse" id="b.MAR.16.2">
      <s id="b.MAR.16.2.1">To yicõari, muiju ĩ busumu̶jado, Jesús ruju̶rire ĩna yujeriavire ĩarã vasujarã ĩna.</s>
     </seg>
     <seg type="verse" id="b.MAR.16.3">
      <s id="b.MAR.16.3.1">Vanane, —¿Ñimu̶ ñarojari, yujeriavi gũ̶ta ĩna biberiare manire tũnuogobosarocu̶? —gãmerã yiyujarã ĩna.</s>
     </seg>
     <seg type="verse" id="b.MAR.16.4">
      <s id="b.MAR.16.4.1">Ejacõari, ĩna ĩajama, gũ̶ta tũnuo bibeboariaro mañuju.</s>
     </seg>
     <seg type="verse" id="b.MAR.16.5">
      <s id="b.MAR.16.5.1">Jairicaro ñañuju.</s>
      <s id="b.MAR.16.5.2">To bajiri ti vi sãjacõari, sĩgũ̶ ángel ĩ rujisere ĩañujarã ĩna.</s>
      <s id="b.MAR.16.5.3">Sudiro botiriase yoariase sãñacõari rujiyuju riojojacatu̶aju̶are.</s>
      <s id="b.MAR.16.5.4">Bu̶to güiyujarã ĩna.</s>
     </seg>
     <seg type="verse" id="b.MAR.16.6">
      <s id="b.MAR.16.6.1">To ĩna bajirone, ado bajiro ĩnare yiyuju ĩ: —Güibesa mu̶a.</s>
      <s id="b.MAR.16.6.2">Jesús Nazaret macagu̶re, yucú̶tẽroju̶ ĩna jajusĩamasigũ̶re mu̶a macasere masiaja yu̶.</s>
      <s id="b.MAR.16.6.3">Maami adoju̶re.</s>
      <s id="b.MAR.16.6.4">Tudicaticoami.</s>
      <s id="b.MAR.16.6.5">Ĩre ĩna cũmasiriju̶re ĩaña mu̶a.</s>
     </seg>
     <seg type="verse" id="b.MAR.16.7">
      <s id="b.MAR.16.7.1">Vasa mu̶a.</s>
      <s id="b.MAR.16.7.2">Ĩ buerimasare ado bajiro ĩnare gotiaya: “Mani rĩjoro Galilea sitaju̶ varocu̶ ñañuju.</s>
      <s id="b.MAR.16.7.3">Toju̶ ĩre tudiĩaru̶arãja mani, ĩ goticatore bajirone”, ĩnare yigotiaya mu̶a —ĩnare yigotiyuju ángel.</s>
     </seg>
     <seg type="verse" id="b.MAR.16.8">
      <s id="b.MAR.16.8.1">To ĩ yisere ajicõari, Jesúre ĩna yujeboariaviju̶ budicõari, güirã ñari bu̶to nanañujarã.</s>
      <s id="b.MAR.16.8.2">To bajicõari, gãjerãre gotimenane ũmacoasujarã ĩna.</s>
     </seg>
     <seg type="verse" id="b.MAR.16.9">
      <s id="b.MAR.16.9.1">Tirũ̶mu̶, Jesús ĩ tudicatiriarũ̶mu̶, ti semana ñasu̶orirũ̶mu̶ ñañuju ti.</s>
      <s id="b.MAR.16.9.2">Busuriju̶ jẽju̶ quẽna tudicaticõari, Mar'ia Magdalenare rĩjoro ruyuaĩoñuju ĩ.</s>
      <s id="b.MAR.16.9.3">Cojomo cõro gaje ãmo ju̶a jẽnituarirãcu̶ so u̶su̶ju̶ sãñariarãre vãtiare ĩ bureario ñañuju so.</s>
     </seg>
     <seg type="verse" id="b.MAR.16.10">
      <s id="b.MAR.16.10.1">Jesús ĩ tudicatisere ĩacõari, ĩ buerimasare ĩre tu̶oĩasu̶tiriti otirãre gotigo vasuju so.</s>
     </seg>
     <seg type="verse" id="b.MAR.16.11">
      <s id="b.MAR.16.11.1">Ĩna tu̶ ejacõari ado bajiro yiyuju so: —Quẽna catiami Jesús.</s>
      <s id="b.MAR.16.11.2">Ĩre ĩamu̶ yu̶ —ĩnare yiboayuju so.</s>
      <s id="b.MAR.16.11.3">So gotisere ajiboarine, “Riojo gotiamo”, yibesujarã ĩna.</s>
     </seg>
     <seg type="verse" id="b.MAR.16.12">
      <s id="b.MAR.16.12.1">Bero, ĩ buerimasa ju̶arã Jerusalénju̶ budicõari ĩna vacudirone, ĩnare ruyuaĩoñuju Jesús quẽna.</s>
      <s id="b.MAR.16.12.2">Gãjire bajigu̶ ñacõari, ĩnare ruyuaĩoñuju.</s>
      <s id="b.MAR.16.12.3">To bajiri, ĩre ĩamasibesujarã ĩna maji.</s>
     </seg>
     <seg type="verse" id="b.MAR.16.13">
      <s id="b.MAR.16.13.1">“Jesús ñaami” yiĩamasicõari, tudiasujarã ĩna, gãjerã ĩ buerimasare gotirã vana.</s>
      <s id="b.MAR.16.13.2">Ĩna gotiboajaquẽne, “Riojo gotiama”, yibesujarã ĩna quẽne.</s>
     </seg>
     <seg type="verse" id="b.MAR.16.14">
      <s id="b.MAR.16.14.1">To yiro bero, cojorũ̶mu̶ ĩ buerimasa ju̶aãmo cõro, gu̶bo coja jẽnituarirãcu̶ ñarã ĩna barujirone, ĩnare ruyuaĩoñuju Jesús quẽna.</s>
      <s id="b.MAR.16.14.2">Ĩnare ruyuaĩocõari, ado bajiro ĩnare gotiyuju Jesús: —Yu̶ tudicatiro bero, gãjerãre yu̶ ruyuaĩosere ĩacõari, mu̶are ĩna gotiboasere, “Riojo gotiama”, yitu̶oĩabeju̶ mu̶a.</s>
      <s id="b.MAR.16.14.3">“Jẽre masiaja” yirãre bajiro tu̶oĩaboabu̶ mu̶a.</s>
      <s id="b.MAR.16.14.4">Tu̶oĩavasoaru̶abeju̶ mu̶a —ĩnare yigotiyuju Jesús.</s>
     </seg>
     <seg type="verse" id="b.MAR.16.15">
      <s id="b.MAR.16.15.1">To bajiro yicõari, quẽna ado bajiro ĩnare rotiyuju Jesús: —Masa jedirore yu̶ ocare ĩnare goticudiru̶arãja mu̶a, “Ajitirũ̶nu̶ato” yirã.</s>
     </seg>
     <seg type="verse" id="b.MAR.16.16">
      <s id="b.MAR.16.16.1">No bojagu̶re, yu̶ ocare ajitirũ̶nu̶cõari, oco rãca bautizarotigu̶re, “Rojose maja” ĩre yiĩacõari, rojose tãmu̶otu̶jabetiriaroju̶ ĩ vaborotire ĩre yirẽtobosaru̶cu̶ja yu̶.</s>
      <s id="b.MAR.16.16.2">To bajiboarine, no bojagu̶ yu̶ ocare ajitirũ̶nu̶becu̶rema, rojose ñacõaru̶aroja ĩre.</s>
      <s id="b.MAR.16.16.3">To bajiri rojose tãmu̶otu̶jabetiriaroju̶ varu̶cu̶mi ĩ ũgũ̶ma —ĩnare yigotiyuju Jesús.</s>
     </seg>
     <seg type="verse" id="b.MAR.16.17">
      <s id="b.MAR.16.17.1">—Yu̶re ajitirũ̶nu̶rã, ado bajiro yiru̶arãma ĩna: Yu̶re ajitirũ̶nu̶rã ñari, yu̶ masise su̶orine masa u̶su̶riju̶ sãñarãre vãtiare burearu̶arãma.</s>
      <s id="b.MAR.16.17.2">To yicõari, ĩna masibeti oca ñaboaserene ñagõru̶arãma.</s>
     </seg>
     <seg type="verse" id="b.MAR.16.18">
      <s id="b.MAR.16.18.1">Ãñare ĩna ñiaboajaquẽne, to yicõari, oco jũnise vu̶ore ĩna idiboajaquẽne, no bajibetoja ĩnare.</s>
      <s id="b.MAR.16.18.2">Diore sẽnicõari, rijarãre ãmo ñujeoru̶arãma.</s>
      <s id="b.MAR.16.18.3">To ĩna yirone, caticoaru̶arãma —ĩnare yiyuju Jesús.</s>
     </seg>
     <seg type="verse" id="b.MAR.16.19">
      <s id="b.MAR.16.19.1">To ĩ gotiro bero, Dios ĩ ñaroju̶ mani u̶ju̶ Jesúre ãmimu̶ja vasuju Dios.</s>
      <s id="b.MAR.16.19.2">Ĩre ãmimu̶ja ejacõari, riojojacatu̶aju̶are ĩre rojoyuju Dios.</s>
     </seg>
     <seg type="verse" id="b.MAR.16.20">
      <s id="b.MAR.16.20.1">To ĩ mu̶jaro bero, masa ñajedirore Dios oca goticudirã vasujarã ĩna Jesús ĩ buerimasa yuja.</s>
      <s id="b.MAR.16.20.2">To bajiro ĩna goticudisere ĩacõari, mani u̶ju̶ Jesús ĩnare ejarẽmoñuju, “Ĩnare quẽnaro ajitirũ̶nu̶ato” yigu̶.</s>
      <s id="b.MAR.16.20.3">To bajiri ĩ ejarẽmose rãca ĩaĩañamani masare yiĩoñujarã ĩna quẽne.</s>
      <s id="b.MAR.16.20.4">To cõrone ñaja.</s>
     </seg>
    </div>
   </div>
   <div type="book" id="b.LUK">
    <div type="chapter" id="b.LUK.1">
     <seg type="verse" id="b.LUK.1.1">
      <s id="b.LUK.1.1.1">Teófilo, ¿ñaboati mu̶?</s>
      <s id="b.LUK.1.1.2">Jesús ĩ bajire queti mu̶re ucabosagu̶ yaja yu̶.</s>
      <s id="b.LUK.1.1.3">Jãjarã masa Jesús ĩ bajire quetire ucayuma ĩna.</s>
     </seg>
     <seg type="verse" id="b.LUK.1.2">
      <s id="b.LUK.1.2.1">Jesús buerã, yu̶are ĩna goticatore bajirone ucayuma.</s>
     </seg>
     <seg type="verse" id="b.LUK.1.3">
      <s id="b.LUK.1.3.1">To bajiri, yu̶ quẽne, ti queti jedirore quẽnaro buecõari, tire mu̶re ucabosagu̶ yaja yu̶.</s>
     </seg>
     <seg type="verse" id="b.LUK.1.4">
      <s id="b.LUK.1.4.1">“Ti quetire quẽnaro masijeocõato” yigu̶, mu̶re ucabosaja.</s>
     </seg>
     <seg type="verse" id="b.LUK.1.5">
      <s id="b.LUK.1.5.1">Judea sitana u̶ju̶, Herodes vãme cu̶tigu̶ ĩ ñarirodo ñañujarã Zacar'ias, ĩ manajo Isabel vãme cu̶tigo rãca.</s>
      <s id="b.LUK.1.5.2">Zacar'ias, Ab'ias ñamasir'i jãnami ñari, pai ñañuju ĩ.</s>
      <s id="b.LUK.1.5.3">Ĩ manajo quẽne pai, Aarón ñamasir'i jãneño ñañuju so.</s>
     </seg>
     <seg type="verse" id="b.LUK.1.6">
      <s id="b.LUK.1.6.1">Dios ĩ ĩajama, quẽnarã ñañañujarã ĩna ju̶arãju̶ne.</s>
      <s id="b.LUK.1.6.2">Ĩ rotirore bajirone yiyujarã ĩna.</s>
      <s id="b.LUK.1.6.3">Masa quẽne, “Rojose yirã ñaama ĩna”, ĩnare yimasibesujarã.</s>
     </seg>
     <seg type="verse" id="b.LUK.1.7">
      <s id="b.LUK.1.7.1">Rĩa mana rĩne bu̶cu̶rã ñacoasujarã ĩna.</s>
      <s id="b.LUK.1.7.2">Bu̶to rĩa cu̶tiru̶arũgũboayujarã, bajirãju̶ma.</s>
     </seg>
     <seg type="verse" id="b.LUK.1.8">
      <s id="b.LUK.1.8.1">Cojorũ̶mu̶ Diore yirũ̶cu̶bu̶oriaviju̶ moañañuju Zacar'ias, ĩ yarã rãca.</s>
      <s id="b.LUK.1.8.2">Ĩna yirũgũriarore bajiro yiyujarã: “Ñimu̶ju̶a ‘Dios ĩ ñarisõa’ vãme cu̶ti sõaju̶ ĩ sãjaro ĩaĩarãsa mani” yirã, reacũĩañujarã, gũ̶tarine.</s>
      <s id="b.LUK.1.8.3">To yigajanocõari, “Zacar'ias ñaami, tisõaju̶ sãjarocu̶” yimasicõari, ĩre sãjarotiyujarã ĩna. —Quẽnase su̶tisere bueaya mu̶ —ĩre yiyujarã ĩna.</s>
      <s id="b.LUK.1.8.4">To bajiri, tisõaju̶ sãjaejacõari, bueyuju ĩ, Zacar'ias.</s>
     </seg>
     <seg type="verse" id="b.LUK.1.10">
      <s id="b.LUK.1.10.1">Tire ĩ buetoyene, macajú̶ju̶ ñacõari, jãjarã masa Diore sẽniñañujarã ĩna.</s>
     </seg>
     <seg type="verse" id="b.LUK.1.11">
      <s id="b.LUK.1.11.1">To bajiri quẽnase su̶tise ĩ bueñarone, ĩ bueñaricasabo riojojacatu̶aju̶are ruyuarũ̶gũ̶ñuju ángel.</s>
     </seg>
     <seg type="verse" id="b.LUK.1.12">
      <s id="b.LUK.1.12.1">To ĩ bajirone ĩre ĩau̶cacoasuju Zacar'ias.</s>
      <s id="b.LUK.1.12.2">To bajicõari, bu̶to ĩre güiyuju.</s>
     </seg>
     <seg type="verse" id="b.LUK.1.13">
      <s id="b.LUK.1.13.1">To ĩ bajirone, ado bajiro ĩre gotiyuju ángel: —Yu̶re güibesa mu̶.</s>
      <s id="b.LUK.1.13.2">Dios ĩre mu̶ sẽnirũgũsere mu̶re ajiami.</s>
      <s id="b.LUK.1.13.3">To bajiri, ado bajiro mu̶re yicõami: “Macu̶ cu̶tiru̶ocomo so, ĩ manajo.</s>
      <s id="b.LUK.1.13.4">Juan ĩre vãme yato”, mu̶re yimi Dios —ĩre yigotiyuju ángel.</s>
     </seg>
     <seg type="verse" id="b.LUK.1.14">
      <s id="b.LUK.1.14.1">To yigajano, ado bajiro ĩre gotirũtuasuju, Zacar'iare, ĩ macu̶ ñarocu̶ ĩ bajirotire gotigu̶: —Mu̶ macu̶ ñarocu̶re Juanre ĩre ĩacõari, “Yu̶re quẽnaro rũ̶cu̶bu̶oami”, yiru̶cu̶mi Dios.</s>
      <s id="b.LUK.1.14.2">Ado bajiro bajiru̶cu̶mi mu̶ macu̶: Ĩ jacore sãñagũ̶ju̶rene, Esp'iritu Santore cõaru̶cu̶mi Dios, Esp'iritu Santo ĩ ejarẽmose rãca tu̶oĩacõari, Dios ĩ bojarore bajiro Juan ĩ yirũgũrotire yigu̶.</s>
      <s id="b.LUK.1.14.3">Masa rojose ĩna tãmu̶oborotire ĩnare yirẽtobosacõari, “Rotimu̶orũ̶gõru̶cu̶mi” yigu̶, Dios ĩ cõarocu̶, Cristo ĩ ruyuaroto rĩjoro ruyuaru̶cu̶mi mu̶ macu̶.</s>
      <s id="b.LUK.1.14.4">Idire mecu̶osere, to yicõari, vinore quẽne idibetiru̶cu̶mi.</s>
      <s id="b.LUK.1.14.5">Ĩ su̶orine jãjarã Dios ĩ bojarore bajiro tuditu̶oĩaru̶arãma Israel ñamasir'i jãnerabatia.</s>
      <s id="b.LUK.1.14.6">Diore gotirẽtobosamasir'i El'ias vãme cu̶timasir'ire bajiro masare güitu̶oĩabecu̶ne gotimasioru̶cu̶mi.</s>
      <s id="b.LUK.1.14.7">Jacu̶a ĩna rĩare “Tudimaiato ĩna” yigu̶, gotiru̶cu̶mi.</s>
      <s id="b.LUK.1.14.8">Diore ajimena, “Tu̶oĩavasoato ĩna” yigu̶, to yicõari, “Rotimu̶orũ̶gõru̶cu̶mi” yigu̶, Dios ĩ cõarocu̶re Cristore yurã, quẽnase ĩna tu̶oĩavasoarotire yigu̶, to bajiro yiru̶cu̶mi.</s>
      <s id="b.LUK.1.14.9">To bajiro yirocu̶ ĩ ñajare, ĩ ruyuaro bu̶to variquẽnaru̶cu̶ja mu̶.</s>
      <s id="b.LUK.1.14.10">Jãjarã masa bu̶to variquẽnaru̶arãma, bu̶cu̶acu̶ to bajiro ĩ gotisere ajicõari —Zacar'iare ĩre yigotiyuju ángel.</s>
     </seg>
     <seg type="verse" id="b.LUK.1.18">
      <s id="b.LUK.1.18.1">To ĩ yirone, ado bajiro ĩre yicu̶diyuju Zacar'ias: —¿No bajiro mu̶ yisere ĩacõari, “Riojo yami”, mu̶re yimasiru̶cu̶ada yu̶?</s>
      <s id="b.LUK.1.18.2">Rĩa mana bajiaja yu̶a.</s>
      <s id="b.LUK.1.18.3">Jẽre bu̶cu̶o ñaamo yu̶ manajo.</s>
      <s id="b.LUK.1.18.4">Yu̶ quẽne bu̶cu̶ ñaja yu̶ —ĩre yiyuju, ángelju̶are.</s>
     </seg>
     <seg type="verse" id="b.LUK.1.19">
      <s id="b.LUK.1.19.1">To bajiro ĩ yijare, ado bajiro ĩre gotiyuju ángel: —Diorãcagu̶ ñaja yu̶, Gabriel vãme cu̶tigu̶.</s>
      <s id="b.LUK.1.19.2">“Quẽnase queti gotiaya” yigu̶, yu̶re cõami.</s>
     </seg>
     <seg type="verse" id="b.LUK.1.20">
      <s id="b.LUK.1.20.1">To bajiri mu̶re yu̶ gotirore bajiro bajiru̶aroja.</s>
      <s id="b.LUK.1.20.2">Adire yu̶ gotisere quẽnaro ajiya mu̶: Yu̶ gotisere “Bajibetoja” mu̶ yitu̶oĩajama, ñagõbecu̶ ñacoaru̶cu̶ja mu̶.</s>
      <s id="b.LUK.1.20.3">Mu̶ macu̶ ĩ ruyuaro bero tudiñagõcoaru̶cu̶ja mu̶, bajigu̶ju̶ma —Zacar'iare ĩre yigotiyuju, ángel.</s>
     </seg>
     <seg type="verse" id="b.LUK.1.21">
      <s id="b.LUK.1.21.1">To ĩna gãmerã yiñaro ũnone, macajú̶ju̶ Zacar'iare yucõa ñañujarã ĩna.</s>
      <s id="b.LUK.1.21.2">Yubu̶saboana, “¿No yigu̶ to cõro yoaro bajiati?”, yitu̶oĩañujarã ĩna.</s>
     </seg>
     <seg type="verse" id="b.LUK.1.22">
      <s id="b.LUK.1.22.1">To ĩna yiñarone, budicoayuju ĩ yuja.</s>
      <s id="b.LUK.1.22.2">Ĩna tu̶ju̶re budiejacõari ĩnare gotimasibesuju, ñagõmasibecu̶ ñari.</s>
      <s id="b.LUK.1.22.3">To ĩ bajisere ĩacõari, “Diore yirũ̶cu̶bu̶oriaviju̶ Dios ĩ ruyuaĩosere ĩar'i ñari, bajiami”, yimasicõañujarã ĩna.</s>
      <s id="b.LUK.1.22.4">Ĩnare gotimasibeticõa tu̶jasuju ĩ.</s>
      <s id="b.LUK.1.22.5">To bajiro bajigu̶ ñari, ĩ ãmorine ĩ bajirere ĩnare gotiyuju.</s>
     </seg>
     <seg type="verse" id="b.LUK.1.23">
      <s id="b.LUK.1.23.1">Diore yirũ̶cu̶bu̶oriaviju̶ ĩ moarũgũrere moagajanocõari, ĩ ya viju̶ tudicoasuju ĩ yuja.</s>
     </seg>
     <seg type="verse" id="b.LUK.1.24">
      <s id="b.LUK.1.24.1">To ĩ baji tudiejato bero, gu̶da ñacoasuju so, ĩ manajo, Isabel vãme cu̶tigo.</s>
      <s id="b.LUK.1.24.2">To bajiri cojomocãrãcu̶ muijua cõro vi budibeco bajiñañuju so.</s>
     </seg>
     <seg type="verse" id="b.LUK.1.25">
      <s id="b.LUK.1.25.1">To bajiñagõne, ado bajiro yitu̶oĩañuju so: “Rĩa manicoadicaju̶ yu̶.</s>
      <s id="b.LUK.1.25.2">To bajiri bu̶to bojonerũgũcaju̶ yu̶.</s>
      <s id="b.LUK.1.25.3">Yucu̶rema Dios yu̶re ĩamaicõari, quẽnaro ĩ yijare, gu̶da ñaja yu̶ yuja”, yitu̶oĩa variquẽnarũgũñuju so.</s>
     </seg>
     <seg type="verse" id="b.LUK.1.26">
      <s id="b.LUK.1.26.1">Isabel vãme cu̶tigo cojomo cõro, coja jẽnituarirãcu̶ muijua, gu̶da so ñatu̶sato, quẽna gaje queti ĩre gotirotiyuju Dios, ángel Gabriel vãme cu̶tigu̶re.</s>
      <s id="b.LUK.1.26.2">Galilea sita, Nazaret vãme cu̶ti macaju̶ ĩre cõañuju Dios.</s>
     </seg>
     <seg type="verse" id="b.LUK.1.27">
      <s id="b.LUK.1.27.1">Toju̶ ñañuju so, Jesús jaco ñaroco, Mar'ia vãme cu̶tigo.</s>
      <s id="b.LUK.1.27.2">Mamo, ũ̶mu̶a rãca ñabeco ñañuju so.</s>
      <s id="b.LUK.1.27.3">U̶ju̶ David ñamasir'i jãnami, José vãme cu̶tigu̶ manajoroco ñañuju so.</s>
     </seg>
     <seg type="verse" id="b.LUK.1.28">
      <s id="b.LUK.1.28.1">To bajiri Gabriel, so tu̶ ejacõari, ado bajiro sore yiyuju: —¿Ñaboati mu̶?</s>
      <s id="b.LUK.1.28.2">Gãjerã rõmia rẽtoro quẽnaro mu̶re yigu̶ ñari, quẽnaro mu̶re codeami Dios —Mar'iare yigotiyuju ĩ.</s>
     </seg>
     <seg type="verse" id="b.LUK.1.29">
      <s id="b.LUK.1.29.1">To ĩ yirone, tire ajicõari, bu̶to tu̶oĩarejaiyuju so: “¿No yigu̶ to bajise yu̶re yati ĩ?”, yitu̶oĩarejaiyuju so.</s>
     </seg>
     <seg type="verse" id="b.LUK.1.30">
      <s id="b.LUK.1.30.1">To bajise so yitu̶oĩarone ado bajise sore gotiyuju ĩ, Gabriel: —Yu̶ gotisere tu̶oĩarejaibesa mu̶.</s>
      <s id="b.LUK.1.30.2">Bu̶to mu̶re maiami Dios.</s>
     </seg>
     <seg type="verse" id="b.LUK.1.31">
      <s id="b.LUK.1.31.1">Yu̶ gotisere quẽnaro ajiya.</s>
      <s id="b.LUK.1.31.2">Gu̶da ñaru̶ocoja mu̶.</s>
      <s id="b.LUK.1.31.3">To bajicõari, macu̶ cu̶tiru̶ocoja mu̶.</s>
      <s id="b.LUK.1.31.4">Macu̶ cu̶ticõari, Jesús ĩre vãme yiru̶ocoja mu̶.</s>
     </seg>
     <seg type="verse" id="b.LUK.1.32">
      <s id="b.LUK.1.32.1">Masigũ̶ ñaru̶cu̶mi mu̶ macu̶.</s>
      <s id="b.LUK.1.32.2">Mu̶ macu̶re, “Yu̶ macu̶ ñaami”, ĩre yiru̶cu̶mi Dios.</s>
      <s id="b.LUK.1.32.3">Ĩ ñicu̶, David vãme cu̶ticacu̶, “Israel ñacacu̶ jãnerabatia u̶ju̶ ñaña mu̶” yigu̶, u̶ju̶ ĩre cũcami Dios.</s>
      <s id="b.LUK.1.32.4">Ĩre ĩ cũcatore bajirone mu̶ macu̶re quẽne u̶ju̶ ĩre cũru̶cu̶mi ĩ.</s>
     </seg>
     <seg type="verse" id="b.LUK.1.33">
      <s id="b.LUK.1.33.1">To bajiri Israel vãme cu̶ticacu̶ jãnerabatiare rotimu̶orũ̶gõru̶cu̶mi mu̶ macu̶.</s>
      <s id="b.LUK.1.33.2">Ĩ rotise jedibetiru̶aroja ti —Mar'iare sore yigotiyuju ĩ ángel.</s>
     </seg>
     <seg type="verse" id="b.LUK.1.34">
      <s id="b.LUK.1.34.1">To ĩ yisere ajicõari, ado bajiro ĩre sẽniĩañuju so: —Ũ̶mu̶a rãca yu̶ ñabetiboajaquẽne, ¿no bajiro yu̶re bajiroti ti? —ĩre yisẽniĩañuju so.</s>
     </seg>
     <seg type="verse" id="b.LUK.1.35">
      <s id="b.LUK.1.35.1">To so yisẽniĩarone, ado bajise sore yigotiyuju ĩ: —Dios ĩ rotise rãca gu̶da ñaru̶ocoja mu̶.</s>
      <s id="b.LUK.1.35.2">Esp'iritu Santore mu̶ tu̶ju̶ ĩre cõaru̶cu̶mi.</s>
      <s id="b.LUK.1.35.3">To bajiri mu̶re ejacõari, mu̶re macu̶ yiru̶cu̶mi ĩ.</s>
      <s id="b.LUK.1.35.4">To bajiro mu̶re ĩ yijare, mu̶ macu̶ ñarocu̶re, “Quẽnagũ̶, quẽnaro yigu̶, Dios macu̶ ñaami”, ĩre yimasiru̶arãma masa.</s>
     </seg>
     <seg type="verse" id="b.LUK.1.36">
      <s id="b.LUK.1.36.1">Mu̶ yo Isabel vãme cu̶tigo quẽne bu̶cu̶o ñaboarine, macu̶ sãñagõ ñaamo so.</s>
      <s id="b.LUK.1.36.2">Cojomo cõro coja jẽnituarirãcu̶ muijua jẽre gu̶da ñatu̶sajamo so, rĩa magõ ĩna yiboacacone.</s>
     </seg>
     <seg type="verse" id="b.LUK.1.37">
      <s id="b.LUK.1.37.1">Dios quẽnaro sore ĩ yijare, bajiamo so.</s>
      <s id="b.LUK.1.37.2">Diseju̶ane Diorema josase maja.</s>
      <s id="b.LUK.1.37.3">Ĩ yimasise rĩne ñacõaja.</s>
      <s id="b.LUK.1.37.4">To bajiri bajiamo.</s>
      <s id="b.LUK.1.37.5">Mu̶ quẽne, to bajirone bajiru̶ocoja mu̶ —Mar'iare yigotiyuju ĩ.</s>
     </seg>
     <seg type="verse" id="b.LUK.1.38">
      <s id="b.LUK.1.38.1">To ĩ yisere ajicõari, ado bajiro yiyuju so: —Dios ĩ rotirore bajirone yiru̶ocoja yu̶.</s>
      <s id="b.LUK.1.38.2">To mu̶ yirore bajirone yu̶re yato Dios —yiyuju so, Mar'ia, ángelju̶are.</s>
      <s id="b.LUK.1.38.3">To so yiro bero, vacoasuju ĩ, ángel Gabriel vãme cu̶tigu̶.</s>
     </seg>
     <seg type="verse" id="b.LUK.1.39">
      <s id="b.LUK.1.39.1">Tiju̶ bero, gajeyeũni quẽnosãjeo, guaro vacoasuju so, Judea sita bu̶to buri jairoju̶, Isabelre ĩagoaco.</s>
     </seg>
     <seg type="verse" id="b.LUK.1.40">
      <s id="b.LUK.1.40.1">Toju̶ ejacõari, Zacar'ias ya viju̶ sãjaejacõari, ĩ manajore sẽniĩañuju so.</s>
     </seg>
     <seg type="verse" id="b.LUK.1.41">
      <s id="b.LUK.1.41.1">To so yiro ajicõari, so gu̶dajoa sãñagũ̶ sũca yuguiyuju ĩ.</s>
     </seg>
     <seg type="verse" id="b.LUK.1.42">
      <s id="b.LUK.1.42.1">To ĩ yirone, Esp'iritu Santo ĩ ejarẽmose rãca tu̶oĩacõari, ado bajiro Mar'iare gotiyuju Isabel: —Yu̶ u̶ju̶ jaco ñaroco ejaja mu̶.</s>
      <s id="b.LUK.1.42.2">Bu̶to quẽnaro mu̶re yiyumi Dios.</s>
      <s id="b.LUK.1.42.3">Mu̶ macu̶ ñarocu̶re quẽne, bu̶to quẽnaro ĩre yiru̶cu̶mi.</s>
      <s id="b.LUK.1.42.4">Ñamasugõ me yu̶ ñaboajaquẽne, yu̶re ĩagõ ejaja mu̶.</s>
     </seg>
     <seg type="verse" id="b.LUK.1.44">
      <s id="b.LUK.1.44.1">Yu̶re mu̶ sẽniĩarone, yu̶ gu̶dajoa sãñagũ̶ sũca variquẽnagũ̶, yuguiami.</s>
     </seg>
     <seg type="verse" id="b.LUK.1.45">
      <s id="b.LUK.1.45.1">“Dios ĩ goticõariarore bajiro bajiru̶ocoja yu̶” yitu̶oĩagõ ñari, variquẽnaja mu̶ quẽne —Mar'iare yiyuju Isabel.</s>
     </seg>
     <seg type="verse" id="b.LUK.1.46">
      <s id="b.LUK.1.46.1">To bajiro so yirone, variquẽnagõ ñari ado bajiro yiyuju Mar'ia: —Ĩ bojarore bajiro yiru̶a tu̶oĩagõ ñaboarine, ñamasugõ me yu̶ ñaboajaquẽne, yu̶re ĩamaicõari quẽnaro yami Dios.</s>
      <s id="b.LUK.1.46.2">To bajiro yu̶re ĩ yise ñajare, “Ñie rojose mano yu̶re yirẽtobosarũgũgũ̶mi”, Diore ĩre yivariquẽnaja yu̶.</s>
      <s id="b.LUK.1.46.3">Bu̶to quẽnaro yami Dios, ĩ bojarore bajiro quẽnaro yu̶ yirotire yigu̶.</s>
      <s id="b.LUK.1.46.4">Ĩ ñagũ̶mi masijeogu̶.</s>
      <s id="b.LUK.1.46.5">Quẽnaro yigu̶ ñagũ̶mi.</s>
      <s id="b.LUK.1.46.6">To bajiro quẽnaro yu̶re ĩ yise ñajare, “Quẽnaro sore yiyumi Dios”, yu̶re yirũgũru̶arãma masa ñajediro.</s>
     </seg>
     <seg type="verse" id="b.LUK.1.50">
      <s id="b.LUK.1.50.1">Ĩre rũ̶cu̶bu̶orãre ĩamaicõari, quẽnaro yirũgũgũ̶mi Dios.</s>
      <s id="b.LUK.1.50.2">To bajirone yicõa mu̶orũ̶gõru̶cu̶mi.</s>
     </seg>
     <seg type="verse" id="b.LUK.1.51">
      <s id="b.LUK.1.51.1">“Gãjerã rẽtoro masirã ñaja yu̶a” yitu̶oĩarã, no bojase ĩna yiru̶aboasere ĩnare yirotibesumi Dios.</s>
     </seg>
     <seg type="verse" id="b.LUK.1.52">
      <s id="b.LUK.1.52.1">U̶jarãre ñamasurã ĩna ñaru̶aboasere ĩnare ñarotibeticõari, ñamasumenaju̶are, “Ñamasurã ñato”, yiyumi.</s>
     </seg>
     <seg type="verse" id="b.LUK.1.53">
      <s id="b.LUK.1.53.1">Ñie manare quẽnasere ĩnare cõaboarine, gajeyeũni jairãrema ĩnare cõabesumi.</s>
     </seg>
     <seg type="verse" id="b.LUK.1.54">
      <s id="b.LUK.1.54.1">Adire masiritibecu̶ ñari, to bajiro yiyumi: Mani ñicu̶, Abrahamre, ĩ beroanare quẽne, “Mu̶a masare, mu̶a jãnerabatiare quẽnaro yicõa ñaru̶cu̶ja yu̶”, ĩnare yigotimasiñuju Dios.</s>
      <s id="b.LUK.1.54.2">Tire masiritibecu̶ ñari, to bajiro yiyumi —Isabelre yigotiyuju Mar'ia.</s>
     </seg>
     <seg type="verse" id="b.LUK.1.56">
      <s id="b.LUK.1.56.1">Idiarã muijua sore baba cu̶tiñaboa, so ya viju̶ tudicoasuju Mar'ia.</s>
     </seg>
     <seg type="verse" id="b.LUK.1.57">
      <s id="b.LUK.1.57.1">Mar'ia so tudiato bero, macu̶ cu̶tiyuju so, Isabel.</s>
     </seg>
     <seg type="verse" id="b.LUK.1.58">
      <s id="b.LUK.1.58.1">So macu̶ cu̶tisere ajicõari, “Quẽnaro sore ejarẽmogũ̶ yiyumi Dios”, yitu̶oĩañujarã ĩna, so yarã, so tu̶ana quẽne.</s>
      <s id="b.LUK.1.58.2">To bajiro yitu̶oĩarã ñari, sore variquẽna ejayujarã ĩna.</s>
     </seg>
     <seg type="verse" id="b.LUK.1.59">
      <s id="b.LUK.1.59.1">Ĩ ruyuariaro bero, cojomo cõro, idia jẽnituarirũ̶mu̶ri ĩ cu̶otu̶sato, ĩ tu̶ju̶re ejayujarã masa, ĩna yirũgũriarore bajiro sũcare circuncisión yirã ejarã.</s>
      <s id="b.LUK.1.59.2">To yicõari, —Ĩ jacu̶ vãmene ĩre vãme yito mani —yiboayujarã ĩna.</s>
     </seg>
     <seg type="verse" id="b.LUK.1.60">
      <s id="b.LUK.1.60.1">To ĩna yiboajaquẽne, jacoju̶ama, —Bajibeaja.</s>
      <s id="b.LUK.1.60.2">Juan vãme cu̶tiami —ĩnare yicõañuju so.</s>
     </seg>
     <seg type="verse" id="b.LUK.1.61">
      <s id="b.LUK.1.61.1">To so yiro ajicõari, —Mu̶ ya jũnana ti vãmere vãme cu̶tibeticoayuma —sore yiyujarã ĩnaju̶ama.</s>
     </seg>
     <seg type="verse" id="b.LUK.1.62">
      <s id="b.LUK.1.62.1">To yicõari, Zacar'iare, ĩna ãmorine ado bajise ĩre sẽniĩañujarã: —Mu̶ macu̶re, ¿No bajise ĩre vãme yiru̶ati mu̶? —ĩre yisẽniĩañujarã ĩna.</s>
     </seg>
     <seg type="verse" id="b.LUK.1.63">
      <s id="b.LUK.1.63.1">To ĩna yijare, ñagõbecu̶ ñari, ucariajãi sẽniñuju Zacar'ias.</s>
      <s id="b.LUK.1.63.2">Tijãire ãmicõari, “Juan vãme cu̶tiami, yu̶ macu̶”, ĩnare yiuca ĩoñuju ĩ.</s>
      <s id="b.LUK.1.63.3">Ti ũnire ĩabetirũgũriarã ñari, no yimasibesujarã ĩna yuja.</s>
     </seg>
     <seg type="verse" id="b.LUK.1.64">
      <s id="b.LUK.1.64.1">Tirĩmarone, tudiñagõcoasuju Zacar'ias quẽna.</s>
      <s id="b.LUK.1.64.2">To bajicõari, “Quẽnamasucõaja”, Diore yivariquẽnañuju.</s>
     </seg>
     <seg type="verse" id="b.LUK.1.65">
      <s id="b.LUK.1.65.1">Ti quetire ajicõari, bu̶to güiyujarã ĩna tu̶ana ñajediro, ti ũnire ajibetirũgũriarã ñari.</s>
      <s id="b.LUK.1.65.2">Judea sitana burori cu̶toana jediro ti quetire gãmerã gotibatoyujarã ĩna.</s>
     </seg>
     <seg type="verse" id="b.LUK.1.66">
      <s id="b.LUK.1.66.1">Ĩna gotibatosere ajicõari, Zacar'ias macu̶re Dios ĩ ejarẽmose ñajare, “¿Bu̶cu̶acu̶, no bajiro yigu̶ ñariquĩda?”, yitu̶oĩañujarã.</s>
     </seg>
     <seg type="verse" id="b.LUK.1.67">
      <s id="b.LUK.1.67.1">Cojorũ̶mu̶ Esp'iritu Santo ĩ ejarẽmose rãca Diore gotirẽtobosagu̶, ado bajiro basayuju Zacar'ias:</s>
     </seg>
     <seg type="verse" id="b.LUK.1.68">
      <s id="b.LUK.1.68.1">—Tirũ̶mu̶ju̶ ado bajiro Diore gotibosamasiñujarã ĩre gotirẽtobosamasiriarã: “Sĩgũ̶, U̶ju̶ David ñamasir'i jãnami, mu̶a jãnerabatiare ejarẽmogũ̶ ruyuaru̶cu̶mi.</s>
      <s id="b.LUK.1.68.2">Ruyuacõari, mu̶a jãnerabatiare ĩaterimasa su̶orine rojose ĩna tãmu̶oborotire ĩnare yirẽtobosaru̶cu̶mi”, Diore yigotirẽtobosamasiñujarã ĩna.</s>
      <s id="b.LUK.1.68.3">Ado bajiro mani ñicu̶are gotimasiñuju Dios: “Yu̶ goticatore bajiro mu̶are, mu̶a jãnerabatiare quẽne ĩamaicõari, quẽnaro ĩnare yicõa ñaru̶cu̶ja”, manire yigotimasiñuju Dios.</s>
      <s id="b.LUK.1.68.4">Mani ñicu̶re, Abraham vãme cu̶timasir'ire quẽne ado bajiro gotimasiñuju Dios: “Yu̶ ñaja Dios.</s>
      <s id="b.LUK.1.68.5">Riojo mu̶re gotiaja yu̶.</s>
      <s id="b.LUK.1.68.6">Mu̶ jãnerabatiare gãjerã ĩna ĩatese su̶orine rojose ĩna tãmu̶oborotire ĩnare yirẽtobosaru̶cu̶ja yu̶.</s>
      <s id="b.LUK.1.68.7">Ĩnare güimenane, yu̶ bojarore bajiro ‘Yimasiato ĩna’ yigu̶, to bajiro yiru̶cu̶ja yu̶.</s>
      <s id="b.LUK.1.68.8">Adire masiritibetiru̶cu̶ja yu̶.</s>
      <s id="b.LUK.1.68.9">To bajiri, ĩna catiñaro cõro ‘Yu̶are ĩagũ̶mi Dios’ yimasiritimenane, yu̶ bojarore bajiro quẽnaro yirũgũru̶arãma”, yigotimasiñuju Dios.</s>
      <s id="b.LUK.1.68.10">To bajiri, ĩre gotirẽtobosarimasa, ĩna gotimasiriarore bajiro, to yicõari ĩ masune ĩ gotimasiriarore bajirone yigu̶agu̶ yigu̶mi Dios yuja.</s>
      <s id="b.LUK.1.68.11">Yoaro mene adi macaru̶cu̶roju̶ vadicõari, ĩre ajitirũ̶nu̶rãre rojose mani tãmu̶oborotire yirẽtobosagu̶agu̶ yigu̶mi.</s>
      <s id="b.LUK.1.68.12">To bajiro yirocu̶ ĩ ñajare, “Quẽnaro yaja mu̶”, Diore ĩre yivariquẽnato mani —yibasavariquẽnañuju Zacar'ias.</s>
     </seg>
     <seg type="verse" id="b.LUK.1.76">
      <s id="b.LUK.1.76.1">To yigajanocõari, “Ado bajiro yirocu̶ ñaja mu̶”, ĩ macu̶re yibasavariquẽnañuju Zacar'ias: —Yoaro mene ejaru̶cu̶mi mani u̶ju̶, “Rotimu̶orũ̶gõru̶cu̶mi” yigu̶, Dios ĩ cõarocu̶.</s>
      <s id="b.LUK.1.76.2">To bajiro ĩ bajiroti rĩjoro ñajare, “Rojose mu̶a yirũgũsere yitu̶jacõari, quẽnaseju̶are tu̶oĩavasoaya mu̶a, ĩre yurã”, yigotimasiorocu̶ ñaja mu̶.</s>
      <s id="b.LUK.1.76.3">To bajiro mu̶ yisere ajicõari, tu̶oĩavasoa yuñarãre ĩamaicõari, quẽnaro yigu̶ ñari, ĩ rãca quẽnaro ñacõari, “Ĩ bojarore bajiro quẽnaro yirã ñato” yigu̶, ĩ yere masimenare ĩnare gotimasiocõari, rojose ĩna tãmu̶oborotire ĩnare yirẽtobosarocu̶re cõaru̶cu̶mi Dios.</s>
      <s id="b.LUK.1.76.4">To bajiro yigoti rĩjoro cu̶tirocu̶ mu̶ ñajare, “Masirẽtogũ̶re Diore gotirẽtobosarimasu̶ ñaami”, mu̶re yiĩaru̶arãma masa, —ĩ macu̶re Juanre yibasavariquẽnañuju Zacar'ias.</s>
     </seg>
     <seg type="verse" id="b.LUK.1.80">
      <s id="b.LUK.1.80.1">Yucú̶ manoju̶ bu̶cu̶ayuju Juan vãme cu̶tigu̶.</s>
      <s id="b.LUK.1.80.2">Bu̶cu̶arũtuacu̶ne, Dios ĩ bojarore bajiro quẽnaro yigu̶ ñarũtuasuju ĩ.</s>
      <s id="b.LUK.1.80.3">Masare ĩ gotimasiorotirũ̶mu̶ ti ejaroto rĩjoro, yucú̶ manoju̶re ñarũgũñuju.</s>
     </seg>
    </div>
    <div type="chapter" id="b.LUK.2">
     <seg type="verse" id="b.LUK.2.1">
      <s id="b.LUK.2.1.1">To bajiro bajiñarirodoju̶re masa ñajediro u̶ju̶, César Augusto vãme cu̶tigu̶, ĩ rotirimacarire ñarãre, “Ado cõro ñaama” yimasiru̶, ĩna vãmere ucaturotisu̶oyuju ĩ.</s>
     </seg>
     <seg type="verse" id="b.LUK.2.2">
      <s id="b.LUK.2.2.1">Ĩre rotibosarimasu̶, Cirenio vãme cu̶tigu̶ Siria sitana u̶ju̶ ĩ ñarirodore masa vãmere ucaturotisu̶oyuju César.</s>
     </seg>
     <seg type="verse" id="b.LUK.2.3">
      <s id="b.LUK.2.3.1">To bajiri, masa ñajediro, ĩna ñicu̶a ĩna ñamasiriaroju̶ vãme ucaturotirã varoti ñañuju.</s>
     </seg>
     <seg type="verse" id="b.LUK.2.4">
      <s id="b.LUK.2.4.1">To bajiri, José quẽne, Galilea sitaju̶re ñarimaca Nazaret vãme cu̶ti maca ñar'i, Judea sita Belén vãme cu̶ti macaju̶are vasuju.</s>
      <s id="b.LUK.2.4.2">Ti macaju̶ ruyuamasiñuju ĩ ñicu̶ ñamasir'i, U̶ju̶ David.</s>
      <s id="b.LUK.2.4.3">To ĩ bajimasire ñajare, toju̶ vasuju, José, Mar'ia rãca ĩna vãmere ucarotigu̶acu̶.</s>
     </seg>
     <seg type="verse" id="b.LUK.2.5">
      <s id="b.LUK.2.5.1">Jẽre so jacu̶are sẽnicõañuju ĩ.</s>
      <s id="b.LUK.2.5.2">To bajiro yir'i ñari, so rãca vasuju José.</s>
      <s id="b.LUK.2.5.3">“Macu̶ cu̶tiru̶ocomo” Dios ĩ yirio ñari, gu̶da ñañuju so.</s>
     </seg>
     <seg type="verse" id="b.LUK.2.6">
      <s id="b.LUK.2.6.1">To bajiri Belén vãme cu̶ti macaju̶ ĩna ejaro, so macu̶ cu̶tirotirũ̶mu̶ ejayuju ti.</s>
     </seg>
     <seg type="verse" id="b.LUK.2.7">
      <s id="b.LUK.2.7.1">To bajiro sore ti bajijare, vacudirã ĩna cãnirivi ĩna ñarotiju̶re sẽniboayujarã ĩna.</s>
      <s id="b.LUK.2.7.2">Masa jũ̶mu̶cõañujarã, ti vire.</s>
      <s id="b.LUK.2.7.3">To bajiri, vaibu̶cu̶rãre bare ecariaviju̶ ejayujarã ĩna yuja.</s>
      <s id="b.LUK.2.7.4">Toju̶ Dios macu̶re macu̶ cu̶tiyuju Mar'ia.</s>
      <s id="b.LUK.2.7.5">To yicõari, sũcare sudigaserorine ĩre gũmañuju so, jud'io masa ĩna yirũgũriarore bajiro yigo.</s>
      <s id="b.LUK.2.7.6">To yicõari, cãnijesariaro ti manijare, vaibu̶cu̶rãre bare ecariacoroju̶ so macu̶re sãñuju so.</s>
     </seg>
     <seg type="verse" id="b.LUK.2.8">
      <s id="b.LUK.2.8.1">Belén maca tu̶ ñañujarã ĩna, oveja coderimasa.</s>
      <s id="b.LUK.2.8.2">Ñamire ĩnare ĩatirũ̶nu̶ñañujarã ĩna.</s>
     </seg>
     <seg type="verse" id="b.LUK.2.9">
      <s id="b.LUK.2.9.1">To ĩna bajirone, ĩna tu̶ju̶re ruyuarũ̶gũ̶ñuju sĩgũ̶ ángel, Diore moabosagu̶.</s>
      <s id="b.LUK.2.9.2">To ĩ bajirone, ĩna tu̶ju̶ bu̶to busubatoyuju, “ ‘Dios macu̶ ruyuagu̶mi’ yiĩamasiato ĩna” yigu̶.</s>
      <s id="b.LUK.2.9.3">To bajiro ti bajijare, oveja coderimasa bu̶to güiyujarã ĩna.</s>
     </seg>
     <seg type="verse" id="b.LUK.2.10">
      <s id="b.LUK.2.10.1">To ĩna bajirone, ado bajiro yiyuju ángel: —Güibesa mu̶a.</s>
      <s id="b.LUK.2.10.2">Masa ĩna ĩavariquẽnarotire yigu̶, quẽnase queti mu̶are gotigu̶ bajiaja yu̶.</s>
     </seg>
     <seg type="verse" id="b.LUK.2.11">
      <s id="b.LUK.2.11.1">U̶ju̶ David ĩ ruyuamasicati macaju̶re, masa rojose ĩna yise vaja ĩnare vaja yibosarocu̶, yucu̶ne ruyuami.</s>
      <s id="b.LUK.2.11.2">Ĩ ñaami mani u̶ju̶, “Rotimu̶orũ̶gõru̶cu̶mi” yigu̶, Dios ĩ cõagũ̶.</s>
     </seg>
     <seg type="verse" id="b.LUK.2.12">
      <s id="b.LUK.2.12.1">Ado bajiro bajiñagũ̶re ĩre bu̶jamasiru̶arãja mu̶a: Vaibu̶cu̶rãre bare ecariaviju̶ ñagũ̶mi.</s>
      <s id="b.LUK.2.12.2">Toju̶ sudigaserine gũmacoar'i, vaibu̶cu̶rãre bare ecariacoroju̶ sãñagũ̶mi ĩ.</s>
      <s id="b.LUK.2.12.3">Toju̶ ñagũ̶re ĩre ĩabu̶jacõari, “Ĩne ñaami”, yimasiru̶arãja mu̶a —ĩnare yigotiyuju ángel.</s>
     </seg>
     <seg type="verse" id="b.LUK.2.13">
      <s id="b.LUK.2.13.1">To ĩ yiñarirĩmarone, gãjerã ángel mesa jãjarã ruyuayujarã ĩna.</s>
      <s id="b.LUK.2.13.2">Ruyuacõari, ado bajise Diore ĩre basavariquẽnañujarã ĩna:</s>
     </seg>
     <seg type="verse" id="b.LUK.2.14">
      <s id="b.LUK.2.14.1">—Dios õ vecagu̶ quẽnarẽtogũ̶, to yicõari, masirẽtogũ̶ ĩ ñajare, quẽnaro ĩre yito mani.</s>
      <s id="b.LUK.2.14.2">Dios ĩ ĩavariquẽnarã ĩ rãca quẽnaro ñato ĩna —yiyujarã ĩna ángel mesa.</s>
     </seg>
     <seg type="verse" id="b.LUK.2.15">
      <s id="b.LUK.2.15.1">To yigajano, tudicoasujarã ĩna, õ vecaju̶, Dios ĩ ñaroju̶.</s>
      <s id="b.LUK.2.15.2">Ĩna tudiato bero, —Dios manire ĩ queti cõarere ajiaja mani.</s>
      <s id="b.LUK.2.15.3">To bajiri, Belénju̶ vaĩato mani —gãmerã yiyujarã ĩna oveja coderimasa.</s>
     </seg>
     <seg type="verse" id="b.LUK.2.16">
      <s id="b.LUK.2.16.1">To bajiro gãmerã yigajano, guaro vacoasujarã ĩna yuja.</s>
      <s id="b.LUK.2.16.2">Toju̶ ejacõari, Josére, Mar'iare ĩnare ĩabu̶jayujarã ĩna.</s>
      <s id="b.LUK.2.16.3">Sũcare quẽne vaibu̶cu̶rãre bare ecariacoroju̶ sãñagũ̶re ĩre ĩabu̶jayujarã.</s>
     </seg>
     <seg type="verse" id="b.LUK.2.17">
      <s id="b.LUK.2.17.1">Ĩre ĩabu̶jacõari, ángel ĩnare ĩ gotirere to ñarãre ĩnare gotiyujarã.</s>
     </seg>
     <seg type="verse" id="b.LUK.2.18">
      <s id="b.LUK.2.18.1">To ñariarã jediro, ĩna gotisere ajicõari, no yimasibesujarã, ti ũnire ajibetirũgũriarã ñari.</s>
     </seg>
     <seg type="verse" id="b.LUK.2.19">
      <s id="b.LUK.2.19.1">Mar'iaju̶ama ñagõbesuju so, oveja coderimasa ĩna gotisere ajicõari.</s>
      <s id="b.LUK.2.19.2">To bajiboarine, sũca ĩ bajisere bu̶to tu̶oĩañuju so masurioju̶ma.</s>
     </seg>
     <seg type="verse" id="b.LUK.2.20">
      <s id="b.LUK.2.20.1">To bajiri oveja coderimasa ti quetire gotigajano, tudicoasujarã ĩna.</s>
      <s id="b.LUK.2.20.2">Tudianane, ado bajise Diore ĩre yivariquẽna tudiasujarã ĩna: —Dios manire ĩ queti cõare, riojo ñañuja ti.</s>
      <s id="b.LUK.2.20.3">Masirẽtogũ̶, to yicõari, quẽnarẽtogũ̶ ñagũ̶mi Dios —ĩre yivariquẽna vasujarã ĩna.</s>
     </seg>
     <seg type="verse" id="b.LUK.2.21">
      <s id="b.LUK.2.21.1">Sũca cojomo cõro idia jẽnituarirũ̶mu̶ri ĩ ruyuariaro bero ti tu̶sato, circuncisión ĩre yiyujarã.</s>
      <s id="b.LUK.2.21.2">To yicõari, Jesús ĩre vãme yiyujarã ĩna, sũcare.</s>
      <s id="b.LUK.2.21.3">Mar'ia gu̶da so ñaroto rĩjoroju̶ne ángel sore ĩ vãme yirotiriarore bajirone ĩre vãme yirã yiyujarã ĩna.</s>
     </seg>
     <seg type="verse" id="b.LUK.2.22">
      <s id="b.LUK.2.22.1">To ĩna yiriaro bero, Jerusalénju̶ vasujarã ĩna.</s>
      <s id="b.LUK.2.22.2">Moisés ñamasir'ire Dios ĩ roticũmasirere cu̶dirã bajiyujarã ĩna.</s>
      <s id="b.LUK.2.22.3">Ado bajise roticũmasiñuju ĩ: “Sũca ĩ ruyuaro bero, ju̶arã masa cõro ñarirũ̶mu̶ri bero, buja mu̶a ecariarãre ĩsima, paiare.</s>
      <s id="b.LUK.2.22.4">Mu̶a cu̶obetijama, vaja yicõari, ĩsima, ‘Ĩnare soemu̶oato’ yirã.</s>
      <s id="b.LUK.2.22.5">To bajiro yiba, yu̶re rũ̶cu̶bu̶orã.</s>
      <s id="b.LUK.2.22.6">To bajiro mu̶a yijama, sũca ĩ ruyuaroto rĩjoro yu̶re yirũ̶cu̶bu̶oriavi mu̶a sãjarũgũriarore bajirone sãjamasiru̶arãja mu̶a quẽna.</s>
      <s id="b.LUK.2.22.7">Mu̶a ĩsijama, buja mame bu̶cu̶arãre ĩsiru̶arãja mu̶a.</s>
      <s id="b.LUK.2.22.8">Ũ̶mu̶, rõmio, to cõrone ĩsiru̶arãja mu̶a.</s>
      <s id="b.LUK.2.22.9">Buja mame bu̶cu̶arã ĩna manijama, ju̶arã bujare bajirã ñarãcare ĩsiru̶arãja mu̶a”, yirotimasiñuju Dios.</s>
      <s id="b.LUK.2.22.10">Gajeye ado bajiro yirotimasiñuju Dios: “Mu̶a macu̶ ruyuasu̶ogu̶re, paiare ĩorã, ĩre ãmivaru̶arãja mu̶a, ‘Dios yu̶ ñaami’ yiĩorã”, yirotimasiñuju Dios.</s>
      <s id="b.LUK.2.22.11">To bajise Dios ĩ yirotimasire ñajare, Jesúre ãmivasujarã, paiare ĩoroana.</s>
     </seg>
     <seg type="verse" id="b.LUK.2.25">
      <s id="b.LUK.2.25.1">To bajiri Jerusalénju̶ ejacõari, Diore yirũ̶cu̶bu̶oriaviju̶re vasujarã ĩna.</s>
      <s id="b.LUK.2.25.2">Toju̶re ñañuju Simeón.</s>
      <s id="b.LUK.2.25.3">Diore quẽnaro ajirũ̶cu̶bu̶ogu̶, ĩ rotimasirere quẽnaro cu̶digu̶ ñañuju ĩ. “ ‘Rotimu̶orũ̶gõru̶cu̶mi’ yigu̶, Dios ĩ cõarocu̶, Cristo, Israel jãnerabatiare, yu̶ yarãre ejarẽmorũgũru̶cu̶mi ĩ, ‘Quẽnaro ñato’ yigu̶” yitu̶oĩagũ̶ ñari, ĩ ejarotire yugu̶ bajicõa ñañuju ĩ.</s>
      <s id="b.LUK.2.25.4">Dios ĩ cõagũ̶ Esp'iritu Santo ĩ ejarẽmose rãca tu̶oĩagũ̶ ñañuju ĩ.</s>
      <s id="b.LUK.2.25.5">To bajiro bajigu̶ ñari, cojorũ̶mu̶ ado bajise tu̶oĩañuju: “Yu̶ bajirocaroto rĩjoro, ‘Rotimu̶orũ̶gõru̶cu̶mi’ yigu̶, Dios ĩ cõarocu̶re Cristore ĩaru̶cu̶ja yu̶”, yitu̶oĩañuju Simeón.</s>
     </seg>
     <seg type="verse" id="b.LUK.2.27">
      <s id="b.LUK.2.27.1">Cojorũ̶mu̶ Esp'iritu Santo Dios ĩ cõagũ̶ ĩre ĩ ejarẽmose rãca tu̶oĩamasicõari, Diore yirũ̶cu̶bu̶oriaviju̶ sãjaejacoasuju ĩ.</s>
      <s id="b.LUK.2.27.2">Tirũ̶mu̶ne Jesúre ãmiejayujarã José, ĩ manajo rãca.</s>
      <s id="b.LUK.2.27.3">To ĩna sãjaejarone, ĩna macu̶re bocaãmicõari, ado bajise Diore yigotiyuju ĩ, Diore variquẽnagũ̶: —Yu̶ u̶ju̶, jẽre yu̶ ĩaru̶arũgũcacu̶re yu̶re mu̶ goticatore bajirone ĩre ĩacõaja yuja.</s>
      <s id="b.LUK.2.27.4">To bajiri, variquẽnaja yu̶.</s>
      <s id="b.LUK.2.27.5">Yu̶ bajirocacoajama, quẽnacõaroja yuja.</s>
     </seg>
     <seg type="verse" id="b.LUK.2.30">
      <s id="b.LUK.2.30.1">Ĩre ajitirũ̶nu̶rã rojose yu̶a tãmu̶oborotire yu̶are yirẽtobosarocu̶re mu̶ cõar'ire ĩre ĩacõaja jẽre.</s>
     </seg>
     <seg type="verse" id="b.LUK.2.32">
      <s id="b.LUK.2.32.1">Ĩ su̶orine “Israel jãnerabatiare quẽnaro yiyumi Dios” yimasicõari, Diore masiru̶arãma Israel jãnerabatia me ñarã quẽne —yiyuju Simeón.</s>
     </seg>
     <seg type="verse" id="b.LUK.2.33">
      <s id="b.LUK.2.33.1">José, to yicõari, Mar'ia quẽne, Jesús ĩ bajirotire Simeón ĩ gotisere ajicõari, no yimasibesujarã ĩna, “Mani macu̶ ĩ bajirotire quẽnaro goti rĩjoro cu̶timasiami” yirã.</s>
     </seg>
     <seg type="verse" id="b.LUK.2.34">
      <s id="b.LUK.2.34.1">To yicõari, quẽnaro Dios ĩnare ĩ yirotire ĩnare ñubuejeoyuju Simeón.</s>
      <s id="b.LUK.2.34.2">To yigajano, Jesús ĩ bajirotire ado bajiro sore gotiyuju quẽna, Mar'iare: —Quẽnaro ajiya mu̶.</s>
      <s id="b.LUK.2.34.3">“Israel ñamasir'i jãnerabatia, Dios ĩ bojasere quẽnaro masiato” yigu̶, ãni sũcare cõañumi Dios.</s>
      <s id="b.LUK.2.34.4">To bajiri ĩ gotimasiosere ajicõari, ĩre tud'iru̶arãma jãjarã masa.</s>
      <s id="b.LUK.2.34.5">To bajiro ĩna yijare, ĩnare ĩacõari, “ ‘Diore rũ̶cu̶bu̶orã ñaja yu̶a’ yigotiboarine, ĩre terã ñaama”, yimasiru̶arãma gãjerãju̶a.</s>
      <s id="b.LUK.2.34.6">Ĩre tud'irãma, ĩna rijato beroju̶ rojose tãmu̶otu̶jabetiriaroju̶ vajedicoaru̶arãma ĩna.</s>
      <s id="b.LUK.2.34.7">To bajiboarine gãjerãju̶ama, jãjarã, ãnire ajitirũ̶nu̶cõari, Dios yarã ñacoaru̶arãma ĩna, rojose tãmu̶otu̶jabetiriaroju̶ vaborona.</s>
      <s id="b.LUK.2.34.8">Mu̶ju̶ama, ãni mu̶ macu̶ ĩ bajirotire bu̶to su̶tiritiru̶ocoja mu̶ —Jesús jacore yiyuju Simeón.</s>
     </seg>
     <seg type="verse" id="b.LUK.2.36">
      <s id="b.LUK.2.36.1">To ĩ yiro bero, Diore yirũ̶cu̶bu̶oriaviju̶re ñañuju Ana vãme cu̶tigo.</s>
      <s id="b.LUK.2.36.2">Aser ñamasir'i jãneño ñañuju so, Fanuel maco.</s>
      <s id="b.LUK.2.36.3">Diore gotirẽtobosarimaso ñañuju so quẽne.</s>
      <s id="b.LUK.2.36.4">So manaju̶ cu̶tiboar'i, cojomo cõro ju̶a jẽnituarirãca cũ̶mari so rãca ñatu̶sacu̶ne, sore bajirocaveocoasuju.</s>
      <s id="b.LUK.2.36.5">To ĩ bajiveorio sĩgõne ñacõarũgũñuju so.</s>
      <s id="b.LUK.2.36.6">To bajiñagõ rĩne, ochenta y cuatro cũ̶mari cu̶otu̶sasuju.</s>
      <s id="b.LUK.2.36.7">Diore yirũ̶cu̶bu̶oriaviju̶ ñacõari, so quẽne Diore ĩre rũ̶cu̶bu̶ogo, ĩre so sẽnirirũ̶mu̶ri bare babetirũgũñuju so.</s>
     </seg>
     <seg type="verse" id="b.LUK.2.38">
      <s id="b.LUK.2.38.1">Simeón ĩnare ĩ gotiñarone ĩna tu̶ju̶ ejayuju so Ana.</s>
      <s id="b.LUK.2.38.2">Ĩnare ĩ gotisere ajicõari, “Quẽnaro yiyuja mu̶”, Diore ĩre yivariquẽnañuju so.</s>
      <s id="b.LUK.2.38.3">To yigajanocõari, “Rotimu̶orũ̶gõru̶cu̶mi” yigu̶, Dios ĩ cõarocu̶re, “Jerusalén macana quẽnaro ñato” yigu̶, ĩnare yirẽtobosarocu̶re ĩ ejarotire tu̶oĩa yuñarãre, “Jẽre ruyuayumi”, ĩnare yigotibatoyuju Ana.</s>
     </seg>
     <seg type="verse" id="b.LUK.2.39">
      <s id="b.LUK.2.39.1">José, to yicõari, Mar'ia quẽne Moisés ñamasir'ire Dios ĩ roticũmasiriarore bajirone yigajanocõañujarã ĩna.</s>
      <s id="b.LUK.2.39.2">To bajiri, Galilea sitare ñarimaca, Nazaret vãme cu̶ti macaju̶ Jesúre ĩre ãmitudiasujarã ĩna.</s>
     </seg>
     <seg type="verse" id="b.LUK.2.40">
      <s id="b.LUK.2.40.1">To baji tudieja, ti macaju̶ ñacõañujarã ĩna.</s>
      <s id="b.LUK.2.40.2">Toju̶ bu̶cu̶ayuju Jesús.</s>
      <s id="b.LUK.2.40.3">Quẽnaro masirũtuasuju, ĩ bu̶cu̶arũtuatore bajirone.</s>
      <s id="b.LUK.2.40.4">To bajicõari, ruju̶ tutuaquẽnagũ̶ ñarũtuasuju ĩ.</s>
      <s id="b.LUK.2.40.5">To bajiro ĩ bajiñarore ĩre yirẽmorũgũñuju Dios.</s>
     </seg>
     <seg type="verse" id="b.LUK.2.41">
      <s id="b.LUK.2.41.1">Nazaretju̶ Jesús ĩ ñatoye, Jerusalénju̶ tocãrãca cũ̶mane Pascua boserũ̶mu̶ ĩarã varũgũñujarã ĩ jacu̶a.</s>
     </seg>
     <seg type="verse" id="b.LUK.2.42">
      <s id="b.LUK.2.42.1">To bajiri ju̶aãmo cõro, gu̶bo ju̶a jẽnituaro ñaricũ̶mari tu̶sacu̶ju̶, Pascua boserũ̶mu̶re ĩagu̶acu̶, ĩ jacu̶a rãca vasuju Jesús.</s>
     </seg>
     <seg type="verse" id="b.LUK.2.43">
      <s id="b.LUK.2.43.1">Boserũ̶mu̶ ĩagajano, ĩna tudirirũ̶mu̶, “To bajigu̶mi” yimasiña manone, toju̶ne tujacoasuju Jesúju̶ama.</s>
      <s id="b.LUK.2.43.2">To ĩ bajiboajaquẽne, “Gãjerã rãca baba cu̶tivagu̶ bajigu̶mi”, yitu̶oĩacõañujarã ĩ jacu̶aju̶ama.</s>
      <s id="b.LUK.2.43.3">To bajiro ĩna yitu̶oĩa vaboajaquẽne, rãioriju̶ ĩna tu̶ju̶re ejabesuju.</s>
      <s id="b.LUK.2.43.4">To bajiro ĩ bajijare, ĩna yarãre, ĩna rãca vanare, ĩna masirãre sẽniĩacudiboayujarã ĩna.</s>
      <s id="b.LUK.2.43.5">“Maami”, yicõañujarã ĩnaju̶ama.</s>
      <s id="b.LUK.2.43.6">To bajiro ĩna yijare, Jerusalénju̶ne ĩre macarã tudicoasujarã ĩna.</s>
     </seg>
     <seg type="verse" id="b.LUK.2.46">
      <s id="b.LUK.2.46.1">Toju̶ ejacõari, idiarũ̶mu̶ ĩre macatu̶sanaju̶ ĩre ĩabu̶jayujarã ĩna yuja.</s>
      <s id="b.LUK.2.46.2">Diore yirũ̶cu̶bu̶oriaviju̶ ñañuju ĩ.</s>
      <s id="b.LUK.2.46.3">Toju̶ Dios ĩ rotimasire gotimasiorimasa rãca rujicõari, gãmerã ñagõñañujarã ĩna.</s>
     </seg>
     <seg type="verse" id="b.LUK.2.47">
      <s id="b.LUK.2.47.1">Ĩ gotisere ajicõari, “Daquegu̶ ñaboarine, josasere yu̶a sẽniĩaboajaquẽne, quẽnaro tu̶oĩacõari, yu̶are cu̶diami”, ĩre yitu̶oĩañujarã ĩna.</s>
     </seg>
     <seg type="verse" id="b.LUK.2.48">
      <s id="b.LUK.2.48.1">To ĩna yiñarone, Jesús jacu̶a ĩna tu̶ju̶ sãjaejacõari, ĩre ĩau̶cacoasujarã.</s>
      <s id="b.LUK.2.48.2">To bajicõari, ado bajiro ĩre yiyuju ĩ jaco: —Macu̶, ¿no yigu̶ to bajiro yu̶are bajiveoati mu̶?</s>
      <s id="b.LUK.2.48.3">Bu̶to tu̶oĩarejairãne mu̶re macamu̶ yu̶a —ĩre yiyuju so.</s>
     </seg>
     <seg type="verse" id="b.LUK.2.49">
      <s id="b.LUK.2.49.1">To bajiro ĩre so yirone, ĩju̶ama ado bajiro sore cu̶diyuju ĩ: —¿No yirã yu̶re macari mu̶a?</s>
      <s id="b.LUK.2.49.2">¿Adi vire yu̶ jacu̶ ĩ bojasere yu̶ yirotire masibeti mu̶a? —ĩ jacu̶are yicu̶diyuju Jesús.</s>
     </seg>
     <seg type="verse" id="b.LUK.2.50">
      <s id="b.LUK.2.50.1">To bajiro ĩ yisere quẽnaro ajimasibesujarã ĩnaju̶ama.</s>
      <s id="b.LUK.2.50.2">“No bajiro yiru̶ yati mani macu̶”, yitu̶oĩacõañujarã.</s>
     </seg>
     <seg type="verse" id="b.LUK.2.51">
      <s id="b.LUK.2.51.1">Ĩ jacoju̶ama, quẽnaro ajimasibetiboarine, so u̶su̶ju̶ma quẽnaro tu̶oĩacõa ñañuju.</s>
      <s id="b.LUK.2.51.2">To bajiro ĩnare ĩ yiro bero, ĩ jacu̶a rãca tudicoasuju, Nazaretju̶.</s>
      <s id="b.LUK.2.51.3">Toju̶ bu̶cu̶arũtuasuju ĩ.</s>
      <s id="b.LUK.2.51.4">Bu̶cu̶arũtuacu̶ne, ĩ jacu̶a ĩre ĩna rotirore bajiro yirũgũñuju ĩ.</s>
      <s id="b.LUK.2.51.5">To bajicõari, bu̶tobu̶sa masirũtuasuju ĩ.</s>
      <s id="b.LUK.2.51.6">To bajiro ĩ bajisere ĩre ĩavariquẽnarũgũñuju Dios.</s>
      <s id="b.LUK.2.51.7">Masa quẽne, ĩre ĩavariquẽnarũgũñujarã ĩna.</s>
     </seg>
    </div>
    <div type="chapter" id="b.LUK.3">
     <seg type="verse" id="b.LUK.3.1">
      <s id="b.LUK.3.1.1">Cojorũ̶mu̶ yucú̶ manoju̶ Zacar'ias macu̶re, Juanre Jordán vãme cu̶tiyaju̶ ĩre gotiroticõañuju Dios.</s>
      <s id="b.LUK.3.1.2">To ĩre ĩ gotiroticõarirodore, Tiberio César, ju̶aãmo cõro, cojo gu̶bo jediro ñaricũ̶mari ĩ rotitu̶saticũ̶mare, cojo sita me ñarãre rotigu̶ ñañuju ĩ.</s>
      <s id="b.LUK.3.1.3">Ĩre rotibosarã quẽne ñañujarã ĩna.</s>
      <s id="b.LUK.3.1.4">Pilato vãme cu̶tigu̶ Judea sitanare ĩre rotibosayuju ĩ.</s>
      <s id="b.LUK.3.1.5">Gãji, Herodes vãme cu̶tigu̶, Galilea sitanare ĩre rotibosayuju ĩ.</s>
      <s id="b.LUK.3.1.6">Gãji, Herodes bedi, Felipe vãme cu̶tigu̶, Iturea, to yicõari, Traconite sita ñarãre ĩre rotibosayuju, ĩma.</s>
      <s id="b.LUK.3.1.7">Gãji Lisanias vãme cu̶tigu̶, Abilinia sitanare ĩre rotibosayuju.</s>
      <s id="b.LUK.3.1.8">To bajicõari, paia u̶jarã ñamasurã Anás, Caifás vãme cu̶tirã ñañujarã ĩna.</s>
      <s id="b.LUK.3.1.9">Tirodore Juanre gotirotiyuju Dios.</s>
     </seg>
     <seg type="verse" id="b.LUK.3.3">
      <s id="b.LUK.3.3.1">To ĩ yijare, Jordán vãme cu̶tiya riaga tu̶ju̶ ñacõari, ĩre ajirã ejarãre ado bajiro gotirũ̶jacudirũgũñuju: —Rojose mu̶a yisere tu̶oĩasu̶tiritiya mu̶a.</s>
      <s id="b.LUK.3.3.2">To yicõari, “Rojose yiru̶abeaja yu̶a.</s>
      <s id="b.LUK.3.3.3">Diorãca quẽnaro ñaru̶arãja yu̶a” yirã, oco rãca yu̶re bautizarotiya mu̶a.</s>
      <s id="b.LUK.3.3.4">To bajiro mu̶a yijama, rojose mu̶a yisere mu̶are masirioru̶cu̶mi Dios —ĩnare yigotiyuju Juan.</s>
     </seg>
     <seg type="verse" id="b.LUK.3.4">
      <s id="b.LUK.3.4.1">Ado bajiro Juan ĩ bajirotire ucamasiñuju Isa'ias, Diore gotirẽtobosarimasu̶ ñamasir'i: “Yucú̶ manoju̶ sĩgũ̶ masu̶ ado bajiro goticudirũgũru̶cu̶mi: ‘Mani u̶ju̶ ejaru̶cu̶mi.</s>
      <s id="b.LUK.3.4.2">To bajiri, rojose mu̶a yisere yitu̶jacõari, quẽnaseju̶are tu̶oĩavasoaya mu̶a, ĩre yurã.</s>
      <s id="b.LUK.3.4.3">U̶ju̶, ĩ vadiroto rĩjoro, quẽnaro quẽnoyurãma masa.</s>
      <s id="b.LUK.3.4.4">Rojoribedo maa, ñaboaria maare riojo maa gorãma, ĩ vadiroti maare.</s>
     </seg>
     <seg type="verse" id="b.LUK.3.5">
      <s id="b.LUK.3.5.1">Goje ti ñajama, sita rãca biberãma.</s>
      <s id="b.LUK.3.5.2">Buri cu̶ti maa ti ñajaquẽne, coaquẽnocũrãma.</s>
      <s id="b.LUK.3.5.3">To bajiro yu̶ yijama, “Jediro rojose mu̶a yisere yitu̶jacõari, quẽnaseju̶are tu̶oĩavasoaya mu̶a, mani u̶ju̶re yurã” yigu̶ yaja yu̶.</s>
     </seg>
     <seg type="verse" id="b.LUK.3.6">
      <s id="b.LUK.3.6.1">To bajiro mu̶a yiro bero, rojose mu̶a tãmu̶oborotire mu̶are yirẽtobosarocu̶re Dios ĩ cõagũ̶re ĩajediru̶arãja mu̶a’ yigoticudirũgũru̶cu̶mi, yucú̶ manoju̶ ñacõari”, yiucamasiñumi Isa'ias ñamasir'i.</s>
     </seg>
     <seg type="verse" id="b.LUK.3.7">
      <s id="b.LUK.3.7.1">To bajiri oco rãca Juanre bautizarotirã, ejayujarã jãjarã masa.</s>
      <s id="b.LUK.3.7.2">Ĩna bautizarotirone, ado bajiro ĩnare yiyuju Juan: —Oco rãca mu̶are yu̶ bautizasere bojaboaja mu̶a.</s>
      <s id="b.LUK.3.7.3">Vãtia u̶ju̶ rojose ĩ yirore bajirone rojose yijairã ñaja mu̶a.</s>
      <s id="b.LUK.3.7.4">To bajiro bajirã ñari, “Rojose yu̶a yise vaja rojose yu̶are yibetiru̶cu̶mi Dios”, yitu̶oĩa vadiboaja mu̶a.</s>
      <s id="b.LUK.3.7.5">¿To bajiro mu̶a bajise su̶orine rojose mu̶a tãmu̶orotire masibeatique mu̶a?</s>
     </seg>
     <seg type="verse" id="b.LUK.3.8">
      <s id="b.LUK.3.8.1">Rojosere yitu̶jacõari, “Quẽnaro yirã ñaama” masa mu̶are ĩna yiĩamasirotire yirã, quẽnaseju̶are yirũgũrona ñaja mu̶a.</s>
      <s id="b.LUK.3.8.2">Ado bajiro yitu̶oĩabesa mu̶a: “Abraham ñamasir'i jãnerabatia ñamasurã mani ñajare, rojose mani yise vaja rojose manire yibetiru̶cu̶mi Dios”, yitu̶oĩabesa.</s>
      <s id="b.LUK.3.8.3">Adiari gũ̶tari rãca Abraham jãnerabatiare ĩ godoveoru̶ajama, godoveomasigũ̶mi Dios —ĩnare yiyuju Juan.</s>
     </seg>
     <seg type="verse" id="b.LUK.3.9">
      <s id="b.LUK.3.9.1">—Oteriayucú̶ri, rica mani yucú̶rire bajiro bajiaja mu̶a.</s>
      <s id="b.LUK.3.9.2">Rica manijare, quẽareacõari, soereariarore bajiro yiru̶cu̶mi Dios.</s>
      <s id="b.LUK.3.9.3">Tire bajirone yiecoru̶arãja mu̶a quẽne, mu̶a tu̶oĩavasoabetijama.</s>
      <s id="b.LUK.3.9.4">¡Quẽnase mu̶a yibetire ĩacõari, jeame yatibetimeju̶ mu̶are rearu̶cu̶mi Dios! —ĩnare yiyuju Juan.</s>
     </seg>
     <seg type="verse" id="b.LUK.3.10">
      <s id="b.LUK.3.10.1">To ĩ yigotisere ajicõari, —¿No bajiroju̶a yu̶a yirotire bojati Dios? —ĩre yisẽniĩañujarã ĩna.</s>
     </seg>
     <seg type="verse" id="b.LUK.3.11">
      <s id="b.LUK.3.11.1">To bajiro ĩre ĩna yisẽniĩarone ado bajiro ĩnare cu̶diyuju Juan: —Ju̶ase sudirori cu̶orã, cojase ĩsima, sudi magũ̶re.</s>
      <s id="b.LUK.3.11.2">Bare cu̶orã, bare magũ̶re ecaba —ĩnare yicu̶diyuju Juan.</s>
     </seg>
     <seg type="verse" id="b.LUK.3.12">
      <s id="b.LUK.3.12.1">U̶ju̶re gãjoa sẽnibosarimasa quẽne ejayujarã, Juanre oco rãca bautizarotirã.</s>
      <s id="b.LUK.3.12.2">Ejacõari, ado bajiro ĩre sẽniĩañujarã ĩna quẽne: —Gotimasiorimasu̶, yu̶aju̶arema ¿ñiere yu̶a yirotire bojati Dios? —ĩre yisẽniĩañujarã ĩna quẽne.</s>
     </seg>
     <seg type="verse" id="b.LUK.3.13">
      <s id="b.LUK.3.13.1">To bajiro ĩna yirone, ado bajiro ĩnare gotiyuju Juan: —Mu̶a u̶jarã masare ĩna vaja sẽnirotiro cõrone sẽniña.</s>
      <s id="b.LUK.3.13.2">Ti rẽtoro vaja sẽnibeticõaña mu̶a —ĩnare yicu̶diyuju Juan.</s>
     </seg>
     <seg type="verse" id="b.LUK.3.14">
      <s id="b.LUK.3.14.1">Surara quẽne ado bajiro sẽniĩañujarã ĩna: —¿Yu̶arema, no bajiro yu̶a yirotire bojati? —ĩre yisẽniĩañujarã.</s>
      <s id="b.LUK.3.14.2">To bajiro ĩna yisẽniĩarone, ado bajiro ĩnare cu̶diyuju ĩ: —Gãjerãre ẽmabesa mu̶a.</s>
      <s id="b.LUK.3.14.3">Socarãne gãjerãre rojose ñagõmacabesa.</s>
      <s id="b.LUK.3.14.4">Mu̶a moase vajare, mu̶a u̶jarã mu̶are ĩna vaja yiro cõrone cu̶ovariquẽnaña mu̶a —ĩnare yicu̶diyuju Juan.</s>
     </seg>
     <seg type="verse" id="b.LUK.3.15">
      <s id="b.LUK.3.15.1">Masaju̶ama, Juan ĩ gotimasiosere ajicõari, “Rotimu̶orũ̶gõru̶cu̶mi” yigu̶ Dios ĩ cõarocu̶re bu̶to tu̶oĩayucõa ñarã ñari, “¿Ĩne ñaruyuatique?”, Juanre ĩre yitu̶oĩañujarã, ĩna u̶su̶riju̶ma.</s>
     </seg>
     <seg type="verse" id="b.LUK.3.16">
      <s id="b.LUK.3.16.1">To bajiro ĩna yitu̶oĩase ñajare, ado bajiro ĩnare yiyuju Juan: —“Rotimu̶orũ̶gõru̶cu̶mi” yigu̶, Dios ĩ cõagũ̶ me ñaja yu̶.</s>
      <s id="b.LUK.3.16.2">Rojose ĩna yisere yitu̶jacõari, Dios ĩ bojaseju̶are yirãre oco rãca bautizarũgũaja yu̶.</s>
      <s id="b.LUK.3.16.3">To bajiro yu̶ yiboajaquẽne, yu̶ bero ejagu̶ ĩ moaseju̶a quẽnamasucõaru̶aroja.</s>
      <s id="b.LUK.3.16.4">Ĩma, Esp'iritu Santore cõamasiru̶cu̶mi, masare.</s>
      <s id="b.LUK.3.16.5">“Dios ĩ bojabetire yaja yu̶a” yimasicõari, tu̶oĩavasoaru̶arãma, Esp'iritu Santo ĩ ejarẽmose rãca —ĩnare yiyuju Juan.</s>
     </seg>
     <seg type="verse" id="b.LUK.3.17">
      <s id="b.LUK.3.17.1">Gajeye ado bajiro masare gotiyuju Juan: —Yu̶ bero ejagu̶ju̶ama, trigo ajere besegu̶re bajiro yiru̶cu̶mi, masare.</s>
      <s id="b.LUK.3.17.2">To bajiri ti gasere yireacõari, soereariarore bajiro yiru̶cu̶mi, jeame yatibetimeju̶ masare cõagũ̶.</s>
      <s id="b.LUK.3.17.3">To yicõari, quẽnase cõrone juagu̶re bajiro yiru̶cu̶mi, ĩre ajitirũ̶nu̶rãre juavacu̶ —ĩnare yiyuju Juan.</s>
     </seg>
     <seg type="verse" id="b.LUK.3.18">
      <s id="b.LUK.3.18.1">Masare gotimasiogũ̶, cojo vãme me gotirũgũñuju, Cristo quẽnaro ĩ yirotire gotimasiogũ̶.</s>
     </seg>
     <seg type="verse" id="b.LUK.3.19">
      <s id="b.LUK.3.19.1">To bajiro ĩnare gotirũgũgũ̶ ñari, U̶ju̶ Herodes, ĩ bedi Felipe manajore Herod'ias vãme cu̶tigore ĩ manajo cu̶tijare, to yicõari, rojose yijaigu̶ ĩ ñajare, “Rojose yigu̶ yaja mu̶”, ĩre yiyuju Juan.</s>
     </seg>
     <seg type="verse" id="b.LUK.3.20">
      <s id="b.LUK.3.20.1">To bajiro Juan ĩ yisere ajicõari, rẽtoro rojose yigu̶, tubiberiaviju̶ Juanre ĩre tubibecũñuju.</s>
     </seg>
     <seg type="verse" id="b.LUK.3.21">
      <s id="b.LUK.3.21.1">Ĩ tubibe ecoroto rĩjoro, rojose ĩna yisere yitu̶jacõari, Dios ĩ bojaseju̶are yirãre oco rãca ĩnare bautizarũgũñuju Juan.</s>
      <s id="b.LUK.3.21.2">To bajiri, Jesús quẽne, rojose yibecu̶ ñaboarine, oco rãca Juanre bautizarotigu̶ ejayuju.</s>
      <s id="b.LUK.3.21.3">To ĩ yiecoro bero, Diore, ĩ jacu̶re sẽniñuju.</s>
      <s id="b.LUK.3.21.4">Ĩre ĩ sẽniñarone, õ vecaju̶ ũ̶mu̶agasero soje jãnacoasuju ti.</s>
     </seg>
     <seg type="verse" id="b.LUK.3.22">
      <s id="b.LUK.3.22.1">Ti jãnarone, bujare bajigu̶ rujiadicõari, Jesús joere rocajeoyuju Esp'iritu Santo.</s>
      <s id="b.LUK.3.22.2">Jesús joere ĩ rocajeorone, ado bajiro yi ocaruyuyuju õ vecaju̶: —Yu̶ macu̶, yu̶ maigũ̶ masu ñaja mu̶.</s>
      <s id="b.LUK.3.22.3">Mu̶ rãca bu̶to variquẽnaja yu̶ —ĩre yi ocaruyuyuju.</s>
     </seg>
     <seg type="verse" id="b.LUK.3.23">
      <s id="b.LUK.3.23.1">Treinta cũ̶mari cõro cu̶otu̶sacu̶, masare gotimasiosu̶oyuju Jesús.</s>
      <s id="b.LUK.3.23.2">To bajiri manire bajiro ruju̶ cu̶ticõari ĩ ruyuare ñajare, “José macu̶ ñaami”, ĩre yitu̶oĩañujarã masa.</s>
      <s id="b.LUK.3.23.3">To bajiro ĩna yitu̶oĩare ñajare, ĩ jacu̶re bajiro bajiyuju José.</s>
      <s id="b.LUK.3.23.4">José jacu̶ ñamasiñuju El'i.</s>
     </seg>
     <seg type="verse" id="b.LUK.3.24">
      <s id="b.LUK.3.24.1">El'i jacu̶ ñamasiñuju Matat.</s>
      <s id="b.LUK.3.24.2">Matat jacu̶ ñamasiñuju Lev'i.</s>
      <s id="b.LUK.3.24.3">Lev'i jacu̶ ñamasiñuju Melqui.</s>
      <s id="b.LUK.3.24.4">Melqui jacu̶ ñamasiñuju Jana.</s>
      <s id="b.LUK.3.24.5">Jana jacu̶ ñamasiñuju José.</s>
     </seg>
     <seg type="verse" id="b.LUK.3.25">
      <s id="b.LUK.3.25.1">José jacu̶ ñamasiñuju Matat'ias.</s>
      <s id="b.LUK.3.25.2">Matat'ias jacu̶ ñamasiñuju Amós.</s>
      <s id="b.LUK.3.25.3">Amós jacu̶ ñamasiñuju Nahúm.</s>
      <s id="b.LUK.3.25.4">Nahúm jacu̶ ñamasiñuju Esli.</s>
      <s id="b.LUK.3.25.5">Esli jacu̶ ñamasiñuju Nagai.</s>
     </seg>
     <seg type="verse" id="b.LUK.3.26">
      <s id="b.LUK.3.26.1">Nagai jacu̶ ñamasiñuju Maat.</s>
      <s id="b.LUK.3.26.2">Maat jacu̶ ñamasiñuju Matat'ias.</s>
      <s id="b.LUK.3.26.3">Matat'ias jacu̶ ñamasiñuju Semei.</s>
      <s id="b.LUK.3.26.4">Semei jacu̶ ñamasiñuju Josec.</s>
      <s id="b.LUK.3.26.5">Josec jacu̶ ñamasiñuju Judá.</s>
     </seg>
     <seg type="verse" id="b.LUK.3.27">
      <s id="b.LUK.3.27.1">Judá jacu̶ ñamasiñuju Joanán.</s>
      <s id="b.LUK.3.27.2">Joanán jacu̶ ñamasiñuju Resa.</s>
      <s id="b.LUK.3.27.3">Resa jacu̶ ñamasiñuju Zorobabel.</s>
      <s id="b.LUK.3.27.4">Zorobabel jacu̶ ñamasiñuju Salatiel.</s>
      <s id="b.LUK.3.27.5">Salatiel jacu̶ ñamasiñuju Neri.</s>
     </seg>
     <seg type="verse" id="b.LUK.3.28">
      <s id="b.LUK.3.28.1">Neri jacu̶ ñamasiñuju Melqui.</s>
      <s id="b.LUK.3.28.2">Melqui jacu̶ ñamasiñuju Adi.</s>
      <s id="b.LUK.3.28.3">Adi jacu̶ ñamasiñuju Cosam.</s>
      <s id="b.LUK.3.28.4">Cosam jacu̶ ñamasiñuju Elmadam.</s>
      <s id="b.LUK.3.28.5">Elmadam jacu̶ ñamasiñuju Er.</s>
     </seg>
     <seg type="verse" id="b.LUK.3.29">
      <s id="b.LUK.3.29.1">Er jacu̶ ñamasiñuju Jesús.</s>
      <s id="b.LUK.3.29.2">Jesús jacu̶ ñamasiñuju Eliezer.</s>
      <s id="b.LUK.3.29.3">Eliezer jacu̶ ñamasiñuju Jorim.</s>
      <s id="b.LUK.3.29.4">Jorim jacu̶ ñamasiñuju Matat.</s>
      <s id="b.LUK.3.29.5">Matat jacu̶ ñamasiñuju Lev'i.</s>
     </seg>
     <seg type="verse" id="b.LUK.3.30">
      <s id="b.LUK.3.30.1">Lev'i jacu̶ ñamasiñuju Simeón.</s>
      <s id="b.LUK.3.30.2">Simeón jacu̶ ñamasiñuju Judá.</s>
      <s id="b.LUK.3.30.3">Judá jacu̶ ñamasiñuju José.</s>
      <s id="b.LUK.3.30.4">José jacu̶ ñamasiñuju Jonam.</s>
      <s id="b.LUK.3.30.5">Jonam jacu̶ ñamasiñuju Eliaquim.</s>
     </seg>
     <seg type="verse" id="b.LUK.3.31">
      <s id="b.LUK.3.31.1">Eliaquim jacu̶ ñamasiñuju Melea.</s>
      <s id="b.LUK.3.31.2">Melea jacu̶ ñamasiñuju Mena.</s>
      <s id="b.LUK.3.31.3">Mena jacu̶ ñamasiñuju Matatá.</s>
      <s id="b.LUK.3.31.4">Matatá jacu̶ ñamasiñuju Natán.</s>
      <s id="b.LUK.3.31.5">Natán jacu̶ ñamasiñuju David.</s>
     </seg>
     <seg type="verse" id="b.LUK.3.32">
      <s id="b.LUK.3.32.1">David jacu̶ ñamasiñuju Isa'i.</s>
      <s id="b.LUK.3.32.2">Isa'i jacu̶ ñamasiñuju Obed.</s>
      <s id="b.LUK.3.32.3">Obed jacu̶ ñamasiñuju Booz.</s>
      <s id="b.LUK.3.32.4">Booz jacu̶ ñamasiñuju Sala.</s>
      <s id="b.LUK.3.32.5">Sala jacu̶ ñamasiñuju Naasón.</s>
     </seg>
     <seg type="verse" id="b.LUK.3.33">
      <s id="b.LUK.3.33.1">Naasón jacu̶ ñamasiñuju Aminadab.</s>
      <s id="b.LUK.3.33.2">Aminadab jacu̶ ñamasiñuju Admin.</s>
      <s id="b.LUK.3.33.3">Admin jacu̶ ñamasiñuju Arni.</s>
      <s id="b.LUK.3.33.4">Arni jacu̶ ñamasiñuju Esrom.</s>
      <s id="b.LUK.3.33.5">Esrom jacu̶ ñamasiñuju Fares.</s>
      <s id="b.LUK.3.33.6">Fares jacu̶ ñamasiñuju Judá.</s>
     </seg>
     <seg type="verse" id="b.LUK.3.34">
      <s id="b.LUK.3.34.1">Judá jacu̶ ñamasiñuju Jacob.</s>
      <s id="b.LUK.3.34.2">Jacob jacu̶ ñamasiñuju Isaac.</s>
      <s id="b.LUK.3.34.3">Isaac jacu̶ ñamasiñuju Abraham.</s>
      <s id="b.LUK.3.34.4">Abraham jacu̶ ñamasiñuju Taré.</s>
      <s id="b.LUK.3.34.5">Taré jacu̶ ñamasiñuju Nacor.</s>
     </seg>
     <seg type="verse" id="b.LUK.3.35">
      <s id="b.LUK.3.35.1">Nacor jacu̶ ñamasiñuju Serug.</s>
      <s id="b.LUK.3.35.2">Serug jacu̶ ñamasiñuju Ragau.</s>
      <s id="b.LUK.3.35.3">Ragau jacu̶ ñamasiñuju Peleg.</s>
      <s id="b.LUK.3.35.4">Peleg jacu̶ ñamasiñuju Heber.</s>
      <s id="b.LUK.3.35.5">Heber jacu̶ ñamasiñuju Sala.</s>
     </seg>
     <seg type="verse" id="b.LUK.3.36">
      <s id="b.LUK.3.36.1">Sala jacu̶ ñamasiñuju Cainán.</s>
      <s id="b.LUK.3.36.2">Cainán jacu̶ ñamasiñuju Arfaxad.</s>
      <s id="b.LUK.3.36.3">Arfaxad jacu̶ ñamasiñuju Sem.</s>
      <s id="b.LUK.3.36.4">Sem jacu̶ ñamasiñuju Noé.</s>
      <s id="b.LUK.3.36.5">Noé jacu̶ ñamasiñuju Lamec.</s>
     </seg>
     <seg type="verse" id="b.LUK.3.37">
      <s id="b.LUK.3.37.1">Lamec jacu̶ ñamasiñuju Matusalén.</s>
      <s id="b.LUK.3.37.2">Matusalén jacu̶ ñamasiñuju Enoc.</s>
      <s id="b.LUK.3.37.3">Enoc jacu̶ ñamasiñuju Jared.</s>
      <s id="b.LUK.3.37.4">Jared jacu̶ ñamasiñuju Mahalaleel.</s>
      <s id="b.LUK.3.37.5">Mahalaleel jacu̶ ñamasiñuju Cainán.</s>
     </seg>
     <seg type="verse" id="b.LUK.3.38">
      <s id="b.LUK.3.38.1">Cainán jacu̶ ñamasiñuju Enós.</s>
      <s id="b.LUK.3.38.2">Enós jacu̶ ñamasiñuju Set.</s>
      <s id="b.LUK.3.38.3">Set jacu̶ ñamasiñuju Adán.</s>
      <s id="b.LUK.3.38.4">Adán, Dios ĩ rujeosu̶omasir'i ñamasiñuju ĩ, masa jediro ñicu̶.</s>
     </seg>
    </div>
    <div type="chapter" id="b.LUK.4">
     <seg type="verse" id="b.LUK.4.1">
      <s id="b.LUK.4.1.1">Jordán ĩna yirisaju̶ Juan oco rãca ĩre ĩ bautizaro bero, Esp'iritu Santo bujare bajigu̶ rujiadicõari, Jesús joere rocajeoejagu̶ne, ĩre ejarẽmosu̶oyuju, Dios ĩ bojarore bajiro Jesús ĩ yicõa ñarũgũrotire yigu̶.</s>
      <s id="b.LUK.4.1.2">To bajivagu̶re yucú̶ manoju̶ ĩre ũmato vasuju Esp'iritu Santo.</s>
     </seg>
     <seg type="verse" id="b.LUK.4.2">
      <s id="b.LUK.4.2.1">Toju̶re cuarenta ñarirũ̶mu̶ri Esp'iritu Santo ĩ bojarore bajiro vacudiyuju Jesús.</s>
      <s id="b.LUK.4.2.2">To ĩ bajiñarone, vãtia u̶ju̶ Satanás, ĩre ejacõari, “Yu̶ yirotisere yicõari, Dios ĩ bojabetire yato” yigu̶, ĩre rotirũgũboayuju.</s>
      <s id="b.LUK.4.2.3">To bajiro ĩ bajicudirirũ̶mu̶rire babesuju Jesús.</s>
      <s id="b.LUK.4.2.4">To bajigu̶ ñari, bu̶to ñiorijayuju.</s>
     </seg>
     <seg type="verse" id="b.LUK.4.3">
      <s id="b.LUK.4.3.1">To bajiro ĩ bajijare, ado bajiro ĩre yirotiboayuju Satanás: —Dios macu̶ne mu̶ ñajama, adia gũ̶tare, pan godoveoya mu̶ —ĩre yirotiboayuju.</s>
     </seg>
     <seg type="verse" id="b.LUK.4.4">
      <s id="b.LUK.4.4.1">To bajiro Satanás ĩre ĩ yiboajaquẽne, —Yibeaja yu̶.</s>
      <s id="b.LUK.4.4.2">Dios oca masa ĩna ucamasire ado bajiro gotiaja: “Bare rĩne ñamasuse me ñaja.</s>
      <s id="b.LUK.4.4.3">Dios ocare mani cu̶diseju̶a ñaja ñamasusema.</s>
      <s id="b.LUK.4.4.4">‘Bare ti manijare, rijarearu̶arãja’ yire ti ñaboajaquẽne, rijarere Dios ĩ bojabetijama, rijabetiru̶arãja.</s>
      <s id="b.LUK.4.4.5">Catiñarotire rotigu̶ ñaami”, yigotiaja Dios oca masa ĩna ucamasire —ĩre yiyuju Jesús.</s>
     </seg>
     <seg type="verse" id="b.LUK.4.5">
      <s id="b.LUK.4.5.1">To bajiro ĩ yiro bero, gũ̶tau̶ joeju̶ Jesúre ũmato vasuju Satanás.</s>
      <s id="b.LUK.4.5.2">Toju̶ ũmato ejacõari, adi macaru̶cu̶ro ñarimacari jediro guaro ĩre ĩojeocõañuju.</s>
     </seg>
     <seg type="verse" id="b.LUK.4.6">
      <s id="b.LUK.4.6.1">Ĩre ĩogajanocõari, ado bajiro ĩre gotiyuju Satanás: —“Masa ñajedirore rotiya” yigu̶, yu̶re cũcami Dios.</s>
      <s id="b.LUK.4.6.2">Ĩna gajeyeũni quẽne, yu̶ ye ñaja.</s>
      <s id="b.LUK.4.6.3">To bajiri, yu̶ rĩjoroju̶a gu̶somuniari tuetucõari, “Yu̶ u̶ju̶ ñamasugũ̶ ñaja mu̶” yu̶re mu̶ yirũ̶cu̶bu̶ojama, adi sita ñajediro mu̶re ĩsiru̶cu̶ja yu̶ —Jesúre ĩre yiyuju Satanás.</s>
     </seg>
     <seg type="verse" id="b.LUK.4.8">
      <s id="b.LUK.4.8.1">To bajiro ĩre ĩ yigotiboajaquẽne, ado bajiro ĩre cu̶diyuju Jesús: —Yibeaja yu̶.</s>
      <s id="b.LUK.4.8.2">Ado bajiro gotiaja Dios oca masa ĩna ucamasire: “Mani u̶ju̶ Dios sĩgũ̶rene, ‘Yu̶ u̶ju̶ ñamasugũ̶ ñaja mu̶’ ĩre yirũ̶cu̶bu̶ocõari, cu̶dire ñaja”, yigotiaja Dios oca masa ĩna ucamasire —Satanáre yicu̶diyuju Jesús.</s>
     </seg>
     <seg type="verse" id="b.LUK.4.9">
      <s id="b.LUK.4.9.1">To ĩ yiro bero, Jerusalén macaju̶ Jesúre ĩre ũmato vasuju Satanás quẽna.</s>
      <s id="b.LUK.4.9.2">Toju̶ ejacõari, Diore yirũ̶cu̶bu̶oriavi joeju̶ ĩre ũmato mu̶jasuju.</s>
      <s id="b.LUK.4.9.3">Ĩre ũmato mu̶jaejacõari, ado bajiro yiyuju Satanás: —Ado bajiro gotiaja Dios oca masa ĩna ucamasire: “Ĩre moabosarimasa ángel mesare mu̶re coderotiru̶cu̶mi Dios.</s>
      <s id="b.LUK.4.9.4">Mu̶ quediajama, ‘Gũ̶ta joeju̶ rocajeogu̶, ĩ gu̶bo jearomi’ yirã, mu̶re boca ñiaru̶arãma ĩna”, yigotiaja Dios oca.</s>
      <s id="b.LUK.4.9.5">To bajiro Dios oca ti gotijare, Dios macu̶ne mu̶ ñajama, adoju̶ne yu̶re jatiquedi rujiaĩoña mu̶ —Jesúre yiboayuju Satanás.</s>
     </seg>
     <seg type="verse" id="b.LUK.4.12">
      <s id="b.LUK.4.12.1">To bajiro ĩre ĩ yiboajaquẽne, Jesúju̶ama, ado bajiro ĩre yiyuju: —To bajiro mu̶ yisere cu̶dibeaja yu̶.</s>
      <s id="b.LUK.4.12.2">“Dios ĩ yiriarore bajiro yu̶re boca ñiaru̶arãma ángel mesa” yimasiru̶, yu̶ jatiquediĩajama, Dios ĩ bojabetire yigu̶ yigu̶ja yu̶.</s>
      <s id="b.LUK.4.12.3">Gajeye ado bajiro gotiaja Dios oca masa ĩna ucamasire: “ ‘Dios, “Yiru̶cu̶ja” yiyumi’ yitu̶oĩarã, ‘¿Yiru̶ masu yiyujari?’ yimasiru̶arã, mu̶a tu̶oĩarore bajiro mu̶a yiajejama, quẽnabeaja”, yigotiaja Dios oca masa ĩna ucamasire —ĩre yiyuju Jesús, Satanáre.</s>
     </seg>
     <seg type="verse" id="b.LUK.4.13">
      <s id="b.LUK.4.13.1">Rojose ĩre yirotijeoboa, vacoasuju Satanás, “Bero ĩre yirotiĩagũ̶sa” yigu̶.</s>
     </seg>
     <seg type="verse" id="b.LUK.4.14">
      <s id="b.LUK.4.14.1">Satanás ĩ vato bero, quẽna Galilea sitaju̶ tudicoasuju Jesús.</s>
      <s id="b.LUK.4.14.2">Tudiejacõari, Esp'iritu Santore cu̶ogu̶ ñari, ĩ ejarẽmose rãca diseju̶a ru̶yariaro mano quẽnaro yiyuju Jesús, toju̶re.</s>
      <s id="b.LUK.4.14.3">To bajiro ĩ yijare, ĩ bajise quetire gotibatoyujarã masa, toana jediro, gajeroana quẽne.</s>
     </seg>
     <seg type="verse" id="b.LUK.4.15">
      <s id="b.LUK.4.15.1">Dios ocare ĩna bueriviriju̶ masare gotimasiocudirũgũñuju Jesús.</s>
      <s id="b.LUK.4.15.2">To bajiro ĩ yisere ajicõari, “Quẽnaro masigũ̶ ñaami”, ĩre yiyujarã ĩna, ĩre ajirã jediro.</s>
     </seg>
     <seg type="verse" id="b.LUK.4.16">
      <s id="b.LUK.4.16.1">Nazaretju̶, ĩ bu̶cu̶ariaroju̶ tudiejayuju Jesús.</s>
      <s id="b.LUK.4.16.2">Daquegu̶ ñagũ̶ju̶ne jud'io masa ĩna u̶su̶sãjariarũ̶mu̶rire Dios ocare ĩna buerivire sãjarũgũr'i ñari, u̶su̶sãjariarũ̶mu̶ ti ejaro sãjasuju.</s>
      <s id="b.LUK.4.16.3">Sãjacõari, ejarũju ejayuju.</s>
      <s id="b.LUK.4.16.4">To bajiñaboa, vũ̶mu̶rũ̶gũ̶ñuju, Dios ocare ĩagotigu̶agu̶.</s>
     </seg>
     <seg type="verse" id="b.LUK.4.17">
      <s id="b.LUK.4.17.1">Ĩ vũ̶mu̶rũ̶gũ̶rone, Diore gotirẽtobosamasir'i, Isa'ias ĩ ucamasire ñaritutire ĩre ĩsiñuju ti viagu̶.</s>
      <s id="b.LUK.4.17.2">To bajiro ĩ yirone, titutire jãnacõari, ĩ ĩagotirotiju̶re ĩabu̶jayuju.</s>
      <s id="b.LUK.4.17.3">Ĩabu̶jacõari, ado bajiro ĩnare ĩagotiyuju Jesús:</s>
     </seg>
     <seg type="verse" id="b.LUK.4.18">
      <s id="b.LUK.4.18.1">—“Esp'iritu Santore cu̶ogu̶ ñari, ĩ ejarẽmose rãca tu̶oĩacõari, mu̶are gotiaja yu̶.</s>
      <s id="b.LUK.4.18.2">‘Maioro bajirãre quẽnaro yu̶ yiroti quetire ĩnare gotiru̶cu̶ja mu̶’ yigu̶, ‘Rojose yiru̶aboarine, tire yibeticõato’ yigu̶, yu̶re cõacami.</s>
      <s id="b.LUK.4.18.3">Sĩgũ̶ri yu̶re masimena, ĩamenare bajiro bajirã, ‘Yu̶re masiato ĩna’ yigu̶, yu̶re cõacami.</s>
      <s id="b.LUK.4.18.4">Gãjerãma, tubibe ecoriarãre bajiro bajirãre, rojose yisejariarãre, ‘Rojose ĩna yisere yitu̶jato’ yigu̶, yu̶re cõacami.</s>
     </seg>
     <seg type="verse" id="b.LUK.4.19">
      <s id="b.LUK.4.19.1">‘ “Adirodone ñaja U̶ju̶ Dios, masare rojose ĩna tãmu̶oborotire ĩnare ĩ yirẽtobosarotirodo”, ĩnare yigotiaya mu̶’ yigu̶, yu̶re cõacami”.</s>
      <s id="b.LUK.4.19.2">“To bajiro bajiru̶aroja ti”, yiucamasiñumi Isa'ias, Dios ocare gotirẽtogũ̶ —ĩnare yiĩagotiyuju Jesús.</s>
     </seg>
     <seg type="verse" id="b.LUK.4.20">
      <s id="b.LUK.4.20.1">To bajiro yiĩagoti gajanocõari, ĩ ĩaritutire bu̶acõari, ti viagu̶re tu̶oyuju.</s>
      <s id="b.LUK.4.20.2">To yicõa, ejarũjucoasuju yuja, ĩnare buegu̶agu̶.</s>
      <s id="b.LUK.4.20.3">To ĩ bajirone bu̶to ĩre ĩañujarã ĩna jediro, ĩnare ĩ gotisere ajiru̶arã ñari.</s>
     </seg>
     <seg type="verse" id="b.LUK.4.21">
      <s id="b.LUK.4.21.1">To bajiro ĩna bajirone, ado bajiro ĩnare gotiyuju ĩ: —Jẽre adirodone ñaja, “Bajiru̶aroja” Isa'ias ĩ yiucamasiriarore bajirone bajirirodo —ĩnare yigotiyuju Jesús.</s>
     </seg>
     <seg type="verse" id="b.LUK.4.22">
      <s id="b.LUK.4.22.1">To bajiro ĩ yisere ajicõari, no yimasibesujarã ĩna: —¿No bajiro bajicõari, quẽnaro gotimasiomasiati ĩ?</s>
      <s id="b.LUK.4.22.2">¿Adi macagu̶ José macu̶ me ñatique? —Jesúre ĩre yiyujarã ĩna.</s>
     </seg>
     <seg type="verse" id="b.LUK.4.23">
      <s id="b.LUK.4.23.1">To bajiro ĩna yisere ajicõari, ado bajiro ĩnare yiyuju Jesús: —Yu̶re rũ̶cu̶bu̶obeaja mu̶a.</s>
      <s id="b.LUK.4.23.2">Ado bajiro yu̶re yitu̶oĩaja mu̶a: “Capernaum vãme cu̶toju̶ ĩaĩañamani ĩ yirere ajicaju̶ mani.</s>
      <s id="b.LUK.4.23.3">Riojo gotigu̶, ĩaĩañamani ĩ yisere manire quẽne yiĩoato ĩ”, yitu̶oĩaja mu̶a.</s>
      <s id="b.LUK.4.23.4">Mani gotise queti, ado bajiro gotiaja: “Sĩgũ̶, u̶co yigu̶, ĩ rijajama, ĩ masune u̶co yi, caticoacu̶mi.</s>
      <s id="b.LUK.4.23.5">To bajiro ĩ bajisere ĩacõari, ‘U̶co yigu̶ masune ñaami’ yimasirãja mani”, yigotiaja.</s>
      <s id="b.LUK.4.23.6">Ti ũnire yu̶re gotiru̶a tu̶oĩaja mu̶a, ado bajiro yu̶ yisere bojarã ñari: “Ĩaĩañamani yigu̶ masu mu̶ ñajama, Capernaumju̶ ĩaĩañamani mu̶ yiĩorere bajiro mu̶ ya macanare quẽne yiĩoroti ñaja”, yu̶re yiboarãja mu̶a —ĩnare yigotiyuju Jesús.</s>
     </seg>
     <seg type="verse" id="b.LUK.4.24">
      <s id="b.LUK.4.24.1">To yigajano, ado bajiro ĩnare gotiyuju quẽna: —Riojo mu̶are gotiaja yu̶.</s>
      <s id="b.LUK.4.24.2">Diore gotirẽtobosarimasu̶ gajeroju̶ Dios ocare ĩ gotimasiocudijama, ĩre ajirũ̶cu̶bu̶orãma.</s>
      <s id="b.LUK.4.24.3">To bajiboarine, ĩ ya macanare Dios ocare ĩ gotimasiojama, ĩre ajiterãma.</s>
      <s id="b.LUK.4.24.4">To bajirone bajiaja yu̶re quẽne —ĩnare yiyuju Jesús.</s>
     </seg>
     <seg type="verse" id="b.LUK.4.25">
      <s id="b.LUK.4.25.1">—To bajirone bajimasiñuju ti, mani ñicu̶are quẽne.</s>
      <s id="b.LUK.4.25.2">Diore gotirẽtobosamasir'i, El'ias vãme cu̶tigu̶re, ĩ yarã ñamasiriarã, ĩre ajitemasiñujarã ĩna.</s>
      <s id="b.LUK.4.25.3">El'ias ĩ ñarirodori yoaro oco quedibetimasiñuju.</s>
      <s id="b.LUK.4.25.4">Idia cũ̶ma jediro gaje cũ̶ma gu̶dareco oco quedibetimasiñuju.</s>
      <s id="b.LUK.4.25.5">To bajiro bajica yiro, bare manimasiñuju.</s>
      <s id="b.LUK.4.25.6">Manaju̶a rijaveomasiriarã, tirodori jãjarã ñamasiñujarã ĩna.</s>
     </seg>
     <seg type="verse" id="b.LUK.4.26">
      <s id="b.LUK.4.26.1">To bajiri El'ias ĩ ejarẽmorotire bojarã, jãjarã ĩna ñaboajaquẽne, ĩna tu̶ju̶are cõabecu̶ne, “Sidón vãme cu̶ti maca tu̶ ñarimaca, Sarepta vãme cu̶ti maca ñagõju̶are sore ejarẽmoaya” yigu̶, ĩre cõamasiñuju Dios.</s>
     </seg>
     <seg type="verse" id="b.LUK.4.27">
      <s id="b.LUK.4.27.1">Eliseo vãme cu̶tigu̶, Diore gotirẽtobosamasir'ire quẽne, to bajirone bajimasiñuju.</s>
      <s id="b.LUK.4.27.2">Ĩ ñarirodori, mani ñicu̶a ñamasiriarã, gase boarã jãjarã ñamasiñujarã ĩna.</s>
      <s id="b.LUK.4.27.3">Jãjarã ĩna ñaboajaquẽne, ĩnare catiobetimasiñuju ĩ.</s>
      <s id="b.LUK.4.27.4">Ĩnare catiobetiboarine, gãjerã masu̶ju̶are, Siria sitagu̶re Naamán vãme cu̶tigu̶re catiomasiñuju Eliseo —ĩnare yigotiyuju Jesús, Dios ocare ĩna buerivi rẽjarãre.</s>
     </seg>
     <seg type="verse" id="b.LUK.4.28">
      <s id="b.LUK.4.28.1">To bajiro ĩ yigotisere ajicõari, ĩna jedirone bu̶to jũnisiniñujarã.</s>
     </seg>
     <seg type="verse" id="b.LUK.4.29">
      <s id="b.LUK.4.29.1">To bajiro bajirã ñari, Jesúre ñiacoasujarã ĩna.</s>
      <s id="b.LUK.4.29.2">Gũ̶tau̶ ñañuju ti, ĩna ñarimaca tu̶ju̶.</s>
      <s id="b.LUK.4.29.3">“Tiu̶ gũ̶tau̶ joeju̶ ĩre turocaqueoto mani” yirã, Jesúre ñia vaboayujarã ĩna.</s>
     </seg>
     <seg type="verse" id="b.LUK.4.30">
      <s id="b.LUK.4.30.1">Ĩre ĩna ñia vaboajaquẽne, no yimasiña manone ĩna vatoane vacoasuju Jesús.</s>
     </seg>
     <seg type="verse" id="b.LUK.4.31">
      <s id="b.LUK.4.31.1">Galilea sitare ñarimaca, Capernaum vãme cu̶ti macaju̶ vasuju Jesús.</s>
      <s id="b.LUK.4.31.2">Ti macaju̶ ejacõari, u̶su̶sãjariarũ̶mu̶ ti ejaro, Dios ocare ĩna bueriviju̶ ĩnare gotimasioñuju ĩ.</s>
      <s id="b.LUK.4.31.3">U̶ju̶re bajiro bojonebecu̶ne quẽnaro ĩ gotimasiojare, ajiĩañamani ĩ gotise ti ñajare, no yimasibesujarã ĩna.</s>
     </seg>
     <seg type="verse" id="b.LUK.4.33">
      <s id="b.LUK.4.33.1">Ti vire sĩgũ̶ ũ̶mu̶ ñañuju, ĩ u̶su̶ju̶ vãti sãñagũ̶.</s>
      <s id="b.LUK.4.33.2">Ĩ u̶su̶ju̶ sãñacõari, ado bajiro Jesúre ĩre avasãñuju vãti:</s>
     </seg>
     <seg type="verse" id="b.LUK.4.34">
      <s id="b.LUK.4.34.1">—Jesús, Nazaret vãme cu̶ti macagu̶, ¿no yigu̶ yu̶a tu̶ vadiati mu̶?</s>
      <s id="b.LUK.4.34.2">¡Yu̶are gõjanabiobesa!</s>
      <s id="b.LUK.4.34.3">¿Rojose yu̶a yise vaja, rojose yu̶are yigu̶agu̶ vadiati mu̶?</s>
      <s id="b.LUK.4.34.4">Mu̶re ĩamasiaja yu̶a.</s>
      <s id="b.LUK.4.34.5">Rojose yigu̶ me, Dios ĩ cõar'i ñaja mu̶ —Jesúre yiavasãñuju vãti.</s>
     </seg>
     <seg type="verse" id="b.LUK.4.35">
      <s id="b.LUK.4.35.1">To ĩ yirone, oca tutuase rãca ado bajiro ĩre yiyuju Jesús: —¡Ñagõbesa mu̶!</s>
      <s id="b.LUK.4.35.2">¡To yicõari, ĩ u̶su̶ju̶re budigoya! —vãtire ĩre yiyuju Jesús.</s>
      <s id="b.LUK.4.35.3">To ĩ yirone, rijaquedirotiyuju vãti, masu̶re.</s>
      <s id="b.LUK.4.35.4">To yicõari, rojose ĩre yiru̶agu̶ ñaboarine, rojose ĩre yibecu̶ne, ĩre budigocoasuju yuja.</s>
      <s id="b.LUK.4.35.5">To ĩ bajijare, masu̶ju̶ama quẽnaejacoasuju.</s>
     </seg>
     <seg type="verse" id="b.LUK.4.36">
      <s id="b.LUK.4.36.1">To bajisere ĩacõari, ti vi ñarã jediro no yimasibesujarã ĩna, ti ũnire ĩabetirũgũriarã ñari.</s>
      <s id="b.LUK.4.36.2">To bajicõari, ĩna masune ado bajiro gãmerã sẽniĩañujarã: —¿No bajiati?</s>
      <s id="b.LUK.4.36.3">Ajiĩañamani oca manire gotimasiogũ̶ yami.</s>
      <s id="b.LUK.4.36.4">Bu̶to masigũ̶ ñaami.</s>
      <s id="b.LUK.4.36.5">Vãtia bu̶to masirã ĩna ñaboajaquẽne, masa u̶su̶riju̶re sãñarãre ĩnare bureamasiami —gãmerã yiyujarã ĩna.</s>
     </seg>
     <seg type="verse" id="b.LUK.4.37">
      <s id="b.LUK.4.37.1">To bajiro Jesús ĩ yiñasere masa ĩna gotibatojare, Galilea sitana tire ajijedicõañujarã ĩna.</s>
     </seg>
     <seg type="verse" id="b.LUK.4.38">
      <s id="b.LUK.4.38.1">Dios ocare ĩna bueriviju̶ ñar'i, budiasuju Jesús, Simón Pedro ya viju̶ vacu̶.</s>
      <s id="b.LUK.4.38.2">Ti viju̶ sãjaejacõari, Pedro ũmañicore ĩañuju.</s>
      <s id="b.LUK.4.38.3">So ruju̶ bu̶to asicõari, bu̶bu̶ribu̶jayuju so.</s>
      <s id="b.LUK.4.38.4">To bajiro so bajijare, Jesús sore ĩ catiosere bojayujarã ĩna.</s>
     </seg>
     <seg type="verse" id="b.LUK.4.39">
      <s id="b.LUK.4.39.1">To bajiro ĩna yirone, so tu̶ ejarũ̶gũ̶cõari, —So ruju̶ asise, tu̶jaya —yiyuju ĩ.</s>
      <s id="b.LUK.4.39.2">To bajiro ĩ yirone, sore ruju̶ asiboase sore tu̶jacoasuju.</s>
      <s id="b.LUK.4.39.3">To bajiro sore ĩ yicatiorirĩmarone, vũ̶mu̶rũ̶gũ̶cõari, bare ĩnare ecayuju so.</s>
     </seg>
     <seg type="verse" id="b.LUK.4.40">
      <s id="b.LUK.4.40.1">Tiju̶ bero, rãioriju̶ Jesús tu̶ju̶ juaejayujarã, rijaye cu̶tirãre.</s>
      <s id="b.LUK.4.40.2">To ĩna bajisere ĩacõari, tocãrãcu̶re ĩ ãmori ñujeocõari, ĩnare catioyuju Jesús.</s>
     </seg>
     <seg type="verse" id="b.LUK.4.41">
      <s id="b.LUK.4.41.1">Vãti sãñarãre quẽne juaejayujarã.</s>
      <s id="b.LUK.4.41.2">Ĩnare quẽne, ĩna u̶su̶riju̶ sãñarãre vãtiare bureayuju Jesús.</s>
      <s id="b.LUK.4.41.3">To ĩ yirone, “Dios macu̶ne ñaami” yimasirã ñari, —Dios macu̶ ñaja mu̶ —vãtia ĩna yiavasãjare, ĩnare ñagõrotibesuju Jesús, “ ‘Masa rojose ĩna tãmu̶oborotire ĩnare yirẽtobosacõari, “Rotimu̶orũ̶gõru̶cu̶mi” yigu̶, Dios ĩ cõar'i ñaami Jesús’ masare yiajioroma” yigu̶.</s>
     </seg>
     <seg type="verse" id="b.LUK.4.42">
      <s id="b.LUK.4.42.1">Gajerũ̶mu̶, busuriju̶, masa manoju̶ vacoasuju Jesús, Diore sẽnigu̶acu̶.</s>
      <s id="b.LUK.4.42.2">To ĩ bajiboajaquẽne, ti macana, ĩre macasu̶ya, ejacoasujarã ĩna.</s>
      <s id="b.LUK.4.42.3">Toju̶ ĩre ĩabu̶jacõari, —Yu̶a rãca tudiaya mu̶.</s>
      <s id="b.LUK.4.42.4">Gãjerã ĩna ñaroju̶ vabesa mu̶ —ĩre yiboayujarã ĩna.</s>
     </seg>
     <seg type="verse" id="b.LUK.4.43">
      <s id="b.LUK.4.43.1">To bajiro ĩna yisere ajicõari, ado bajiro ĩnare yicu̶diyuju Jesús: —Tudiabeaja yu̶.</s>
      <s id="b.LUK.4.43.2">Gaje macarianare quẽne, quẽnase quetire goticudirũgũrocu̶ ñaja yu̶.</s>
      <s id="b.LUK.4.43.3">“U̶ju̶ Dios yarã quẽnaro ĩ yirona mu̶a ñaru̶ajama, rojose mu̶a yisere yitu̶jacõari, yu̶re ajitirũ̶nu̶ña”, ĩnare quẽne yigotimasioroti ñaja.</s>
      <s id="b.LUK.4.43.4">“To bajiro yicudiato” yigu̶, yu̶re cõacami Dios —ĩnare yicu̶diyuju Jesús.</s>
     </seg>
     <seg type="verse" id="b.LUK.4.44">
      <s id="b.LUK.4.44.1">To bajiri, gaje macariana jud'io masa Dios ocare ĩna bueriviriju̶ sãjacõari, quẽnase quetire gotimasiocudirũgũñuju Jesús.</s>
     </seg>
    </div>
    <div type="chapter" id="b.LUK.5">
     <seg type="verse" id="b.LUK.5.1">
      <s id="b.LUK.5.1.1">Cojorũ̶mu̶ Genesaret vãme cu̶tira u̶tabu̶cu̶ra tu̶ju̶ ñañuju Jesús.</s>
      <s id="b.LUK.5.1.2">To ĩ bajiro ĩacõari, jãjarã masa ejayujarã.</s>
      <s id="b.LUK.5.1.3">Ĩna ejaro ĩacõari, ĩnare gotimasio ñañuju ĩ.</s>
      <s id="b.LUK.5.1.4">To bajiri ĩ gotimasiosere bu̶to ajiru̶arã ñari, ĩ tu̶re jãjarãbu̶sa ejayujarã masa.</s>
     </seg>
     <seg type="verse" id="b.LUK.5.2">
      <s id="b.LUK.5.2.1">To bajiri ĩ rũ̶gõboariju̶re rũ̶gõbibecõañujarã.</s>
      <s id="b.LUK.5.2.2">To ĩna bajijare, ju̶a cũmuari masa maniari jayasere ĩabu̶jayuju ĩ.</s>
      <s id="b.LUK.5.2.3">Vai sĩarimasa ĩna bajiyucu̶rire coerã ĩna vãgãgoriari ñañuju.</s>
      <s id="b.LUK.5.2.4">Coja ñañuju Pedro yaga.</s>
     </seg>
     <seg type="verse" id="b.LUK.5.3">
      <s id="b.LUK.5.3.1">Tia tu̶ ñañuju Pedro, vai sĩañar'i ĩ bajiyucu̶rire coeñagũ̶.</s>
      <s id="b.LUK.5.3.2">To bajiri tiare vasãjacõari, —Quẽnaca yu̶re ñuviojoya mu̶ —Pedrore ĩre yiyuju Jesús.</s>
      <s id="b.LUK.5.3.3">Ĩre ĩ ñuviojoro bero, cũmuaju̶ sãñacõari, masare gotimasioñuju quẽna.</s>
     </seg>
     <seg type="verse" id="b.LUK.5.4">
      <s id="b.LUK.5.4.1">Ĩnare gotimasio gajanocõari, ado bajiro Pedrore ĩre yiyuju: —¡Ũ̶cu̶aroju̶ vijajajacõari, mu̶a bajiyucu̶re rearoderuuya mu̶a! —ĩre yiyuju.</s>
     </seg>
     <seg type="verse" id="b.LUK.5.5">
      <s id="b.LUK.5.5.1">To bajiro ĩ yisere ajicõari, ado bajiro ĩre yicu̶diyuju Pedro: —Yu̶a u̶ju̶, jẽju̶ ñami yu̶a bajiyucu̶re rearoderuu ñamicu̶tiboabu̶ yu̶a.</s>
      <s id="b.LUK.5.5.2">Vai, mama ĩna.</s>
      <s id="b.LUK.5.5.3">To bajiboarine yu̶are mu̶ rotijare, rearoderuu ĩaru̶arãja quẽna —Jesúre yicu̶diyuju Pedro.</s>
     </seg>
     <seg type="verse" id="b.LUK.5.6">
      <s id="b.LUK.5.6.1">To bajiri, ũ̶cu̶aroju̶ vijajajacõari, ĩna bajiyucu̶rire rearoderuucõari, tũ̶ajãmu̶oboayujarã ĩna.</s>
      <s id="b.LUK.5.6.2">Ĩna tũ̶ajãmu̶oboaro, jãjarã ĩna sãjajare, ĩna bajiyucu̶ri vocoabu̶sa bajiyuju.</s>
     </seg>
     <seg type="verse" id="b.LUK.5.7">
      <s id="b.LUK.5.7.1">To ti bajijare, gãjerã vai sĩarimasare jiyujarã ĩna, “Yu̶are ejarẽmoroaya” yirã.</s>
      <s id="b.LUK.5.7.2">To ĩna yirã, ĩna tu̶ju̶ ejacõari, ĩna ya cũmuaju̶ vaire juasãñujarã ĩna quẽne.</s>
      <s id="b.LUK.5.7.3">Ju̶a cũmuaju̶ne rujaru̶abu̶saroju̶ yijũ̶mu̶ojocõañujarã.</s>
      <s id="b.LUK.5.7.4">Pedro rãcana ñañujarã Zebedeo rĩa, Juan vãme cu̶tigu̶, to yicõari, Santiago vãme cu̶tigu̶.</s>
      <s id="b.LUK.5.7.5">Jãjarã vai ĩna sãjaro ĩau̶cajedicoasujarã ĩna, ti ũnire ĩabetirũgũriarã ñari.</s>
      <s id="b.LUK.5.7.6">Tire ĩau̶cacõari, Jesús tu̶re gu̶somuniari tuetucõari, —Masirẽtogũ̶ ñaja mu̶.</s>
      <s id="b.LUK.5.7.7">To bajiro yigu̶ ñari, quẽnaro yigu̶ mu̶ ñasere masiaja yu̶.</s>
      <s id="b.LUK.5.7.8">Dios ĩ bojarore bajiro yigu̶ me ñaja yu̶ma.</s>
      <s id="b.LUK.5.7.9">Yu̶re baba cu̶tiru̶abecu̶ja mu̶, quẽnagũ̶ ñari —Jesúre yiyuju Pedro.</s>
      <s id="b.LUK.5.7.10">To bajiro ĩ yisere ajicõari, ado bajiro ĩnare yiyuju Jesús: —Yu̶re güibeticõaña mu̶a.</s>
      <s id="b.LUK.5.7.11">Vai sĩarimasa mu̶a ñaserema jẽre moagajanocõaja mu̶a.</s>
      <s id="b.LUK.5.7.12">To bajiri yucu̶rema masa yu̶re ĩna ajitirũ̶nu̶rotiju̶are yu̶re moabosarã ñarũgũru̶arãja mu̶a —ĩnare yigotiyuju Jesús.</s>
     </seg>
     <seg type="verse" id="b.LUK.5.11">
      <s id="b.LUK.5.11.1">To bajiro ĩ yijare, ĩna cũmuarire vejamocũ, to yicõari, ĩna gajeyeũnire quẽne cũcõa, ĩre su̶yacoasujarã ĩna.</s>
     </seg>
     <seg type="verse" id="b.LUK.5.12">
      <s id="b.LUK.5.12.1">Cojorũ̶mu̶ macaju̶ Jesús ĩ ñaro, ĩ tu̶ju̶ ejayuju rijaye cu̶tigu̶, ĩ ruju̶ jediro gase boagu̶.</s>
      <s id="b.LUK.5.12.2">Jesúre ĩacõari, gu̶somuniari tuetuyuju, ĩre rũ̶cu̶bu̶ogu̶.</s>
      <s id="b.LUK.5.12.3">To yicõari, ado bajiro Jesúre ĩre yiyuju: —Yu̶ u̶ju̶, yu̶ cãmire mu̶ yaru̶ajama, yaya —ĩre yisẽniñuju ĩ.</s>
     </seg>
     <seg type="verse" id="b.LUK.5.13">
      <s id="b.LUK.5.13.1">To bajiro ĩre ĩ yisere ajicõari, —Mu̶ cãmire yaru̶cu̶ja yu̶ —ĩre yigu̶ne, ĩre moaĩañuju Jesús.</s>
      <s id="b.LUK.5.13.2">To bajiro ĩ yirirĩmarone, ĩ cãmi ĩre yaticoasuju yuja.</s>
     </seg>
     <seg type="verse" id="b.LUK.5.14">
      <s id="b.LUK.5.14.1">To ĩre yigajanocõari, gãjerãre ĩre gotirotibesuju Jesús.</s>
      <s id="b.LUK.5.14.2">To bajiro ĩre yicõari, ado bajiro ĩre yiyuju: —Yucu̶acane paire mu̶ ruju̶re ĩoaya.</s>
      <s id="b.LUK.5.14.3">Mu̶ ruju̶re ĩre ĩogũ̶ne, Moisére Dios ĩ roticũmasiriarore bajiro vaibu̶cu̶rã ecariarãre sĩacõari, paire ĩre ĩsima, Diore rũ̶cu̶bu̶ogu̶.</s>
      <s id="b.LUK.5.14.4">To mu̶ yisere ĩacõari, “Caticoasumi”, yiru̶arãma masa —ĩre yiyuju Jesús, gase boaboar'ire.</s>
     </seg>
     <seg type="verse" id="b.LUK.5.15">
      <s id="b.LUK.5.15.1">To bajiro ĩ yisere masa ĩna masisere ĩ bojabetiboajaquẽne, Jesús ĩ yiñase quetire ajijedicõañujarã.</s>
      <s id="b.LUK.5.15.2">To bajiri, jãjarãbu̶sa masa ejarũgũñujarã, Jesús tu̶ju̶re, ĩ gotisere ajirã, to yicõari, ĩna rijaye cu̶tisere ĩre catiorotirã.</s>
     </seg>
     <seg type="verse" id="b.LUK.5.16">
      <s id="b.LUK.5.16.1">To bajiro ĩna bajiboajaquẽne, masa manoju̶ ĩnare cãmotadiveocoarũgũñuju Jesús, Diore ĩre sẽnigũ̶ vacu̶.</s>
     </seg>
     <seg type="verse" id="b.LUK.5.17">
      <s id="b.LUK.5.17.1">Cojorũ̶mu̶ Jesús masare ĩ gotimasio ñarore, fariseo masa, Dios ĩ rotimasire gotimasiorimasa quẽne ajirujiyujarã ĩna.</s>
      <s id="b.LUK.5.17.2">Ĩna ñañujarã Galilea sita ñarimacariana, to bajicõari, Judea sita ñarimacariana.</s>
      <s id="b.LUK.5.17.3">Gãjerãma, Jerusalén macana ñañujarã.</s>
      <s id="b.LUK.5.17.4">To ĩna ajirujirone, Dios ĩ masise rãca rijaye cu̶tirãre ĩnare catioĩoñuju Jesús.</s>
     </seg>
     <seg type="verse" id="b.LUK.5.18">
      <s id="b.LUK.5.18.1">To bajiro ĩ yiñarone, micagũ̶re ãmiayujarã.</s>
      <s id="b.LUK.5.18.2">Ĩre ãmiadicõari, Jesús tu̶ju̶ cũru̶aboayujarã ĩna.</s>
     </seg>
     <seg type="verse" id="b.LUK.5.19">
      <s id="b.LUK.5.19.1">To ĩna yiru̶aboarore jãjarã masa ñabibecõañujarã.</s>
      <s id="b.LUK.5.19.2">To bajiri, viju̶re sãjamasibesujarã.</s>
      <s id="b.LUK.5.19.3">“Tire bajicõaja” yirã, vi joeju̶ ĩre ãmimu̶jasujarã.</s>
      <s id="b.LUK.5.19.4">Ĩre ãmimu̶jacõari, Jesús ĩ rũ̶gõro vecare goje yijorayujarã.</s>
      <s id="b.LUK.5.19.5">To yigajano, micagũ̶re ĩ jesariju̶ rãcane ĩre jidirujio ejoyujarã, Jesús tu̶ju̶.</s>
     </seg>
     <seg type="verse" id="b.LUK.5.20">
      <s id="b.LUK.5.20.1">“Micagũ̶re ĩamaicõari, ĩre catioru̶cu̶mi Jesús” ĩna yitu̶oĩasere ĩamasicõari, micagũ̶ju̶are ado bajiro ĩre yiyuju: —Rojose mu̶ yirere mu̶re masiriocõaja yu̶ —ĩre yiyuju Jesús.</s>
     </seg>
     <seg type="verse" id="b.LUK.5.21">
      <s id="b.LUK.5.21.1">To ĩ yisere ajicõari, Dios ĩ rotimasire gotimasiorimasa, fariseo masa quẽne, ado bajiro tu̶oĩañujarã ĩna: —¿No yigu̶ to bajise yati ĩ?</s>
      <s id="b.LUK.5.21.2">To bajiro ĩ ñagõjama, Diore ĩre rũ̶cu̶bu̶obecu̶ yami.</s>
      <s id="b.LUK.5.21.3">Dios sĩgũ̶ne ñagũ̶mi, ti ũnire yimasigũ̶ma —yitu̶oĩañujarã ĩna.</s>
     </seg>
     <seg type="verse" id="b.LUK.5.22">
      <s id="b.LUK.5.22.1">To bajiro ĩna yitu̶oĩasere ĩamasicõari, ado bajiro ĩnare yiyuju Jesús: —“ ‘Diore bajiro masa rojose ĩna yisere masiriomasiaja’ yisocaami”, yu̶re yitu̶oĩaboaja mu̶a.</s>
     </seg>
     <seg type="verse" id="b.LUK.5.23">
      <s id="b.LUK.5.23.1">“Rojose mu̶ yirere masiriocõaja” yu̶ yicõa tu̶jajama, “Socu̶ yami.</s>
      <s id="b.LUK.5.23.2">Socu̶ me yami”, yu̶re yiĩamasigũ̶ magũ̶mi.</s>
      <s id="b.LUK.5.23.3">To bajiboarine, micagũ̶re, “Vũ̶mu̶rũ̶gũ̶cõari, vasa” ĩre yu̶ yijama, “Socu̶ me yami.</s>
      <s id="b.LUK.5.23.4">Rojose ĩ yirere masiriocõami”, yu̶re yiĩamasirãja mu̶a.</s>
     </seg>
     <seg type="verse" id="b.LUK.5.24">
      <s id="b.LUK.5.24.1">To bajiri, “ ‘Dios ĩ roticõacacu̶ ñari, Diore bajirone masare rojose ĩna yisere masiriomasigũ̶ ñaami’ yu̶re yiĩamasiato” yigu̶, ãni micagũ̶re ado bajiro ĩre yaja yu̶: “Vũ̶mu̶rũ̶gũ̶ña mu̶.</s>
      <s id="b.LUK.5.24.2">Mu̶ jesariju̶re ãmiña.</s>
      <s id="b.LUK.5.24.3">To yicõari, mu̶ ya viju̶ tudiasa”, ĩre yaja yu̶ —ĩre yiyuju Jesús.</s>
     </seg>
     <seg type="verse" id="b.LUK.5.25">
      <s id="b.LUK.5.25.1">To ĩ yirirĩmarone, masa jediro ĩna ĩaro rĩjoro vũ̶mu̶rũ̶gũ̶cõari, ĩ jesariju̶re ãmi, ĩ ya viju̶ vacoasuju ĩ yuja.</s>
      <s id="b.LUK.5.25.2">“Quẽnaro yaja mu̶”, Diore ĩre yivariquẽna vasuju ĩ.</s>
     </seg>
     <seg type="verse" id="b.LUK.5.26">
      <s id="b.LUK.5.26.1">To bajiro Jesús ĩ yisere ĩau̶cacoasujarã masa.</s>
      <s id="b.LUK.5.26.2">“Ti ũnire ĩabetirũgũcaju̶ mani.</s>
      <s id="b.LUK.5.26.3">Ãni, Dios ĩ masise rãca yigu̶ yami” yitu̶oĩacõari, “Quẽnaro yaja mu̶”, Diore ĩre yivariquẽnañujarã ĩna.</s>
     </seg>
     <seg type="verse" id="b.LUK.5.27">
      <s id="b.LUK.5.27.1">Micagũ̶re catiocõari bero vacoasuju Jesús.</s>
      <s id="b.LUK.5.27.2">To bajivacu̶, Lev'i vãme cu̶tigu̶re ĩañuju.</s>
      <s id="b.LUK.5.27.3">U̶ju̶re gãjoa sẽnibosarimasu̶ ñañuju.</s>
      <s id="b.LUK.5.27.4">Gãjoa sẽnirã ĩna rujiriju̶re gãjoa sẽnirujiyuju.</s>
      <s id="b.LUK.5.27.5">To ĩ bajiro, ĩre ĩacõari, ado bajiro ĩre yiyuju Jesús: —Yu̶re ajisu̶yaya —ĩre yiyuju.</s>
     </seg>
     <seg type="verse" id="b.LUK.5.28">
      <s id="b.LUK.5.28.1">To bajiro ĩ yisere ajicõari, ĩ yere juabecu̶ne, Jesúre su̶yacoasuju ĩ yuja.</s>
     </seg>
     <seg type="verse" id="b.LUK.5.29">
      <s id="b.LUK.5.29.1">Bero, ĩ ya viju̶ ejacõari, Jesúre rũ̶cu̶bu̶ogu̶, jairo bare quẽnorotiyuju Lev'i.</s>
      <s id="b.LUK.5.29.2">To yicõari, Jesúre, ĩ buerimasare quẽne jiyuju.</s>
      <s id="b.LUK.5.29.3">U̶ju̶re gãjoa sẽnibosarimasare, to yicõari, gãjerãre quẽne jirẽoñuju ĩ.</s>
      <s id="b.LUK.5.29.4">Ĩna ñañujarã “Rojose yirã ñaama” masa ĩna yiĩarã.</s>
      <s id="b.LUK.5.29.5">To bajiri, jãjarã ñañujarã ĩ jirẽoriarã.</s>
     </seg>
     <seg type="verse" id="b.LUK.5.30">
      <s id="b.LUK.5.30.1">To bajiri, Jesúrãca ĩna bañarone, ejayujarã fariseo masa, Dios ĩ rotimasire gotimasiorimasa quẽne.</s>
      <s id="b.LUK.5.30.2">Ĩna ñañujarã, Moisére Dios ĩ roticũmasirere bu̶to ajirũ̶cu̶bu̶orã, rojose yirã rãca ñaru̶amena.</s>
      <s id="b.LUK.5.30.3">To bajiri, ĩna bañaroju̶ ejacõari, ado bajiro Jesús buerimasare ĩnare sẽniĩañujarã: —¿No yirã ãnoa rojose yirã rãca bati mu̶a? —ĩnare yisẽniĩañujarã ĩna.</s>
     </seg>
     <seg type="verse" id="b.LUK.5.31">
      <s id="b.LUK.5.31.1">To bajiro ĩna yisere ajicõari, ado bajiro ĩnare cu̶diyuju Jesús: —Catiquẽnarãma, u̶co yigu̶re bojamenama.</s>
      <s id="b.LUK.5.31.2">Rijaye cu̶tirã rĩne ĩre bojarãma ĩna.</s>
     </seg>
     <seg type="verse" id="b.LUK.5.32">
      <s id="b.LUK.5.32.1">To bajiro bajiaja yu̶re quẽne.</s>
      <s id="b.LUK.5.32.2">“Rojosere yirã me ñaja yu̶a” yirãma, yu̶re bojamenama.</s>
      <s id="b.LUK.5.32.3">“Rojose yirã ñaja yu̶a” yirã rĩne yu̶re bojarãma.</s>
      <s id="b.LUK.5.32.4">Quẽnase yirãre jigu̶agu̶ me, adi macaru̶cu̶roju̶re vadicaju̶ yu̶.</s>
      <s id="b.LUK.5.32.5">Rojosere yirã, “Rojose ĩna yisere yitu̶jato” yigu̶, vadicaju̶ yu̶ —ĩnare yiyuju Jesús.</s>
     </seg>
     <seg type="verse" id="b.LUK.5.33">
      <s id="b.LUK.5.33.1">To ĩ yiro bero, Jesúre sẽniĩañujarã sĩgũ̶ri: —Juan vãme cu̶tigu̶, masare oco rãca bautizarimasu̶ buerimasa, to yicõari, fariseo masa quẽne, mani ñicu̶a ĩna yimasiriarore bajiro Diore ĩna sẽnirirũ̶mu̶rirema bare babetirũgũama.</s>
      <s id="b.LUK.5.33.2">¿No yirã tire yibeati mu̶ buerãma? —Jesúre yisẽniĩañujarã ĩna.</s>
     </seg>
     <seg type="verse" id="b.LUK.5.34">
      <s id="b.LUK.5.34.1">To ĩna yisere ajicõari, ado bajiro ĩnare gotimasioñuju Jesús: —Sĩgũ̶ ĩ ãmosiarirũ̶mu̶re ĩre variquẽnaejarẽmorã ñarãma.</s>
      <s id="b.LUK.5.34.2">To ĩ ũmato yiñaro cõro ĩre variquẽnaejarẽmocõa ñarãma.</s>
      <s id="b.LUK.5.34.3">Ĩnare bajiro bajiama yu̶ buerã.</s>
      <s id="b.LUK.5.34.4">Yu̶ rãca ñari, variquẽnacõa ñaama.</s>
      <s id="b.LUK.5.34.5">“Su̶tiritimena ñari, no yirã bare babeticõa yimenama” yimasire ñaja.</s>
     </seg>
     <seg type="verse" id="b.LUK.5.35">
      <s id="b.LUK.5.35.1">To bajiboarine, cojorũ̶mu̶ yu̶re ĩna ñiavato ĩacõari, bare bamenane Diore sẽnirũgũru̶arãma, “Mani su̶tiritisere ĩacõari, quẽnaro manire ejarẽmoato Dios” yirã —ĩnare yiyuju Jesús.</s>
     </seg>
     <seg type="verse" id="b.LUK.5.36">
      <s id="b.LUK.5.36.1">To yicõari, quẽna gaje gotimasiore queti ado bajise ĩnare gotirẽmoñuju Jesús: —Mame oca yu̶ gotimasiose ricati ti ñajare, yu̶ ye rãca mani ñicu̶a ĩna yimasirere mu̶a tu̶oĩavu̶ojama, quẽnabeaja.</s>
      <s id="b.LUK.5.36.2">Sudiro bu̶cu̶ase ti vojama, sudiro mamasere voãmicõari, tiatumenaja mani, bu̶cu̶ase voriju̶re.</s>
      <s id="b.LUK.5.36.3">To bajiro mani yijama, sudiro mamasere yirojocõarãja mani.</s>
      <s id="b.LUK.5.36.4">To bajicõari, bu̶cu̶ase rãca quẽnaro ruyubetoja mamaseagaju̶ rãca mani tiaturiju̶ ñari.</s>
      <s id="b.LUK.5.36.5">To bajiri bu̶cu̶ase, mamase rãca mani tiavu̶obetore bajiro, mame oca yu̶ gotimasiosere, mani ñicu̶a oca rãca tu̶oĩavu̶obesa mu̶a.</s>
     </seg>
     <seg type="verse" id="b.LUK.5.37">
      <s id="b.LUK.5.37.1">To bajirone bajiaja u̶ye oco quẽne.</s>
      <s id="b.LUK.5.37.2">Mame u̶ye ocore, vaibu̶cu̶gaserone quẽnoriajoa bu̶cu̶joaju̶are jiomenaja mani.</s>
      <s id="b.LUK.5.37.3">Bu̶cu̶joaju̶re mani jiojama, jãmu̶sĩnituca yiro, yivocõaroja tijoaju̶are.</s>
      <s id="b.LUK.5.37.4">To bajiro mani yijama, u̶ye ocore, vaibu̶cu̶gaserone quẽnoriajoare quẽne to bajirone yireacõa tu̶jana yirãja mani.</s>
     </seg>
     <seg type="verse" id="b.LUK.5.38">
      <s id="b.LUK.5.38.1">“To bajirobe” yirãma, mame u̶ye ocore vaibu̶cu̶gaserone quẽnoriajoa, mamajoaju̶are jiore ñaroja.</s>
      <s id="b.LUK.5.38.2">To yicõari, u̶ye oco, vaibu̶cu̶gaserone quẽnoriajoa quẽne, cojoro cõro quẽnaro ñaru̶aroja.</s>
      <s id="b.LUK.5.38.3">To bajiri mame u̶ye ocore, bu̶cu̶joaju̶re mani jiobetore bajiro mame oca yu̶ gotimasiosere, mani ñicu̶a oca rãca tu̶oĩavu̶obesa mu̶a.</s>
     </seg>
     <seg type="verse" id="b.LUK.5.39">
      <s id="b.LUK.5.39.1">To bajiro mu̶are yaja yu̶, ado bajiro ti bajijare: Mani gotise queti ado bajiro bajiaja: “U̶ye oco tirũ̶mu̶ju̶ ĩna quẽnorere idirũgũrãma, u̶ye oco mame ĩna quẽnose idiru̶amenama, ‘Tirũ̶mu̶aye ĩna quẽnoreju̶a quẽnaja’ yirã”, yigotiaja mani gotise.</s>
      <s id="b.LUK.5.39.2">To bajirone bajiaja mame oca yu̶ gotimasiose quẽne.</s>
      <s id="b.LUK.5.39.3">Jãjarã tirũ̶mu̶aye ocare ajirũ̶cu̶bu̶osejarãma, mame oca yu̶ gotimasiosere ajiterãma, “Tirũ̶mu̶aye ocaju̶a quẽnaja” yirã —ĩnare yiyuju Jesús.</s>
     </seg>
    </div>
    <div type="chapter" id="b.LUK.6">
     <seg type="verse" id="b.LUK.6.1">
      <s id="b.LUK.6.1.1">U̶su̶sãjariarũ̶mu̶ ti ejaro, trigo oteriavese cu̶tore vasujarã, Jesúrãca.</s>
      <s id="b.LUK.6.1.2">To bajivanane, trigo ricare tũnejuacõari, ĩna ãmorine ti gasere sĩguẽreacõari, bayujarã ĩna.</s>
     </seg>
     <seg type="verse" id="b.LUK.6.2">
      <s id="b.LUK.6.2.1">Tire ĩna basere ĩacõari, sĩgũ̶ri fariseo masa ado bajiro ĩnare yiyujarã: —U̶su̶sãjariarũ̶mu̶ yire mere yaja mu̶a —ĩnare yiyujarã.</s>
     </seg>
     <seg type="verse" id="b.LUK.6.3">
      <s id="b.LUK.6.3.1">To bajiro ĩna yisere ajicõari, ado bajiro ĩnare cu̶diyuju Jesús: —¿David ñamasir'i, ĩ babarã rãca ñiorijacõari, ĩnare ĩ ũmato bamasirere masibeati mu̶a?</s>
     </seg>
     <seg type="verse" id="b.LUK.6.4">
      <s id="b.LUK.6.4.1">Ñiorijarã ñari, “Mani rãca ñagũ̶mi Dios” masa ĩna yiriviju̶re sãjacõari, Diore ĩre rũ̶cu̶bu̶orã pan gãjerã ĩna cũboarerene juacõari, ĩ babarã rãca bamasiñuju ĩ.</s>
      <s id="b.LUK.6.4.2">To bajiri Moisés ñamasir'i ĩ gotimasirema, “Paia rĩne baru̶arãma” ĩ yimasiboarerene bamasiñujarã ĩna.</s>
      <s id="b.LUK.6.4.3">To bajiro ĩna yiboajaquẽne, ti vaja rojose ĩnare yibetimasiñumi Dios.</s>
     </seg>
     <seg type="verse" id="b.LUK.6.5">
      <s id="b.LUK.6.5.1">Yu̶, Dios ĩ roticõacacu̶, “U̶su̶sãjariarũ̶mu̶re ado bajiro mu̶a yijama, quẽnaja.</s>
      <s id="b.LUK.6.5.2">To bajiroju̶a mu̶a yijama, quẽnabeaja”, yirotigu̶ ñaja yu̶ —ĩnare yicu̶diyuju Jesús, fariseo masare.</s>
     </seg>
     <seg type="verse" id="b.LUK.6.6">
      <s id="b.LUK.6.6.1">Gaje semana gaja, u̶su̶sãjariarũ̶mu̶ ti ejaro, Dios ocare ĩna bueriviju̶ tudivasuju Jesús quẽna.</s>
      <s id="b.LUK.6.6.2">Sãjacõari, toanare gotimasioñuju.</s>
      <s id="b.LUK.6.6.3">Ti viju̶ ñañuju sĩgũ̶, riojojacatu̶a ãmo ñujobecu̶.</s>
     </seg>
     <seg type="verse" id="b.LUK.6.7">
      <s id="b.LUK.6.7.1">Dios ĩ rotimasire gotimasiorimasa, to yicõari, fariseo masa quẽne ñañujarã. “ ‘Jesús, rojose yimi’ u̶jarãre ĩre yigotiyirorãsa” yirã, Jesúre ĩre ĩacodeyujarã ĩna.</s>
      <s id="b.LUK.6.7.2">“Adirũ̶mu̶ u̶su̶sãjariarũ̶mu̶re ãni ãmo ñujobecu̶re ĩ masise rãca ĩ ñujorotijama, ‘Dios, Moisére ĩ roticũmasirere cu̶dibecu̶ yimi’ yigotiru̶arãja mani”, yitu̶oĩañujarã.</s>
     </seg>
     <seg type="verse" id="b.LUK.6.8">
      <s id="b.LUK.6.8.1">To bajiro ĩna yitu̶oĩasere ĩamasicõañuju Jesús.</s>
      <s id="b.LUK.6.8.2">To bajigu̶ ñari, ado bajiro yiyuju, ãmo ñujobecu̶ju̶are: —Vũ̶mu̶rũ̶gũ̶ña —ĩre yiyuju.</s>
      <s id="b.LUK.6.8.3">To ĩ yirone, vũ̶mu̶rũ̶gũ̶ñuju ĩ.</s>
     </seg>
     <seg type="verse" id="b.LUK.6.9">
      <s id="b.LUK.6.9.1">To bajiro ĩre yicõari, Dios ĩ rotimasire gotimasiorimasare, to yicõari, fariseo masare quẽne ado bajiro ĩnare sẽniĩañuju Jesús: —¿U̶su̶sãjariarũ̶mu̶re quẽne, no bojagu̶ masu̶re quẽnaro mani yijama, quẽnabetojari?</s>
      <s id="b.LUK.6.9.2">¿Diseju̶are yiroti ñati?</s>
      <s id="b.LUK.6.9.3">¿Quẽnaseju̶are, rojoseju̶are yiroti ñati ti?</s>
      <s id="b.LUK.6.9.4">¿Rijaye cu̶tirãre catioreju̶are yiroti ñatique?</s>
      <s id="b.LUK.6.9.5">To yiterã, ¿ĩnare sĩacõaroti ñatique? —ĩnare yiyuju Jesús.</s>
     </seg>
     <seg type="verse" id="b.LUK.6.10">
      <s id="b.LUK.6.10.1">Ĩ sẽniĩasere ĩna cu̶disere ajiru̶, tocãrãcu̶rene ĩnare ĩaboayuju.</s>
      <s id="b.LUK.6.10.2">Ĩna cu̶dibeto ĩaboacu̶, ado bajiro ĩre yiyuju, ãmo ñujobecu̶ju̶are: —Mu̶ ãmore ñujoya mu̶ —ĩre yiyuju Jesús.</s>
      <s id="b.LUK.6.10.3">To ĩ yirone, ĩ ãmore ĩ ñujorone, quẽnaejacoasuju yuja.</s>
     </seg>
     <seg type="verse" id="b.LUK.6.11">
      <s id="b.LUK.6.11.1">To bajiro ĩre ĩ yijare, Jesúre bu̶to jũnisiniñujarã ĩna Dios ĩ rotimasire gotimasiorimasa, to yicõari, fariseo masa quẽne.</s>
      <s id="b.LUK.6.11.2">“¿No bajiro yicõari, Jesúre sĩarotirãti mani?”, gãmerã yiñagõñujarã ĩna.</s>
     </seg>
     <seg type="verse" id="b.LUK.6.12">
      <s id="b.LUK.6.12.1">Cojorũ̶mu̶ buroju̶ majasuju Jesús, Diore sẽnigu̶acu̶.</s>
      <s id="b.LUK.6.12.2">Toju̶ Diore sẽni ñamicu̶tibusuocoasuju ĩ.</s>
     </seg>
     <seg type="verse" id="b.LUK.6.13">
      <s id="b.LUK.6.13.1">Ĩ sẽni busuorirũ̶mu̶re, ĩ buerimasare jirẽoñuju Jesús.</s>
      <s id="b.LUK.6.13.2">To bajiri ĩ tu̶ ĩna ejarone, ju̶aãmo cõro, gu̶bo ju̶a jẽnituarirãcu̶ ñarã ĩnare beseyuju, ĩ ocare goticudibosaronare.</s>
     </seg>
     <seg type="verse" id="b.LUK.6.14">
      <s id="b.LUK.6.14.1">Ado bajiro vãme cu̶tirã ñañujarã: Simón vãme cu̶tiboar'i Pedro vãme cu̶tigu̶, ĩ bedi, Andrés ñañujarã.</s>
      <s id="b.LUK.6.14.2">Santiago, Juan, Felipe, Bartolomé, Mateo, Tomás ñañujarã.</s>
      <s id="b.LUK.6.14.3">Alfeo macu̶, Santiago, to yicõari, Simón vãme cu̶tigu̶, celote yere tu̶oĩaboar'i ñañuju.</s>
     </seg>
     <seg type="verse" id="b.LUK.6.16">
      <s id="b.LUK.6.16.1">Santiago macu̶, Judas vãme cu̶tigu̶ ñañuju.</s>
      <s id="b.LUK.6.16.2">Tu̶sagu̶ Judas Iscariote vãme cu̶tiyuju.</s>
      <s id="b.LUK.6.16.3">Ĩ ñañuju Jesúre ĩsirocar'i.</s>
      <s id="b.LUK.6.16.4">To bajiri ju̶aãmo cõro, gu̶bo ju̶a jẽnituarirãcu̶ ñañujarã Jesús ĩ beseriarã.</s>
     </seg>
     <seg type="verse" id="b.LUK.6.17">
      <s id="b.LUK.6.17.1">Ĩ beseriaro bero, ĩna rãca rojaejayuju ĩ, rujatũcuroriju̶.</s>
      <s id="b.LUK.6.17.2">Toju̶ gãjerã Jesús buerimasa ĩre ñayuyujarã ĩna.</s>
      <s id="b.LUK.6.17.3">Judea sita ñarimacariana, gãjerãma, Jerusalén macana ñañujarã.</s>
      <s id="b.LUK.6.17.4">Gãjerã moa riaga tu̶ana, Tiro macana, to yicõari, Sidón macana quẽne ñañujarã ĩna.</s>
      <s id="b.LUK.6.17.5">Ĩ gotimasiosere ajiru̶arã, to yicõari, ĩ catiosere bojarã, ĩre ñayuyujarã ĩna.</s>
     </seg>
     <seg type="verse" id="b.LUK.6.18">
      <s id="b.LUK.6.18.1">Ĩna u̶su̶riju̶re vãtia sãñarã ñari, rojose tãmu̶orã quẽne ñañujarã.</s>
      <s id="b.LUK.6.18.2">Ĩna u̶su̶riju̶re sãñarãre vãtiare bureayuju Jesús.</s>
     </seg>
     <seg type="verse" id="b.LUK.6.19">
      <s id="b.LUK.6.19.1">To yicõari, tocãrãcu̶ rijaye cu̶tirãre quẽne catioyuju.</s>
      <s id="b.LUK.6.19.2">To bajiro ĩ yisere ĩacõari, masa jediro ĩre moaĩaru̶ayujarã, “Manire quẽne catioato” yirã.</s>
     </seg>
     <seg type="verse" id="b.LUK.6.20">
      <s id="b.LUK.6.20.1">Ĩnare catiogajano, ĩ buerimasare ĩacõari, ado bajiro ĩnare gotiyuju ĩ: —“Masimena ñari, mu̶ ejarẽmose bu̶to bojaja yu̶a”, Diore ĩre yisẽnirũgũrãma, ĩ yarã ñarãma.</s>
      <s id="b.LUK.6.20.2">To bajiri, rojose tãmu̶oboarine, Dios tu̶ju̶ variquẽnarona ñarãma.</s>
     </seg>
     <seg type="verse" id="b.LUK.6.21">
      <s id="b.LUK.6.21.1">Yucu̶rire Dios ĩ bojabetire yicõari, tu̶oĩasu̶tiritiñarã quẽne, variquẽnarona ñarãma, beroju̶ ĩna tu̶oĩasu̶tiritisere Dios ĩnare ĩ yirẽtobosaroti ti ñajare.</s>
     </seg>
     <seg type="verse" id="b.LUK.6.22">
      <s id="b.LUK.6.22.1">Dios ĩ roticõacacu̶re, yu̶re mu̶a ajitirũ̶nu̶se su̶orine gãjerã mu̶are ajatud'icõari, “Rojorã ñaama” mu̶are ĩna yisocaboajaquẽne, variquẽnaru̶arãja mu̶a.</s>
     </seg>
     <seg type="verse" id="b.LUK.6.23">
      <s id="b.LUK.6.23.1">To bajiro mu̶are ĩna yiboajaquẽne, bu̶to variquẽnaña mu̶a, “Beroju̶ Dios tu̶ju̶ ejarã, quẽnase bu̶jaru̶arãja” yimasirã ñari.</s>
      <s id="b.LUK.6.23.2">Mu̶a rĩjoroana, Diore gotirẽtobosamasiriarãre quẽne, rojose mu̶are ĩna yirore bajirone ĩnare quẽne rojose yimasiñujarã masa.</s>
     </seg>
     <seg type="verse" id="b.LUK.6.24">
      <s id="b.LUK.6.24.1">Gãjerãma, gajeyeũni jairo cu̶ovariquẽnarã ñari, Diore bojamena ñarãja mu̶a.</s>
      <s id="b.LUK.6.24.2">Adigodoju̶ variquẽnarã ñaboarine, beroju̶ma su̶tiritiru̶arãja.</s>
     </seg>
     <seg type="verse" id="b.LUK.6.25">
      <s id="b.LUK.6.25.1">Gãjerãma, “Diseju̶a yu̶are ru̶yabeaja” yivariquẽnarã ñari, Diore bojamena ñarãja mu̶a.</s>
      <s id="b.LUK.6.25.2">Adigodoju̶re variquẽnarã ñaboarine, beroju̶ma variquẽnabetiru̶arãja mu̶a.</s>
      <s id="b.LUK.6.25.3">Gãjerãma, mu̶a rijato bero mu̶a bajirotire tu̶oĩamenane, adigodoayere tu̶oĩacõari ajarãma, beroju̶, otiru̶arãja mu̶a.</s>
     </seg>
     <seg type="verse" id="b.LUK.6.26">
      <s id="b.LUK.6.26.1">Masa, “Quẽnaro yirã ñaama” mu̶are ĩna yisere ajicõari, variquẽnaboaja mu̶a.</s>
      <s id="b.LUK.6.26.2">To bajirone bajimasiñuju tirũ̶mu̶ju̶.</s>
      <s id="b.LUK.6.26.3">“Diore gotirẽtobosarimasa ñaja yu̶a” yitomasiriarãre, “Quẽnaro yirã ñama” ĩnare yirũ̶cu̶bu̶omasiboayujarã mu̶a ñicu̶a.</s>
     </seg>
     <seg type="verse" id="b.LUK.6.27">
      <s id="b.LUK.6.27.1">Yu̶re ajitirũ̶nu̶rãre ado bajise mu̶are rotiaja yu̶: Mu̶are ĩaterãre quẽne ĩamaiña.</s>
      <s id="b.LUK.6.27.2">Ĩnare ĩamaicõari, quẽnaro yiya.</s>
     </seg>
     <seg type="verse" id="b.LUK.6.28">
      <s id="b.LUK.6.28.1">Rojose mu̶are yirãre quẽne quẽnaro ĩna ñarotire, Diore ĩnare sẽnibosaya mu̶a.</s>
     </seg>
     <seg type="verse" id="b.LUK.6.29">
      <s id="b.LUK.6.29.1">Cojojacatu̶a, mu̶a vayujuare ĩ jajama, gajejacatu̶are quẽne ĩre jarotiya.</s>
      <s id="b.LUK.6.29.2">Sĩgũ̶, mu̶a sudirore joeagarore ĩ veaãmijama, jubeagarore quẽne ĩre veaĩsicõaña.</s>
     </seg>
     <seg type="verse" id="b.LUK.6.30">
      <s id="b.LUK.6.30.1">No bojarã mu̶a gajeyeũnire ĩna sẽnijama, ĩsiña.</s>
      <s id="b.LUK.6.30.2">Mu̶a gajeyeũnire juarudigu̶re, “Yu̶re tu̶oya”, ĩre yibesa mu̶a.</s>
     </seg>
     <seg type="verse" id="b.LUK.6.31">
      <s id="b.LUK.6.31.1">Gãjerã quẽnaro mu̶are ĩna yisere bojaja mu̶a.</s>
      <s id="b.LUK.6.31.2">To bajiri quẽnaro mu̶are ĩna yisere bojarã ñari, quẽnaro ĩnare yiya mu̶a quẽne.</s>
     </seg>
     <seg type="verse" id="b.LUK.6.32">
      <s id="b.LUK.6.32.1">Mu̶are ĩamairã rĩne mu̶a ĩamaijama, ¿“Quẽnaro yaja mu̶a”, mu̶are yiĩagũ̶jari Dios?</s>
      <s id="b.LUK.6.32.2">Yibecu̶mi.</s>
      <s id="b.LUK.6.32.3">Rojose yirã quẽne, ĩnare mairã rĩrene ĩnare ĩamairũgũrãma ĩna.</s>
     </seg>
     <seg type="verse" id="b.LUK.6.33">
      <s id="b.LUK.6.33.1">Quẽnaro mu̶are yirã rĩrene quẽnaro mu̶a yijama, ¿“Quẽnaro yaja mu̶a”, mu̶are yiĩagũ̶jari Dios?</s>
      <s id="b.LUK.6.33.2">Yibecu̶mi.</s>
      <s id="b.LUK.6.33.3">Rojose yirã quẽne, quẽnaro ĩnare yirã rĩrene quẽnaro yirũgũrãma ĩna.</s>
     </seg>
     <seg type="verse" id="b.LUK.6.34">
      <s id="b.LUK.6.34.1">Mu̶are tu̶omasirã rĩrene no bojasere mu̶a vasoajama, ¿“Quẽnaro yaja mu̶a”, mu̶are yiĩagũ̶jari Dios?</s>
      <s id="b.LUK.6.34.2">Yibecu̶mi.</s>
      <s id="b.LUK.6.34.3">Rojose yirã, ĩnare tu̶omasirã rĩrene ĩna sẽnisere ĩnare ĩsirãma ĩna quẽne.</s>
     </seg>
     <seg type="verse" id="b.LUK.6.35">
      <s id="b.LUK.6.35.1">To bajiri ado bajiro mu̶are gotiaja yu̶: Mu̶are rojose yirãre quẽne, ĩnare maiña mu̶a.</s>
      <s id="b.LUK.6.35.2">Ĩnare quẽne quẽnaro yiya.</s>
      <s id="b.LUK.6.35.3">“Mani ĩsisere manire tu̶oru̶arãma” yitu̶oĩamenane, ĩnare ĩsiña.</s>
      <s id="b.LUK.6.35.4">To bajiro ĩnare mu̶a yijama, quẽnamasusere mu̶are u̶joru̶cu̶mi Dios.</s>
      <s id="b.LUK.6.35.5">“Quẽnaro yaja mu̶” Diore yimenarene, to yicõari, rojose yirãre Dios ĩ mairore bajirone mu̶a maijama, “Dios rĩa ñaja yu̶a” yiĩorã yirãja mu̶a.</s>
     </seg>
     <seg type="verse" id="b.LUK.6.36">
      <s id="b.LUK.6.36.1">Mani jacu̶ Dios ĩ ĩamairore bajirone mu̶a quẽne, masare ĩamaiña —ĩ buerimasare yigotiyuju Jesús.</s>
     </seg>
     <seg type="verse" id="b.LUK.6.37">
      <s id="b.LUK.6.37.1">Quẽna ado bajiro gotiyuju Jesús: —“Rojose yirã, ñaama.</s>
      <s id="b.LUK.6.37.2">To bajiro yirã ñari, rojose tãmu̶oru̶arãma”, gãjerãre ĩnare yiĩabesebesa.</s>
      <s id="b.LUK.6.37.3">To bajiro mu̶a yijama, “Rojose yirã ñaama”, mu̶are yiĩaromi Dios.</s>
      <s id="b.LUK.6.37.4">Gãjerã rojose mu̶are ĩna yisere mu̶a masiriojama, rojose mu̶a yisere mu̶are masirioru̶cu̶mi Dios quẽne.</s>
     </seg>
     <seg type="verse" id="b.LUK.6.38">
      <s id="b.LUK.6.38.1">No bojase ĩna cu̶obetijama, ĩnare ĩsiña.</s>
      <s id="b.LUK.6.38.2">To bajiro mu̶a yijama, ĩnare mu̶a ĩsirere ĩacõĩacõari, mu̶a ĩsise rẽtobu̶saro mu̶are ĩsiru̶cu̶mi Dios —ĩre ajitirũ̶nu̶rãre yigotiyuju Jesús.</s>
     </seg>
     <seg type="verse" id="b.LUK.6.39">
      <s id="b.LUK.6.39.1">To yigu̶ne, adi gotimasiore quetire ĩnare gotiyuju: —Sĩgũ̶ ĩabecu̶, gãji ĩabecu̶re ĩ tũ̶avajama, gojeju̶ reasãcõanama, ĩna ju̶arãju̶ne.</s>
     </seg>
     <seg type="verse" id="b.LUK.6.40">
      <s id="b.LUK.6.40.1">Gajeyerema, ĩnare buegu̶ rẽtobu̶saro masirã me ñaama ĩ buerã.</s>
      <s id="b.LUK.6.40.2">To bajiboarine quẽnaro ĩna buejeocõajama, ĩnare buerimasu̶re bajirone masirãma ĩna quẽne.</s>
     </seg>
     <seg type="verse" id="b.LUK.6.41">
      <s id="b.LUK.6.41.1">Gajeyerema, ado bajiro yirãre bajiro yaja mu̶a: Gãji bu̶to rojose ĩ yibetiboajaquẽne, “Mu̶ cajeare sũjuriroaca sãñaja.</s>
      <s id="b.LUK.6.41.2">Tiju̶acare ãmirocato” yirãre bajiro yaja mu̶a.</s>
      <s id="b.LUK.6.41.3">Tire bu̶to ĩatirũ̶nu̶rã ñaboarine, mu̶a cajeaju̶re jairisũjuro sãñarijau̶re tijau̶re “Ãmirocaya”, yimasibeaja mu̶a, “Bu̶to rojorã ñaja yu̶a” yitu̶oĩamasimena ñari.</s>
      <s id="b.LUK.6.41.4">Mu̶a rãcagu̶ ĩ yiseju̶are ĩacõari, “Riojo tu̶oĩabeaja mu̶.</s>
      <s id="b.LUK.6.41.5">‘Quẽnaseju̶are tu̶oĩavasoaya’ yirã, riojo mu̶re gotiru̶arãja” yigotirã ñaboarine, “Adi ñaja quẽnase.</s>
      <s id="b.LUK.6.41.6">Tiju̶a ñaja rojose”, yimasimenaja, ĩ rẽtoro rojose yirã ñari.</s>
      <s id="b.LUK.6.41.7">“Quẽnaro yirã ñaja yu̶a” yitu̶oĩaboarine, rojorã ñaja mu̶a.</s>
      <s id="b.LUK.6.41.8">“Bu̶to rojorã ñaja yu̶a” mu̶a yitu̶oĩamasiro beroju̶, mu̶a rãcagu̶re ejarẽmomasirãja mu̶a, “Quẽnaro riojo ñato ĩ” yirã —ĩ buerãre ĩnare yigotimasioñuju Jesús.</s>
     </seg>
     <seg type="verse" id="b.LUK.6.43">
      <s id="b.LUK.6.43.1">—Gajeyerema, yucú̶ vãnu̶ricu̶, “Quẽnase rica cu̶tiricu̶ ñaja” mani yiboaricu̶ne, quẽnabeti rica cu̶tibetoja.</s>
      <s id="b.LUK.6.43.2">To yicõari, vãnu̶beti, “Quẽnabeti rica cu̶tiricu̶ ñaja” mani yiboaricu̶ne, quẽnase rica cu̶tibetoja.</s>
     </seg>
     <seg type="verse" id="b.LUK.6.44">
      <s id="b.LUK.6.44.1">Ti rica cu̶tise su̶orine yucú̶re ĩamasiaja mani.</s>
      <s id="b.LUK.6.44.2">Quẽnase bare higos vãme cu̶tiu̶ ricare juaroana, vãtijota yucú̶riju̶re macamenaja mani.</s>
      <s id="b.LUK.6.44.3">To yicõari, u̶ye juaroana, vidiroju̶ ñaricu̶ savajotau̶ju̶re macamenaja mani.</s>
     </seg>
     <seg type="verse" id="b.LUK.6.45">
      <s id="b.LUK.6.45.1">To bajirone bajiaja masare quẽne.</s>
      <s id="b.LUK.6.45.2">Sĩgũ̶ri quẽnase tu̶oĩarã ñari, quẽnase yirãma.</s>
      <s id="b.LUK.6.45.3">Gãjerã, rojose tu̶oĩarã ñari, rojose yirãma.</s>
      <s id="b.LUK.6.45.4">To bajiro bajiaja mu̶a ñagõse quẽne.</s>
      <s id="b.LUK.6.45.5">Masa ĩna ñagõsere ajicõari, “Rojose tu̶oĩarã ñaama.</s>
      <s id="b.LUK.6.45.6">Quẽnase tu̶oĩarã ñaama”, yimasiaja mu̶a.</s>
      <s id="b.LUK.6.45.7">To bajiri ĩna u̶su̶riju̶ ĩna tu̶oĩabu̶ju̶oñaserene, ĩna riseriju̶ ñagõburũgũama ĩna —ĩnare yigotiyuju Jesús.</s>
     </seg>
     <seg type="verse" id="b.LUK.6.46">
      <s id="b.LUK.6.46.1">Quẽna ado bajiro ĩnare yiyuju Jesús: —¿No yirã yu̶ rotisere cu̶dibetiboarine, “Yu̶a u̶ju̶” yu̶re yati mu̶a?</s>
     </seg>
     <seg type="verse" id="b.LUK.6.47">
      <s id="b.LUK.6.47.1">Yu̶ gotimasiosere ajicõari, yu̶ rotirore bajiro yigu̶ma, ado bajiro yigu̶ ũgũ̶re bajiro bajigu̶ ñagũ̶mi:</s>
     </seg>
     <seg type="verse" id="b.LUK.6.48">
      <s id="b.LUK.6.48.1">Ĩ ũgũ̶ ñagũ̶mi gũ̶tajãiju̶ gojeri coaejocõari, botari rũ̶gõcõari, vi bu̶agu̶re bajiro bajigu̶.</s>
      <s id="b.LUK.6.48.2">Vi ĩ bu̶aro bero, bu̶to oco quediroja.</s>
      <s id="b.LUK.6.48.3">To bajicõari, riaga jaicoatoja.</s>
      <s id="b.LUK.6.48.4">Ti viju̶ ti jaiejacoaboajaquẽne, juriaquedibetoja ti vi.</s>
     </seg>
     <seg type="verse" id="b.LUK.6.49">
      <s id="b.LUK.6.49.1">Yu̶re ajiboarine, yu̶ rotirore bajiro yibecu̶ju̶a ñagũ̶mi sita vajaroju̶ vi bu̶agu̶re bajiro bajigu̶.</s>
      <s id="b.LUK.6.49.2">Ti vi ĩ bu̶aro bero, bu̶to oco quediroja.</s>
      <s id="b.LUK.6.49.3">To bajicõari, riaga jaicoatoja.</s>
      <s id="b.LUK.6.49.4">Ti viju̶re ti jaiejarone, yoaro mene juriaquedicoatoja —ĩnare yigotiyuju Jesús.</s>
     </seg>
    </div>
    <div type="chapter" id="b.LUK.7">
     <seg type="verse" id="b.LUK.7.1">
      <s id="b.LUK.7.1.1">Gotimasiore queti ĩnare gotigajanocõari, Capernaum vãme cu̶ti macaju̶ vasuju Jesús.</s>
     </seg>
     <seg type="verse" id="b.LUK.7.2">
      <s id="b.LUK.7.2.1">Ti macaju̶re ñañuju romano masu̶.</s>
      <s id="b.LUK.7.2.2">Surara u̶ju̶ ñañuju ĩ.</s>
      <s id="b.LUK.7.2.3">Ĩre moabosarimasu̶, ĩ maigũ̶, bu̶to rijayuju.</s>
      <s id="b.LUK.7.2.4">Bajirocacu̶ju̶ yiyuju ĩ.</s>
     </seg>
     <seg type="verse" id="b.LUK.7.3">
      <s id="b.LUK.7.3.1">To bajiri ti macaju̶ Jesús ĩ vadire ajicõari, “Ĩre catiogu̶ vadiato Jesús” yigu̶, jud'io masa bu̶cu̶rãre ĩnare cõañuju ĩ, “Ĩre jiaya” yigu̶.</s>
     </seg>
     <seg type="verse" id="b.LUK.7.4">
      <s id="b.LUK.7.4.1">To bajiri Jesús tu̶ju̶ ejacõari, ado bajiro ĩre yisẽniñujarã ĩna: —Yu̶a tu̶agu̶, romano masu̶, surara u̶ju̶, ĩ queti cõarã bajiaja yu̶a.</s>
      <s id="b.LUK.7.4.2">“Vadiato Jesús.</s>
      <s id="b.LUK.7.4.3">Yu̶ maigũ̶, yu̶re moabosagu̶, bu̶to rijaami.</s>
      <s id="b.LUK.7.4.4">To bajiri rijacu̶ yami.</s>
      <s id="b.LUK.7.4.5">Ĩre catiogu̶ vadiato” ĩ yijare, bajibu̶ yu̶a.</s>
     </seg>
     <seg type="verse" id="b.LUK.7.5">
      <s id="b.LUK.7.5.1">Mani yarã, jud'io masare maiami.</s>
      <s id="b.LUK.7.5.2">To bajiri ĩne Dios ocare yu̶a buerotivire bu̶aroticami.</s>
      <s id="b.LUK.7.5.3">To yigu̶ ĩ ñajare, ĩre sẽnibosarã bajibu̶ yu̶a.</s>
      <s id="b.LUK.7.5.4">¿Ĩre moabosagu̶re catiogu̶ varu̶abeati mu̶? —Jesúre yisẽniñujarã ĩna.</s>
     </seg>
     <seg type="verse" id="b.LUK.7.6">
      <s id="b.LUK.7.6.1">To bajiro ĩna yijare, ĩna rãca vacoasuju Jesús.</s>
      <s id="b.LUK.7.6.2">Ĩ cõñatone, gãjerã u̶ju̶ ĩ cõariarã ĩre bocayujarã ĩna.</s>
      <s id="b.LUK.7.6.3">Ĩre bocacõari, ado bajise ĩre queti gotiyujarã ĩna: —“Yu̶ u̶ju̶, quẽnagũ̶ ñaja mu̶”, mu̶re yami romano masu̶.</s>
      <s id="b.LUK.7.6.4">“Yu̶ma, rojose yu̶ yisere tu̶oĩabojonegũ̶ ñari, yu̶ ya vire ĩre sãjarotimasibecu̶ja yu̶.</s>
     </seg>
     <seg type="verse" id="b.LUK.7.7">
      <s id="b.LUK.7.7.1">To bajiri, ĩre boca bojoneaja yu̶”, mu̶re yami.</s>
      <s id="b.LUK.7.7.2">No yigu̶ sãjabecu̶ja mu̶.</s>
      <s id="b.LUK.7.7.3">“Sãjabetiboarine, ĩ ñagõtu̶oĩasene catiomasicõagũ̶mi”, mu̶re yami.</s>
     </seg>
     <seg type="verse" id="b.LUK.7.8">
      <s id="b.LUK.7.8.1">“Gãjerã surara u̶jarã beroagu̶ ñaja yu̶.</s>
      <s id="b.LUK.7.8.2">To bajiri, yu̶ quẽne, gãjerã surarare rotigu̶ ñaja yu̶.</s>
      <s id="b.LUK.7.8.3">Sĩgũ̶re, ‘¡Vasa!’ yu̶ yijama, vajami.</s>
      <s id="b.LUK.7.8.4">Gãjire, ‘Vayá’ yu̶ yijama, vadiami.</s>
      <s id="b.LUK.7.8.5">To yicõari, yu̶re moabosarimasu̶re, ‘Tire yiya’ yu̶ yijama, yirũgũami.</s>
      <s id="b.LUK.7.8.6">To bajiri, ĩ roque rotigu̶ masu ñari, adoju̶ sãjadibetiboarine, ĩ ñagõtu̶oĩasene caticoaru̶cu̶mi”, mu̶re yami —Jesúre yiyujarã ĩna, romano masu̶ ĩ gotirotirã.</s>
     </seg>
     <seg type="verse" id="b.LUK.7.9">
      <s id="b.LUK.7.9.1">To bajiro ĩ yirere ajicõari, no yimasibesuju Jesús.</s>
      <s id="b.LUK.7.9.2">To bajiri, ju̶darũ̶gũ̶cõari, jãjarã ĩre su̶yarãre ado bajiro ĩnare gotiyuju: —Riojo mu̶are gotiaja yu̶.</s>
      <s id="b.LUK.7.9.3">Israel ñamasir'i jãnerabatia yu̶ yarã ñaboarine, “Masigũ̶, to yicõari, quẽnagũ̶ ñari, yu̶re yirẽmoru̶cu̶mi” romano masu̶ yu̶re ĩ yitu̶oĩarore bajiro tu̶oĩagũ̶re ĩabetirũgũaja yu̶ —ĩnare yigotiyuju Jesús.</s>
     </seg>
     <seg type="verse" id="b.LUK.7.10">
      <s id="b.LUK.7.10.1">To bajiro ĩ yiro bero, romano masu̶ ĩ gotirotiriarã, viju̶re sãjacõari, ĩna ĩajama, ĩre moabosagu̶re catiquẽnagũ̶ ñagũ̶re ĩre ĩañujarã ĩna.</s>
     </seg>
     <seg type="verse" id="b.LUK.7.11">
      <s id="b.LUK.7.11.1">To ĩ yiriaro bero, gaje macaju̶ vasuju Jesús, Na'in vãme cu̶ti macaju̶.</s>
      <s id="b.LUK.7.11.2">Ĩ buerã quẽne gãjerã quẽne, jãjarã masa ĩ rãca vasujarã ĩna.</s>
     </seg>
     <seg type="verse" id="b.LUK.7.12">
      <s id="b.LUK.7.12.1">Ti macaju̶ ĩna ejaro, bajirocar'i ruju̶rire gajavayujarã ĩna, ĩre yujeroana.</s>
      <s id="b.LUK.7.12.2">Jãjarã masa ĩna rãca vayujarã ĩna.</s>
      <s id="b.LUK.7.12.3">Ĩ ñaboar'i jaco quẽne, vayuju.</s>
      <s id="b.LUK.7.12.4">Manaju̶ rijaveorio ñañuju so.</s>
      <s id="b.LUK.7.12.5">Sĩgũ̶ne macu̶ cu̶tirio ñari, bu̶to otiyuju.</s>
      <s id="b.LUK.7.12.6">So oti vadone sore bocayuju Jesús.</s>
     </seg>
     <seg type="verse" id="b.LUK.7.13">
      <s id="b.LUK.7.13.1">Sore ĩamaicõari, —To cõrone otitu̶jaya mu̶ —sore yiyuju ĩ.</s>
     </seg>
     <seg type="verse" id="b.LUK.7.14">
      <s id="b.LUK.7.14.1">To yicõari, so macu̶ ruju̶ri ĩna gajarijotire ĩ moaĩaejarũ̶gũ̶rone, tujarũ̶gũ̶cõañujarã ĩna.</s>
      <s id="b.LUK.7.14.2">Ĩna tujarũ̶gũ̶rone, —“Vũ̶mu̶rũjuña” mu̶re yaja yu̶ —ĩre yiyuju Jesús.</s>
     </seg>
     <seg type="verse" id="b.LUK.7.15">
      <s id="b.LUK.7.15.1">To ĩ yirone, vũ̶mu̶rũjuri, ñagõñuju ĩ yuja, bajirocar'i.</s>
      <s id="b.LUK.7.15.2">To ĩ bajiro ĩacõari, ĩ jacore tũ̶aĩsiñuju Jesús.</s>
     </seg>
     <seg type="verse" id="b.LUK.7.16">
      <s id="b.LUK.7.16.1">Ĩre ĩ catiosere ĩacõari, güiyujarã masa, ti ũnire ĩabetirũgũriarã ñari.</s>
      <s id="b.LUK.7.16.2">To bajirã ñari, —Diore gotirẽtobosarimasu̶ ñamasugũ̶ mani tu̶ju̶re ejaami yuja.</s>
      <s id="b.LUK.7.16.3">Ĩ yarã mani ñajare, manire ĩamaicõari, Jesús su̶orine manire ejarẽmoami Dios —Diore yirũ̶cu̶bu̶o variquẽnañujarã ĩna.</s>
     </seg>
     <seg type="verse" id="b.LUK.7.17">
      <s id="b.LUK.7.17.1">To bajiro Jesús ĩ yisere ajijedicõañujarã ĩna, Judea sitana.</s>
      <s id="b.LUK.7.17.2">Ti sita soju̶ana quẽne, tire ajiyujarã ĩna.</s>
     </seg>
     <seg type="verse" id="b.LUK.7.18">
      <s id="b.LUK.7.18.1">Jesús ĩ yiñasere masijeocõañuju, Juan, ĩ buerimasa ĩna gotise ti ñajare.</s>
     </seg>
     <seg type="verse" id="b.LUK.7.19">
      <s id="b.LUK.7.19.1">Tire ĩre ĩna gotiro bero, ju̶arã ĩ buerãre sẽniĩaroticõañuju Juan: —Jesúre, “¿Mu̶ne ñati, ‘Rotimu̶orũ̶gõru̶cu̶mi’ yigu̶, Dios ĩ cõar'i, ‘Yu̶ bero ejaru̶cu̶mi’ Juan ĩ yigotimasiocacu̶?</s>
      <s id="b.LUK.7.19.2">¿Gãjire yuroti ñatique maji?”, Jesúre yisẽniĩaaya —ĩnare yicõañuju Juan.</s>
     </seg>
     <seg type="verse" id="b.LUK.7.20">
      <s id="b.LUK.7.20.1">To bajiro ĩ yicõariarã, Jesús tu̶ ejacõari, ado bajiro ĩre sẽniĩañujarã ĩna: —Juan vãme cu̶tigu̶, masare oco rãca bautizarimasu̶ buerã ñaja yu̶a.</s>
      <s id="b.LUK.7.20.2">“Ĩre sẽniĩaaya” ĩ yicõajare vabu̶ yu̶a.</s>
      <s id="b.LUK.7.20.3">¿Mu̶ne ñati, “Rotimu̶orũ̶gõru̶cu̶mi” yigu̶, Dios ĩ cõar'i, “Yu̶ bero ejaru̶cu̶mi” Juan ĩ yigotimasiocacu̶?</s>
      <s id="b.LUK.7.20.4">¿Gãjire yuroti ñatique maji? —ĩre yisẽniĩañujarã ĩna.</s>
     </seg>
     <seg type="verse" id="b.LUK.7.21">
      <s id="b.LUK.7.21.1">To bajiro ĩna yisẽniĩarã ejarone, jãjarã rijaye cu̶tirãre catioĩoñuju Jesús.</s>
      <s id="b.LUK.7.21.2">Masa u̶su̶riju̶ sãñarãre vãtiare quẽne bureaĩoñuju.</s>
      <s id="b.LUK.7.21.3">To yicõari, caje ĩamenare quẽne ĩnare ĩarotiĩoñuju.</s>
     </seg>
     <seg type="verse" id="b.LUK.7.22">
      <s id="b.LUK.7.22.1">To bajiri, Juan ĩ cõariarã ĩna sẽniĩasere ajicõari, ado bajiro ĩnare cu̶diyuju Jesús: —Ado bajiro Juanre gotiba mu̶a: “Jesús ĩ masise rãca ĩ yijare, ĩabetiboariarã quẽne ĩama.</s>
      <s id="b.LUK.7.22.2">Rujasagueri vaboariarã quẽne, quẽnaro vama.</s>
      <s id="b.LUK.7.22.3">Gase boariarãre quẽne, ĩna cãmi yatibu̶.</s>
      <s id="b.LUK.7.22.4">Ajimena ñaboariarã quẽne, ajima.</s>
      <s id="b.LUK.7.22.5">Bajireariarã quẽne, tudicatima.</s>
      <s id="b.LUK.7.22.6">To yicõari, maioro bajirãre quẽne, Dios oca quẽnasere gotimasio ecoma ĩna”, yigotiba, Juan tu̶ju̶ ejacõari.</s>
     </seg>
     <seg type="verse" id="b.LUK.7.23">
      <s id="b.LUK.7.23.1">To bajiri, “ ‘Quẽnase bu̶jaru̶arãma yu̶re ajitirũ̶nu̶rã, “Socu̶ me yami”, yu̶re yitu̶oĩarãma’ yimi”, ĩre yigotiaya —ĩnare yiyuju Jesús, Juan ĩ sẽniĩarotiriarãre.</s>
     </seg>
     <seg type="verse" id="b.LUK.7.24">
      <s id="b.LUK.7.24.1">To bajiro ĩ yisere ajicõari, ĩna vase rãcane, Juan vãme cu̶tigu̶, masare oco rãca bautizarimasu̶ ĩ ñare quetire gotiyuju Jesús, jãjarã ĩre ajisu̶yarãre: —Yucú̶ manoju̶ vana, ¿ñimu̶ ũgũ̶re tu̶oĩa vacati mu̶a?</s>
      <s id="b.LUK.7.24.2">¿Masa ĩna bojasere bajiro yiru̶a tu̶oĩagũ̶re ĩarã vacati mu̶a?</s>
      <s id="b.LUK.7.24.3">“To bajiro tu̶oĩagũ̶ me ñacami”, yimasiaja mu̶a.</s>
     </seg>
     <seg type="verse" id="b.LUK.7.25">
      <s id="b.LUK.7.25.1">¿Ñimu̶ ũgũ̶re tu̶oĩarã vacati mu̶a?</s>
      <s id="b.LUK.7.25.2">¿Quẽnase sudi sãñagũ̶re tu̶oĩa vacati?</s>
      <s id="b.LUK.7.25.3">To bajiro me tu̶oĩariarãja mu̶a.</s>
      <s id="b.LUK.7.25.4">“Quẽnase sudi sãñarãma, quẽnariviriju̶, u̶jarã ya viriju̶ ñarãma”, yimasiaja mani.</s>
     </seg>
     <seg type="verse" id="b.LUK.7.26">
      <s id="b.LUK.7.26.1">¿Ñimu̶ ũgũ̶re tu̶oĩa vacati mu̶a?</s>
      <s id="b.LUK.7.26.2">¿Diore gotirẽtobosarimasu̶re tu̶oĩa vacatique mu̶a?</s>
      <s id="b.LUK.7.26.3">Riojo mu̶are gotiaja yu̶.</s>
      <s id="b.LUK.7.26.4">Gãjerã Diore gotirẽtobosarimasa rẽtoro ñagũ̶re ĩariarãja mu̶a.</s>
     </seg>
     <seg type="verse" id="b.LUK.7.27">
      <s id="b.LUK.7.27.1">Juan ĩ bajirotire gotiro, ado bajise gotiaja Dios oca masa ĩna ucamasire: “ ‘ “Rotimu̶orũ̶gõru̶cu̶mi” yigu̶, mu̶re yu̶ cõaroto rĩjoro, mu̶re gotiyurocu̶re cõasu̶oru̶cu̶ja yu̶ maji’ yami Dios.</s>
      <s id="b.LUK.7.27.2">‘Ĩ ñaru̶cu̶mi ado bajise gotirocu̶: “Yoaro mene ejaru̶cu̶mi, ‘Rotimu̶orũ̶gõru̶cu̶mi’ yigu̶, Dios ĩ cõarocu̶.</s>
      <s id="b.LUK.7.27.3">To bajiri rojose Dios ĩ bojabetire yitu̶jacõari, ĩ bojaseju̶are yi yuya mu̶a” yigotirocu̶ ñaru̶cu̶mi’ yami Dios”, yigotiaja Dios oca masa ĩna ucamasire.</s>
     </seg>
     <seg type="verse" id="b.LUK.7.28">
      <s id="b.LUK.7.28.1">Diore gotirẽtobosarimasa ĩna gotimasire rẽtoro ñamasuse ñaja, Juan, Diore ĩ gotirẽtobosaseju̶a.</s>
      <s id="b.LUK.7.28.2">To bajiro ti bajiboajaquẽne, Juan ĩ gotise rẽtoro ñamasuse ñaja yu̶ gotiroticõarã ĩna gotise.</s>
      <s id="b.LUK.7.28.3">“U̶ju̶ Dios yarã quẽnaro ĩ yirona mu̶a ñaru̶ajama, Jesúre ajitirũ̶nu̶ña” ĩna yigotisere yaja yu̶.</s>
      <s id="b.LUK.7.28.4">Ñamasurã ñaama, “Ñamasurã me ñaama Jesús ĩ gotiroticõarã” mu̶a yiĩaboajaquẽne —ĩ rãca ñarãre ĩnare yiyuju Jesús.</s>
     </seg>
     <seg type="verse" id="b.LUK.7.29">
      <s id="b.LUK.7.29.1">Juan ĩ gotimasiorere ajitirũ̶nu̶ñujarã ĩna, u̶ju̶re gãjoa sẽnibosarimasa.</s>
      <s id="b.LUK.7.29.2">Gãjerã quẽne, jãjarã ĩre ajitirũ̶nu̶ñujarã ĩna.</s>
      <s id="b.LUK.7.29.3">“Mu̶ gotirore bajirone bajiaja.</s>
      <s id="b.LUK.7.29.4">Rojose yirã ñaja yu̶a” yitu̶oĩacõari, Juanre bautizarotiyujarã ĩna, Diore rũ̶cu̶bu̶orã.</s>
     </seg>
     <seg type="verse" id="b.LUK.7.30">
      <s id="b.LUK.7.30.1">Ĩna bautizarotiboajaquẽne, fariseo masa, Dios ĩ rotimasire gotimasiorimasa quẽne, Juan ĩ gotisere ajicõari, “Bajibeaja ti”, yitu̶oĩañujarã ĩnaju̶ama.</s>
      <s id="b.LUK.7.30.2">Dios ĩ bojasere yiru̶abesujarã.</s>
      <s id="b.LUK.7.30.3">To bajiri Juanre bautizarotibesujarã ĩnama.</s>
     </seg>
     <seg type="verse" id="b.LUK.7.31">
      <s id="b.LUK.7.31.1">Quẽna ado bajiro ĩnare gotiyuju Jesús: —Ado bajiro yirãre bajiro yirã ñarãja mu̶a, adirodoriana:</s>
     </seg>
     <seg type="verse" id="b.LUK.7.32">
      <s id="b.LUK.7.32.1">Daquerã, gãjerã rãca ajeru̶amenare bajiro yirã ñarãja.</s>
      <s id="b.LUK.7.32.2">Ĩna ajeritũcuroju̶ rujicõari, gãjerãju̶are, ado bajiro ĩnare gotirujirãma: “ ‘Basavariquẽnato mani’ yirã, mu̶are jutibosaboabu̶ yu̶a.</s>
      <s id="b.LUK.7.32.3">To bajiro yu̶a yiboajaquẽne, basabeju̶ mu̶a.</s>
      <s id="b.LUK.7.32.4">To bajiri, ‘Rijariarãre bu̶cu̶rã ĩna oticatore bajiro su̶tiriose boca otiru̶arãja mu̶a, yu̶a basañarone’ yiboabu̶ yu̶a.</s>
      <s id="b.LUK.7.32.5">To yu̶a yiboajaquẽne, otibeju̶ mu̶a”, ĩnare yigotirãma, ĩna rãca ajeru̶amenare.</s>
     </seg>
     <seg type="verse" id="b.LUK.7.33">
      <s id="b.LUK.7.33.1">Ĩna rãca ajeru̶amenare bajiro yirã ñarãja mu̶a, adirodoriana.</s>
      <s id="b.LUK.7.33.2">Juan, quẽnase bare babeti, quẽnase idire idibeti bajiñañuju ĩ.</s>
      <s id="b.LUK.7.33.3">To bajiro bajigu̶ ĩ ñajare, “Vãti sãñagũ̶ ñagũ̶mi”, ĩre yitu̶oĩacaju̶ mu̶a, ĩre ajiterã ñari.</s>
     </seg>
     <seg type="verse" id="b.LUK.7.34">
      <s id="b.LUK.7.34.1">Ĩ bero gotimasiosu̶ocaju̶ yu̶, Dios ĩ roticõacacu̶.</s>
      <s id="b.LUK.7.34.2">Yu̶ju̶ama, quẽnase bare ba, quẽnase idire idi bajiñaja yu̶.</s>
      <s id="b.LUK.7.34.3">To bajiro yigu̶ yu̶ ñajare, “Jairo bagu̶ ñaami.</s>
      <s id="b.LUK.7.34.4">Idimecu̶gũ̶ ñaami.</s>
      <s id="b.LUK.7.34.5">U̶ju̶re gãjoa sẽnibosarimasa, gãjerã rojose yirãre quẽne ĩnare baba cu̶tiami”, yu̶re yiĩajũnisiniaja mu̶a, yu̶re quẽne ajiterã ñari.</s>
     </seg>
     <seg type="verse" id="b.LUK.7.35">
      <s id="b.LUK.7.35.1">To bajiro Juanre quẽne, yu̶re quẽne mu̶a yise ti ñaboajaquẽne, Dios ĩ masise rãca yu̶a yise ti ñajare, beroju̶, “Quẽnaro yirã yiboayuma”, yu̶are yimasiru̶arãja mu̶a —ĩ rãca ñarãre yiyuju Jesús.</s>
     </seg>
     <seg type="verse" id="b.LUK.7.36">
      <s id="b.LUK.7.36.1">Sĩgũ̶ fariseo masu̶ ñañuju ĩ, Simón vãme cu̶tigu̶.</s>
      <s id="b.LUK.7.36.2">“Bare bagu̶ vaja”, Jesúre yiyuju ĩ.</s>
      <s id="b.LUK.7.36.3">To bajiro ĩ yijare, ĩ tu̶ju̶ vasuju Jesús.</s>
      <s id="b.LUK.7.36.4">Sãjaejacõari, barujiyuju ĩ.</s>
     </seg>
     <seg type="verse" id="b.LUK.7.37">
      <s id="b.LUK.7.37.1">Ti macaju̶ rõmio ñañuju rojose yigo.</s>
      <s id="b.LUK.7.37.2">To bajiri, Simón ya viju̶ bare bagu̶ Jesús ĩ ejasere ajicõari, gũ̶ta sotu̶ alabastro vãme cu̶ti rãca veariaru̶ ãmiejayuju so.</s>
      <s id="b.LUK.7.37.3">Su̶tiquẽnase sãñaritu̶ ñañuju tiru̶.</s>
     </seg>
     <seg type="verse" id="b.LUK.7.38">
      <s id="b.LUK.7.38.1">Jesús gu̶bori veca ejarũ̶gũ̶cõari, otiyuju so.</s>
      <s id="b.LUK.7.38.2">So otirone, so caje oco reajeoyuju ti, ĩ gu̶borire.</s>
      <s id="b.LUK.7.38.3">To yicõari, so joa ñajone tire vejacaroyuju.</s>
      <s id="b.LUK.7.38.4">Tire vejacarocõari, ĩ gu̶borire usuyuju.</s>
      <s id="b.LUK.7.38.5">To yicõari, su̶tiquẽnase so juadirere Jesús gu̶bori joere yuejeoyuju.</s>
      <s id="b.LUK.7.38.6">Ĩre rũ̶cu̶bu̶ogo yiyuju, to bajiro so yijama.</s>
     </seg>
     <seg type="verse" id="b.LUK.7.39">
      <s id="b.LUK.7.39.1">To bajiro so yiro ĩacõari, ado bajiro tu̶oĩañuju Simón, Jesúre, “Bare bagu̶aba” ĩre yir'iju̶a: “Diore gotirẽtobosagu̶ masu ĩ ñajama, iso rõmiore, ‘Rojose yigo ñaamo’ yiĩamasicõari, sore moaĩarotibetibogu̶mi”, yitu̶oĩañuju ĩ.</s>
     </seg>
     <seg type="verse" id="b.LUK.7.40">
      <s id="b.LUK.7.40.1">To bajiro Simón ĩ tu̶oĩasere masicõari, ado bajiro yiyuju Jesús: —Gotimasiore queti mu̶re gotigu̶agu̶ yaja yu̶.</s>
      <s id="b.LUK.7.40.2">To ĩ yirone, —Yu̶re gotiya —Jesúre ĩre yicu̶diyuju ĩ.</s>
     </seg>
     <seg type="verse" id="b.LUK.7.41">
      <s id="b.LUK.7.41.1">To bajiro ĩ yicu̶dirone, ado bajiro ĩre gotiyuju Jesús: —Ũ̶mu̶a ju̶arã ñarãma ĩna, gãjiju̶are gãjoa vasoariarã.</s>
      <s id="b.LUK.7.41.2">Sĩgũ̶, ju̶a cũ̶ma moaroto cõro vaja mogũ̶mi ĩ.</s>
      <s id="b.LUK.7.41.3">Gãjiju̶ama, ju̶arã muijua moaroto cõro vaja mogũ̶mi.</s>
     </seg>
     <seg type="verse" id="b.LUK.7.42">
      <s id="b.LUK.7.42.1">Gãjoa tu̶oru̶aboarãma ĩna, bajirãju̶ma.</s>
      <s id="b.LUK.7.42.2">To bajiri ĩna gãjoa mano ĩacõari, “Tone bajicõato.</s>
      <s id="b.LUK.7.42.3">Yu̶re mu̶a vaja mosere mu̶are masiriocõaja yu̶”, ĩnare yigu̶mi, ĩnare maigũ̶ ñari.</s>
      <s id="b.LUK.7.42.4">To bajiri, ado bajiro mu̶re sẽniĩaja yu̶: Gãjoa vasoariarãre ĩnare ĩ masiriore ñajare, ¿niju̶a bu̶to ĩre maigũ̶jari? —ĩre yisẽniĩañuju Jesús.</s>
     </seg>
     <seg type="verse" id="b.LUK.7.43">
      <s id="b.LUK.7.43.1">To bajiro ĩre ĩ yisẽniĩarone, —Yu̶ tu̶oĩajama, jairo ĩre vaja mor'iju̶a, bu̶to ĩre maigũ̶mi —ĩre yicu̶diyuju Simón.</s>
      <s id="b.LUK.7.43.2">To ĩ yirone, —Riojo yaja mu̶ —ĩre yiyuju Jesús.</s>
     </seg>
     <seg type="verse" id="b.LUK.7.44">
      <s id="b.LUK.7.44.1">To yigoticõari, rõmioju̶are sore ĩagũ̶ne ado bajiro Simónre yiyuju Jesús: —¿Adiore ĩati mu̶?</s>
      <s id="b.LUK.7.44.2">Yu̶re jiboarine, mu̶ ya vi yu̶ ejaro, yu̶ gu̶borire yu̶ coerotire oco yu̶re ĩsibeju̶ mu̶.</s>
      <s id="b.LUK.7.44.3">To bajiboarine adioma so caje oco rãca yu̶ gu̶borire coemo soma.</s>
      <s id="b.LUK.7.44.4">To yicõari, so joa ñajone yu̶ gu̶borire vejacoecaromo so.</s>
     </seg>
     <seg type="verse" id="b.LUK.7.45">
      <s id="b.LUK.7.45.1">Yu̶re sẽnigũ̶ne, ejarãre mani yarã ĩna yirũgũrore bajiro yu̶re usubeju̶ mu̶.</s>
      <s id="b.LUK.7.45.2">To bajiro mu̶ bajiboajaquẽne, sãjaejagone yu̶ gu̶borire so usuroju̶ne usutu̶jabeticõa ñaamo adioma, yu̶re rũ̶cu̶bu̶ogo.</s>
      <s id="b.LUK.7.45.3">Mu̶ma, yu̶ ru̶joa joere u̶ye su̶tiquẽnase yu̶re yuejeobeju̶ mu̶.</s>
      <s id="b.LUK.7.45.4">Yu̶re rũ̶cu̶bu̶obecu̶ ñari, bajibu̶ mu̶.</s>
      <s id="b.LUK.7.45.5">To mu̶ bajiboajaquẽne, soju̶ama, u̶ye su̶tiquẽnase jairo vaja cu̶tisere yu̶ gu̶bori joere yuejeoamo so.</s>
     </seg>
     <seg type="verse" id="b.LUK.7.47">
      <s id="b.LUK.7.47.1">To bajiri quẽnaro ajiya mu̶.</s>
      <s id="b.LUK.7.47.2">Bu̶to yu̶re so maisere yiĩomo so.</s>
      <s id="b.LUK.7.47.3">Tire ĩacõari, ado bajiro sore yimasiaja mani: “ ‘Rojose yijaigo yu̶ ñaboajaquẽne, rojose yu̶ yisere yu̶re masiriogu̶mi Dios’ yitu̶oĩagõ ñaamo”, yimasiaja mani.</s>
      <s id="b.LUK.7.47.4">To bajiboarine, “Diore maibetibu̶saja” yigu̶re ĩacõari, ado bajiseju̶a yimasiaja mani: “ ‘Bu̶to rojose yibecu̶ yu̶ ñajare, Dios mojoroaca yu̶re ĩ masiriojare, ĩre maibetibu̶sacõaja’ yitu̶oĩagũ̶ ñaami”, ĩre yimasiaja mani —Simónre yiyuju Jesús.</s>
     </seg>
     <seg type="verse" id="b.LUK.7.48">
      <s id="b.LUK.7.48.1">To yicõari, rõmiore ado bajiro sore yiyuju Jesús: —Rojose mu̶ yirũgũrere mu̶re masiriocõamu̶ yu̶ —sore yiyuju Jesús.</s>
     </seg>
     <seg type="verse" id="b.LUK.7.49">
      <s id="b.LUK.7.49.1">To bajiro ĩ yirone, —¿No yigu̶ to bajise yati ĩ?</s>
      <s id="b.LUK.7.49.2">To bajiro ĩ ñagõjama, Diore rũ̶cu̶bu̶obecu̶ yami.</s>
      <s id="b.LUK.7.49.3">Dios sĩgũ̶ne ñagũ̶mi ti ũnire yimasigũ̶ma —yitu̶oĩañujarã ĩna, gãjerã “Baroaya” yigu̶, Simón ĩ jiriarãju̶a.</s>
     </seg>
     <seg type="verse" id="b.LUK.7.50">
      <s id="b.LUK.7.50.1">To bajiro ĩna yitu̶oĩajare, ado bajiro sore yiyuju Jesús: —“Rojose yu̶ yirũgũsere yu̶re masiriocõañumi Dios” mu̶ yitu̶oĩase ñajare, rojose tãmu̶otu̶jabetiriaroju̶ mu̶ vaborotire mu̶re yirẽtobosabu̶ yu̶.</s>
      <s id="b.LUK.7.50.2">To bajiri, “Dios ĩ ĩajama, quẽnagõ ñaja yu̶”, yitu̶oĩa variquẽna vasa mu̶ —sore yiyuju Jesús.</s>
     </seg>
    </div>
    <div type="chapter" id="b.LUK.8">
     <seg type="verse" id="b.LUK.8.1">
      <s id="b.LUK.8.1.1">Tiju̶ bero, cojo maca me ejacudiyuju Jesús, Dios oca quẽnasere masare gotimasiocudigu̶.</s>
      <s id="b.LUK.8.1.2">“U̶ju̶ Dios yarã quẽnaro ĩ yirona mu̶a ñaru̶ajama, rojose mu̶a yisere yitu̶jacõari, yu̶re ajitirũ̶nu̶ña”, ĩnare yigotimasiocudiyuju.</s>
      <s id="b.LUK.8.1.3">Ti macariju̶re ĩ rãca vasujarã ĩna, ĩ ocare goticudisu̶orona, ju̶aãmo cõro, gu̶bo ju̶a jẽnituarirãcu̶ ñarã.</s>
     </seg>
     <seg type="verse" id="b.LUK.8.2">
      <s id="b.LUK.8.2.1">Rõmia quẽne, ĩna u̶su̶riju̶ sãñarãre vãtiare Jesús ĩ bureariarã, to yicõari, rijaye cu̶tiriarã ĩ catioriarã quẽne ñabajiyujarã ĩna, Jesúre su̶yarã.</s>
      <s id="b.LUK.8.2.2">Sĩgõ, Mar'ia Magdalena vãme cu̶tigo ñañuju so.</s>
      <s id="b.LUK.8.2.3">Cojomo cõro gaje ãmo ju̶a jẽnituarirãcu̶ so u̶su̶ju̶ sãñariarãre vãtiare ĩ bureario ñañuju so.</s>
     </seg>
     <seg type="verse" id="b.LUK.8.3">
      <s id="b.LUK.8.3.1">Gajeo, Juana, Cuza manajo, ñañuju so.</s>
      <s id="b.LUK.8.3.2">Cuza, Herodes ya viju̶ codegu̶ ñañuju ĩ.</s>
      <s id="b.LUK.8.3.3">Gajeo, Susana vãme cu̶tigo ñañuju so.</s>
      <s id="b.LUK.8.3.4">Gãjerã rõmia quẽne, jãjarã ñañujarã ĩna, Jesúre su̶yarã.</s>
      <s id="b.LUK.8.3.5">Ĩna cu̶osere Jesúre, ĩ buerimasare quẽne ĩnare ĩsirũgũñujarã ĩna, ĩnare ejarẽmorã.</s>
     </seg>
     <seg type="verse" id="b.LUK.8.4">
      <s id="b.LUK.8.4.1">Jesúre ajirã ĩ tu̶ju̶ rẽjarũtuasujarã ĩna, gajemacari ñarã quẽne.</s>
      <s id="b.LUK.8.4.2">To ĩna bajiro, ado bajise gotimasiore queti ĩnare gotiyuju ĩ:</s>
     </seg>
     <seg type="verse" id="b.LUK.8.5">
      <s id="b.LUK.8.5.1">—Sĩgũ̶ oterimasu̶, veseju̶ ote ajere otegu̶ vacu̶mi.</s>
      <s id="b.LUK.8.5.2">Vese ejacõari, ote ajere ĩ reabaterone, gajeye maaju̶ vẽjaquearoja.</s>
      <s id="b.LUK.8.5.3">To bajiri tire cu̶darãma masa, maa vana.</s>
      <s id="b.LUK.8.5.4">To yicõari, minia ejacõari, tire bareacõarãma ĩna.</s>
     </seg>
     <seg type="verse" id="b.LUK.8.6">
      <s id="b.LUK.8.6.1">Gajeyema, gũ̶ta joeju̶ reajeoroja.</s>
      <s id="b.LUK.8.6.2">To bajicõari, judiboarine, oco manijare, sĩnireacoatoja ti.</s>
     </seg>
     <seg type="verse" id="b.LUK.8.7">
      <s id="b.LUK.8.7.1">Gajeyema, jotayucú̶ vatoaju̶ vẽjaquearoja.</s>
      <s id="b.LUK.8.7.2">To bajicõari, ti judiboajaquẽne, jotaju̶a bu̶cu̶aveocoatoja ti.</s>
     </seg>
     <seg type="verse" id="b.LUK.8.8">
      <s id="b.LUK.8.8.1">Gajeyema, sita quẽnaroju̶ vẽjaquearoja.</s>
      <s id="b.LUK.8.8.2">To baji, judibu̶cu̶acõari, quẽnase ñacõari, jairo rica cu̶tiroja.</s>
      <s id="b.LUK.8.8.3">Cojotõ cien ñaricari rica cu̶tiejoroja —ĩnare yigotiyuju Jesús.</s>
      <s id="b.LUK.8.8.4">To yigajanocõari, —Tire mu̶a ajimasiru̶ajama, quẽnaro tu̶oĩaña mu̶a —ĩnare yiyuju Jesús.</s>
     </seg>
     <seg type="verse" id="b.LUK.8.9">
      <s id="b.LUK.8.9.1">Tiju̶ bero, ado bajiro Jesúre sẽniĩañujarã ĩ buerimasa: —Oterimasu̶ ĩ bajire queti mu̶ gotimasiose, ¿no yire ũni ñati ti? —ĩre yisẽniĩañujarã ĩna.</s>
     </seg>
     <seg type="verse" id="b.LUK.8.10">
      <s id="b.LUK.8.10.1">To bajiro ĩna yisẽniĩajare, ado bajiro ĩnare cu̶diyuju ĩ: —“U̶ju̶ Dios yarã quẽnaro ĩ yirona yu̶a ñaru̶ajama, ado bajiro yiroti ñaja” ĩna yimasibeticatire Dios ĩ masise rãca ajimasiaja mu̶ama.</s>
      <s id="b.LUK.8.10.2">To bajiboarine, gãjerãju̶ama, yu̶ yiĩosere ĩarã ñaboarine, to yicõari, yu̶ gotisere ajirã ñaboarine, “To bajiro manire yigotigu̶ yami”, yimasimenama.</s>
     </seg>
     <seg type="verse" id="b.LUK.8.11">
      <s id="b.LUK.8.11.1">“Ado bajiro yiru̶aro yaja” oterimasu̶ ĩ bajire quetire yu̶ gotise: Ote ajere yu̶ yijama, Dios ocare yigu̶ yibu̶ yu̶.</s>
     </seg>
     <seg type="verse" id="b.LUK.8.12">
      <s id="b.LUK.8.12.1">Ote aje, maaju̶ vẽjaquearere yu̶ yijama, “U̶ju̶ Dios yarã quẽnaro ĩ yirona ĩna ñaru̶ajama, ado bajiro yiroti ñaja” yu̶ yigotimasiosere quẽnaro ajimasimenare yigu̶ yibu̶ yu̶.</s>
      <s id="b.LUK.8.12.2">Minia, ejacõari, ote ajere ĩna basere yu̶ yijama, vãtia u̶ju̶ ejacõari, Dios ocare ĩna ajimasiboasere guaro ĩ masiriosere yigu̶ yibu̶ yu̶.</s>
      <s id="b.LUK.8.12.3">To bajiro yami vãtia u̶ju̶, “Dios ocare ajitirũ̶nu̶cõari, quẽnaro yirẽto ecoroma ĩna” yigu̶.</s>
     </seg>
     <seg type="verse" id="b.LUK.8.13">
      <s id="b.LUK.8.13.1">Gũ̶ta joeju̶ vẽjaqueacõari, guaro judibu̶cu̶aboarere yu̶ yijama, yu̶ yere ajicõari, quẽnaro variquẽnase rãca ajirã ñaboarine, yoaro mene tire ĩna quejerotire yigu̶ yibu̶.</s>
      <s id="b.LUK.8.13.2">Sĩnirearere yu̶ yijama, yu̶ yere ajirã ñaboarine, rojose ĩna tãmu̶ojama, yoaro mene yu̶ ocare ĩna ajitu̶jarotire yigu̶ yibu̶.</s>
     </seg>
     <seg type="verse" id="b.LUK.8.14">
      <s id="b.LUK.8.14.1">Jotayucú̶ vatoaju̶ vẽjaqueacõari, judiboarere jotayucú̶ju̶a ti bu̶cu̶aveorere yu̶ yijama, yu̶ gotisere ajirã ñaboarine, tu̶oĩarejairã, to yicõari, gajeyeũni bojatu̶oĩarã ñari, yu̶ yeju̶are ĩna tu̶oĩatu̶jarotire yigu̶ yibu̶.</s>
      <s id="b.LUK.8.14.2">To bajiro bajirã, yu̶ yere ajisu̶oboarine, yu̶ bojarore bajiro yimenama ĩna.</s>
     </seg>
     <seg type="verse" id="b.LUK.8.15">
      <s id="b.LUK.8.15.1">Sita quẽnaroju̶ vẽjaqueare judibu̶cu̶acõari, quẽnase rica cu̶tirere yu̶ yijama, yu̶ yere ajimasicõari, Dios ĩ bojarore bajiro quẽnaro yirãre yigu̶ yibu̶ —ĩnare yigotiyuju Jesús.</s>
     </seg>
     <seg type="verse" id="b.LUK.8.16">
      <s id="b.LUK.8.16.1">Quẽna gaje queti ado bajiro ĩnare gotiyuju Jesús: —Sĩabusuoriare jẽocõari, sotu̶ne tiare mubu̶amenaja mani.</s>
      <s id="b.LUK.8.16.2">Tiare jẽocõari, “Ñajediro ti vianare ũ̶ju̶busuato” yirã, vecaju̶ jeorãja mani.</s>
      <s id="b.LUK.8.16.3">Tire bajiro bajiaja yu̶ gotimasiose.</s>
      <s id="b.LUK.8.16.4">“Ajimasibeticõato masa” yigu̶ me, to bajise ĩnare gotiaja yu̶.</s>
      <s id="b.LUK.8.16.5">“Quẽnaro riojo ajimasiato ĩna” yigu̶, gotirũgũaja.</s>
     </seg>
     <seg type="verse" id="b.LUK.8.17">
      <s id="b.LUK.8.17.1">Dios su̶orine masa ĩna ajimasibeticati jediro, quẽnaro ajimasiru̶arãma.</s>
     </seg>
     <seg type="verse" id="b.LUK.8.18">
      <s id="b.LUK.8.18.1">No bojagu̶ Diore ajitirũ̶nu̶gũ̶re, “Quẽnarobu̶sa ajimasiato” yigu̶, ĩ masisere cõaru̶cu̶mi Dios.</s>
      <s id="b.LUK.8.18.2">Gãjirema, ĩre ajigu̶ ñaboarine, ĩre ĩ ajitirũ̶nu̶betijare, ĩ ajimasiboasere masiriojeocõaru̶cu̶mi ĩ.</s>
      <s id="b.LUK.8.18.3">To bajiri ĩre masibetimasucõaru̶cu̶mi ĩ.</s>
      <s id="b.LUK.8.18.4">To bajiro ti bajijare, mu̶are yu̶ gotisere quẽnaro mu̶a ajimasiru̶ajama, Dios ĩ bojarore bajiro quẽnaro yimu̶orũ̶gõña mu̶a —ĩ buerimasare yigotiyuju Jesús.</s>
     </seg>
     <seg type="verse" id="b.LUK.8.19">
      <s id="b.LUK.8.19.1">Jesús, masare ĩ gotmasio ñarone, ĩ jaco, ĩ bederã rãca ĩre ĩarã ejaboayujarã ĩna.</s>
      <s id="b.LUK.8.19.2">To bajiboarine jãjarã masa ĩna ñajare, ĩ tu̶ju̶ ejamasibesujarã.</s>
     </seg>
     <seg type="verse" id="b.LUK.8.20">
      <s id="b.LUK.8.20.1">Ĩ tu̶ ĩna ejamasibetijare, sĩgũ̶, ado bajiro Jesúre ĩre yiyuju: —Mu̶ jaco, mu̶ bederã quẽne macajú̶ju̶ ejama, mu̶ rãca ñagõru̶arã —Jesúre ĩre yigotiyuju.</s>
     </seg>
     <seg type="verse" id="b.LUK.8.21">
      <s id="b.LUK.8.21.1">To bajiro ĩ yigotisere ajicõari, ĩre ajiñarãju̶are ado bajiro ĩnare yiyuju Jesús: —No bojarã Dios ocare ajicõari, ĩ rotirore bajiro yirã ñarãma yu̶ bederãre bajiro bajirã, yu̶ jacore bajiro bajirã —ĩnare yiyuju Jesús.</s>
     </seg>
     <seg type="verse" id="b.LUK.8.22">
      <s id="b.LUK.8.22.1">Cojorũ̶mu̶ Jesús ĩ buerã rãca cũmuaju̶ vasãjacõari, —Gajejacatu̶aju̶ jẽajaro mani —ĩnare yiyuju Jesús.</s>
     </seg>
     <seg type="verse" id="b.LUK.8.23">
      <s id="b.LUK.8.23.1">Ĩna jẽatone, bu̶to mino vasuju.</s>
      <s id="b.LUK.8.23.2">To bajicõari, bu̶to sabeyuju.</s>
      <s id="b.LUK.8.23.3">Ti saberone, cũmua sagueca yiro, oco sãjacõari, rujacoaru̶ayuju.</s>
      <s id="b.LUK.8.23.4">To ti bajiboajaquẽne, cãnigũ̶ yiyuju Jesús.</s>
     </seg>
     <seg type="verse" id="b.LUK.8.24">
      <s id="b.LUK.8.24.1">Ĩ cãniro ĩacõari, ĩre yujioyujarã ĩna: —Yu̶a u̶ju̶, ¡rujareana yaja mani! —ĩre yiyujarã ĩna.</s>
      <s id="b.LUK.8.24.2">To bajiro ĩna yijare, —¡Mino tu̶jaya!</s>
      <s id="b.LUK.8.24.3">¡Sabese quẽne tu̶jaya mu̶a! —yiyuju Jesús.</s>
      <s id="b.LUK.8.24.4">To ĩ yirone, tu̶jacoasuju mino.</s>
      <s id="b.LUK.8.24.5">Sabese quẽne sabebesuju yuja.</s>
     </seg>
     <seg type="verse" id="b.LUK.8.25">
      <s id="b.LUK.8.25.1">To yicõari, —“Rojose mani tãmu̶oboajaquẽne, manire yirẽtobosaru̶cu̶mi”, yu̶re yitu̶oĩarã me ñaja mu̶a —ĩnare yiyuju Jesús.</s>
      <s id="b.LUK.8.25.2">To bajiro ĩ yisere ĩacõari, no yimasibesujarã ĩ buerimasa. —¿Ñimu̶ ũgũ̶ masu̶ ñati ãni?</s>
      <s id="b.LUK.8.25.3">Minore, to yicõari, sabesere ĩ tu̶jarotijama, ĩre ajiaja —gãmerã yiyujarã ĩna, ĩre güirã.</s>
     </seg>
     <seg type="verse" id="b.LUK.8.26">
      <s id="b.LUK.8.26.1">U̶tabu̶cu̶ra gajejacatu̶aju̶ Gerasa vãme cu̶ti maca tu̶ju̶ ejayujarã.</s>
     </seg>
     <seg type="verse" id="b.LUK.8.27">
      <s id="b.LUK.8.27.1">Toju̶ ejacõari, Jesús ĩ majatone, sĩgũ̶ ũ̶mu̶, ti macaju̶ ñaboar'i, ĩre bocayuju ĩ.</s>
      <s id="b.LUK.8.27.2">Sudi magũ̶ne, yoaro masa rijariarãre ĩna yujereariaviju̶ ñarũgũñuju ĩ.</s>
      <s id="b.LUK.8.27.3">Vãtia sãñagũ̶ ñañuju.</s>
     </seg>
     <seg type="verse" id="b.LUK.8.28">
      <s id="b.LUK.8.28.1">To bajigu̶ ñari, cojoji me ĩ masu ĩ bojasere yimasibeticõari, vãtia ĩna bojaseju̶are yirũgũñuju ĩ.</s>
      <s id="b.LUK.8.28.2">To bajiro bajigu̶ ĩ ñajare, cõmemane ĩre siaboayujarã ĩna.</s>
      <s id="b.LUK.8.28.3">Ĩre ĩna siaboajaquẽne, tũ̶asure reacõarũgũñuju ĩ.</s>
      <s id="b.LUK.8.28.4">To yicõari, yucú̶ manoju̶ varũgũñuju, ĩre sãñarã vãtia to bajiro ĩre ĩna varotijare.</s>
      <s id="b.LUK.8.28.5">To bajiri Jesúre ĩ bocarone, —Ãni masu̶ u̶su̶ju̶ sãñarã, budiya mu̶a —vãtiare ĩnare yiyuju Jesús.</s>
      <s id="b.LUK.8.28.6">To ĩ yirone, masu̶ju̶a, vãtia su̶orine avasãcõari, Jesús rĩjoroju̶a gu̶somuniari tuetuyuju.</s>
      <s id="b.LUK.8.28.7">To ĩ bajirone, vãtiaju̶a, masu̶ u̶su̶ju̶ sãñacõari, ado bajiro Jesúre sẽniĩaavasãñujarã: —Jesús, masirẽtogũ̶, Dios macu̶ ñaja mu̶.</s>
      <s id="b.LUK.8.28.8">¿No yigu̶ yu̶a tu̶ vadiati mu̶?</s>
      <s id="b.LUK.8.28.9">“Yu̶are gõjanabiobesa”, mu̶re yisẽniaja yu̶a.</s>
      <s id="b.LUK.8.28.10">“Rojose mu̶a yise vaja, rojose mu̶are yibeaja yu̶”, yu̶are yiya —Jesúre yisẽniñujarã.</s>
     </seg>
     <seg type="verse" id="b.LUK.8.30">
      <s id="b.LUK.8.30.1">To ĩna yirone, ado bajiro vãtia sãñagũ̶re sẽniĩañuju Jesús: —¿Ñimu̶ vãme cu̶tiati mu̶? —ĩre yiyuju.</s>
     </seg>
     <seg type="verse" id="b.LUK.8.31">
      <s id="b.LUK.8.31.1">To ĩ yisere ajicõari, ado bajiro ĩre cu̶diyuju vãtiaju̶a: —Legión vãme cu̶tiaja yu̶a —ĩre yiyujarã.</s>
      <s id="b.LUK.8.31.2">Jãjarã ĩ u̶su̶ju̶re sãñarã ñari, to bajiro ĩre yicu̶diyujarã vãtia.</s>
      <s id="b.LUK.8.31.3">To yicõari, bu̶to Jesúre sẽniñujarã: —Tu̶sabetigoje tubibe ecocõari, josari tãmu̶oriaroju̶ yu̶are cõabesa mu̶ —Jesúre ĩre yisẽniñujarã.</s>
     </seg>
     <seg type="verse" id="b.LUK.8.32">
      <s id="b.LUK.8.32.1">Buroju̶ jãjarã ecariarã yesea macabañañujarã.</s>
      <s id="b.LUK.8.32.2">Ĩnare ĩacõari, ado bajiro Jesúre sẽniñujarã vãtiaju̶a: —Yu̶are mu̶ bureajama, õa yeseaju̶are yu̶are sãjarotiya —ĩre yiyujarã ĩna.</s>
      <s id="b.LUK.8.32.3">To bajiro ĩre ĩna yijare, —Mu̶are varotiaja yu̶ —vãtiare ĩnare yiyuju Jesús.</s>
     </seg>
     <seg type="verse" id="b.LUK.8.33">
      <s id="b.LUK.8.33.1">To ĩ yirone, masu̶ u̶su̶ju̶re sãñaboariarã budicoasujarã yuja, yeseaju̶are sãjaroana.</s>
      <s id="b.LUK.8.33.2">Ĩna sãjarone, buro ũmaroja vacõari, u̶tabu̶cu̶raju̶ rearoderujacõa tu̶jasujarã.</s>
     </seg>
     <seg type="verse" id="b.LUK.8.34">
      <s id="b.LUK.8.34.1">Yeseare coderimasa, to bajiro ĩna bajisere ĩacõari, ũmacoasujarã, ĩna ya macaju̶ vana.</s>
      <s id="b.LUK.8.34.2">Toju̶ ejacõari, ti macanare, to yicõari, ti maca tu̶ ñarimacarianare quẽne, tire gotibatoyujarã.</s>
     </seg>
     <seg type="verse" id="b.LUK.8.35">
      <s id="b.LUK.8.35.1">To bajiro ĩna yigotisere ajicõari, Jesúre ĩarã vasujarã ĩna, ti macana.</s>
      <s id="b.LUK.8.35.2">Ĩ tu̶ju̶ ejacõari, vãtia sãñaboar'ire ĩañujarã ĩna.</s>
      <s id="b.LUK.8.35.3">Sudi sãñacõari, Jesús tu̶ rujiyuju.</s>
      <s id="b.LUK.8.35.4">Ĩna bajirore bajiro bajigu̶ ñañuju ĩ yuja.</s>
      <s id="b.LUK.8.35.5">Vãtia ĩna sãñajama, tu̶oĩamasibecu̶ ñañuju maji.</s>
      <s id="b.LUK.8.35.6">Quẽnaro tu̶oĩagũ̶ ñañuju yuja.</s>
      <s id="b.LUK.8.35.7">To ĩ bajisere ĩacõari, Jesúre bu̶to güiyujarã ĩna.</s>
     </seg>
     <seg type="verse" id="b.LUK.8.36">
      <s id="b.LUK.8.36.1">Vãtia sãñaboar'i ĩ bajisere ĩariarã, gãjerãre gotiyujarã.</s>
     </seg>
     <seg type="verse" id="b.LUK.8.37">
      <s id="b.LUK.8.37.1">To bajiri, Gerasa vãme cu̶ti macana to soju̶a vadiriarã quẽne, Jesúre bu̶to güirã ñari, —Vacoasa.</s>
      <s id="b.LUK.8.37.2">Ado mu̶ ñasere bojabeaja —ĩre yiyujarã ĩna.</s>
      <s id="b.LUK.8.37.3">To ĩna yijare, tudiacu̶, cũmuaju̶ vasãjañuju Jesús.</s>
     </seg>
     <seg type="verse" id="b.LUK.8.38">
      <s id="b.LUK.8.38.1">To ĩ bajirone, ado bajiro ĩre yiboayuju vãtia sãñaboar'i: —Mu̶ rãca bu̶to varu̶aja yu̶ quẽne —ĩre yiboayuju.</s>
      <s id="b.LUK.8.38.2">To bajiro ĩ yiboajaquẽne, ado bajiro ĩre cu̶diyuju Jesús:</s>
     </seg>
     <seg type="verse" id="b.LUK.8.39">
      <s id="b.LUK.8.39.1">—Yu̶ rãca vadibesa.</s>
      <s id="b.LUK.8.39.2">Mu̶ ya viju̶ tudiasa.</s>
      <s id="b.LUK.8.39.3">“Dios ĩ masise rãca yu̶ u̶su̶ju̶ sãñarãre vãtiare bureami Jesús”, mu̶ yarãre ĩnare yigotiba —ĩre yicu̶diyuju Jesús, vãtia sãñaboar'ire.</s>
      <s id="b.LUK.8.39.4">To bajiro ĩ yijare, ĩ yarã tu̶ju̶ tudicoasuju ĩ.</s>
      <s id="b.LUK.8.39.5">Tudiejacõari, ĩ ya maca ñarã jedirore, ti quetire goticudiyuju.</s>
     </seg>
     <seg type="verse" id="b.LUK.8.40">
      <s id="b.LUK.8.40.1">Jesús tudijẽacoasuju quẽna, gajejacatu̶aju̶.</s>
      <s id="b.LUK.8.40.2">Toju̶ ĩ ejarotire yucõa ñañujarã ĩna, masa.</s>
      <s id="b.LUK.8.40.3">To bajiri ĩ jẽaeja majatone bu̶to variquẽnase rãca ĩre sẽniñujarã ĩna.</s>
     </seg>
     <seg type="verse" id="b.LUK.8.41">
      <s id="b.LUK.8.41.1">To ĩna bajirone, Dios ocare ĩna buerivi u̶ju̶ quẽne ejayuju, Jairo vãme cu̶tigu̶.</s>
      <s id="b.LUK.8.41.2">Jesúre ĩacõari, ĩ rĩjoroju̶a gu̶somuniari tuetuyuju, ĩre rũ̶cu̶bu̶ogu̶.</s>
      <s id="b.LUK.8.41.3">To yicõari, ado bajiro Jesúre ĩre sẽniñuju: —Yu̶ maco sĩgõne ñagõ, ju̶aãmo cõro, gu̶bo ju̶a jẽnituari cũ̶mari tu̶saco ñaamo so.</s>
      <s id="b.LUK.8.41.4">Bajirocaco yimo.</s>
      <s id="b.LUK.8.41.5">So tu̶ ejacõari, sore mu̶ moaĩajama, caticoaru̶ocomo —Jesúre ĩre yisẽniñuju.</s>
      <s id="b.LUK.8.41.6">To bajiro Jairo ĩ yisere ajicõari, ĩre su̶yasuju Jesús.</s>
      <s id="b.LUK.8.41.7">Jãjarã masa ĩre su̶yacõari, no bajiro yi vamasiña manoju̶ vasujarã ĩna.</s>
     </seg>
     <seg type="verse" id="b.LUK.8.43">
      <s id="b.LUK.8.43.1">To bajiro ĩna bajivatoaju̶re sĩgõ gãmorõmi cu̶tigo ñañuju so.</s>
      <s id="b.LUK.8.43.2">Ju̶aãmo cõro, gu̶bo ju̶a jẽnituari cũ̶mari rijañañuju.</s>
      <s id="b.LUK.8.43.3">U̶co yirimasa, sore ĩna u̶co yire vaja, vaja yigo, gãjoa so cu̶oboarere ĩnare ĩsijeocõañuju.</s>
      <s id="b.LUK.8.43.4">To bajiro ĩnare so yiboajaquẽne, quẽnaejabesuju so.</s>
      <s id="b.LUK.8.43.5">To bajiri gãjerãre Jesús ĩ catiore quetire ajirio ñari, jãjarã masa vatoaju̶ Jesúre su̶yasuju so.</s>
     </seg>
     <seg type="verse" id="b.LUK.8.44">
      <s id="b.LUK.8.44.1">Ĩ su̶yaroju̶a ejarũ̶gũ̶cõari, ĩ sudiro gajare moaĩañuju.</s>
      <s id="b.LUK.8.44.2">So moaĩarirĩmarone, sore quẽnaejacoasuju yuja.</s>
     </seg>
     <seg type="verse" id="b.LUK.8.45">
      <s id="b.LUK.8.45.1">So moaĩarone, ado bajiro masare sẽniĩañuju ĩ: —¿Ñimu̶ yu̶ sudirore moaĩari? —ĩnare yisẽniĩañuju. —Mu̶re moaĩaña maja —ĩre ĩna yicu̶dijedicõajare, ĩ buerimasu̶, Pedro vãme cu̶tigu̶, ado bajiro Jesúre yiyuju ĩ: —¿No yigu̶ “¿Ñimu̶ yu̶re moaĩati?”, yati mu̶?</s>
      <s id="b.LUK.8.45.2">Mu̶ tu̶ju̶ jãjarã ñaja yu̶a, mu̶re moaĩarã —ĩre yiyuju Pedro.</s>
     </seg>
     <seg type="verse" id="b.LUK.8.46">
      <s id="b.LUK.8.46.1">To ĩ yiboajaquẽne, —Sĩgõ rõmio, “Quẽnaejagosa” yigo, yu̶re moaĩamo so.</s>
      <s id="b.LUK.8.46.2">Yu̶re moaĩagõne, “Yu̶ masise su̶orine quẽnaejacoajamo”, yimasicõamu̶ yu̶ —ĩnare yiyuju Jesús.</s>
     </seg>
     <seg type="verse" id="b.LUK.8.47">
      <s id="b.LUK.8.47.1">To bajiro ĩ yijare, “Jẽre ĩre yu̶ moaĩasere masicõami” yigo ñari, nanagõne, Jesús rĩjoroju̶a ejacõari, gu̶somuniari tuetuyuju so.</s>
      <s id="b.LUK.8.47.2">To yicõari, ñajediro so bajirere Jesúre gotiyuju.</s>
     </seg>
     <seg type="verse" id="b.LUK.8.48">
      <s id="b.LUK.8.48.1">To so yirone, ado bajiro sore cu̶diyuju Jesús: —Yu̶ maigõ, “Ĩ sudiro gajare yu̶ moaĩajama, quẽnaejacoaru̶ocoja yu̶” mu̶ yitu̶oĩase ñajare, “Quẽnaejato”, mu̶re yibu̶ yu̶.</s>
      <s id="b.LUK.8.48.2">To bajiri, “To bajiro yu̶re yimi”, yitu̶oĩa variquẽna vasa mu̶ —sore yiyuju Jesús.</s>
     </seg>
     <seg type="verse" id="b.LUK.8.49">
      <s id="b.LUK.8.49.1">To bajiro sore ĩ yiñarone, Dios ocare ĩna buerivi u̶ju̶ Jairo vãme cu̶tigu̶ ya viagu̶ ejayuju.</s>
      <s id="b.LUK.8.49.2">Ejacõari, ado bajiro Jairore gotiyuju: —Mu̶ maco bajirocacoamo.</s>
      <s id="b.LUK.8.49.3">No yigu̶ mu̶ ya viju̶ gotimasiorimasu̶ ĩ vasere bojabecu̶ja mu̶ yuja —Jairore yiyuju ĩ.</s>
     </seg>
     <seg type="verse" id="b.LUK.8.50">
      <s id="b.LUK.8.50.1">To ĩ yisere ajicõari, ado bajiro Jairore gotiyuju Jesús: —Tu̶oĩasu̶tiritibesa mu̶.</s>
      <s id="b.LUK.8.50.2">Yu̶ masiseju̶are tu̶oĩacõa ñaña.</s>
      <s id="b.LUK.8.50.3">Mu̶ tu̶oĩacõa ñajama, tudicaticoaru̶ocomo so —ĩre yiyuju Jesús.</s>
     </seg>
     <seg type="verse" id="b.LUK.8.51">
      <s id="b.LUK.8.51.1">To yi vanane, ejayujarã Jairo ya viju̶re.</s>
      <s id="b.LUK.8.51.2">Toju̶ ejana ĩna ĩajama, ĩ maco so bajirocacoajare, bu̶to otiñañujarã ĩna, ti vi ejariarã.</s>
      <s id="b.LUK.8.51.3">To bajiro ĩna yiñajare, ado bajiro ĩnare yiyuju Jesús: —Otibesa mu̶a.</s>
      <s id="b.LUK.8.51.4">“Bajirocacoajamo” mu̶a yiboago, cãnigõ yamo —ĩnare yiyuju Jesús.</s>
      <s id="b.LUK.8.51.5">To ĩ yijare, ĩre ajayujarã ĩna, “Bajirocacoamo” yimasirã ñari.</s>
      <s id="b.LUK.8.51.6">To yicõari, bajirocario so jesari sõaju̶re ĩnare jãjarotibesuju Jesús.</s>
      <s id="b.LUK.8.51.7">Pedro, Santiago, Juan, to yicõari bajirocario jacu̶are quẽne tocãrãcu̶ne ĩnare jãjarotiyuju Jesús.</s>
     </seg>
     <seg type="verse" id="b.LUK.8.54">
      <s id="b.LUK.8.54.1">Jãjaejacõari, bajirocario ãmore ñiagũ̶ne, ado bajiro sore yiyuju Jesús: —Daquego, vũ̶mu̶rũ̶gũ̶ña —sore yiyuju.</s>
     </seg>
     <seg type="verse" id="b.LUK.8.55">
      <s id="b.LUK.8.55.1">To ĩ yirone, bajirocario cativũ̶mu̶rũ̶gũ̶cõañuju so yuja.</s>
      <s id="b.LUK.8.55.2">To so bajisere ĩacõari, —Bare sore ecaya mu̶a —ĩnare yiyuju Jesús.</s>
     </seg>
     <seg type="verse" id="b.LUK.8.56">
      <s id="b.LUK.8.56.1">So tudicatisere ĩacõari, no yimasibesujarã so jacu̶a, ti ũnire ĩabetirũgũriarã ñari.</s>
      <s id="b.LUK.8.56.2">To bajiro ĩna bajisere ĩacõari, ĩna macore ĩ catiosere gotirotibesuju Jesús.</s>
     </seg>
    </div>
    <div type="chapter" id="b.LUK.9">
     <seg type="verse" id="b.LUK.9.1">
      <s id="b.LUK.9.1.1">Cojorũ̶mu̶, ju̶aãmo cõro, gu̶bo ju̶a jẽnituarirãcu̶ ñarãre ĩ buerimasare jirẽoñuju Jesús.</s>
      <s id="b.LUK.9.1.2">Ĩnare jirẽocõari, masa u̶su̶riju̶ sãñarãre vãtiare ĩna bureamasirotire, to yicõari, rijaye cu̶tirãre ĩna catiomasirotire ĩnare u̶joyuju ĩ.</s>
     </seg>
     <seg type="verse" id="b.LUK.9.2">
      <s id="b.LUK.9.2.1">To bajiro yicõari, ĩnare ĩ cõaroto rĩjoro ado bajiro ĩnare yiyuju: —“U̶ju̶ Dios yarã quẽnaro ĩ yirona mu̶a ñaru̶ajama, rojose mu̶a yisere yitu̶jacõari, Jesúre ajitirũ̶nu̶ña”, yigotimasiocudirona ñaja mu̶a.</s>
      <s id="b.LUK.9.2.2">To bajicõari, rijaye cu̶tirãre catiorona ñaja —ĩnare yirotiyuju Jesús.</s>
     </seg>
     <seg type="verse" id="b.LUK.9.3">
      <s id="b.LUK.9.3.1">To yicõari, quẽna ado bajiro ĩnare yiyuju Jesús: —No bojase mu̶a cu̶ose juaábeja.</s>
      <s id="b.LUK.9.3.2">Tueriayucú̶ri, mu̶a bare sãriajoari, to yicõari, gãjoare quẽne juaábeja.</s>
      <s id="b.LUK.9.3.3">Gajeye sudi juaámenane, mu̶a sãñasene sãñacõari, vaja.</s>
     </seg>
     <seg type="verse" id="b.LUK.9.4">
      <s id="b.LUK.9.4.1">Tocãrãca macare mu̶a ejajama, mu̶a ejasu̶orivine cãnima.</s>
      <s id="b.LUK.9.4.2">Ti vine ñacõari, yu̶ ocare goticudiru̶arãja mu̶a maji, gajeroju̶ mu̶a varoto rĩjoro.</s>
     </seg>
     <seg type="verse" id="b.LUK.9.5">
      <s id="b.LUK.9.5.1">Mu̶a ejarimacana, quẽnaro mu̶are ĩna bocaãmibetijama, to yicõari mu̶a gotisere ĩna ajiru̶abetijaquẽne, ti macaju̶re ñabeja.</s>
      <s id="b.LUK.9.5.2">Mu̶are ĩna ajiru̶abetijare, mu̶a gu̶bo sudi tuyasere sitare varerea, vacoaja.</s>
      <s id="b.LUK.9.5.3">To bajiro mu̶a yijama, “Quẽnaro yu̶are bocaãmibeticõari, yu̶are mu̶a ajiru̶abetijare, rojose mu̶are yiru̶cu̶mi Dios” yirã yiru̶arãja mu̶a —ĩnare yiyuju Jesús.</s>
     </seg>
     <seg type="verse" id="b.LUK.9.6">
      <s id="b.LUK.9.6.1">To bajiro ĩ yijare, ĩ ocare goticudirã vasujarã ĩna: “Rojose mu̶a yisere yitu̶jacõari, quẽnaseju̶are tu̶oĩavasoaya” ĩnare yigoticõari, Cristo su̶orine quẽnaro Dios ĩ yirotire gotimasiocudiyujarã ĩna.</s>
      <s id="b.LUK.9.6.2">Rijaye cu̶tirãre quẽne catiocudiyujarã, ĩna vati macari ñaro cõrone.</s>
     </seg>
     <seg type="verse" id="b.LUK.9.7">
      <s id="b.LUK.9.7.1">Jesús ĩ bajiñasere, to yicõari, ĩ goticudirotiriarã ĩna bajiñasere quẽne ajijeocõañuju Galilea vãme cu̶ti sita ñarã u̶ju̶, Herodes vãme cu̶tigu̶.</s>
      <s id="b.LUK.9.7.2">To yicõari, Jesús ĩ bajiñasere masa ĩna tu̶oĩasere quẽne ajiyuju Herodes.</s>
      <s id="b.LUK.9.7.3">Ado bajiro tu̶oĩañujarã sĩgũ̶ri: —Juan vãme cu̶tigu̶, masare oco rãca bautizarimasu̶ne sĩaecoboarine, tudicaticoarimi —yitu̶oĩañujarã.</s>
      <s id="b.LUK.9.7.4">Gãjerãma, ado bajiro yiyujarã: —Diore gotirẽtobosarimasu̶ El'ias ñamasir'i ñagũ̶mi quẽna —yiyujarã.</s>
      <s id="b.LUK.9.7.5">Gãjerãju̶ama, ado bajiro yiyujarã: —Diore gotirẽtobosarimasa ñamasiriarã rãcagu̶ tudicatir'i ñagũ̶mi quẽna —yiyujarã ĩna, Jesúre.</s>
      <s id="b.LUK.9.7.6">Herodeju̶ama, ado bajiro yiyuju: —Juan me ñagũ̶mi.</s>
      <s id="b.LUK.9.7.7">Ĩ ru̶joare jatarocaroticõacaju̶ yu̶.</s>
      <s id="b.LUK.9.7.8">To bajiri, ¿ñimu̶ ũgũ̶ ñarojari ĩ? —yiyuju Herodes.</s>
      <s id="b.LUK.9.7.9">To bajiro yigu̶ ñari, Jesúre ĩaru̶arũgũboayuju ĩ.</s>
     </seg>
     <seg type="verse" id="b.LUK.9.10">
      <s id="b.LUK.9.10.1">Ĩ goticudiroticõariarã, tudiejacõari, Jesúrãca rẽjañujarã ju̶aãmo cõro, gu̶bo ju̶a jẽnituarirãcu̶ ñarã ĩ buerimasa.</s>
      <s id="b.LUK.9.10.2">Ĩ rãca rẽjacõari, ĩna yicudirere ĩre gotiyujarã.</s>
      <s id="b.LUK.9.10.3">To bajiro ĩna yiro bero, ĩnare ũmato vasuju Jesús, masa ĩna manibu̶saroju̶, Betsaida vãme cu̶ti macaju̶.</s>
     </seg>
     <seg type="verse" id="b.LUK.9.11">
      <s id="b.LUK.9.11.1">To bajiri Jesús ĩ vati quetire ajicõari, ĩre su̶yaejasujarã jãjarã masa.</s>
      <s id="b.LUK.9.11.2">Ĩna ejasere ĩacõari, —Yu̶re ajirã, ado mu̶a ejase quẽnaja —ĩnare yiyuju Jesús.</s>
      <s id="b.LUK.9.11.3">To yicõari, ado bajiro ĩnare gotimasioñuju: —U̶ju̶ Dios yarã quẽnaro ĩ yirona mu̶a ñaru̶ajama, rojose mu̶a yisere yitu̶jacõari, yu̶re ajitirũ̶nu̶ña —ĩnare yigotimasioñuju.</s>
      <s id="b.LUK.9.11.4">To yicõari, rijaye cu̶tirãre catioyuju.</s>
     </seg>
     <seg type="verse" id="b.LUK.9.12">
      <s id="b.LUK.9.12.1">To bajiro yiñarone, rãioroto rĩjoro, ju̶aãmo cõro, gu̶bo ju̶a jẽnituarirãcu̶ ñarã Jesús buerimasa, ĩ tu̶ ejacõari, ado bajiro ĩre yiyujarã: —Masa manoju̶ ñaja.</s>
      <s id="b.LUK.9.12.2">To bajiri, “Masa cu̶toju̶ bare vaja yibamasiato ĩna” yigu̶, to yicõari, ĩna cãnirotiju̶rire “Vaja yicõari, cãniato ĩna” yigu̶, masare ĩnare varotiya mu̶ —Jesúre yiyujarã ĩna.</s>
     </seg>
     <seg type="verse" id="b.LUK.9.13">
      <s id="b.LUK.9.13.1">To bajiro ĩna yiboajaquẽne, —Mu̶ane ĩnare bare ecaya —ĩnare yiyuju ĩ.</s>
      <s id="b.LUK.9.13.2">To ĩ yirone, —Jairo bare cu̶obeaja yu̶a.</s>
      <s id="b.LUK.9.13.3">Bajiboarine, cojomo cõro pan, ju̶arã vai cu̶oaja yu̶a.</s>
      <s id="b.LUK.9.13.4">Ĩna barotire, no bajiro vaja yibosamasimenaja mani —ĩre yiyujarã.</s>
     </seg>
     <seg type="verse" id="b.LUK.9.14">
      <s id="b.LUK.9.14.1">Ĩna tu̶ju̶re cinco mil ũ̶mu̶a ñañujarã ĩna.</s>
      <s id="b.LUK.9.14.2">To bajiro ĩna yisere ajicõari, ado bajiro ĩnare yiyuju Jesús, ĩ buerimasare: —Masare rujatubuari ĩnare rujirotiya.</s>
      <s id="b.LUK.9.14.3">Tocãrãcatubuare “Cincuenta ñarirãcu̶ rujiya”, ĩnare yiya mu̶a —ĩnare yiyuju Jesús, ĩ buerimasare.</s>
     </seg>
     <seg type="verse" id="b.LUK.9.15">
      <s id="b.LUK.9.15.1">To bajiro ĩ yijare, ĩ rotirore bajirone ĩnare rujirotijeoyujarã ĩna, Jesús buerimasa.</s>
     </seg>
     <seg type="verse" id="b.LUK.9.16">
      <s id="b.LUK.9.16.1">To bajiro ĩna rujijediro ĩacõari, cojomo cõro ñaricari panre, ju̶arã vai ñarãre quẽne juacõari, õ vecaju̶a ĩamu̶oñuju Jesús.</s>
      <s id="b.LUK.9.16.2">To yicõari, “Quẽnaro yaja mu̶”, Diore ĩre yiyuju.</s>
      <s id="b.LUK.9.16.3">To yicõari, panre iguesurebatecõari, ĩ buerimasare ĩsiñuju, “Rujirãre ĩnare ĩsibatoya” yigu̶.</s>
      <s id="b.LUK.9.16.4">Ju̶arã vaire quẽne vẽtũ̶rebatecõari, ĩ buerimasare ĩsiñuju, “Rujirã jedirore ĩnare ĩsibatoya” yigu̶.</s>
     </seg>
     <seg type="verse" id="b.LUK.9.17">
      <s id="b.LUK.9.17.1">Sĩgũ̶ ru̶yariaro mano quẽnaro bau̶su̶cu̶tijedicõañujarã.</s>
      <s id="b.LUK.9.17.2">Ĩna bagajanoro bero, ĩna baru̶asere ĩna juarẽojama, ju̶aãmo cõro, gu̶bo ju̶a jẽnituaro ñarijibu̶ri ru̶yayuju.</s>
     </seg>
     <seg type="verse" id="b.LUK.9.18">
      <s id="b.LUK.9.18.1">Cojorũ̶mu̶ ĩ buerimasa rĩne ĩna ñaro, ĩ jacu̶re sẽniñuju Jesús.</s>
      <s id="b.LUK.9.18.2">Ĩ jacu̶re sẽnigajanocõari, ado bajiro ĩnare sẽniĩañuju ĩ: —¿Ñimu̶ ñaami yu̶re yati ĩna masa? —ĩnare yisẽniĩañuju.</s>
     </seg>
     <seg type="verse" id="b.LUK.9.19">
      <s id="b.LUK.9.19.1">To ĩ yisere ajicõari ado bajiro ĩre cu̶diyujarã ĩ buerimasa: —Sĩgũ̶ri, “Juan vãme cu̶tigu̶, masare oco rãca bautizarimasu̶, tudicaticõari bajigu̶mi quẽna”, mu̶re yama ĩna.</s>
      <s id="b.LUK.9.19.2">Gãjerãma, “El'ias ñamasir'i ñaami”, yama ĩna.</s>
      <s id="b.LUK.9.19.3">Gãjerãju̶ama, “Diore gotirẽtobosamasir'i ñaami”, mu̶re yama —Jesúre yicu̶diyujarã.</s>
     </seg>
     <seg type="verse" id="b.LUK.9.20">
      <s id="b.LUK.9.20.1">To ĩna yirone, ado bajiro ĩnare tudisẽniĩañuju Jesús: —Mu̶ama, ¿ñimu̶ ñaami yu̶re yati mu̶a? —ĩnare yiyuju.</s>
      <s id="b.LUK.9.20.2">To ĩ yirone, ado bajiro ĩre cu̶diyuju Pedro: —Mu̶ ñaja rojose yu̶a tãmu̶oborotire yu̶are yirẽtobosacõari, rotimu̶orũ̶gõrocu̶, Dios ĩ cõar'i —Jesúre yiyuju.</s>
     </seg>
     <seg type="verse" id="b.LUK.9.21">
      <s id="b.LUK.9.21.1">To bajiro Pedro ĩre ĩ yisere ajicõari, gãjerãre gotirotibesuju.</s>
     </seg>
     <seg type="verse" id="b.LUK.9.22">
      <s id="b.LUK.9.22.1">To yicõari, ado bajiro ĩnare gotiyuju ĩ: —Yu̶, Dios ĩ roticõacacu̶, bu̶to rojose tãmu̶oru̶cu̶ja.</s>
      <s id="b.LUK.9.22.2">Bu̶cu̶rã, paia u̶jarã, to yicõari, Dios ĩ rotimasire gotimasiorimasa quẽne, rojose yu̶re yicõari, yu̶re sĩaru̶arãma ĩna.</s>
      <s id="b.LUK.9.22.3">Yu̶re ĩna sĩaboajaquẽne, idiarũ̶mu̶ tu̶satirũ̶mu̶ne yu̶re catioru̶cu̶mi Dios —ĩnare yigotiyuju Jesús.</s>
     </seg>
     <seg type="verse" id="b.LUK.9.23">
      <s id="b.LUK.9.23.1">To yicõari, ĩ buerimasare gãjerãre quẽne ĩnare jirẽocõari, ado bajiro gotiyuju Jesús: —No bojagu̶ yu̶ yu̶ ĩ ñaru̶ajama, ĩ bojasere, ĩ ye ñarotire tu̶oĩabetiru̶cu̶mi.</s>
      <s id="b.LUK.9.23.2">Tu̶oĩabeticõari, “Jesúre bajiro rojose tãmu̶oru̶cu̶ja yu̶ quẽne” yitu̶oĩacõari, yu̶ju̶are ajisu̶yaru̶cu̶mi.</s>
     </seg>
     <seg type="verse" id="b.LUK.9.24">
      <s id="b.LUK.9.24.1">No bojarã, ĩna bojaro ñare cu̶tirema adi macaru̶cu̶rore ñasere ĩavariquẽnacõari, Diore tu̶oĩamenama, Dios ĩ catisere yayibetire cu̶omena ñaru̶arãma ĩna.</s>
      <s id="b.LUK.9.24.2">To bajiboarine, yu̶re ajitirũ̶nu̶rã, yu̶ oca ĩna gotisere ajijũnisinicõari, ĩna sĩarãma, Dios tu̶ quẽnaro ñarona ñarãma.</s>
     </seg>
     <seg type="verse" id="b.LUK.9.25">
      <s id="b.LUK.9.25.1">Sĩgũ̶ adi macaru̶cu̶roju̶ gajeyeũni jediro ĩ bu̶jaboajaquẽne, beroju̶ rojose tãmu̶otu̶jabetiriaroju̶ ĩ vajama, ĩ gajeyeũni ĩ bu̶jaboare ñie vaja manoja.</s>
     </seg>
     <seg type="verse" id="b.LUK.9.26">
      <s id="b.LUK.9.26.1">Masa ĩna ĩaro rĩjoroju̶a, “Jesúre rũ̶cu̶bu̶ogu̶ ñaja yu̶”, yibojonebesa.</s>
      <s id="b.LUK.9.26.2">To bajiro yibojonegũ̶ ñari, yu̶ yu̶ ĩ ñaru̶abetijama, “Yu̶ yu̶ me ñaami”, ĩre yiĩaru̶cu̶ja yu̶ quẽne, Dios ĩ roticõacacu̶ ñacõari, “Quẽnarẽtogũ̶ ñaja yu̶” yu̶ jacu̶ ĩ yiĩorore bajiro yigu̶ ñari, ĩ bususe rãca yu̶ vadirũ̶mu̶.</s>
      <s id="b.LUK.9.26.3">Yu̶ rãca vadiru̶arãma Dios ĩ cõarã, ángel mesa.</s>
     </seg>
     <seg type="verse" id="b.LUK.9.27">
      <s id="b.LUK.9.27.1">Riojo mu̶are gotiaja yu̶.</s>
      <s id="b.LUK.9.27.2">Mu̶a sĩgũ̶ri mu̶a bajireabetone, “Ñajediro u̶ju̶ ñaami yu̶ roticõacacu̶” Dios mu̶are ĩ yiĩosere ĩaru̶arãja mu̶a —ĩnare yigotiyuju Jesús.</s>
     </seg>
     <seg type="verse" id="b.LUK.9.28">
      <s id="b.LUK.9.28.1">To bajiro ĩnare ĩ yigotiriaro bero, cojomo cõro, gaje ãmo idia jẽnituaro tu̶satirũ̶mu̶ cõro, Pedro, Juan to yicõari Santiagore quẽne buro joeju̶ ĩnare ũmato vasuju Jesús.</s>
     </seg>
     <seg type="verse" id="b.LUK.9.29">
      <s id="b.LUK.9.29.1">Toju̶ ĩna ejaro bero, Diore sẽnigũ̶ vasuju Jesús.</s>
      <s id="b.LUK.9.29.2">To ĩ bajitoye, bu̶to ĩnare vu̶jaejayuju Pedro mesare.</s>
      <s id="b.LUK.9.29.3">To ĩna bajiñarone, Jesúju̶a, Diore sẽniñagũ̶ne, ricati ruyugu̶ godovedicoasuju.</s>
      <s id="b.LUK.9.29.4">To ĩ bajisere ĩau̶cacoasujarã ĩna.</s>
      <s id="b.LUK.9.29.5">Sudi ĩ sãñase bu̶to boticoasuju.</s>
      <s id="b.LUK.9.29.6">To bajicõari, cajemose busuyuju ti.</s>
      <s id="b.LUK.9.29.7">To ĩ bajirone, Moisés ñamasir'i, El'ias ñamasir'i rãca Jesús tu̶ ruyuarũ̶gũ̶ñujarã ĩna.</s>
      <s id="b.LUK.9.29.8">Ĩna quẽne, busubatese rãca ruyuayujarã ĩna.</s>
      <s id="b.LUK.9.29.9">To bajicõari, Jerusalén vãme cu̶ti macaju̶ ĩ sĩaecorotire Jesúrãca ĩna gãmerã ñagõñasere ĩañujarã Pedro mesa.</s>
     </seg>
     <seg type="verse" id="b.LUK.9.33">
      <s id="b.LUK.9.33.1">To bajiri Jesúrãca ñagõgajanocõari, ĩna cãmotadirirĩmarone, ado bajiro Jesúre gotiyuju Pedro: —Yu̶ u̶ju̶, adoju̶ mani ñajama, quẽnamasucõaja.</s>
      <s id="b.LUK.9.33.2">Mu̶a ñaro cõrone vijãiri mu̶are bu̶abosaru̶arãja yu̶a.</s>
      <s id="b.LUK.9.33.3">Mu̶ yajãi, El'ias yajãi, to yicõari, Moisés yajãi bu̶abosaru̶arãja —Jesúre yiboayuju Pedro.</s>
      <s id="b.LUK.9.33.4">“To bajiro yigu̶ yigu̶ja” yiri mene yicõañuju.</s>
     </seg>
     <seg type="verse" id="b.LUK.9.34">
      <s id="b.LUK.9.34.1">To bajiro ĩ yirirĩmarone, bueri bu̶to cajemose ĩnare buebibecõañuju ti.</s>
      <s id="b.LUK.9.34.2">To bajiro ĩnare ti bajirone, bu̶to güiyujarã ĩna Pedro mesa.</s>
     </seg>
     <seg type="verse" id="b.LUK.9.35">
      <s id="b.LUK.9.35.1">To bajicõari, bueri vatoaju̶ ado bajiro ocaruyuyuju: —Ãnine ñaami yu̶ macu̶, “Rotimu̶orũ̶gõru̶cu̶ja mu̶” yigu̶, yu̶ cõagũ̶.</s>
      <s id="b.LUK.9.35.2">Ĩre quẽnaro ajitirũ̶nu̶ña mu̶a —yi ocaruyuyuju.</s>
     </seg>
     <seg type="verse" id="b.LUK.9.36">
      <s id="b.LUK.9.36.1">To bajiro ti ocaruyuro bero, ĩaboayujarã.</s>
      <s id="b.LUK.9.36.2">El'iare, Moisére quẽne ĩnare ĩabu̶jabesujarã.</s>
      <s id="b.LUK.9.36.3">Jesús sĩgũ̶ne ñañuju ĩ yuja.</s>
      <s id="b.LUK.9.36.4">To bajisere ĩariarã ñaboarine, yoaro, gãjerãre tire gotimenane bajicõañujarã ĩna.</s>
     </seg>
     <seg type="verse" id="b.LUK.9.37">
      <s id="b.LUK.9.37.1">Ti buroju̶ majariarã, gajerũ̶mu̶ju̶ rojaejayujarã ĩna quẽna.</s>
      <s id="b.LUK.9.37.2">Ti buro ju̶doju̶, jãjarã masa ĩre yurã bajiñarãre ĩnare ejayujarã.</s>
     </seg>
     <seg type="verse" id="b.LUK.9.38">
      <s id="b.LUK.9.38.1">Jesús ĩ ejasere ĩacõari, sĩgũ̶, ado bajiro ĩre sẽniñuju: —Gotimasiorimasu̶, yu̶ macu̶re ĩamaiña mu̶.</s>
      <s id="b.LUK.9.38.2">Sĩgũ̶ne ñagũ̶ ñaami.</s>
     </seg>
     <seg type="verse" id="b.LUK.9.39">
      <s id="b.LUK.9.39.1">Ĩ u̶su̶ju̶re vãti sãñañaami.</s>
      <s id="b.LUK.9.39.2">To bajiro ĩ bajijare, biyaroaca rijaquedicõari, ĩ riseju̶ sõmo budirũgũami.</s>
     </seg>
     <seg type="verse" id="b.LUK.9.40">
      <s id="b.LUK.9.40.1">To bajiri mu̶ buerimasare, “Yu̶ macu̶ u̶su̶ju̶ sãñagũ̶re vãtire burocaya”, ĩnare yisẽniboabu̶ yu̶.</s>
      <s id="b.LUK.9.40.2">Ĩre burocamasimema —Jesúre yiyuju ĩ.</s>
     </seg>
     <seg type="verse" id="b.LUK.9.41">
      <s id="b.LUK.9.41.1">To ĩ yisere ajicõari, ĩ buerimasare, to yicõari, ĩre ajirã ejariarãre quẽne ado bajiro ĩnare yiyuju Jesús: —Rojosere tu̶oĩarã ñari, Diore ajitirũ̶nu̶mena masu ñacõaja mu̶a.</s>
      <s id="b.LUK.9.41.2">¿No cõroju̶ mu̶are gotimasio tu̶jagu̶ti yu̶?</s>
      <s id="b.LUK.9.41.3">Yoaro mu̶a rãca yu̶ ñaboajaquẽne, yu̶ masise mu̶are yu̶ u̶josere ajitirũ̶nu̶beaja mu̶a maji —ĩnare yiyuju Jesús.</s>
      <s id="b.LUK.9.41.4">To yicõari, —Adoju̶a mu̶ macu̶re ãmiaya —ĩre yiyuju, vãti sãñagũ̶ jacu̶ju̶are.</s>
     </seg>
     <seg type="verse" id="b.LUK.9.42">
      <s id="b.LUK.9.42.1">To bajiro ĩ yijare, ĩ macu̶re Jesús tu̶ju̶ ĩ ãmivatone, ĩ u̶su̶ju̶ sãñagũ̶ vãti, ĩre rijaquedirotiyuju.</s>
      <s id="b.LUK.9.42.2">To bajiro ĩ yijare, rijarocacũcoasuju.</s>
      <s id="b.LUK.9.42.3">To bajiro ĩ bajirone, —To cõrone ĩre yitu̶jaya —yicõari, vãtire ĩre burocacõañuju Jesús.</s>
      <s id="b.LUK.9.42.4">Vãti ĩ budirone, catiquẽnagũ̶ ñacoasuju daquegu̶ju̶a.</s>
      <s id="b.LUK.9.42.5">To ĩ bajirone, ĩ jacu̶re ĩre tũ̶aĩsiñuju Jesús.</s>
     </seg>
     <seg type="verse" id="b.LUK.9.43">
      <s id="b.LUK.9.43.1">To bajiro Jesús ĩ yisere ĩacõari, no yimasibesujarã masa jediro, ti ũnire ĩabetirũgũriarã ñari.</s>
      <s id="b.LUK.9.43.2">“Jesús ĩ yiĩose rãca ‘Masirẽtogũ̶ ñaja yu̶’ manire yiĩogũ̶ yami Dios”, yitu̶oĩañujarã ĩna jediro.</s>
      <s id="b.LUK.9.43.3">Jesús ĩ yisere masa ĩna tu̶oĩañarone, ado bajiro ĩ buerimasare gotiyuju ĩ:</s>
     </seg>
     <seg type="verse" id="b.LUK.9.44">
      <s id="b.LUK.9.44.1">—Mu̶are yu̶ gotisere ajicõari, masiritibeja mu̶a.</s>
      <s id="b.LUK.9.44.2">Yu̶re Dios ĩ roticõacacu̶re masare ĩsirocaru̶cu̶mi sĩgũ̶ —ĩnare yiyuju Jesús.</s>
     </seg>
     <seg type="verse" id="b.LUK.9.45">
      <s id="b.LUK.9.45.1">To bajiro ĩ yiboajaquẽne, ajimasibesujarã ĩna.</s>
      <s id="b.LUK.9.45.2">“Ajimasibeticõato” Dios ĩ yijare, bajiyujarã.</s>
      <s id="b.LUK.9.45.3">To bajicõari, “Yu̶are gotiquẽnoña”, yimasibesujarã, ĩre güirã ñari.</s>
     </seg>
     <seg type="verse" id="b.LUK.9.46">
      <s id="b.LUK.9.46.1">“¿Ñimu̶ju̶a ñagũ̶ti ñamasugũ̶ ñarocu̶?”, gãmerã yi oca josayujarã Jesús buerimasa.</s>
     </seg>
     <seg type="verse" id="b.LUK.9.47">
      <s id="b.LUK.9.47.1">To bajiro ĩna gãmerã yisere ĩamasicõari, sĩgũ̶ daquegu̶re jicõari, ĩ tu̶ju̶ ĩre rũ̶gõrotiyuju Jesús.</s>
     </seg>
     <seg type="verse" id="b.LUK.9.48">
      <s id="b.LUK.9.48.1">To yicõari, ado bajiro ĩnare gotiyuju: —Ãni daquegu̶, “Ñamasugũ̶ me ñaja yu̶” ĩ yitu̶oĩarore bajiro tu̶oĩarãre, gãjerã tu̶ ĩna ejaro, quẽnaro ĩnare yirãma, yu̶rene quẽnaro yirã yirãma.</s>
      <s id="b.LUK.9.48.2">To yicõari, yu̶re quẽnaro yirãma, yu̶re cõacacu̶re quẽne quẽnaro yirã yirãma.</s>
      <s id="b.LUK.9.48.3">To bajiri, ado bajise mu̶are gotiaja yu̶: Yu̶re ajitirũ̶nu̶gũ̶, gãjerã ĩna bojasere masicõari, quẽnaro ĩnare yiejarẽmogũ̶ ñaru̶cu̶mi ñamasugũ̶ma —ĩ buerimasare yigotiyuju Jesús.</s>
     </seg>
     <seg type="verse" id="b.LUK.9.49">
      <s id="b.LUK.9.49.1">To bajiro ĩ yigotiro berone, ado bajiro Jesúre gotiyuju Juan: —Gotimasiorimasu̶, masa u̶su̶riju̶ sãñarãre vãtiare bureagu̶re ĩamu̶ yu̶a.</s>
      <s id="b.LUK.9.49.2">“Jesúre ajitirũ̶nu̶gũ̶ ñari, ado bajise mu̶are rotimasiaja yu̶: ‘Budiya’ ”, yiñami, vãtiare bureagu̶.</s>
      <s id="b.LUK.9.49.3">Mani rãcagu̶ me ĩ ñajare, “Tire yibesa”, ĩre yibu̶ yu̶a —Jesúre yigotiyuju Juan.</s>
     </seg>
     <seg type="verse" id="b.LUK.9.50">
      <s id="b.LUK.9.50.1">To ĩ yisere ajicõari, ado bajiro ĩre yiyuju Jesús: —“Tire yibeticõaña”, ĩre yibeja.</s>
      <s id="b.LUK.9.50.2">Quẽnaro yirimi —ĩre yiyuju Jesús.</s>
      <s id="b.LUK.9.50.3">To yicõari, ĩ buerimasa jedirore ado bajiro yiyuju: —Ado bajiro ti bajijare, to bajiro yaja yu̶: No bojagu̶ yu̶re ajitirũ̶nu̶cõari, mani yise ũnire yigu̶ma, mani rãcagu̶ ñagũ̶mi —ĩnare yiyuju Jesús.</s>
     </seg>
     <seg type="verse" id="b.LUK.9.51">
      <s id="b.LUK.9.51.1">Dios õ vecaju̶ ĩ ñaroju̶ ĩre ĩ ãmimu̶jarotirũ̶mu̶ ti cõñarũtuadijare: —Jerusalénju̶ mani varoti ejacoaju̶.</s>
      <s id="b.LUK.9.51.2">To bajiri varũtu vajaro mani —ĩ, buerãre yi vasuju Jesús.</s>
     </seg>
     <seg type="verse" id="b.LUK.9.52">
      <s id="b.LUK.9.52.1">Varũtu vacu̶ne, ĩ rãcanare ĩ ejaroti quetire, “Goti rĩjoro cu̶tiaya”, ĩnare yicõañuju ĩ.</s>
      <s id="b.LUK.9.52.2">To ĩ yicõariarã, Samaria sitaju̶ ñarimacaju̶ ejacõari, “Jesús ĩ cãnirotiju̶re macayurã bajibu̶ yu̶a”, yiboayujarã ĩna.</s>
     </seg>
     <seg type="verse" id="b.LUK.9.53">
      <s id="b.LUK.9.53.1">To bajiboarine ti macanaju̶a, Jesús ĩ ejasere bojabesujarã ĩna.</s>
      <s id="b.LUK.9.53.2">“Jerusalénju̶ vacu̶ bajigu̶mi” yimasirã ñari, ĩre ĩaterã bajiyujarã ĩna.</s>
     </seg>
     <seg type="verse" id="b.LUK.9.54">
      <s id="b.LUK.9.54.1">To bajiro ĩna bajise ñajare, ado bajiro Jesúre sẽniĩañujarã, Juan, ĩ gagu̶ Santiago rãca: —Yu̶a u̶ju̶, ¿“Õ vecaye jea ũ̶ju̶vẽjase rãca ĩnare soereacõaña mu̶”, Diore yu̶a yisẽnisere bojati mu̶? —ĩre yisẽniĩaboayujarã ĩna.</s>
     </seg>
     <seg type="verse" id="b.LUK.9.55">
      <s id="b.LUK.9.55.1">To bajiro ĩre ĩna yisẽniĩarone, ju̶darũ̶gũ̶cõari, ado bajiro oca tutuase rãca ĩnare gotiyuju Jesús: —¿No yirã to bajise tu̶oĩati mu̶a?</s>
      <s id="b.LUK.9.55.2">To bajiro mu̶a yitu̶oĩajama, vãti ĩ bojarore bajiro tu̶oĩarã yaja mu̶a —ĩnare yigotiyuju Jesús.</s>
     </seg>
     <seg type="verse" id="b.LUK.9.56">
      <s id="b.LUK.9.56.1">To bajiro ĩnare yigajanocõari, Samaria sitana ĩnare ĩna bojabetijare, gaje macaju̶a vacoasujarã ĩna.</s>
     </seg>
     <seg type="verse" id="b.LUK.9.57">
      <s id="b.LUK.9.57.1">Ĩna varũtuatone, sĩgũ̶ ĩna rãca var'i, ado bajiro Jesúre ĩre yiyuju: —No bojaro mu̶ vato cõrone mu̶re su̶yaru̶aja yu̶ —Jesúre ĩre yiyuju ĩ.</s>
     </seg>
     <seg type="verse" id="b.LUK.9.58">
      <s id="b.LUK.9.58.1">To ĩ yirone, ado bajiro ĩre cu̶diyuju Jesús: —Buyairoarema, ĩna gojeri ñacaju̶.</s>
      <s id="b.LUK.9.58.2">Miniare quẽne, ĩna jibu̶ri ñacaju̶.</s>
      <s id="b.LUK.9.58.3">To ĩna bajiboajaquẽne, yu̶, Dios ĩ roticõacacu̶ma, cãniriaju̶ magũ̶re bajiro bajiaja yu̶.</s>
      <s id="b.LUK.9.58.4">To bajiri yu̶re mu̶ su̶yajama, bu̶to mu̶re josaru̶aroja —ĩre yicu̶diyuju Jesús.</s>
     </seg>
     <seg type="verse" id="b.LUK.9.59">
      <s id="b.LUK.9.59.1">To ĩre ĩ yiro bero, ado bajiro gãjiju̶are yiyuju Jesús: —Yu̶re su̶yaya mu̶ —ĩre yiyuju.</s>
      <s id="b.LUK.9.59.2">To ĩ yiboajaquẽne, ado bajiro Jesúre cu̶diyuju ĩ: —Yu̶ u̶ju̶, yu̶re yuya mu̶ maji.</s>
      <s id="b.LUK.9.59.3">Yu̶ jacu̶ ĩ bajirocacoajare, ĩre yujegu̶acu̶ yaja yu̶.</s>
      <s id="b.LUK.9.59.4">Ĩre yujecõari bero, mu̶re su̶yaru̶cu̶ja yu̶ —Jesúre ĩre yiboayuju.</s>
     </seg>
     <seg type="verse" id="b.LUK.9.60">
      <s id="b.LUK.9.60.1">To bajiro ĩre ĩ yiboajaquẽne, ado bajiro ĩre cu̶diyuju Jesús: —Yucu̶ne yu̶re su̶yaya mu̶.</s>
      <s id="b.LUK.9.60.2">“U̶ju̶ Dios yarã quẽnaro ĩ yirona mu̶a ñaru̶ajama, Jesúre ajitirũ̶nu̶ña”, yigoticudiaya mu̶.</s>
      <s id="b.LUK.9.60.3">Yu̶re ajitirũ̶nu̶mena, rijariarãre bajiro bajirã ñarãma.</s>
      <s id="b.LUK.9.60.4">Ĩnaju̶a rijariarãre yujeato ĩna —ĩre yicu̶diyuju Jesús.</s>
     </seg>
     <seg type="verse" id="b.LUK.9.61">
      <s id="b.LUK.9.61.1">To bajiro ĩre ĩ yiro bero, quẽna gãji ado bajiro Jesúre yiyuju: —Mu̶ rãca yu̶ varoto rĩjoro, yu̶ ya vianare ĩnare vare gotigu̶acu̶ yaja yu̶ maji —Jesúre ĩre yiboayuju ĩ.</s>
     </seg>
     <seg type="verse" id="b.LUK.9.62">
      <s id="b.LUK.9.62.1">To bajiro ĩ yiboajaquẽne, ado bajiro ĩre cu̶diyuju Jesús: —“Diore rotibosagu̶re mu̶re ajitirũ̶nu̶ su̶yaru̶cu̶ja” yiboarine, gaje vãme tu̶oĩavu̶ogu̶ma, U̶ju̶ Dios yu̶ me ñagũ̶mi —ĩre yicu̶diyuju Jesús.</s>
     </seg>
    </div>
    <div type="chapter" id="b.LUK.10">
     <seg type="verse" id="b.LUK.10.1">
      <s id="b.LUK.10.1.1">Tiju̶ bero, Jesús ĩ buerimasare ĩ goticudirotisu̶oriarã mere, gãjerãre beseyuju Jesús.</s>
      <s id="b.LUK.10.1.2">Setenta y dos ñarirãcu̶ beseyuju.</s>
      <s id="b.LUK.10.1.3">Ĩnare besecõari, “Yu̶ ocare goti rĩjoro cu̶tiaya”, ĩnare yicõañuju ĩ.</s>
      <s id="b.LUK.10.1.4">Ĩ goticudiroti macari ñaro cõrone ju̶arãri cõañuju.</s>
     </seg>
     <seg type="verse" id="b.LUK.10.2">
      <s id="b.LUK.10.2.1">Ĩnare ĩ cõaroto rĩjoro, ado bajiro ĩnare yiyuju: —Ote jairo bu̶cu̶aroja.</s>
      <s id="b.LUK.10.2.2">To bajiro ti bajijare, ote u̶ju̶re sẽniña, “Moabosarimasa cõato ĩ” yirã —ĩnare yiyuju Jesús.</s>
     </seg>
     <seg type="verse" id="b.LUK.10.3">
      <s id="b.LUK.10.3.1">To bajiro ĩnare yigoticõari, ado bajiro ĩnare yiyuju quẽna: —Ovejare, buyairoa vatoaju̶ güioroju̶ ĩnare cõagũ̶re bajiro mu̶are gotimasiocudirotiaja yu̶ —ĩnare yiyuju.</s>
     </seg>
     <seg type="verse" id="b.LUK.10.4">
      <s id="b.LUK.10.4.1">—No bojase mu̶a cu̶ose juaábeja.</s>
      <s id="b.LUK.10.4.2">Gãjoare, barere quẽne juaábeja.</s>
      <s id="b.LUK.10.4.3">Gu̶bo sudi juaámenane, mu̶a cu̶dasene cu̶dacõari, vaja.</s>
      <s id="b.LUK.10.4.4">Maaju̶ masare mu̶a bocajama, ĩnare sẽniĩa, rẽtocoaru̶arãja mu̶a, yoaro ĩnare queti gotimaniamenane —ĩnare yiyuju Jesús.</s>
     </seg>
     <seg type="verse" id="b.LUK.10.5">
      <s id="b.LUK.10.5.1">—Viju̶ ejacõari, “¿Ñati mu̶a?” ĩnare yigajanocõari, “ ‘Quẽnaro ñaña mu̶a’ mu̶are yaja yu̶a”, ĩnare yiba, ti vianare.</s>
     </seg>
     <seg type="verse" id="b.LUK.10.6">
      <s id="b.LUK.10.6.1">To mu̶a yirone, ti viana quẽnaro mu̶are ĩna bocaãmijama, mu̶a yirore bajiro quẽnaro ñaru̶arãma.</s>
      <s id="b.LUK.10.6.2">Quẽnaro mu̶are ĩna bocaãmibetijama, “ ‘Quẽnaro ñaña’ yu̶a yibetiriarãre bajirone ñacõaña mu̶a” ĩnare yi, vacoaja mu̶a.</s>
     </seg>
     <seg type="verse" id="b.LUK.10.7">
      <s id="b.LUK.10.7.1">No bojarã gãjerãre moabosarimasa, vaja bu̶jarãma.</s>
      <s id="b.LUK.10.7.2">To bajirone bajiru̶aroja mu̶are quẽne.</s>
      <s id="b.LUK.10.7.3">Quẽnaro mu̶are bocaãmirã tu̶ne ñacõari, ĩnare mu̶a gotimasiose vajane ĩna basene ba, ĩna idise idi yicõa ñaru̶arãja mu̶a.</s>
      <s id="b.LUK.10.7.4">Mu̶a ejarivine ñacõaru̶arãja mu̶a, gaje viri cãnicudimenane.</s>
     </seg>
     <seg type="verse" id="b.LUK.10.8">
      <s id="b.LUK.10.8.1">Macaju̶ mu̶a ejariviana, no bojase bare mu̶are ĩna ecasene ba variquẽnama.</s>
     </seg>
     <seg type="verse" id="b.LUK.10.9">
      <s id="b.LUK.10.9.1">Rijaye cu̶tirãre catioba.</s>
      <s id="b.LUK.10.9.2">To yicõari, “U̶ju̶ Dios yarã quẽnaro ĩ yirona mu̶a ñaru̶ajama, rojose mu̶a yisere yitu̶jacõari, Jesúre ajitirũ̶nu̶ña”, ti macanare yigotimasioma.</s>
     </seg>
     <seg type="verse" id="b.LUK.10.10">
      <s id="b.LUK.10.10.1">To bajiboarine yu̶ cõarimacaju̶re mu̶a ejaro, mu̶are quẽnaro ĩna bocaãmibetijama, ti maca gu̶darecoju̶ jãjarã ĩna ĩaro rĩjoroju̶a ejacõari, ado bajiro ĩnare gotiba mu̶a:</s>
     </seg>
     <seg type="verse" id="b.LUK.10.11">
      <s id="b.LUK.10.11.1">“U̶ju̶ Dios yarã quẽnaro ĩ yirona mu̶a ñarotire gotirã bajiboabu̶ yu̶a.</s>
      <s id="b.LUK.10.11.2">To bajiri, ‘Quẽnaro yu̶are bocaãmibeticõari, yu̶are mu̶a ajiru̶abetijare, rojose mu̶are yiru̶cu̶mi Dios’ yirã, adi macaye sitare yu̶a gu̶bo sudi tuyasere varereaja yu̶a”, ĩnare yigotiba mu̶a.</s>
     </seg>
     <seg type="verse" id="b.LUK.10.12">
      <s id="b.LUK.10.12.1">Riojo mu̶are gotiaja yu̶.</s>
      <s id="b.LUK.10.12.2">Ti macana mu̶are ĩna ajiru̶abeti vaja Dioju̶ama, rojose ĩnare yiru̶cu̶mi masare ĩ beserirũ̶mu̶ ti ejaro.</s>
      <s id="b.LUK.10.12.3">Sodoma macana ñamasiriarã rẽtobu̶saro rojose tãmu̶oru̶arãma ĩna, mu̶are quẽnaro bocaãmimenama —ĩnare yiyuju Jesús.</s>
     </seg>
     <seg type="verse" id="b.LUK.10.13">
      <s id="b.LUK.10.13.1">To bajiro ĩnare yigoticõari, macariana ĩre ĩna ajitirũ̶nu̶betire gotiyuju Jesús: —Coraz'in macana, to bajicõari, Betsaida macana quẽne, bu̶to rojose tãmu̶oru̶arãma.</s>
      <s id="b.LUK.10.13.2">Ti macarianare ĩaĩañamani yu̶ yiĩocatore bajiro, Tiro vãme cu̶ti macanare, Sidón vãme cu̶ti macanare quẽne ĩaĩañamani yu̶ ĩojama, tirũ̶mu̶ju̶ rojose ĩna yisere tu̶oĩasu̶tiriticõari, yitu̶jacoaboriarãma ĩnama.</s>
      <s id="b.LUK.10.13.3">“Rojose yu̶a yisere yiru̶abeaja” yisu̶tiritirã ñari, su̶tiritirã ĩna sãñaseju̶a sudi vasoacõari, to yicõari, ĩna ru̶joariju̶ õja majeoboriarãma.</s>
     </seg>
     <seg type="verse" id="b.LUK.10.14">
      <s id="b.LUK.10.14.1">Sidón macana, to bajicõari, Tiro macana ñamasiriarã rẽtobu̶saro rojose tãmu̶oru̶arãma ĩna, Dios, masare ĩ beserirũ̶mu̶ ti ejaro.</s>
     </seg>
     <seg type="verse" id="b.LUK.10.15">
      <s id="b.LUK.10.15.1">Capernaum macanaju̶a, “Quẽnarã ñari, õ vecaju̶ Dios ĩ ñaroju̶ ñarona ñaja mani”, yitu̶oĩaboarãma ĩna.</s>
      <s id="b.LUK.10.15.2">To bajiro ĩna yitu̶oĩaboajaquẽne, Dios tu̶ju̶ ñabetiru̶arãma.</s>
      <s id="b.LUK.10.15.3">Rojose tãmu̶otu̶jabetiriaroju̶ ñaja ĩna cõaecorotoma.</s>
     </seg>
     <seg type="verse" id="b.LUK.10.16">
      <s id="b.LUK.10.16.1">Mu̶a gotisere ajicõari, “Riojo yama” mu̶are ĩna yijama, yu̶rene, “Riojo yami” yirã yiru̶arãma.</s>
      <s id="b.LUK.10.16.2">Mu̶are ĩna ajitejama, yu̶re ajiterã yiru̶arãma.</s>
      <s id="b.LUK.10.16.3">To bajiro ĩna yijama, yu̶re cõacacu̶re, yu̶ jacu̶re, ajiterã yiru̶arãma —ĩnare yiyuju Jesús, ĩ gotiroticõarãre.</s>
     </seg>
     <seg type="verse" id="b.LUK.10.17">
      <s id="b.LUK.10.17.1">Tiju̶ bero, ĩ gotiroticõariarã, setenta y dos ñarirãcu̶ Jesús tu̶ tudiejayujarã quẽna.</s>
      <s id="b.LUK.10.17.2">Variquẽnase rãca tudiejarãne, ado bajiro ĩre gotiyujarã ĩna: —Masa u̶su̶riju̶ sãñarãre, vãtiare, “Jesús ĩ rotise rãca mu̶are budirotiaja” yu̶a yijama, cu̶dima ĩna —Jesúre yigotiyujarã ĩna.</s>
     </seg>
     <seg type="verse" id="b.LUK.10.18">
      <s id="b.LUK.10.18.1">To ĩna yirone, —Yu̶ rotise rãca vãtia u̶ju̶, Satanás yarãre mu̶a burearone, õ vecaju̶ bu̶jo ĩ yabesere bajiro Satanás ĩ quedirujiasere ĩamu̶.</s>
     </seg>
     <seg type="verse" id="b.LUK.10.19">
      <s id="b.LUK.10.19.1">“Ãñare, cotibajare ĩnare cu̶daboarine, rojose tãmu̶obetiru̶arãja mu̶a” yigu̶, yu̶ masisere mu̶are u̶jocaju̶ yu̶, “Rojose yirã jediro, to yicõari, vãtia quẽne rojose mu̶are yibeticõato” yigu̶.</s>
     </seg>
     <seg type="verse" id="b.LUK.10.20">
      <s id="b.LUK.10.20.1">Yu̶ ejarẽmose rãca masa u̶su̶riju̶ sãñarãre, vãtiare, mu̶a burearere tu̶oĩa variquẽnaboarine, “Ado cõro ñaama yu̶ rãca ñarũgũrona” Dios ĩ yiucatu ecocana ñari, tiju̶are bu̶tobu̶sa tu̶oĩa variquẽnaroti ñaja —ĩnare yigotiyuju Jesús.</s>
     </seg>
     <seg type="verse" id="b.LUK.10.21">
      <s id="b.LUK.10.21.1">To yigajanocõari, Esp'iritu Santo ĩ ejarẽmose rãca, “Quẽnaja”, Diore yivariquẽnagũ̶, ado bajiro yiyuju Jesús: —Cacu̶, õ vecagu̶ u̶ju̶ ñaja mu̶.</s>
      <s id="b.LUK.10.21.2">Adi macaru̶cu̶rore quẽne, ñajediro u̶ju̶ ñaja mu̶.</s>
      <s id="b.LUK.10.21.3">“Jẽre masiaja yu̶a” yitu̶oĩaboarãre, “Yu̶ ocare ajimasibeticõato ĩna” yigu̶, ĩnare masirioaja mu̶.</s>
      <s id="b.LUK.10.21.4">To yicõari, “Masimena ñaja yu̶a” yirãju̶are, “Ajimasiato” yigu̶, ĩna ajimasirotire yirẽmorũgũaja mu̶.</s>
      <s id="b.LUK.10.21.5">To bajiro mu̶ yijama, mu̶ bojarore bajiro yigu̶ yaja mu̶ —Diore yiyuju Jesús.</s>
     </seg>
     <seg type="verse" id="b.LUK.10.22">
      <s id="b.LUK.10.22.1">To yicõari, ado bajiro ĩ rãca ñarãju̶are gotiyuju Jesús: —Yu̶ jacu̶ ĩ ejarẽmose su̶orine jediro yimasijeogu̶ ñaja yu̶.</s>
      <s id="b.LUK.10.22.2">“Tire yimasiato” yigu̶, adi macaru̶cu̶roju̶re yu̶re cõacami yu̶ jacu̶.</s>
      <s id="b.LUK.10.22.3">To bajiro yu̶re yicacu̶ ñari, yu̶ yisere masijeocõami yu̶ jacu̶.</s>
      <s id="b.LUK.10.22.4">Yu̶ quẽne, ĩ yisere masijeocõaja.</s>
      <s id="b.LUK.10.22.5">“Ĩre masiato” yigu̶, yu̶ beserã rĩne yu̶ jacu̶re masiama —ĩnare yigotiyuju Jesús.</s>
     </seg>
     <seg type="verse" id="b.LUK.10.23">
      <s id="b.LUK.10.23.1">To yicõari, ĩ buerimasa rĩne ĩna ñaro, ado bajiro ĩnare gotiyuju Jesús: —Variquẽnaña mu̶ama.</s>
      <s id="b.LUK.10.23.2">Yu̶ yiĩosere tu̶oĩacõari, yu̶ bojarore bajiro tu̶oĩavasoariarã ñari, tire yu̶ gotimasiosere ajimasiaja mu̶ama.</s>
      <s id="b.LUK.10.23.3">Riojo mu̶are gotiaja yu̶.</s>
      <s id="b.LUK.10.23.4">Tirũ̶mu̶ju̶ jãjarã Diore gotirẽtobosamasiriarã yucu̶ mu̶are yu̶ yiĩosere ĩaru̶amasiboayuma.</s>
      <s id="b.LUK.10.23.5">Yu̶ gotimasiosere mu̶a ajisere ajiru̶amasiboayuma.</s>
      <s id="b.LUK.10.23.6">To bajiri mu̶ama, jairo yu̶ yiĩosere masirã ñari, to yicõari, yu̶ gotimasiosere ajirã ñari, variquẽnaña mu̶a —ĩnare yiyuju Jesús, ĩ buerãre.</s>
     </seg>
     <seg type="verse" id="b.LUK.10.25">
      <s id="b.LUK.10.25.1">To bajiro Jesús ĩ yiñarone, sĩgũ̶ Dios ĩ rotimasirere gotimasiorimasu̶, ĩre sẽniĩaru̶, vũ̶mu̶rũ̶gũ̶ñuju.</s>
      <s id="b.LUK.10.25.2">“Ado bajiro yu̶ sẽniĩajama, josase ti ñajare, cu̶dimasibeticõari bojoneose tãmu̶oru̶cu̶mi” yitu̶oĩagũ̶ ñari, ado bajise ĩre sẽniĩañuju: —Gotimasiorimasu̶, yu̶ rijato beroju̶ “Tudirijabeticõato” yigu̶, Dios ĩ catisere yu̶re ĩ ĩsisere yu̶ bojajama, ¿no bajiro yiroti ñati yu̶re? —ĩre yisẽniĩañuju.</s>
     </seg>
     <seg type="verse" id="b.LUK.10.26">
      <s id="b.LUK.10.26.1">To ĩ yisere ajicõari, ado bajiro ĩre cu̶diyuju: —¿No bajiro yati ti, Dios ĩ rotimasire, tire buegu̶ mu̶ ĩajama? —ĩre boca yisẽniĩacõañuju Jesús.</s>
     </seg>
     <seg type="verse" id="b.LUK.10.27">
      <s id="b.LUK.10.27.1">To bajiro ĩ yisere ajicõari, ado bajiro Jesúre cu̶diyuju ĩ: —Dios ĩ rotimasire, ado bajiro yaja ti: “Mani u̶ju̶re, Diore bu̶to mairoti ñaja.</s>
      <s id="b.LUK.10.27.2">No bojagu̶re mani mairo rẽtoro, no bojase mani cu̶ose, to yicõari, mani bojatu̶oĩase rẽtoro Diore mairoti ñaja”.</s>
      <s id="b.LUK.10.27.3">To yicõari, “Mu̶ masu ruju̶re mu̶ mairore bajirone mu̶ tu̶anare maiña” yigotiaja Dios ĩ rotimasire ñamasuse —Jesúre yicu̶diyuju Dios ĩ rotimasire gotimasiorimasu̶.</s>
     </seg>
     <seg type="verse" id="b.LUK.10.28">
      <s id="b.LUK.10.28.1">To bajiro ĩ yisere ajicõari, —Riojo cu̶diaja mu̶.</s>
      <s id="b.LUK.10.28.2">To bajiro mu̶ yirũgũjama, mu̶ rijato beroju̶ “Tudirijabeticõato” yigu̶, Dios ĩ catisere mu̶re ĩ ĩsisere bu̶jaru̶cu̶ja mu̶ —ĩre yiyuju Jesús.</s>
     </seg>
     <seg type="verse" id="b.LUK.10.29">
      <s id="b.LUK.10.29.1">To bajiro ĩ yisere ajicõari, “Ti vãme ñaro cõrone cu̶dijeobeami” yitu̶oĩagũ̶ ñari, “Quẽna gaje vãme yu̶ sẽniĩajama, gotimasibeticõari, bojoneoro tujaru̶cu̶mi” yigu̶, Jesúre ĩre sẽniĩañuju ĩ quẽna: —¿Ñimarã ñati yu̶ tu̶ana, yu̶ maironama? —ĩre yisẽniĩañuju.</s>
     </seg>
     <seg type="verse" id="b.LUK.10.30">
      <s id="b.LUK.10.30.1">To bajiro ĩ yisẽniĩajare, gotimasiore queti gotiyuju Jesús: —Sĩgũ̶ jud'io masu̶, Jerusalénju̶ rojacu̶mi Jericóju̶ ejagu̶ vacu̶.</s>
      <s id="b.LUK.10.30.2">Maa ĩ vatone, ĩre ñiarãma juarudirimasa.</s>
      <s id="b.LUK.10.30.3">Ĩre ñiacõari, sudi ĩ sãñasere, to yicõari, ĩ gajeyeũni ñajediro ĩre ẽmajeocõarãma ĩna.</s>
      <s id="b.LUK.10.30.4">To yicõari, masacatibecu̶ju̶ ĩre quẽasĩacõarãma ĩna.</s>
      <s id="b.LUK.10.30.5">To yi, vacoanama ĩna.</s>
     </seg>
     <seg type="verse" id="b.LUK.10.31">
      <s id="b.LUK.10.31.1">To ĩna yi vato bero, vagu̶mi pai.</s>
      <s id="b.LUK.10.31.2">Ĩre ĩaru̶abecu̶ ñari, ĩre gãnirẽtocoacu̶mi.</s>
     </seg>
     <seg type="verse" id="b.LUK.10.32">
      <s id="b.LUK.10.32.1">Ĩ bero, paire moabosarimasu̶ vagu̶mi.</s>
      <s id="b.LUK.10.32.2">Ĩ quẽne ĩre ĩacõari, gãnirẽtocoacu̶mi.</s>
     </seg>
     <seg type="verse" id="b.LUK.10.33">
      <s id="b.LUK.10.33.1">Ĩna rẽtoro bero, samaritano masu̶ vagu̶mi.</s>
      <s id="b.LUK.10.33.2">Ĩre ĩamaicõari, ĩ tu̶re tujarũ̶gũ̶ ejagu̶mi.</s>
      <s id="b.LUK.10.33.3">To bajicõari, ĩ cãmire ĩre u̶co yigu̶, olivo u̶yene, to yicõari, u̶ye oco rãca ĩ cãmire ĩre tugu̶mi.</s>
      <s id="b.LUK.10.33.4">To yicõari, sudigase rãca ĩ cãmire ĩre du̶reagu̶mi.</s>
      <s id="b.LUK.10.33.5">Du̶reagajanocõari, ĩ yu̶ burro vãme cu̶tigu̶ joeju̶ ĩre ãmijeo, vacoacu̶mi samaritano masu̶.</s>
      <s id="b.LUK.10.33.6">Vacudirimasa ĩna cãniriviju̶ ĩre ãmiejocõari, ĩre codegu̶mi.</s>
     </seg>
     <seg type="verse" id="b.LUK.10.35">
      <s id="b.LUK.10.35.1">To bajiro ĩre yicodeñaboa, gajerũ̶mu̶ ti vi u̶ju̶re ĩre gãjoa ĩsigũ̶mi, ju̶arũ̶mu̶ moare vaja yire cõro.</s>
      <s id="b.LUK.10.35.2">To yicõari, ado bajiro gotigu̶mi: “Rojorã ĩna quẽasĩaecor'ire ĩre vaja yibosagu̶ yaja yu̶, ado ĩre mu̶ coderoti vaja.</s>
      <s id="b.LUK.10.35.3">¡To bajiri quẽnaro ĩre codeba mu̶!</s>
      <s id="b.LUK.10.35.4">Ĩre mu̶ codero bero, yu̶ vaja mojama, ado quẽna gãme vagu̶, mu̶re vaja yicõaru̶cu̶ja yu̶” ĩre yigu̶mi, ti vi u̶ju̶re —yigotiyuju Jesús, Dios ĩ rotimasire gotimasiorimasu̶re.</s>
     </seg>
     <seg type="verse" id="b.LUK.10.36">
      <s id="b.LUK.10.36.1">To bajiro ĩre yigotigajanocõari, ado bajiro ĩre sẽniĩañuju Jesús: —Ti quetire, ¿no bajiro tu̶oĩati mu̶?</s>
      <s id="b.LUK.10.36.2">Ĩna idiarã ñariarã, ¿niju̶a ĩre ĩamaiñujari ĩ? —ĩre yisẽniĩañuju Jesús.</s>
     </seg>
     <seg type="verse" id="b.LUK.10.37">
      <s id="b.LUK.10.37.1">To bajiro ĩ yisẽniĩarone, —“Maioro bajigu̶ ñaami” yiĩasu̶tiriticõari, quẽnaro ĩre yir'iju̶a ñarimi ĩre mair'ima —Jesúre yicu̶diyuju Dios ĩ rotimasire gotimasiorimasu̶.</s>
      <s id="b.LUK.10.37.2">To bajiro ĩ yirone, ado bajiro cu̶diyuju Jesús: —Riojo yu̶re cu̶diaja mu̶.</s>
      <s id="b.LUK.10.37.3">To bajiri, mu̶ quẽne to bajirone yiya.</s>
      <s id="b.LUK.10.37.4">Maioro bajirãre mu̶ ĩajama, ĩnare ejarẽmoña —ĩre yiyuju Jesús.</s>
     </seg>
     <seg type="verse" id="b.LUK.10.38">
      <s id="b.LUK.10.38.1">Ĩ buerimasa rãca Jerusalénju̶ varũtu vacu̶ne, gaje macaju̶ ĩnare ũmato ejayuju Jesús.</s>
      <s id="b.LUK.10.38.2">Toju̶re Marta vãme cu̶tigo, so bedeo, Mar'ia rãca ñañuju so.</s>
      <s id="b.LUK.10.38.3">To bajiri ĩna ya viju̶ Jesús ĩ ejarone, ĩre bocacõari, ĩre sẽniñuju Marta.</s>
      <s id="b.LUK.10.38.4">Sãjaejacõari, Jesús ĩ gotimasio ñaro tu̶re rujiyuju so bedeo, Mar'ia, ĩre ajirujigo.</s>
     </seg>
     <seg type="verse" id="b.LUK.10.40">
      <s id="b.LUK.10.40.1">To bajiro so bajijare, Martaju̶a, “Jairo moare ti ñajare sĩgõne ñari, moatĩmabeaja yu̶” yigo, Jesúre ado bajiro ĩre yiboayuju so: —Yu̶ u̶ju̶, yu̶ sĩgõne yu̶ moaseju̶arema tu̶oĩabeaja mu̶.</s>
      <s id="b.LUK.10.40.2">Yu̶ bedeo, yu̶re ejarẽmobeamo so.</s>
      <s id="b.LUK.10.40.3">To bajiri, “Mu̶ gagore sore moaejarẽmoña”, sore yiya mu̶ —Jesúre ĩre yiboayuju Marta.</s>
     </seg>
     <seg type="verse" id="b.LUK.10.41">
      <s id="b.LUK.10.41.1">To bajiro so yisere ajicõari, ado bajiro sore cu̶diyuju Jesús: —Marta, yu̶ maigõ, moarere tu̶oĩarejaibesa mu̶.</s>
     </seg>
     <seg type="verse" id="b.LUK.10.42">
      <s id="b.LUK.10.42.1">Mu̶ bedeo, quẽnaseju̶are tu̶oĩamasiamo so.</s>
      <s id="b.LUK.10.42.2">To bajiri yu̶ gotisere ajigo yamo.</s>
      <s id="b.LUK.10.42.3">To bajiro so bajijare, sore moarotire maja —sore yicu̶diyuju Jesús.</s>
     </seg>
    </div>
    <div type="chapter" id="b.LUK.11">
     <seg type="verse" id="b.LUK.11.1">
      <s id="b.LUK.11.1.1">Cojorũ̶mu̶ ĩ jacu̶re ĩre sẽniñuju Jesús.</s>
      <s id="b.LUK.11.1.2">To ĩ yigajanorone, sĩgũ̶ ĩ buerimasu̶ ado bajiro ĩre sẽniĩañuju: —Juan vãme cu̶tigu̶, masare oco rãca bautizarimasu̶, ĩ buerãre Diore ĩna sẽnirotire gotimasioñuju ĩ.</s>
      <s id="b.LUK.11.1.3">To bajiri, ¿yu̶are quẽne Diore yu̶a sẽnirotire yu̶are gotimasiogũ̶ti mu̶? —Jesúre yisẽniĩañuju ĩ.</s>
     </seg>
     <seg type="verse" id="b.LUK.11.2">
      <s id="b.LUK.11.2.1">To bajiro ĩ yijare, ado bajiro ĩ buerimasare gotimasioñuju Jesús: —Diore mu̶a sẽnijama, ado bajiro sẽniru̶arãja mu̶a: “Yu̶a jacu̶, masa ñajediro, ‘Quẽnarẽtogũ̶ ñaja mu̶’ mu̶re yirũ̶cu̶bu̶oato ĩna.</s>
      <s id="b.LUK.11.2.2">Adi macaru̶cu̶roana, mu̶ bojase rĩne yu̶a yirotire tu̶oĩa yurũgũaja yu̶a.</s>
      <s id="b.LUK.11.2.3">Jẽre õ vecaju̶ mu̶ ñaroju̶ mu̶ yarã mu̶ rotirore bajirone yiñarãma.</s>
      <s id="b.LUK.11.2.4">To bajiri adi macaru̶cu̶roju̶re quẽne mu̶ rotirore bajiro rĩne yirere bojaja yu̶a.</s>
     </seg>
     <seg type="verse" id="b.LUK.11.3">
      <s id="b.LUK.11.3.1">Tocãrãcarũ̶mu̶ne yu̶a barotire cõaña mu̶.</s>
     </seg>
     <seg type="verse" id="b.LUK.11.4">
      <s id="b.LUK.11.4.1">‘Rojose yu̶a yisere masirioya’ mu̶re yisẽniaja yu̶a, rojose yu̶are yirãre quẽne masiriorã ñari.</s>
      <s id="b.LUK.11.4.2">Rojose yu̶a yirotire masigũ̶ ñari, ‘Tire yibeticõato ĩna’ yigu̶, yu̶are matabosaya”.</s>
      <s id="b.LUK.11.4.3">Ado bajiro Diore mu̶a sẽnijama, quẽnaja —yiyuju Jesús, ĩ buerimasare.</s>
     </seg>
     <seg type="verse" id="b.LUK.11.5">
      <s id="b.LUK.11.5.1">To yicõari, gotimasiore queti ado bajiro ĩnare gotiyuju: —Sĩgũ̶, vacudigu̶, ñami gu̶darecoju̶ ĩ baba ya viju̶re ejagu̶mi.</s>
      <s id="b.LUK.11.5.2">Ĩ ejaro ĩacõari, bare ĩre ecaroti ti manijare, gaje viagu̶ ĩ babare sẽnigũ̶ vacoacu̶mi.</s>
      <s id="b.LUK.11.5.3">Ĩ ya viju̶ ejacõari, “Yu̶ baba ĩ ejaro ĩre yu̶ ecaroti ti manijare, mu̶re bare sẽnigũ̶ bajibu̶ yu̶”, ĩre yigu̶mi.</s>
     </seg>
     <seg type="verse" id="b.LUK.11.7">
      <s id="b.LUK.11.7.1">To bajiro ĩ yirone, ado bajiro ĩre cu̶digu̶mi: “Yu̶re gõjanabiobesa mu̶.</s>
      <s id="b.LUK.11.7.2">Jẽre sojere bibecõamu̶ yu̶.</s>
      <s id="b.LUK.11.7.3">Yu̶, yu̶ rĩa quẽne cãnirã yaja yu̶a.</s>
      <s id="b.LUK.11.7.4">To bajiri, vãgãcõari, mu̶re ĩsimasibeaja yu̶”, ĩre yicu̶dicõagũ̶mi.</s>
     </seg>
     <seg type="verse" id="b.LUK.11.8">
      <s id="b.LUK.11.8.1">Ĩre ĩ ĩsiru̶abetiboajaquẽne, ĩre ĩ sẽnitu̶jabetijare, ĩ bojasere ĩsicõaru̶cu̶mi.</s>
     </seg>
     <seg type="verse" id="b.LUK.11.9">
      <s id="b.LUK.11.9.1">To bajiri quẽnaro yu̶re ajiya mu̶a.</s>
      <s id="b.LUK.11.9.2">Diore mu̶a sẽnijama, cõaru̶cu̶mi.</s>
      <s id="b.LUK.11.9.3">Ĩre sẽnicõari, mu̶a macajama, bu̶jaru̶arãja mu̶a.</s>
      <s id="b.LUK.11.9.4">Sĩgũ̶ no bojase ĩre ti ru̶yajama, gãji ya viju̶ ejacõari sãjaru̶, sẽniĩagũ̶mi.</s>
      <s id="b.LUK.11.9.5">Ĩ sẽniĩajare, ĩre sãjaroticõari, ĩre ejarẽmogũ̶mi.</s>
      <s id="b.LUK.11.9.6">To bajirone bajiaja Diore sẽnirãre quẽne.</s>
      <s id="b.LUK.11.9.7">Ĩre mu̶a sẽnisere ajicõari, quẽnaro mu̶are yiejarẽmoru̶cu̶mi.</s>
     </seg>
     <seg type="verse" id="b.LUK.11.10">
      <s id="b.LUK.11.10.1">“Dios manire ejarẽmoru̶cu̶mi” yitu̶oĩarã ñari, ĩre ĩna sẽnisere ĩnare cõaru̶cu̶mi.</s>
      <s id="b.LUK.11.10.2">Ĩna macajaquẽne, bu̶jaru̶arãma —ĩ buerimasare yiyuju Jesús.</s>
     </seg>
     <seg type="verse" id="b.LUK.11.11">
      <s id="b.LUK.11.11.1">To yicõari, quẽna ado bajiro ĩnare gotimasioñuju Jesús: —“Vai bojaja yu̶” mu̶a macu̶ ĩ yisẽnijama, ¿ãña, bar'i merene ĩsirãtique mu̶a?</s>
      <s id="b.LUK.11.11.2">Ĩsimenaja mu̶a.</s>
     </seg>
     <seg type="verse" id="b.LUK.11.12">
      <s id="b.LUK.11.12.1">“Gãjabocu̶ ria bojaja yu̶” mu̶a macu̶ ĩ yijama, ¿cotibajare ĩsirãtique mu̶a?</s>
      <s id="b.LUK.11.12.2">Ĩsimenaja mu̶a.</s>
     </seg>
     <seg type="verse" id="b.LUK.11.13">
      <s id="b.LUK.11.13.1">Diore bajiro quẽnase yirã me ñaboarine, mu̶a rĩare quẽnaro yaja mu̶a.</s>
      <s id="b.LUK.11.13.2">To bajiri tire masicõari, ado bajiro Diore yimasiaja mani: “No bojarã Esp'iritu Santore cu̶oru̶arã, mani jacu̶ õ vecagu̶re ĩna sẽnijama, ĩnare cõaru̶cu̶mi”, yimasiaja mani —ĩ buerimasare yiyuju Jesús.</s>
     </seg>
     <seg type="verse" id="b.LUK.11.14">
      <s id="b.LUK.11.14.1">Sĩgũ̶ vãti sãñagũ̶ ñañuju.</s>
      <s id="b.LUK.11.14.2">“¡Ñagõbeticõato!” yigu̶, ĩ u̶su̶ju̶re sãjacõari, ñañuju.</s>
      <s id="b.LUK.11.14.3">Ĩre Jesús ĩ burocarone, ñagõmasicoasuju masu̶ju̶a.</s>
      <s id="b.LUK.11.14.4">Tire ĩacõari, no yimasibesujarã masa, ti ũnire ĩabetirũgũriarã ñari.</s>
     </seg>
     <seg type="verse" id="b.LUK.11.15">
      <s id="b.LUK.11.15.1">Sĩgũ̶ri, ado bajiro Jesúre ĩre yitu̶oĩañujarã ĩna: —Ĩ u̶su̶ju̶ vãtia u̶ju̶ Beelzebú vãme cu̶tigu̶ sãñagũ̶ ñaami Jesús.</s>
      <s id="b.LUK.11.15.2">To bajiri Beelzebú ĩ masise rãca vãtiare bureaami —Jesúre ĩre yitu̶oĩañujarã ĩna.</s>
     </seg>
     <seg type="verse" id="b.LUK.11.16">
      <s id="b.LUK.11.16.1">Gãjerãma, ado bajiro Jesúre yiyujarã: —“Dios ĩ cõagũ̶ ñaami” yu̶a yiĩamasirotire yigu̶, õ vecaye ĩaĩañamani yu̶are yiĩoña —Jesúre ĩre yiboayujarã ĩna.</s>
     </seg>
     <seg type="verse" id="b.LUK.11.17">
      <s id="b.LUK.11.17.1">“Beelzebú sãñagũ̶ ñaami” socarãne ĩna yitu̶oĩasere masicõari, ado bajiro ĩnare gotiyuju Jesús: —Cojo sitana rotirimasa ĩna gãmerã quẽajama, ĩna masune gãmerã sĩayayirã yirãma.</s>
      <s id="b.LUK.11.17.2">To bajirone bajiroja cojo macanare quẽne, cojo vi ñarãre quẽne.</s>
     </seg>
     <seg type="verse" id="b.LUK.11.18">
      <s id="b.LUK.11.18.1">To bajirone bajiroja vãtiare quẽne.</s>
      <s id="b.LUK.11.18.2">Vãtia ĩna gãmerã bureajama, “Masare rojose yitu̶jato mani” yirã yiborãma.</s>
      <s id="b.LUK.11.18.3">To bajiro ti bajijare, “Beelzebú vãme cu̶tigu̶ ĩ masise rãca masa u̶su̶riju̶ sãñarãre vãtiare bureaami” yu̶re mu̶a yiboase, riojo yirã me yaja mu̶a.</s>
     </seg>
     <seg type="verse" id="b.LUK.11.19">
      <s id="b.LUK.11.19.1">To bajiro yu̶re mu̶a yitu̶oĩaboajama, mu̶a buerã quẽne masa u̶su̶riju̶ sãñarãre vãtiare ĩna bureasere, “Vãti ĩ masise rãca burearãma ĩna quẽne” yirãre bajiro yaja mu̶a.</s>
      <s id="b.LUK.11.19.2">To bajiro mu̶a yijama, “Tu̶oĩamavisiarã yaja mu̶a”, mu̶are yiru̶arãma ĩna, mu̶a buerã.</s>
     </seg>
     <seg type="verse" id="b.LUK.11.20">
      <s id="b.LUK.11.20.1">Ado bajiroju̶a tu̶oĩarona ñaboaja mu̶a: “Vãtia u̶ju̶ ĩ masise rãca me yami.</s>
      <s id="b.LUK.11.20.2">Esp'iritu Santo ĩ masise rãcaju̶a vãtiare bureaami”, yu̶re yitu̶oĩarona ñaja mu̶a.</s>
      <s id="b.LUK.11.20.3">To yicõari, “ ‘Rotimu̶orũ̶gõru̶cu̶mi’ yigu̶, Dios ĩ cõar'i ñaami”, yitu̶oĩamasiroti ñaja mu̶are.</s>
     </seg>
     <seg type="verse" id="b.LUK.11.21">
      <s id="b.LUK.11.21.1">“To bajiro yimasiroti ñaboaja” yigu̶ ñari, “Quẽnabu̶saro yimasiato” yigu̶, quẽna gajeye gotimasiore queti mu̶are gotiaja yu̶: Sĩgũ̶, guamu̶, jairo besu cu̶ogu̶ ñari, ĩ ya viayere quẽnaro ĩ ĩatirũ̶nu̶jare, no bajiro yicõari juarudimasimenama.</s>
     </seg>
     <seg type="verse" id="b.LUK.11.22">
      <s id="b.LUK.11.22.1">To bajiboarine, “Jairo cu̶ogu̶ yu̶ ñajare, yu̶re ẽmamasigũ̶ magũ̶mi” ĩ yitu̶oĩaboasere, gãji ejacõari, ĩre quẽagũ̶mi.</s>
      <s id="b.LUK.11.22.2">To yicõari, ĩ besure, ĩ gajeyeũnire quẽne ẽmacõari, gãjerã ĩ babarãre ĩsibatogu̶mi ĩ rẽtoro tĩmagũ̶.</s>
      <s id="b.LUK.11.22.3">Tire bajiro bajiaja yu̶re quẽne.</s>
      <s id="b.LUK.11.22.4">Vãtia u̶ju̶, masigũ̶ ĩ ñaboajaquẽne, yu̶ju̶a, ĩ rẽtoro masigũ̶ ñaja yu̶.</s>
      <s id="b.LUK.11.22.5">Ĩ rotiboasere ĩre yirotibeticõari, vãtiare yu̶ burease su̶orine, vãti ĩ rotiajeboariarãre ĩre ẽmagũ̶ yaja, “Yu̶ yarã ñato” yigu̶.</s>
     </seg>
     <seg type="verse" id="b.LUK.11.23">
      <s id="b.LUK.11.23.1">No bojarã yu̶ gotiboasere ajitirũ̶nu̶menama, yu̶re ajitirũ̶nu̶boronare matarã yirãma.</s>
      <s id="b.LUK.11.23.2">No bojarã, “Jesúre ajitirũ̶nu̶ña” yu̶re yigoticudibosamenama, “Ĩre ajibesa” yirãre bajiro bajirã ñarãma —ĩnare yiyuju Jesús.</s>
     </seg>
     <seg type="verse" id="b.LUK.11.24">
      <s id="b.LUK.11.24.1">Quẽna ado bajiro yiyuju Jesús: —Vãti, masu̶ u̶su̶ju̶re budicõari, oco manoriju̶ vacudigu̶mi.</s>
      <s id="b.LUK.11.24.2">Tujariajau̶ bu̶jabecu̶ ñari, ado bajiro tu̶oĩagũ̶mi: “Yu̶ budiriaroju̶ne vacoarocu̶ ñagũ̶ja yu̶”, yitu̶oĩagũ̶mi.</s>
     </seg>
     <seg type="verse" id="b.LUK.11.25">
      <s id="b.LUK.11.25.1">Masu̶ u̶su̶ju̶re ĩ budigoriarore tudiejagu̶ ĩ ĩajama, gõjanabiose mano, quẽnarivire bajiro masu̶ u̶su̶ju̶re ĩaejagu̶mi.</s>
     </seg>
     <seg type="verse" id="b.LUK.11.26">
      <s id="b.LUK.11.26.1">To bajiro ĩ u̶su̶ju̶re ĩaejacõari, cojomo cõro ju̶a jẽnituarirãcu̶ vãtia ĩ rẽtoro rojose yirãre ũmato ejagu̶mi.</s>
      <s id="b.LUK.11.26.2">To yicõari, ĩna ñaro cõrone masu̶ u̶su̶ju̶re sãjarãma ĩna.</s>
      <s id="b.LUK.11.26.3">To bajiri, rẽtorobu̶sa rojose yigu̶ ñagũ̶mi masu̶ yuja.</s>
      <s id="b.LUK.11.26.4">To bajirone bajiru̶aroja mu̶are adirodoriana rojose yirãre quẽne.</s>
      <s id="b.LUK.11.26.5">Vãtiare yu̶ bureacõaboajaquẽne, yu̶re ajitirũ̶nu̶mena ñari, bu̶tobu̶sa rojose yirã ñaja mu̶a —ĩnare yiyuju Jesús.</s>
     </seg>
     <seg type="verse" id="b.LUK.11.27">
      <s id="b.LUK.11.27.1">To bajiro ĩ yisere ajicõari, sĩgõ rõmio masa vatoaju̶ ñacõari, ado bajiro Jesúre ĩre yiyuju: —Bu̶to variquẽnagõmo so, mu̶re ũjubu̶cu̶orio —ĩre yiyuju so.</s>
     </seg>
     <seg type="verse" id="b.LUK.11.28">
      <s id="b.LUK.11.28.1">To so yirone, ado bajiro sore cu̶diyuju Jesús: —To bajiro yu̶re mu̶ yiboajaquẽne, Dios ocare ajicõari, ĩ rotisere quẽnaro yirã ñarãma bu̶to variquẽnarãma —sore yicu̶diyuju Jesús.</s>
     </seg>
     <seg type="verse" id="b.LUK.11.29">
      <s id="b.LUK.11.29.1">Jesús tu̶ju̶re jãjarãbu̶sa masa ĩna ejarũtuatone, ado bajiro ĩnare gotiyuju Jesús: —Mu̶a adirodoriana, rojose yirã jãjarã ñaja mu̶a.</s>
      <s id="b.LUK.11.29.2">Yu̶re ajiterã ñari, ĩaĩañamani mu̶are yu̶ yiĩosere bojaboaja mu̶a.</s>
      <s id="b.LUK.11.29.3">To bajiro mu̶a bojaboajaquẽne, mu̶are yiĩobetiru̶cu̶ja yu̶.</s>
      <s id="b.LUK.11.29.4">To bajiboarine Jonás ñamasir'i Diore gotirẽtobosarimasu̶ ĩ bajimasirere bajiro bajiĩoroti ñaroja.</s>
     </seg>
     <seg type="verse" id="b.LUK.11.30">
      <s id="b.LUK.11.30.1">Jonás ĩna tu̶ju̶ ĩ ejaroto rĩjoro ĩ bajimasirere ĩnare ĩ gotisere ajicõari, “Diore gotirẽtobosagu̶ ñaami”, ĩre yitu̶oĩamasiñujarã ĩna, N'inive vãme cu̶ti macana ñamasiriarã.</s>
      <s id="b.LUK.11.30.2">Ti ũnire bajiro bajiru̶cu̶ja yu̶ quẽne, Dios ĩ roticõacacu̶ ñari.</s>
      <s id="b.LUK.11.30.3">To bajiro yu̶ bajise ñajare, “Dios ĩ cõar'ine ñañumi”, yimasiru̶arãma masa.</s>
     </seg>
     <seg type="verse" id="b.LUK.11.31">
      <s id="b.LUK.11.31.1">“U̶ju̶ Salomón quẽnaro masigũ̶ ñañuju” yire quetire ajicõari, Sabá sitana u̶jo ñamasirio, sõju̶ vadicõari, ĩre ajigo ejamasiñuju so.</s>
      <s id="b.LUK.11.31.2">Salomón rẽtoro ñamasugũ̶ ñaja yu̶.</s>
      <s id="b.LUK.11.31.3">To bajiro yu̶ bajiboajaquẽne, mu̶aju̶ama, yu̶re ajitirũ̶nu̶beaja mu̶a.</s>
      <s id="b.LUK.11.31.4">To bajiri masare Dios ĩ beserirũ̶mu̶ ti ejaro, ado bajiro bajiru̶aroja mu̶are: Salomón tu̶ ejamasirio, tudicaticõari, “Mu̶a ye su̶orine rojose tãmu̶oru̶arãja”, mu̶are yiru̶ocomo so, yu̶ gotisere ajirã ñaboarine, rojose mu̶a yitu̶jabetijare, ĩnare yiyuju Jesús.</s>
     </seg>
     <seg type="verse" id="b.LUK.11.32">
      <s id="b.LUK.11.32.1">N'inive macana ñamasiriarã, Jonás ñamasir'i Dios oca ĩ gotisere ajicõari, rojose ĩna yisere su̶tiriticõari, yitu̶jamasiñujarã ĩna.</s>
      <s id="b.LUK.11.32.2">Jonás rẽtoro ñamasugũ̶ ñaja yu̶.</s>
      <s id="b.LUK.11.32.3">To bajiro yu̶ bajiboajaquẽne, mu̶aju̶ama, rojose mu̶a yisere yitu̶jabeaja mu̶a.</s>
      <s id="b.LUK.11.32.4">To bajiro yirã mu̶a ñajare, masare Dios ĩ beserirũ̶mu̶ ti ejaro, ado bajiro bajiru̶aroja: N'inive maca ñamasiriarã, tudicatiru̶arãma ĩna.</s>
      <s id="b.LUK.11.32.5">Tudicaticõari, “Mu̶a ye su̶orine rojose tãmu̶oru̶arãja”, mu̶are yiĩaru̶arãma —ĩnare yiyuju Jesús.</s>
     </seg>
     <seg type="verse" id="b.LUK.11.33">
      <s id="b.LUK.11.33.1">To yicõari, quẽna gaje queti, gotimasiore queti ado bajiro ĩnare gotiyuju Jesús: —Sĩabusuoriare jẽocõari, sotu̶ne tiare mubu̶amenaja mu̶a.</s>
      <s id="b.LUK.11.33.2">Tire jẽocõari, “Ñajediro ti vianare ũ̶ju̶busuato” yirã, vecaju̶ jeorãja mu̶a —ĩnare yigotiyuju Jesús.</s>
     </seg>
     <seg type="verse" id="b.LUK.11.34">
      <s id="b.LUK.11.34.1">To yicõari, quẽna gaje gotimasiore queti ĩnare gotiyuju: —Mu̶a caje quẽnaro ti ruyujama, “Tine ñaja quẽnamasuse”, yiĩamasiaja mu̶a.</s>
      <s id="b.LUK.11.34.2">To bajiboarine, mu̶a caje quẽnaro ti ruyubetijama, quẽnabetire ĩacõari, mu̶a masune, “Ti ñaja quẽnamasuse”, yisocarãja mu̶a.</s>
      <s id="b.LUK.11.34.3">Tire bajiro bajiaja mu̶a tu̶oĩase quẽne.</s>
      <s id="b.LUK.11.34.4">Dios ĩ bojarore bajiro quẽnaro mu̶a tu̶oĩajama, ñajediro quẽnaro riojo tu̶oĩamasiru̶arãja mu̶a.</s>
      <s id="b.LUK.11.34.5">Ĩ bojabetire mu̶a tu̶oĩajama, “Riojo tu̶oĩamasiaja” mu̶a masune yisocañarã rĩne, ñajediro riojo tu̶oĩamasimena ñacoaru̶arãja mu̶a.</s>
      <s id="b.LUK.11.34.6">To bajiri, quẽnabetire ĩacõari, “Mani masune, ‘Ti ñaja quẽnamasuse’ yisocarobe” yirã, Dios ĩ bojarore bajiro quẽnaro tu̶oĩaña mu̶a.</s>
     </seg>
     <seg type="verse" id="b.LUK.11.36">
      <s id="b.LUK.11.36.1">Dios ĩ bojarore bajiro quẽnase rĩne mu̶a tu̶oĩajama, ñajediro quẽnaro riojo tu̶oĩamasiru̶arãja mu̶a —ĩnare yiyuju Jesús.</s>
     </seg>
     <seg type="verse" id="b.LUK.11.37">
      <s id="b.LUK.11.37.1">To bajiro ĩ yigajanoro bero, sĩgũ̶ fariseo masu̶, —Yu̶ ya viju̶ yu̶ rãca bagu̶ vayá mu̶ —Jesúre yiyuju.</s>
      <s id="b.LUK.11.37.2">To bajiro ĩ yir'i ñari, ĩ tu̶ju̶ sãjaejacõari, ĩ ãmori coebecu̶ne, baejarũju vasuju Jesús.</s>
     </seg>
     <seg type="verse" id="b.LUK.11.38">
      <s id="b.LUK.11.38.1">To ĩ bajiro ĩacõari, “ ‘ “Manire ĩavariquẽnato Dios” yirã, mani ñicu̶a ĩna yimasiriarore bajiro ãmori coecõari rĩne, baroti ñaja’ yirotimasirere yirũ̶cu̶bu̶obeami Jesús” ĩre yiĩagũ̶ ñari, no yimasibesuju fariseo masu̶.</s>
     </seg>
     <seg type="verse" id="b.LUK.11.39">
      <s id="b.LUK.11.39.1">To bajiro ĩre ĩ yitu̶oĩasere ĩamasicõari, ado bajiro ĩre gotiyuju Jesús: —Idiriabaja, bare jeobariabajare bajiro bajiaja mu̶a, fariseo masa.</s>
      <s id="b.LUK.11.39.2">Idiriabaja, bare jeobariabaja joema coeriabajari ñaboarine, jubeaju̶ama bu̶to u̶eri cu̶tibajarire bajiro bajiaja mu̶a.</s>
      <s id="b.LUK.11.39.3">Mu̶a u̶su̶ri bajiseju̶arema tu̶oĩabeaja mu̶a.</s>
      <s id="b.LUK.11.39.4">To bajirã ñari, “Quẽnaro yirã ñaja yu̶a” yitu̶oĩaboarine, rojosere quẽne tu̶oĩarã ñari, rojorã ñaja mu̶a.</s>
      <s id="b.LUK.11.39.5">Ĩau̶orã ñari, “Ĩnare yitocõari, ĩna cu̶oboasere ẽmaru̶arãja”, yitu̶oĩarã ñaja mu̶a.</s>
     </seg>
     <seg type="verse" id="b.LUK.11.40">
      <s id="b.LUK.11.40.1">Tu̶oĩamasimenare bajiro bajirã ñaja mu̶a, “Rojorã ñaja mani” yimasimena ñari.</s>
      <s id="b.LUK.11.40.2">¿Dios, mani ruju̶rire rujeor'i, mani u̶su̶rire quẽne rujeobesujarique ĩ?</s>
      <s id="b.LUK.11.40.3">Mani u̶su̶rire rujeor'i ñari, quẽnaro mani tu̶oĩasere quẽne bojaami Dios.</s>
     </seg>
     <seg type="verse" id="b.LUK.11.41">
      <s id="b.LUK.11.41.1">Rojosere tu̶oĩatu̶jaya.</s>
      <s id="b.LUK.11.41.2">To bajiro mu̶a yijama, Dios ĩ bojarore bajiro tu̶oĩarã ñari, quẽnaro yirã masu ñaru̶arãja mu̶a.</s>
     </seg>
     <seg type="verse" id="b.LUK.11.42">
      <s id="b.LUK.11.42.1">Bu̶to rojose tãmu̶oru̶arãja mu̶a, fariseo masa.</s>
      <s id="b.LUK.11.42.2">Dios ĩ rotimasirere buerẽtobucõari, ñamasuse meju̶are ajitirũ̶nu̶rãja mu̶a.</s>
      <s id="b.LUK.11.42.3">To bajiro yirã ñari, bare sãvu̶orere, an'is, menta, comino vãme cu̶tire mojoroaca ti vaja cu̶tiboajaquẽne, Diore yirũ̶cu̶bu̶oriavi moabosarimasare ĩsiaja mu̶a.</s>
      <s id="b.LUK.11.42.4">To bajiro yirã ñaboarine, Dios ĩ rotimasire ñamasuseju̶arema ajitirũ̶nu̶menaja mu̶a.</s>
      <s id="b.LUK.11.42.5">Ado bajiro bajiaja ñamasuse: Quẽnaro riojo yire, gãjerãre ĩamaire, to yicõari, Diore maire quẽne ñaja ñamasuse.</s>
      <s id="b.LUK.11.42.6">Tire quẽne yirũgũrona ñaja mu̶a.</s>
     </seg>
     <seg type="verse" id="b.LUK.11.43">
      <s id="b.LUK.11.43.1">Bu̶to rojose tãmu̶oru̶arãja mu̶a, fariseo masa.</s>
      <s id="b.LUK.11.43.2">Boserũ̶mu̶ ñaro rũ̶cu̶bu̶oriajau̶ju̶ baruji variquẽnaja mu̶a.</s>
      <s id="b.LUK.11.43.3">Dios ocare ĩna bueriviriju̶ quẽne rũ̶cu̶bu̶oriajau̶ju̶ rujivariquẽnaja.</s>
      <s id="b.LUK.11.43.4">Masa ĩna ñariju̶ mu̶a ejajama, rũ̶cu̶bu̶ose rãca mu̶are ĩna sẽnisere bojarũgũaja mu̶a.</s>
     </seg>
     <seg type="verse" id="b.LUK.11.44">
      <s id="b.LUK.11.44.1">Bu̶to rojose tãmu̶oru̶arãja mu̶a.</s>
      <s id="b.LUK.11.44.2">Masa, gojere bajiro bajiaja mu̶a.</s>
      <s id="b.LUK.11.44.3">Ti goje joere vaboarine, “Masa ĩna yujeriagoje ñaroja” yimasimenama, õ ẽñerocaju̶ ti ñajare.</s>
      <s id="b.LUK.11.44.4">Tire bajiro bajiaja mu̶are quẽne.</s>
      <s id="b.LUK.11.44.5">Rojose mu̶a tu̶oĩasere masimena ñari, “Rojorã rãca ñaja mani”, mu̶are yimasibeama masa, mu̶a tu̶ju̶ ejarã —ĩnare yigotiyuju Jesús, fariseo masare.</s>
     </seg>
     <seg type="verse" id="b.LUK.11.45">
      <s id="b.LUK.11.45.1">To bajiro ĩ yigotirone, sĩgũ̶ Dios ĩ rotimasire gotimasiorimasu̶ ñañuju ĩ.</s>
      <s id="b.LUK.11.45.2">Ado bajiro Jesúre yiyuju: —Gotimasiorimasu̶, tu̶oĩamasiri mene goticõaja mu̶.</s>
      <s id="b.LUK.11.45.3">Fariseo masare to bajiro mu̶ yijama, yu̶are quẽne tud'igu̶ yaja mu̶ —Jesúre ĩre yiyuju.</s>
     </seg>
     <seg type="verse" id="b.LUK.11.46">
      <s id="b.LUK.11.46.1">To bajiro ĩ yirone, ado bajiro ĩre cu̶diyuju Jesús: —Mu̶a, Dios ĩ rotimasire gotimasiorimasa quẽne bu̶to rojose tãmu̶oru̶arãja.</s>
      <s id="b.LUK.11.46.2">Dios ĩ rotimasire masirã ñari, ĩ rotimasire rẽtobu̶saro yirotirũgũaja mu̶a.</s>
      <s id="b.LUK.11.46.3">“Cojo vãme me mani rotise ñajare, cu̶dijeomasimenama ĩna” yimasirã ñaboarine, ĩnare ĩamaimenane, “Ñajediro yu̶a gotirẽtobuse riojo ñaja”, masare ĩnare yirũgũaja mu̶a.</s>
     </seg>
     <seg type="verse" id="b.LUK.11.47">
      <s id="b.LUK.11.47.1">Bu̶to rojose tãmu̶oru̶arãja mu̶a.</s>
      <s id="b.LUK.11.47.2">Diore gotirẽtobosamasiriarãre mu̶a ñicu̶a ĩna sĩamasiriarãre ĩna yujemasiriajau̶ joere quẽnarijau̶ri quẽnoaja mu̶a, “Quẽnarã ñañuma” yirã.</s>
     </seg>
     <seg type="verse" id="b.LUK.11.48">
      <s id="b.LUK.11.48.1">To bajiro mu̶a yijama, “Quẽnarã ñañuma” yirã me yaja mu̶a.</s>
      <s id="b.LUK.11.48.2">Ado bajiroju̶a yirã yaja: “Diore gotirẽtobosamasiriarãre mani ñicu̶a ĩna sĩamasire quẽnañuja ti” yirã yaja mu̶a, mu̶a ñicu̶a rojose ĩna yiriarore bajiro rojose yirã ñari.</s>
     </seg>
     <seg type="verse" id="b.LUK.11.49">
      <s id="b.LUK.11.49.1">To bajiro mu̶a yiroto rĩjoroju̶ne masicõañumi Dios, quẽnaro tu̶oĩagũ̶ ñari.</s>
      <s id="b.LUK.11.49.2">Ado bajiro yiyumi, mu̶a ñicu̶are, to yicõari, mu̶are quẽne tu̶oĩayugu̶ ñari: “Jud'io masa vatoaju̶ yu̶re gotirẽtobosarãre, to yicõari, gãjerã yu̶ oca goticudirimasare quẽne cõaru̶cu̶ja yu̶.</s>
      <s id="b.LUK.11.49.3">Ĩnare sĩaru̶arãma ĩna.</s>
      <s id="b.LUK.11.49.4">Gãjerãrema, rojose ĩnare yiru̶arãma”, jud'io masare mu̶are yiyumi Dios.</s>
     </seg>
     <seg type="verse" id="b.LUK.11.50">
      <s id="b.LUK.11.50.1">To bajiri mu̶a ñicu̶a ĩna yimasire, mu̶a yisere quẽne ado bajiro mu̶are yiru̶cu̶mi Dios: Abel ñamasir'ire mu̶a ñicu̶ ĩ sĩasu̶omasire, to yicõari Diore gotirẽtobosarimasare mu̶ ñicu̶a ĩna sĩamasire, to yicõari Diore yirũ̶cu̶bu̶oriavi jubeaju̶ ñarijau̶ soemu̶oriajau̶ tu̶ju̶ mu̶a ñicu̶a Zacar'iare ĩna sĩatu̶samasire ti ñajare, bu̶to rojose tãmu̶oru̶arãja mu̶a adirũ̶mu̶ri ñarã.</s>
      <s id="b.LUK.11.50.2">Ĩna bajimasiriarore bajirone Diore mu̶a ajitirũ̶nu̶beticõa ñajare, ĩna sĩamasire vaja rojose ĩnare ĩ yiroti rẽtobu̶saro rojose mu̶are yiru̶cu̶mi Dios, adirũ̶mu̶ri ñarãre.</s>
     </seg>
     <seg type="verse" id="b.LUK.11.52">
      <s id="b.LUK.11.52.1">Bu̶to rojose tãmu̶oru̶arãja mu̶a, Dios ĩ rotimasire gotimasiorimasa.</s>
      <s id="b.LUK.11.52.2">Tire buerẽtobucõari, ñamasuse meju̶are ajitirũ̶nu̶cõari, gotimasiovadicaju̶ mu̶a.</s>
      <s id="b.LUK.11.52.3">To bajiro mu̶a yijama, “U̶ju̶ Dios yarã quẽnaro ĩ yirã ñabeticõato mani” yirãre bajiro yiñaja mu̶a.</s>
      <s id="b.LUK.11.52.4">To yicõari, “Gãjerã, U̶ju̶ Dios yarã quẽnaro ĩ yirã ñabeticõato ĩna” yirã yaja mu̶a.</s>
      <s id="b.LUK.11.52.5">Dios yarã ĩna ñaru̶aboajaquẽne, ĩnare matarã yaja mu̶a.</s>
      <s id="b.LUK.11.52.6">To bajiri mu̶a quẽne ĩ yarã ñabetiru̶arãja mu̶a —ĩre yicu̶diyuju Jesús, Dios ĩ rotimasire gotimasiorimasu̶re.</s>
     </seg>
     <seg type="verse" id="b.LUK.11.53">
      <s id="b.LUK.11.53.1">To yigajano, ĩre jivar'i ya viju̶re Jesús ĩ budiato, bu̶to ĩre jũnisiniñujarã Dios ĩ rotimasire gotimasiorimasa, fariseo masa quẽne.</s>
      <s id="b.LUK.11.53.2">Ĩre jũnisinirã ñari, bu̶to ĩre sẽniĩagõjanabioyujarã ĩna.</s>
      <s id="b.LUK.11.53.3">“Ĩ cu̶dimasibetijama, ĩre ocasãrãsa mani” yirã, quẽnaro ajisu̶ya vasujarã.</s>
     </seg>
    </div>
    <div type="chapter" id="b.LUK.12">
     <seg type="verse" id="b.LUK.12.1">
      <s id="b.LUK.12.1.1">“Rojose Jesúre yirãsa” yirã, ĩre ĩna ajicode ñarone, jãjarã masa ĩ tu̶ju̶re rẽjañujarã ĩna.</s>
      <s id="b.LUK.12.1.2">Jãjarã masu rẽjarã ñari, ĩna masune gãmerã cu̶daroriju̶ ñañujarã ĩna.</s>
      <s id="b.LUK.12.1.3">To ĩna bajiñarone, Jesús ĩ buerimasaju̶are ado bajiro gotisu̶oyuju ĩ: —Fariseo masa “Pan vauvato” yirã, ĩna vu̶osere quẽnaro ajicõĩaña mu̶a.</s>
      <s id="b.LUK.12.1.4">“Quẽnaro yirã ñaja yu̶a” yitu̶oĩaboarine, rojose yirã ñaama.</s>
     </seg>
     <seg type="verse" id="b.LUK.12.2">
      <s id="b.LUK.12.2.1">Masa ĩna masibeti jediro, ĩ beserirũ̶mu̶ ti ejaro, “Quẽnaro tire masiato” yigu̶, masare ĩnare gotiru̶cu̶mi Dios.</s>
     </seg>
     <seg type="verse" id="b.LUK.12.3">
      <s id="b.LUK.12.3.1">Masa ĩna ajibeto yayioroaca mu̶a ñagõsere, “Jediro ajiato” yigu̶, mu̶a ñagõrere gotiru̶cu̶mi Dios —ĩ buerimasare yigotiyuju Jesús.</s>
     </seg>
     <seg type="verse" id="b.LUK.12.4">
      <s id="b.LUK.12.4.1">To yicõari, quẽna ado bajiro ĩ buerimasare gotiyuju Jesús: —Yu̶ babarãre ado bajiro mu̶are gotiaja yu̶: Mu̶are sĩaru̶arãre güibeja mu̶a.</s>
      <s id="b.LUK.12.4.2">Mu̶a u̶su̶riju̶rema sĩamasimenama ĩna.</s>
     </seg>
     <seg type="verse" id="b.LUK.12.5">
      <s id="b.LUK.12.5.1">Dioju̶are mu̶a güijama, quẽnaja.</s>
      <s id="b.LUK.12.5.2">Ĩ ñaami mani catisere rotigu̶.</s>
      <s id="b.LUK.12.5.3">Ĩ masu masiami.</s>
      <s id="b.LUK.12.5.4">To bajiri rojose tãmu̶otu̶jabetiriaroju̶ mu̶are reamasicõami.</s>
     </seg>
     <seg type="verse" id="b.LUK.12.6">
      <s id="b.LUK.12.6.1">Cojomocãrãcu̶ miniare mani vaja yijama, ju̶atii gãjoatiiri rãca vaja yire ñaroja ti, mojoroaca vaja cu̶tirã ĩna ñajare.</s>
      <s id="b.LUK.12.6.2">To cõroaca vaja cu̶tiboarine, Dios ĩ rotibetone rijagu̶ magũ̶mi.</s>
     </seg>
     <seg type="verse" id="b.LUK.12.7">
      <s id="b.LUK.12.7.1">Masaju̶are, Dios ĩ ĩajama, jairo vaja cu̶tirãre bajiro manire ĩaami.</s>
      <s id="b.LUK.12.7.2">Manire bu̶to maiami ĩ.</s>
      <s id="b.LUK.12.7.3">To bajiro bajigu̶ ñari, mani ru̶joajoare, cojojoara ru̶yabeto cõĩajeogu̶ ñaami.</s>
      <s id="b.LUK.12.7.4">To bajiri rojose mu̶are yirãre güibeja —ĩ buerimasare yiyuju Jesús.</s>
     </seg>
     <seg type="verse" id="b.LUK.12.8">
      <s id="b.LUK.12.8.1">Quẽna ado bajiro ĩ buerimasare gotiyuju Jesús: —Ado bajiro mu̶are gotiaja yu̶: Masa ĩna ĩaro rĩjoroju̶a, “Jesúre ajitirũ̶nu̶rã ñaja yu̶a” yirãrema, yu̶ quẽne õ vecaju̶ yu̶ jacu̶ yarã ángel mesa ĩna ĩaro rĩjoroju̶a, “Ãnoa ñaama yu̶ yarã”, yiĩoru̶cu̶ja yu̶.</s>
     </seg>
     <seg type="verse" id="b.LUK.12.9">
      <s id="b.LUK.12.9.1">To bajiboarine masa ĩaro rĩjoroju̶a, “Jesúre ajitirũ̶nu̶rã me ñaja yu̶a” ĩna yijama, yu̶ quẽne, Dios ĩ roticõacacu̶, õ vecaju̶ yu̶ jacu̶ yarã ángel mesa ĩna ĩaro rĩjoroju̶a, “Yu̶ yarã me ñaama ĩnama”, yiru̶cu̶ja yu̶.</s>
     </seg>
     <seg type="verse" id="b.LUK.12.10">
      <s id="b.LUK.12.10.1">No bojarã, Dios ĩ roticõacacu̶re rojose yu̶re ĩna ñagõro bero, su̶tiriticõari, Diore ĩna sẽnijama, rojose ĩna yisere masirioru̶cu̶mi.</s>
      <s id="b.LUK.12.10.2">To bajiboarine, Esp'iritu Santo ĩ masise rãca moagũ̶re, “Satanás ye rãca moami” ĩna yitud'ijama, Esp'iritu Santoju̶are rojose yirã yirãma.</s>
      <s id="b.LUK.12.10.3">Tirema gajerodo ti ñacoaboajaquẽne, masiriobetiru̶cu̶mi Dios.</s>
     </seg>
     <seg type="verse" id="b.LUK.12.11">
      <s id="b.LUK.12.11.1">Yu̶ ocare mu̶a gotimasiojare, mu̶are ñejecõari, Dios ocare ĩna bueriviriju̶ u̶jarã rĩjoroju̶a mu̶are juaáru̶arãma ĩna.</s>
      <s id="b.LUK.12.11.2">To yicõari, macari u̶jarã rĩjoroju̶a mu̶are juaáru̶arãma ĩna.</s>
      <s id="b.LUK.12.11.3">To yi vanane, u̶jarã ñamasurã rĩjoroju̶a mu̶are juaáru̶arãma.</s>
      <s id="b.LUK.12.11.4">U̶jarã rĩjoroju̶a mu̶are ĩna juaejaro, “¿No bajiro ñagõrãti yu̶a?”, yitu̶oĩarejaibeja mu̶a.</s>
     </seg>
     <seg type="verse" id="b.LUK.12.12">
      <s id="b.LUK.12.12.1">“Ñagõña” mu̶are ĩna yirirĩmarone, mani jacu̶ Dios ĩ cõagũ̶, Esp'iritu Santo ĩ ejarẽmose rãca “Ado bajiro gotiru̶arãja yu̶a”, yimasiru̶arãja mu̶a —ĩ buerimasare yigotiyuju Jesús.</s>
     </seg>
     <seg type="verse" id="b.LUK.12.13">
      <s id="b.LUK.12.13.1">To bajiro ĩ yiro bero, ado bajiro Jesúre sẽniĩañuju sĩgũ̶: —Gotimasiorimasu̶, yu̶ jacu̶ ñamasicacu̶ gajeyeũnire cu̶obeaja yu̶.</s>
      <s id="b.LUK.12.13.2">Yu̶ gagu̶, tire juacũcacu̶ ñaboarine, yu̶re ĩsiru̶abeami.</s>
      <s id="b.LUK.12.13.3">To bajiri, “Ĩ ye ñarotire ĩre ĩsiña mu̶” ĩre yiya, yu̶ gagu̶re —Jesúre ĩre yiboayuju ĩ.</s>
     </seg>
     <seg type="verse" id="b.LUK.12.14">
      <s id="b.LUK.12.14.1">To bajiro ĩ yisere ajicõari, ado bajiro ĩre cu̶diyuju: —“Tire yirotirimasu̶ ñaru̶cu̶ja mu̶” yigu̶ me, yu̶re cõacami Dios —ĩre yicudiyuju Jesús.</s>
     </seg>
     <seg type="verse" id="b.LUK.12.15">
      <s id="b.LUK.12.15.1">To yicõari, masa jedirore ado bajiro gotiyuju: —Gãjerã ye gajeyeũnire bojaĩabesa.</s>
      <s id="b.LUK.12.15.2">To yicõari, gajeyeũni cu̶tirã mu̶a ñajama, bu̶to tire maibesa.</s>
      <s id="b.LUK.12.15.3">Jairo mani cu̶ojama, mani cu̶obetijaquẽne, no yibeaja.</s>
      <s id="b.LUK.12.15.4">Ti su̶ori me variquẽnare ñaroja —ĩnare yiyuju Jesús.</s>
     </seg>
     <seg type="verse" id="b.LUK.12.16">
      <s id="b.LUK.12.16.1">To yicõari, gotimasiore queti ĩnare gotimasioñuju Jesús: —Sĩgũ̶ masu̶ gajeyeũni jaigu̶ ñagũ̶mi.</s>
      <s id="b.LUK.12.16.2">Ĩ ote quẽne, jairo rica cu̶tiroja ti.</s>
     </seg>
     <seg type="verse" id="b.LUK.12.17">
      <s id="b.LUK.12.17.1">Jairo ti ricacu̶to ĩacõari ado bajiro tu̶oĩagũ̶mi: “¿No bajiro yigu̶ti yu̶?</s>
      <s id="b.LUK.12.17.2">Noju̶a cũmasiriaro maja yu̶”, yitu̶oĩagũ̶mi.</s>
     </seg>
     <seg type="verse" id="b.LUK.12.18">
      <s id="b.LUK.12.18.1">To bajiro yitu̶oĩagũ̶ne, “Ado bajiro yiru̶cu̶ja yu̶”, yitu̶oĩabu̶jagu̶mi.</s>
      <s id="b.LUK.12.18.2">“Bare cũriavirire caguereacõari, gaje viri jacabu̶sariviri bu̶aru̶cu̶ja yu̶.</s>
      <s id="b.LUK.12.18.3">To yicõari, ti viriju̶re yu̶ barere, yu̶ gajeyeũnire quẽne cũru̶cu̶ja yu̶.</s>
     </seg>
     <seg type="verse" id="b.LUK.12.19">
      <s id="b.LUK.12.19.1">To yigajanocõari, ado bajiro tu̶oĩa variquẽnaru̶cu̶ja yu̶: ‘Guaro jedibetiru̶aroja ti, yu̶ cu̶ose.</s>
      <s id="b.LUK.12.19.2">To bajiri, u̶su̶sãja, quẽnaro bare ba, idire idi, yivariquẽna ñaru̶cu̶ja yu̶’ ”, yitu̶oĩaboagu̶mi, socu̶ne.</s>
     </seg>
     <seg type="verse" id="b.LUK.12.20">
      <s id="b.LUK.12.20.1">To bajiro ĩ yitu̶oĩañarone, ado bajiro ĩre yigu̶mi Dios: “Tu̶oĩamasibecu̶re bajiro yaja mu̶.</s>
      <s id="b.LUK.12.20.2">Mu̶ rijato bero mu̶ bajirotire tu̶oĩabecu̶ne yicõaja mu̶.</s>
      <s id="b.LUK.12.20.3">Adi ñamine rijacoaru̶cu̶ja mu̶.</s>
      <s id="b.LUK.12.20.4">To bajiri mu̶ cu̶osema, ¿ñimu̶ yeju̶a ñaru̶aroada?”, ĩre yigu̶mi Dios.</s>
     </seg>
     <seg type="verse" id="b.LUK.12.21">
      <s id="b.LUK.12.21.1">Tire bajirone bajiaja Diore tu̶oĩamenane, jairobu̶sa gajeyeũni juacũrũtuanarema.</s>
      <s id="b.LUK.12.21.2">“Diseju̶a ru̶yabetiru̶aroja yu̶are” ĩna yiboajaquẽne, Dios ĩ ĩajama, “Yu̶ ye quẽnaseju̶are bu̶jabetirona ñaama, yu̶re ajitirũ̶nu̶mena ñari”, ĩnare yiĩaami Dios —ĩnare yiyuju Jesús.</s>
     </seg>
     <seg type="verse" id="b.LUK.12.22">
      <s id="b.LUK.12.22.1">To ĩ yiro bero, ado bajiro ĩ buerimasare gotiyuju quẽna: —To bajiro Dios ĩ yiĩase ti ñajare, adi macaru̶cu̶roju̶re mu̶a bajirotire tu̶oĩarejaibesa mu̶a.</s>
      <s id="b.LUK.12.22.2">“¿No bajiro bu̶jacõari, bare ba, idi, sudi sãña, yicatiñarãti yu̶a?”, yitu̶oĩarejaibesa.</s>
     </seg>
     <seg type="verse" id="b.LUK.12.23">
      <s id="b.LUK.12.23.1">Quẽnamasuse mani u̶su̶re, to yicõari mani ruju̶re manire ĩsiñumi Dios.</s>
      <s id="b.LUK.12.23.2">To bajiri mani baroti, mani idiroti, to yicõari sudi mani sãñarotire quẽne cõarũgũru̶cu̶mi ĩ.</s>
     </seg>
     <seg type="verse" id="b.LUK.12.24">
      <s id="b.LUK.12.24.1">Minia ĩna bajisere tu̶oĩaña mu̶a.</s>
      <s id="b.LUK.12.24.2">Ĩna otebetiboajaquẽne, to yicõari, bare ĩna juarẽocũbetiboajaquẽne, ĩnare bare cõarũgũami Dios.</s>
      <s id="b.LUK.12.24.3">“Miniare quẽne ĩamaigũ̶ ñari, manire roque rẽtoro maigũ̶mi”, ¿yimasibeati mu̶a?</s>
     </seg>
     <seg type="verse" id="b.LUK.12.25">
      <s id="b.LUK.12.25.1">“Adi macaru̶cu̶roju̶re ñarã yoaro catiru̶arãja yu̶a” mu̶a yitu̶oĩarejaiboase, “Yoarobu̶sa catiato” yiro, mu̶are ejarẽmomasibeaja ti.</s>
     </seg>
     <seg type="verse" id="b.LUK.12.26">
      <s id="b.LUK.12.26.1">To bajiro ti bajijare, mu̶a catiñarotire tu̶oĩarejaibesa.</s>
     </seg>
     <seg type="verse" id="b.LUK.12.27">
      <s id="b.LUK.12.27.1">Sudi mu̶a sãñarotire quẽne tu̶oĩarejaibesa.</s>
      <s id="b.LUK.12.27.2">Go bu̶cu̶asere tu̶oĩaĩasaque mu̶a: Moabeti, to yicõari, sudi sãñaru̶a tu̶oĩarejaibeaja ti.</s>
      <s id="b.LUK.12.27.3">To bajiboarine, U̶ju̶ Salomón ñamasir'i gajeyeũni jaigu̶ ĩ ñaboajaquẽne, quẽnase ĩ sudi sãñamasire rẽtoro quẽnase ñaja ti.</s>
     </seg>
     <seg type="verse" id="b.LUK.12.28">
      <s id="b.LUK.12.28.1">Gore bu̶to quẽnase ñarotirũgũami Dios.</s>
      <s id="b.LUK.12.28.2">Quẽnase ñaboarine, yoaro mene sĩnicoatoja.</s>
      <s id="b.LUK.12.28.3">Ti sĩniro ĩacõari, bare quẽnoru̶arã, tire juacõari, soerãma masa.</s>
      <s id="b.LUK.12.28.4">To bajiri yoaro catise me ti ñaboajaquẽne, tire quẽnorũgũgũ̶mi Dios.</s>
      <s id="b.LUK.12.28.5">Go rẽtoro manire roque maigũ̶ ñari, “Manire sudi cõaru̶cu̶mi Dios”, yimasiroti ñaja mu̶are.</s>
      <s id="b.LUK.12.28.6">“To bajirone yigu̶mi Dios”, yiajitirũ̶nu̶betibu̶sarã ñaja mu̶a.</s>
     </seg>
     <seg type="verse" id="b.LUK.12.29">
      <s id="b.LUK.12.29.1">To bajiri, “¿No bajiro bu̶jacõari, bare ba, idi, yicatiñarãti yu̶a?”, yitu̶oĩarejaibesa.</s>
     </seg>
     <seg type="verse" id="b.LUK.12.30">
      <s id="b.LUK.12.30.1">Dios yarã me ñarãma, tire bu̶to tu̶oĩarejairãma.</s>
      <s id="b.LUK.12.30.2">Maniju̶arema, mani jacu̶ ñagũ̶mi, “Ti ru̶yaja, ĩnare” yimasigũ̶.</s>
     </seg>
     <seg type="verse" id="b.LUK.12.31">
      <s id="b.LUK.12.31.1">To bajiri, “U̶ju̶ Dios yarã, quẽnaro ĩ yirã ñaja mani.</s>
      <s id="b.LUK.12.31.2">Ĩ bojarore bajiro quẽnase rĩne yiru̶arãja”, yitu̶oĩarũgũña mu̶a.</s>
      <s id="b.LUK.12.31.3">To bajiro mu̶a yijama, adi macaru̶cu̶roaye mu̶a cu̶obetire bu̶jaru̶arãja mu̶a.</s>
     </seg>
     <seg type="verse" id="b.LUK.12.32">
      <s id="b.LUK.12.32.1">Jãjarã me ñaja mu̶a.</s>
      <s id="b.LUK.12.32.2">To bajiboarine tu̶oĩarejaibesa.</s>
      <s id="b.LUK.12.32.3">U̶ju̶ Dios quẽnase mu̶are cõavariquẽnarũgũami.</s>
      <s id="b.LUK.12.32.4">To yicõari, ĩ ñaroju̶ õ vecaju̶ variquẽnase rãca mu̶are bocaãmiru̶cu̶mi.</s>
     </seg>
     <seg type="verse" id="b.LUK.12.33">
      <s id="b.LUK.12.33.1">Jediro mu̶a cu̶ose gãjerãre ĩsijeocõaña.</s>
      <s id="b.LUK.12.33.2">To yicõari, ti vaja bu̶jacõari, maioro bajirãre ĩsima.</s>
      <s id="b.LUK.12.33.3">To bajiro mu̶a yijama, õ vecaju̶ Dios ĩ ñaroju̶ quẽnase bu̶jaru̶arãja mu̶a.</s>
      <s id="b.LUK.12.33.4">Mu̶are quẽnaro Dios ĩ yise jedibetiru̶aroja.</s>
      <s id="b.LUK.12.33.5">Toju̶re juarudirimasa ejabetiru̶arãma.</s>
      <s id="b.LUK.12.33.6">To yicõari, quẽnaro mu̶are Dios ĩ yisere barearã manama.</s>
     </seg>
     <seg type="verse" id="b.LUK.12.34">
      <s id="b.LUK.12.34.1">Õ vecaye quẽnase mu̶a bu̶jaroti jedibetiroti ti ñajare, mu̶a cu̶oseju̶are tire tu̶oĩarejaimenane, “Quẽnaro yu̶a yise vaja õ vecaju̶ vaja tacũrã yaja” yitu̶oĩacõari, quẽnaro yirũgũña —ĩ buerimasare yigotiyuju Jesús.</s>
     </seg>
     <seg type="verse" id="b.LUK.12.35">
      <s id="b.LUK.12.35.1">Ado bajiro ĩnare gotiyuju Jesús: —Adi macaru̶cu̶rore vaveoru̶cu̶ja yu̶.</s>
      <s id="b.LUK.12.35.2">To bajiboarine, tudivadiru̶cu̶ja quẽna.</s>
      <s id="b.LUK.12.35.3">Yu̶ manitoye quẽne, yu̶ bojarore bajiro quẽnaro yicõa ñama, yu̶ tudiejarotire tu̶oĩayurã ñari —ĩnare yiyuju Jesús.</s>
      <s id="b.LUK.12.35.4">To bajiro yigajanocõari, gotimasiore quetire tu̶oĩacõari, ĩnare gotiyuju Jesús: —Sĩgũ̶ u̶ju̶ gãjerã ĩna ãmosiarirũ̶mu̶, boserũ̶mu̶ ĩna yiro, ĩagũ̶ vacoacu̶mi ĩ.</s>
      <s id="b.LUK.12.35.5">To bajiri ĩ tudiejaroto rĩjoro ĩre moabosarimasa ĩre yurãma ĩna.</s>
      <s id="b.LUK.12.35.6">“¿No cõro tudiejagu̶ti ĩ?”, yirũgũrãma ĩna.</s>
      <s id="b.LUK.12.35.7">Tudiejacõari, “Manire ĩ jirone, guaro sojere jãnaru̶arãja mani”, yitu̶oĩarãma ĩna.</s>
     </seg>
     <seg type="verse" id="b.LUK.12.37">
      <s id="b.LUK.12.37.1">To bajiri cãnibetiriarã ñari, ĩna u̶ju̶ ĩ tudiejaro, bu̶to variquẽnarãma ĩna.</s>
      <s id="b.LUK.12.37.2">To cõrone ĩna u̶ju̶ ĩnare rujirotigu̶mi.</s>
      <s id="b.LUK.12.37.3">Ĩnare rujiroti, ĩ masune ĩnare bare ecagu̶mi, ĩna u̶ju̶ ñaboarine.</s>
     </seg>
     <seg type="verse" id="b.LUK.12.38">
      <s id="b.LUK.12.38.1">To bajiri ñami gu̶dareco ti ñacoaboajaquẽne, cãnibetiriarã ñari, ĩna u̶ju̶ ĩ tudiejaro, ĩre ĩacõari, bu̶to variquẽnarãma ĩna.</s>
      <s id="b.LUK.12.38.2">To bajiri u̶ju̶ ĩ manitoyeju̶ ĩ tudiejarotire yurã, ĩna cãnibetiriarore bajiro bajicõa ñaru̶arãja mu̶a, yu̶re yurã ñari.</s>
      <s id="b.LUK.12.38.3">Yu̶ bojarore bajiro quẽnaro yicõa ñama mu̶a.</s>
      <s id="b.LUK.12.38.4">To bajiro mu̶a bajijama, yu̶ tudiejaro ĩacõari, bu̶to variquẽnaru̶arãja —ĩnare yigotiyuju Jesús.</s>
     </seg>
     <seg type="verse" id="b.LUK.12.39">
      <s id="b.LUK.12.39.1">To yicõari, quẽna gaje queti gotiyuju: —Adi quetire quẽne tu̶oĩaña: Sĩgũ̶ vi u̶ju̶, “Adi ñami juarudirimasu̶ ejaru̶cu̶mi” ĩ yimasijama, roori ñabogu̶mi, ĩre mataru̶.</s>
     </seg>
     <seg type="verse" id="b.LUK.12.40">
      <s id="b.LUK.12.40.1">To bajiri, “Dios ĩ roticõagũ̶ ĩ tudiejarotire mani masibetirĩmarone tudiejaromi” yirã, roori ñarũgũru̶arãja mu̶a —ĩnare yigotiyuju Jesús.</s>
     </seg>
     <seg type="verse" id="b.LUK.12.41">
      <s id="b.LUK.12.41.1">To bajiro ĩ yijare, sĩgũ̶ ĩ buerimasu̶, Pedro vãme cu̶tigu̶, ado bajiro Jesúre ĩre sẽniĩañuju ĩ: —Yu̶ u̶ju̶, ¿tire yu̶a rĩrene gotigu̶ yati mu̶?</s>
      <s id="b.LUK.12.41.2">¿Jedirore gotigu̶ yatique mu̶? —ĩre yisẽniĩaboayuju ĩ.</s>
     </seg>
     <seg type="verse" id="b.LUK.12.42">
      <s id="b.LUK.12.42.1">To ĩ yirone, ado bajiro ĩre cu̶diyuju Jesús, gaje queti, gotimasiore rãca gotigu̶: —Ado bajiro bajiru̶cu̶mi yu̶re quẽnaro ajitirũ̶nu̶ tu̶jabecu̶, quẽnaro tu̶oĩagũ̶: U̶ju̶, gajeroju̶ ñagu̶acu̶, ĩ varoto rĩjoro, “Yu̶ ya vianare yu̶re codebosaba” yigu̶, ĩre moabosarimasu̶re ĩ cũvar'ire bajiro bajigu̶ ñagũ̶mi.</s>
     </seg>
     <seg type="verse" id="b.LUK.12.43">
      <s id="b.LUK.12.43.1">Ĩ u̶ju̶, ĩ rotiriarore bajirone ĩ moayurere tudiejacõari, ĩ ĩaejajama, quẽnaro ĩre yigu̶mi, ĩre moabosarimasu̶re.</s>
     </seg>
     <seg type="verse" id="b.LUK.12.44">
      <s id="b.LUK.12.44.1">Riojo mu̶are gotiaja yu̶.</s>
      <s id="b.LUK.12.44.2">U̶ju̶ ĩ bojarore bajirone ĩ yire ti ñajare, ĩ cu̶ose jedirorene, ĩre ĩatirũ̶nu̶rotigu̶mi.</s>
     </seg>
     <seg type="verse" id="b.LUK.12.45">
      <s id="b.LUK.12.45.1">Ado bajiro bajiru̶cu̶mi yu̶re quẽnaro ajitirũ̶nu̶becu̶ma: Rojose yigu̶ ĩ ñajama, u̶ju̶ ĩ vato bero, “Yoatoju̶ tudiejagu̶mi” yitu̶oĩagũ̶ ñari, ĩ u̶ju̶re moabosarimasare rojose yigu̶mi.</s>
      <s id="b.LUK.12.45.2">To yicõari idimecu̶rũgũrãre baba cu̶ticõari, ĩna rãca idirũgũgũ̶mi ĩ quẽne.</s>
     </seg>
     <seg type="verse" id="b.LUK.12.46">
      <s id="b.LUK.12.46.1">To ĩ yiñarone, ĩ u̶ju̶, tudiejagu̶mi.</s>
      <s id="b.LUK.12.46.2">Tudiejacõari, ĩ rotiriarore bajiro ĩ yibetire ti ñajare, rojose ĩre yigu̶mi.</s>
      <s id="b.LUK.12.46.3">To bajiri “Quẽnaro yirã ñaja yu̶a” yiboarine, ĩna yirore bajiro yimena rojose ĩna tãmu̶orore bajirone tãmu̶ogũ̶mi.</s>
     </seg>
     <seg type="verse" id="b.LUK.12.47">
      <s id="b.LUK.12.47.1">No bojagu̶ ĩ u̶ju̶ ĩ bojasere masiboarine, ĩ rotiriarore bajiro ĩ yibetijama, tudiejacõari, bu̶to ĩre quẽasĩacõagũ̶mi ĩ u̶ju̶.</s>
     </seg>
     <seg type="verse" id="b.LUK.12.48">
      <s id="b.LUK.12.48.1">Gãjiju̶a, u̶ju̶ ĩ bojasere masibecu̶ne ĩ yijama, tudiejacõari, quẽnabu̶sane ĩre quẽagũ̶mi ĩ u̶ju̶ —ĩnare yigotiyuju Jesús.</s>
     </seg>
     <seg type="verse" id="b.LUK.12.49">
      <s id="b.LUK.12.49.1">Quẽna ado bajiro ĩnare gotiyuju Jesús: —“ ‘Rojose tãmu̶otu̶jabetiriaroju̶ mani vaborotire manire yirẽtobosaru̶cu̶mi Jesús’ yivariquẽnarona ñato” yigu̶, vadicaju̶ yu̶.</s>
      <s id="b.LUK.12.49.2">To bajiro bajicacu̶ ñari, gãjerã tire tu̶oĩamenare ĩnare soereagu̶agu̶re bajiro bajicaju̶ yu̶.</s>
      <s id="b.LUK.12.49.3">To bajicacu̶ ñari, guaro ĩnare yu̶ rijabosarotire bojaja yu̶.</s>
     </seg>
     <seg type="verse" id="b.LUK.12.51">
      <s id="b.LUK.12.51.1">“ ‘Quẽnaro ñato ĩna masa’ yigu̶, vayumi Jesús”, yu̶re yitu̶oĩabesa mu̶a.</s>
      <s id="b.LUK.12.51.2">Dios ĩ bojabeti yirã, yu̶ ocare ajijũnisinicõari, yu̶re ajitirũ̶nu̶rãre ĩateru̶arãma ĩna.</s>
      <s id="b.LUK.12.51.3">To bajiri ado bajiroju̶a yu̶re yitu̶oĩaña: “ ‘Ĩ su̶ori ricatiri tu̶oĩaru̶arãma masa’ yigu̶ bajiyumi Jesús”, yu̶re yitu̶oĩaña.</s>
     </seg>
     <seg type="verse" id="b.LUK.12.52">
      <s id="b.LUK.12.52.1">“Ado bajiro bajiru̶aroja” yigu̶ yaja yu̶: Cojo viana ñaboarine, sĩgũ̶ri yu̶re ajitirũ̶nu̶rã ña, gãjerãju̶a yu̶re ajiterã ña, bajiru̶arãma.</s>
     </seg>
     <seg type="verse" id="b.LUK.12.53">
      <s id="b.LUK.12.53.1">Ĩ macu̶, yu̶re ĩ ajitirũ̶nu̶jama, ĩ jacu̶ju̶a ĩre ĩateru̶cu̶mi.</s>
      <s id="b.LUK.12.53.2">Jacu̶ju̶a, yu̶re ĩ ajitirũ̶nu̶jama, ĩ macu̶ju̶a, ĩre ĩateru̶cu̶mi.</s>
      <s id="b.LUK.12.53.3">So macoju̶a, yu̶re so ajitirũ̶nu̶jama, so jacoju̶a, sore ĩateru̶ocomo.</s>
      <s id="b.LUK.12.53.4">Jacoju̶a, yu̶re so ajitirũ̶nu̶jama, so macoju̶a, sore ĩateru̶ocomo.</s>
      <s id="b.LUK.12.53.5">So jẽjoju̶a yu̶re so ajitirũ̶nu̶jama, so ũmañicoju̶a, sore ĩateru̶ocomo.</s>
      <s id="b.LUK.12.53.6">So ũmañicoju̶a yu̶re so ajitirũ̶nu̶jama, so jẽjoju̶a, sore ĩateru̶ocomo —ĩnare yigotiyuju Jesús.</s>
     </seg>
     <seg type="verse" id="b.LUK.12.54">
      <s id="b.LUK.12.54.1">To yicõari, ado bajiro ĩnare gotirũtuasuju Jesús, jãjarã masare: —Muiju ĩ rocasãtoju̶a bueri ti vadijama, “Oco quediru̶aja”, yiĩamasiaja mu̶a.</s>
     </seg>
     <seg type="verse" id="b.LUK.12.55">
      <s id="b.LUK.12.55.1">To yicõari, mino varuagũmuaye ti vẽatujama, “Bu̶to asiru̶cu̶mi muiju”, yiĩamasiaja mu̶a.</s>
     </seg>
     <seg type="verse" id="b.LUK.12.56">
      <s id="b.LUK.12.56.1">Ñamasuse mere ĩamasicõari, “Masirã ñaja yu̶a”, yitu̶oĩaboaja mu̶a.</s>
      <s id="b.LUK.12.56.2">Ñamasuseju̶are masibeaja mu̶a.</s>
      <s id="b.LUK.12.56.3">Adirũ̶mu̶ri yu̶ yisere ĩarã ñaboarine, “Dios ĩ roticõar'i ñari, yami”, yiĩamasibeaja mu̶a —ĩnare yiyuju Jesús.</s>
     </seg>
     <seg type="verse" id="b.LUK.12.57">
      <s id="b.LUK.12.57.1">Ado bajiro ĩnare gotiyuju Jesús quẽna: —¿No yirã mu̶a masune yu̶ yisere ĩacõari, “¿To bajiroju̶a yiroti ñatique?”, yitu̶oĩabeati mu̶a?</s>
     </seg>
     <seg type="verse" id="b.LUK.12.58">
      <s id="b.LUK.12.58.1">Gãjire rojose mu̶a yijama, oca quẽnorimasu̶ tu̶ju̶ mu̶a ejaroto rĩjoro, ĩ rãca oca quẽnoroti ñaja mu̶a ju̶arãne.</s>
      <s id="b.LUK.12.58.2">Oca quẽnorimasu̶ tu̶ ejamenane, mu̶a oca quẽnobetijama, masare coderimasu̶re juarotiru̶cu̶mi, mu̶are.</s>
      <s id="b.LUK.12.58.3">Ĩju̶a, mu̶are tubiberu̶cu̶mi.</s>
     </seg>
     <seg type="verse" id="b.LUK.12.59">
      <s id="b.LUK.12.59.1">Riojo mu̶are gotiaja yu̶.</s>
      <s id="b.LUK.12.59.2">Rojose mu̶a yire vaja mu̶a vaja yibetijama, budimenaja mu̶a.</s>
      <s id="b.LUK.12.59.3">Tire bajirone bajiru̶aroja.</s>
      <s id="b.LUK.12.59.4">Dios ĩ vaja sẽnirirũ̶mu̶ ejaroto rĩjoroju̶a, rojose mu̶a yir'ire ĩre oca quẽnoña.</s>
      <s id="b.LUK.12.59.5">Mu̶a gãmerã oca quẽnobetijama, Dios ĩ vaja sẽnirirũ̶mu̶ ti ejaro, rojose tãmu̶otu̶jabetiriaroju̶, tudibudiyamanoju̶ mu̶are cõaru̶cu̶mi —ĩnare yigotiyuju Jesús.</s>
     </seg>
    </div>
    <div type="chapter" id="b.LUK.13">
     <seg type="verse" id="b.LUK.13.1">
      <s id="b.LUK.13.1.1">Tirũ̶mu̶ne queti gotirã Jesús tu̶ju̶ ejayujarã ĩna.</s>
      <s id="b.LUK.13.1.2">Ĩ tu̶ju̶ ejacõari, ado bajise ĩre gotiyujarã ĩna: —Galilea sitana, Diore yirũ̶cu̶bu̶oriaviju̶ sãjaejacõari, Diore rũ̶cu̶bu̶orã, vaibu̶cu̶rãre sĩañujarã ĩna.</s>
      <s id="b.LUK.13.1.3">To ĩna bajirone, U̶ju̶ Pilato ĩ yarãre ĩnare sĩaroticõañuju —Jesúre yigotiyujarã ĩna.</s>
     </seg>
     <seg type="verse" id="b.LUK.13.2">
      <s id="b.LUK.13.2.1">To bajiro ĩna yigotisere ajicõari, ado bajiro ĩnare gotiyuju Jesús: —Galileana ĩna bajiyayirere mu̶are gotiru̶cu̶ja yu̶: Bu̶to rojose ĩna yise vaja me bajiyayiyujarã ĩna.</s>
      <s id="b.LUK.13.2.2">Gãjerã Galileana rẽtoro rojose yirã me ñaboayujarã ĩna.</s>
      <s id="b.LUK.13.2.3">Mu̶a quẽne, rojose mu̶a yisere mu̶a tu̶oĩavasoabetijama, bajiyayicoaru̶arãja mu̶a.</s>
     </seg>
     <seg type="verse" id="b.LUK.13.4">
      <s id="b.LUK.13.4.1">Siloé vãme cu̶ti macaju̶re cojo vi, juriaquediato, ju̶aãmocãrãcu̶, cojo gu̶bo jedi, gaje gu̶bo idia jẽnituarirãcu̶ masare sĩañuju ti.</s>
      <s id="b.LUK.13.4.2">Bu̶to rojose ĩna yire vaja me bajiyayiyujarã ĩna quẽne.</s>
      <s id="b.LUK.13.4.3">Gãjerã Jerusalén macana rẽtoro rojose yirã me ñaboayujarã ĩna.</s>
      <s id="b.LUK.13.4.4">Mu̶a quẽne rojose mu̶a yisere yitu̶jacõari, Dios ĩ bojarore bajiroju̶a mu̶a yibetijama, bajiyayicoaru̶arãja mu̶a —ĩnare yigotiyuju Jesús.</s>
     </seg>
     <seg type="verse" id="b.LUK.13.6">
      <s id="b.LUK.13.6.1">Quẽna gaje queti gotimasiore queti ĩnare gotiyuju Jesús: —Sĩgũ̶ masu̶ vese cu̶tigu̶ ñagũ̶mi.</s>
      <s id="b.LUK.13.6.2">Ĩ ya vesere higuera vãme cu̶tiu̶re otegu̶mi.</s>
      <s id="b.LUK.13.6.3">Ĩ oter'i, “Bu̶cu̶a, rica cu̶ticoatoja ti” yigu̶, ĩagũ̶ vacu̶mi.</s>
      <s id="b.LUK.13.6.4">Vaejacõari, ĩaboagu̶mi.</s>
      <s id="b.LUK.13.6.5">Rica manicõaroja.</s>
     </seg>
     <seg type="verse" id="b.LUK.13.7">
      <s id="b.LUK.13.7.1">To ñagũ̶mi, ĩ vesere codebosarimasu̶.</s>
      <s id="b.LUK.13.7.2">To bajiri, ĩju̶are ado bajiro gotigu̶mi: “Jẽre idia cũ̶ma tiu̶re rica macaboaja yu̶.</s>
      <s id="b.LUK.13.7.3">Rica manirũgũaja ti.</s>
      <s id="b.LUK.13.7.4">Quẽarocacõaña mu̶, tiu̶re.</s>
      <s id="b.LUK.13.7.5">Rojoricu̶ ñaja ti.</s>
      <s id="b.LUK.13.7.6">Gaji ote vasoaroti ñaja”, ĩre yigotigu̶mi.</s>
     </seg>
     <seg type="verse" id="b.LUK.13.8">
      <s id="b.LUK.13.8.1">To ĩ yiboajaquẽne, ado bajiro ĩre cu̶digu̶mi vese coderimasu̶: “Maji.</s>
      <s id="b.LUK.13.8.2">Quẽarocabeticõato mani.</s>
      <s id="b.LUK.13.8.3">Adi cũ̶mare quẽne quẽnaro tiu̶re ĩacoderu̶aja yu̶.</s>
      <s id="b.LUK.13.8.4">Sita quẽnase tu, vaibu̶cu̶rã gu̶da quẽne tu, quẽnaro tiu̶re code, gaje cũ̶ma gãme tudiĩaru̶arãja mani quẽna.</s>
      <s id="b.LUK.13.8.5">To cõrone ti rica manicõajama, quẽarocaru̶arãja mani”, ĩre yicu̶digu̶mi vese coderimasu̶ —ĩnare yigotiyuju Jesús.</s>
     </seg>
     <seg type="verse" id="b.LUK.13.10">
      <s id="b.LUK.13.10.1">U̶su̶sãjariarũ̶mu̶ ti ñaro Dios ocare ĩna bueriviju̶ masare gotimasio ñañuju Jesús.</s>
     </seg>
     <seg type="verse" id="b.LUK.13.11">
      <s id="b.LUK.13.11.1">Ĩnare ĩ gotimasio ñaroju̶re ñañuju sĩgõ rõmio.</s>
      <s id="b.LUK.13.11.2">Yoaro, ju̶aãmo cõro, cojo gu̶bo jedi, gaje gu̶bo idia jẽnituarirãca ñaricũ̶mari so u̶su̶ju̶ vãti ĩ sãñajare, mubiarine ñacõañuju so.</s>
     </seg>
     <seg type="verse" id="b.LUK.13.12">
      <s id="b.LUK.13.12.1">To so bajiñasere ĩacõari, sore yiyuju. —Jẽre mu̶ rijaye cu̶tise mu̶re jedicoaju̶ ti —sore yiyuju Jesús.</s>
      <s id="b.LUK.13.12.2">To yigu̶ne, so su̶yaroju̶a joere ĩ ãmori ñujeoyuju.</s>
      <s id="b.LUK.13.12.3">Ĩ ñujeorirĩmarone, riojo vũ̶mu̶jocoasuju so yuja.</s>
      <s id="b.LUK.13.12.4">Vũ̶mu̶jogone, ado bajiro gotiyuju: —Jesús su̶orine quẽnaro yu̶re yami Dios —yigotiyuju so.</s>
     </seg>
     <seg type="verse" id="b.LUK.13.14">
      <s id="b.LUK.13.14.1">To bajiro so yiboajaquẽne, Dios ocare ĩna buerivi u̶ju̶, so quẽnaejasere ĩacõari, Jesúre ĩajũnisiniñuju ĩ.</s>
      <s id="b.LUK.13.14.2">“U̶su̶sãjariarũ̶mu̶re catiorotibeama u̶jarã.</s>
      <s id="b.LUK.13.14.3">To bajiri, ‘Rojose yigu̶ ñaami’ ”, Jesúre yijũnisiniñuju ĩ.</s>
      <s id="b.LUK.13.14.4">To bajiro Jesúre ĩre yijũnisinigũ̶ ñari, ado bajiro masaju̶are gotiyuju: —Tocãrãca semana, cojomo cõro coja jẽnituarirãcarũ̶mu̶ri, moariarũ̶mu̶ri ñaja ti.</s>
      <s id="b.LUK.13.14.5">To cõroju̶ mu̶a catirotire sẽnirã vadirũgũroti ñaja.</s>
      <s id="b.LUK.13.14.6">Adirũ̶mu̶ u̶su̶sãjariarũ̶mu̶ ũnorema to bajiro yirã ejabesa mu̶a —ĩnare yigotiyuju ĩ.</s>
     </seg>
     <seg type="verse" id="b.LUK.13.15">
      <s id="b.LUK.13.15.1">To bajiro ĩnare ĩ yirone, ado bajiro ĩre gotiyuju Jesús: —“Quẽnaro yirã ñaja yu̶a” yitu̶oĩaboarine, rojorã ñaja mu̶a.</s>
      <s id="b.LUK.13.15.2">U̶su̶sãjariarũ̶mu̶ ti ñaboajaquẽne, mu̶a ta vecu̶are, burroare, bare ecariaviju̶ ñarãre ĩnare jojiocõari, ĩna oco idiroju̶ tũ̶a varũgũaja mu̶a.</s>
     </seg>
     <seg type="verse" id="b.LUK.13.16">
      <s id="b.LUK.13.16.1">To bajiro mu̶a yirũgũse ñajare, adiore yu̶ catiosere ĩacõari, bu̶to variquẽnaroti ñaboaja mu̶are.</s>
      <s id="b.LUK.13.16.2">Vaibu̶cu̶ me ñaamo.</s>
      <s id="b.LUK.13.16.3">Mani yo, Abraham ñamasir'i jãneñone ñaamo so.</s>
      <s id="b.LUK.13.16.4">Vãtia u̶ju̶ sore siacõari, cu̶ogu̶re bajiro yiyumi.</s>
      <s id="b.LUK.13.16.5">Ju̶aãmo cõro, cojo gu̶bo jedi, gaje gu̶bo idia jẽnituarirãca cũ̶mari to bajiro sore cu̶oñañumi.</s>
      <s id="b.LUK.13.16.6">To bajiro sore ĩ yicu̶oñajare, “U̶su̶sãjariarũ̶mu̶ne sore catiocõaroti ñaroja”, yibu̶ yu̶.</s>
      <s id="b.LUK.13.16.7">Mu̶a quẽne yu̶re bajiro tu̶oĩamasiña —ĩre yiyuju Jesús, ti vi u̶ju̶re.</s>
     </seg>
     <seg type="verse" id="b.LUK.13.17">
      <s id="b.LUK.13.17.1">To bajiro ĩ yisere ajicõari, “Riojo gotiami”, yibojoneñujarã ĩna, ĩre tud'iriarã.</s>
      <s id="b.LUK.13.17.2">Gãjerãju̶ama, bu̶to variquẽnañujarã ĩna, jediro quẽnase rĩne Jesús ĩ yirũgũsere ĩacõari.</s>
     </seg>
     <seg type="verse" id="b.LUK.13.18">
      <s id="b.LUK.13.18.1">Higuera, rica manire sĩgũ̶ ĩ rocare queti Jesús ĩ gotiro bero, ado bajirone masare gotimasioñuju: —“Rotimu̶orũ̶gõru̶cu̶ja mu̶” yigu̶, Dios ĩ cõagũ̶, yu̶ gotimasiosere no bojarã ĩna ajitirũ̶nu̶jama, mu̶are yu̶ gotisere mojoroaca ajimasiboarine, rojose ĩna ñare cu̶tisere tu̶oĩavasoacõari, tocãrãcarũ̶mu̶ri quẽnaro ñamu̶jarũ̶gũ̶cõari, quẽnaro ajimasimu̶jarũ̶gũ̶jama, ado bajiro bajiru̶aroja:</s>
     </seg>
     <seg type="verse" id="b.LUK.13.19">
      <s id="b.LUK.13.19.1">Sĩgũ̶ ĩ ya vese mostaza ajea otegu̶mi.</s>
      <s id="b.LUK.13.19.2">To bajiri ĩ oterica mojoricaca ñaboarine, ti judibu̶cu̶acoajama, ote yucú̶ri rẽtobu̶saricu̶ jairicu̶ ñaroja tiu̶.</s>
      <s id="b.LUK.13.19.3">Jairicu̶ ti ñajare, tiu̶ ru̶ju̶riju̶ minia ĩna ria cu̶tirotiju̶rire quẽnorãma ĩna —ĩnare yigotimasioñuju Jesús.</s>
     </seg>
     <seg type="verse" id="b.LUK.13.20">
      <s id="b.LUK.13.20.1">Quẽna ado bajiro gotimasioñuju Jesús: —“Rotimu̶orũ̶gõru̶cu̶ja mu̶” yigu̶, Dios ĩ cõagũ̶, yu̶ gotimasiosere no bojarã ĩna ajitirũ̶nu̶jama, mu̶are yu̶ gotisere mojoroaca ajimasiboarine, rojose ĩna ñare cu̶tisere tu̶oĩavasoacõari, tocãrãcarũ̶mu̶ri quẽnaro ñamu̶jarũ̶gũ̶cõari, quẽnaro ajimasimu̶jarũ̶gũ̶jama, ado bajiro bajiru̶aroja:</s>
     </seg>
     <seg type="verse" id="b.LUK.13.21">
      <s id="b.LUK.13.21.1">Rõmio, pan quẽnogoago, trigo vetare idiaji vasãcõari, pan ũmato vauvasere vu̶ogomo so.</s>
      <s id="b.LUK.13.21.2">To so yijare, jairo vauvaroja ti.</s>
      <s id="b.LUK.13.21.3">Tire bajirone bajiru̶aroja, Diore rotibosagu̶re yu̶re ajitirũ̶nu̶rã jãjarãbu̶sa mu̶a bu̶ju̶roti —ĩnare yigotimasioñuju Jesús.</s>
     </seg>
     <seg type="verse" id="b.LUK.13.22">
      <s id="b.LUK.13.22.1">Jerusalénju̶ vacu̶ ñaboarine, tocãrãca maca ĩ rẽtorimacarire ĩnare gotimasiovasuju Jesús.</s>
     </seg>
     <seg type="verse" id="b.LUK.13.23">
      <s id="b.LUK.13.23.1">To ĩ bajivatone, sĩgũ̶ ĩ rãcagu̶ ĩre sẽniĩañuju ĩ: —¿Yu̶ u̶ju̶, masa rojose tãmu̶otu̶jabetiriaroju̶ vaborona Dios ĩ yirẽtobosarona, mojoroaca ñarãti? —ĩre yisẽniĩañuju, Jesúre.</s>
      <s id="b.LUK.13.23.2">To bajiro ĩ yisere ajicõari, ĩ rãcanare ado bajiro ĩnare gotimasioñuju Jesús:</s>
     </seg>
     <seg type="verse" id="b.LUK.13.24">
      <s id="b.LUK.13.24.1">—U̶ju̶ Dios yarã quẽnaro ĩ yirã mu̶a ñaru̶ajama, eyabetisojere sãjarãre bajiro josaru̶arãja mu̶a.</s>
      <s id="b.LUK.13.24.2">Ti josaboajaquẽne, ĩ yarã ñaña mu̶a.</s>
      <s id="b.LUK.13.24.3">Riojo mu̶are gotiaja yu̶: Ĩ yarã meju̶ama, jãjarã ñaru̶arãma õ vecaju̶ eyabetisoje sãjaru̶aboarã.</s>
     </seg>
     <seg type="verse" id="b.LUK.13.25">
      <s id="b.LUK.13.25.1">Soje bibero bero ejaru̶arãma ĩna.</s>
      <s id="b.LUK.13.25.2">To bajicõari, sojere jãnamasimena ñari, ado bajiro yu̶re sẽniĩaboaru̶arãma ĩna: “U̶ju̶, soje jãnaña mu̶” yu̶re yiboaru̶arãma.</s>
      <s id="b.LUK.13.25.3">To ĩna yirone, “Mu̶are masibeaja yu̶”, ĩnare yiru̶cu̶ja yu̶.</s>
      <s id="b.LUK.13.25.4">To bajiro ĩnare yu̶ yisere ajicõari, ado bajiro yu̶re yiru̶arãma ĩna: “Mu̶ rãca bare ba, idi, yicanane ñaja yu̶a.</s>
      <s id="b.LUK.13.25.5">Yu̶a ya macaju̶re ejacõari, yu̶are gotimasiocaju̶ mu̶”, yiboaru̶arãma ĩna.</s>
     </seg>
     <seg type="verse" id="b.LUK.13.27">
      <s id="b.LUK.13.27.1">To ĩna yirone, “ ‘Jẽre mu̶are masibeaja’ yigotigajanomu̶ yu̶.</s>
      <s id="b.LUK.13.27.2">¡Vasa!</s>
      <s id="b.LUK.13.27.3">Rojorã ñaja mu̶a”, ĩnare yiru̶cu̶ja yu̶.</s>
     </seg>
     <seg type="verse" id="b.LUK.13.28">
      <s id="b.LUK.13.28.1">To yu̶ yirone, ĩna ñicu̶a, Abraham, Isaac, Jacob, to yicõari Diore gotirẽtobosamasiriarã ñajediro Dios tu̶ju̶ quẽnaro ĩna ñasere ĩacõari, bu̶to su̶tiritiru̶arãma ĩna, ĩnare yu̶ sãjarotibetijare.</s>
      <s id="b.LUK.13.28.2">To bajicõari, bu̶to rojose tãmu̶orã ñari, guji põguẽ, oti, yiru̶arãma ĩna.</s>
     </seg>
     <seg type="verse" id="b.LUK.13.29">
      <s id="b.LUK.13.29.1">To bajiboarine Dios tu̶ju̶ ejaru̶arãma gãjerã.</s>
      <s id="b.LUK.13.29.2">Muiju ĩ jiado vadiriarã, ĩ rocasãto vadiriarã, to yicõari varuaga soje vadiriarã, gajejacatu̶a varuaga soje vadiriarã ñaru̶arãma.</s>
      <s id="b.LUK.13.29.3">Toju̶re ĩ rãca barujiru̶arãma ĩna.</s>
     </seg>
     <seg type="verse" id="b.LUK.13.30">
      <s id="b.LUK.13.30.1">Jãjarã adoju̶ ñamasurã, õ vecaju̶arema ñamasumena ñaru̶arãma ĩna.</s>
      <s id="b.LUK.13.30.2">Adi macaru̶cu̶roju̶ jãjarã ñamasumenama, õ vecaju̶arema ñamasurã ñaru̶arãma —ĩnare yigotimasioñuju Jesús.</s>
     </seg>
     <seg type="verse" id="b.LUK.13.31">
      <s id="b.LUK.13.31.1">To bajiro ĩ yigotimasiorone, Jesús tu̶ju̶ ejayujarã fariseo masa sĩgũ̶ri.</s>
      <s id="b.LUK.13.31.2">Ĩ tu̶ju̶ ejacõari, ado bajiro gotiyujarã ĩna: —Gajeroju̶ vacoasa mu̶.</s>
      <s id="b.LUK.13.31.3">U̶ju̶ Herodes, mu̶re sĩaru̶ macañañuju ĩ —Jesúre yigotiyujarã ĩna.</s>
     </seg>
     <seg type="verse" id="b.LUK.13.32">
      <s id="b.LUK.13.32.1">To bajiro ĩna yisere ajicõari, ado bajiro ĩnare cu̶diyuju Jesús: —Herodere quẽnaro tu̶oĩagũ̶re ado bajiro ĩre gotiba mu̶a:</s>
     </seg>
     <seg type="verse" id="b.LUK.13.33">
      <s id="b.LUK.13.33.1">“Moaroti ñaja yu̶re maji.</s>
      <s id="b.LUK.13.33.2">Masa u̶su̶riju̶ sãñarãre vãtiare ĩnare burearoti, to yicõari rijaye cu̶tirãre catioroti ñaja yu̶re maji.</s>
      <s id="b.LUK.13.33.3">Yu̶ma, yu̶ bajiñarotire quẽnaro masiaja yu̶.</s>
      <s id="b.LUK.13.33.4">To bajiri Jerusalénju̶ne vacu̶ bajiaja yu̶.</s>
      <s id="b.LUK.13.33.5">To bajiro yu̶re varotiami Dios.</s>
      <s id="b.LUK.13.33.6">Tone Diore gotirẽtobosamasiriarãre sĩarearũgũmasiñujarã ĩna, masa.</s>
      <s id="b.LUK.13.33.7">Tone yu̶re quẽne sĩaru̶arãma ĩna”.</s>
      <s id="b.LUK.13.33.8">To bajiro yu̶ gotisere yu̶re gotibosaba mu̶a —ĩnare yicu̶diyuju Jesús.</s>
     </seg>
     <seg type="verse" id="b.LUK.13.34">
      <s id="b.LUK.13.34.1">To bajiro ĩnare yigajanocõari, Jerusalén macanare ĩre ĩna sĩarocaro bero ĩna bajirotire tu̶oĩacõari, ado bajiro yiyuju Jesús: —Jerusalén macana, Diore gotirẽtobosamasiriarãre sĩamasiriarã jãnerabatia ñacõama ĩna.</s>
      <s id="b.LUK.13.34.2">Dios ĩ cõamasiriarãre ĩ ocare gotimasiorimasare gũ̶tane ĩnare reasĩamasiriarã jãnerabatia ñaama.</s>
      <s id="b.LUK.13.34.3">Cojoji me gãjaboco so queru̶ju̶ ẽñeroca so rĩare so juarẽorore bajiro ĩnare yiru̶aboacaju̶ yu̶, ĩnare coderu̶.</s>
      <s id="b.LUK.13.34.4">To bajiro yu̶ yiru̶aboajaquẽne, ĩnaju̶a yu̶re bojabeticama.</s>
     </seg>
     <seg type="verse" id="b.LUK.13.35">
      <s id="b.LUK.13.35.1">To bajiri jẽre “Ĩna ñariju̶re codetu̶jacõaja yu̶ yuja”, yitu̶oĩami Dios.</s>
      <s id="b.LUK.13.35.2">Riojo gotiaja yu̶: “ ‘¡Rotimu̶orũ̶gõru̶cu̶mi’ yigu̶, Dios ĩ cõar'i vadiami!</s>
      <s id="b.LUK.13.35.3">¡Quẽnase ĩre yivariquẽnato mani!</s>
      <s id="b.LUK.13.35.4">¡Diore rotibosagu̶ ĩ ñajare, ĩre quẽnaro yato Dios!”, yu̶re ĩna yiroto rĩjoro, quẽna ju̶aji yu̶re ĩabetiru̶arãma ĩna —ĩnare yitu̶oĩa ñagõñuju Jesús, Jerusalén macanare.</s>
     </seg>
    </div>
    <div type="chapter" id="b.LUK.14">
     <seg type="verse" id="b.LUK.14.1">
      <s id="b.LUK.14.1.1">U̶su̶sãjariarũ̶mu̶ ti ñaro, fariseo masa u̶ju̶ ya viju̶re bagu̶ vasuju Jesús.</s>
      <s id="b.LUK.14.1.2">Toju̶ ĩ ejaro, “Jesús, rojose yimi” u̶jarãre yi ocasãru̶arã, Jesúre quẽnaro ĩacodeyujarã ĩna, fariseo masa, Dios ĩ rotimasire gotimasiorimasa quẽne.</s>
     </seg>
     <seg type="verse" id="b.LUK.14.2">
      <s id="b.LUK.14.2.1">Toju̶ ñañuju sĩgũ̶, ĩ ruju̶ jediro u̶cu̶gu̶.</s>
     </seg>
     <seg type="verse" id="b.LUK.14.3">
      <s id="b.LUK.14.3.1">To bajiri fariseo masa, Dios ĩ rotimasire gotimasiorimasa quẽne ĩna tu̶oĩasere masicõari, ado bajiro ĩnare sẽniĩañuju Jesús: —¿Adirũ̶mu̶ u̶su̶sãjariarũ̶mu̶re rijaye cu̶tirãre manire catiorotibeati Dios oca masa ĩna ucamasire? —ĩnare yisẽniĩañuju ĩ.</s>
     </seg>
     <seg type="verse" id="b.LUK.14.4">
      <s id="b.LUK.14.4.1">To bajiro ĩ yiboajaquẽne, ĩre cu̶dibesujarã ĩnaju̶ama.</s>
      <s id="b.LUK.14.4.2">To bajiri u̶cu̶gu̶re jicõari, ĩre catioyuju Jesús.</s>
      <s id="b.LUK.14.4.3">To yicõari, ĩre varotiyuju.</s>
     </seg>
     <seg type="verse" id="b.LUK.14.5">
      <s id="b.LUK.14.5.1">Ĩre varoticõari, ĩ vato bero ñarãre ado bajiro ĩnare gotiyuju ĩ: —Ta vecu̶ mu̶a ecar'i, gojeju̶ ĩ quedirocasãjama, “U̶su̶sãjariarũ̶mu̶ ñaja” yirã, ¿ãmirã vamenada mu̶a? —ĩnare yigotiyuju Jesús.</s>
     </seg>
     <seg type="verse" id="b.LUK.14.6">
      <s id="b.LUK.14.6.1">To ĩ yisere ajicõari, no bajiro ĩre cu̶dimasibesujarã ĩna.</s>
     </seg>
     <seg type="verse" id="b.LUK.14.7">
      <s id="b.LUK.14.7.1">To ĩ yiro bero, toju̶ barã ejarã, rũ̶cu̶bu̶oriaju̶rire rujiru̶ayujarã ĩna.</s>
      <s id="b.LUK.14.7.2">To ĩna bajisere ĩacõari, ado bajiro ĩnare gotimasioñuju Jesús quẽna:</s>
     </seg>
     <seg type="verse" id="b.LUK.14.8">
      <s id="b.LUK.14.8.1">—No bojagu̶ ĩ ãmosiarotire “Ĩarã vadiato” yigotiecorã mu̶a ñajama, ĩ tu̶ju̶ ejarãne, rũ̶cu̶bu̶oriaju̶ rujibeja.</s>
      <s id="b.LUK.14.8.2">To bajiro mu̶a bajibetijama, rũ̶cu̶bu̶oriaju̶ mu̶a rujiro bero gãji mu̶a rẽtoro ñamasugũ̶ ĩ ejajama, ado bajiro mu̶are gotiru̶cu̶mi vi u̶ju̶: “Tu̶saroju̶a rujiaya mu̶ama.</s>
      <s id="b.LUK.14.8.3">Ãniju̶a, mu̶a bero ejagu̶ju̶a, adore rujiru̶cu̶mi”, mu̶are yiru̶cu̶mi.</s>
      <s id="b.LUK.14.8.4">To bajiro ĩ yirone, bu̶to bojoneru̶arãja mu̶a.</s>
     </seg>
     <seg type="verse" id="b.LUK.14.10">
      <s id="b.LUK.14.10.1">To bajiri “Ĩarã vadiato” mu̶are ĩna yijama, ĩna tu̶ju̶ ejacõari, tu̶saroju̶a rujiba mu̶a.</s>
      <s id="b.LUK.14.10.2">Vi u̶ju̶, mu̶are ĩacõari, “Rũ̶cu̶bu̶oriaju̶ju̶a rujiaya mu̶a”, yiru̶cu̶mi.</s>
      <s id="b.LUK.14.10.3">To bajiro mu̶are ĩ yiro ajiri, mu̶are yirũ̶cu̶bu̶oru̶arãma ĩna, rujirã quẽne.</s>
     </seg>
     <seg type="verse" id="b.LUK.14.11">
      <s id="b.LUK.14.11.1">Ado bajiro ti bajijare, to bajiro bajiaja: No bojagu̶re, ñamasugũ̶ ñaru̶agu̶re, “Ñamasugũ̶ me ñato”, ĩre yiru̶cu̶mi Dios.</s>
      <s id="b.LUK.14.11.2">No bojagu̶re, “Ñamasugũ̶ me ñaja yu̶” yigu̶, quẽnaro gãjerãre yirũ̶cu̶bu̶ogu̶ju̶are, “Ñamasugũ̶ ñato”, ĩre yiru̶cu̶mi Dios —ĩnare yigotimasioñuju Jesús.</s>
     </seg>
     <seg type="verse" id="b.LUK.14.12">
      <s id="b.LUK.14.12.1">To yigajanocõari, viagu̶re ado bajiro ĩre gotiyuju Jesús: —Gãjerãre mu̶ barotijama, mu̶ babarãre, mu̶ yarãre, to yicõari, jairo cu̶orãre mu̶ tu̶anare, ĩnare barotibeticõaña.</s>
      <s id="b.LUK.14.12.2">Ĩnare mu̶ barotijama, bero ĩnaju̶a quẽna barotirãma, cu̶orã ñari yibeticõaña.</s>
     </seg>
     <seg type="verse" id="b.LUK.14.13">
      <s id="b.LUK.14.13.1">To bajiri, gãjerãre mu̶ barotijama, ñie cu̶omenare, micarãre, rujasagueri vanare, to yicõari, ĩamenare quẽne barotiya mu̶.</s>
     </seg>
     <seg type="verse" id="b.LUK.14.14">
      <s id="b.LUK.14.14.1">Ĩnaju̶ama mu̶re bare ecamasimenama ĩna, mojoroaca cu̶orã ñari.</s>
      <s id="b.LUK.14.14.2">To bajiro ĩnare mu̶ yijama, bu̶to variquẽnaru̶cu̶ja mu̶.</s>
      <s id="b.LUK.14.14.3">Beroju̶ ĩ bojarore bajiro yiriarãre rijariarãre, ĩ catiorirũ̶mu̶ju̶ mu̶re vaja yiru̶cu̶mi Dios, to bajiro mu̶ yise vaja —viagu̶re yigotiyuju Jesús.</s>
     </seg>
     <seg type="verse" id="b.LUK.14.15">
      <s id="b.LUK.14.15.1">To bajiro ĩ yisere ajicõari, sĩgũ̶, Jesúrãca barujigu̶, ado bajiro ĩre gotiyuju: —U̶ju̶ Dios tu̶ju̶ õ vecaju̶ ĩ rãca barona variquẽnaru̶arãja mani —Jesúre ĩre yigotiyuju.</s>
     </seg>
     <seg type="verse" id="b.LUK.14.16">
      <s id="b.LUK.14.16.1">To bajiro ĩ yisere ajicõari, ado bajiro ĩre cu̶diyuju Jesús: —To bajirone bajiboroja, Dios tu̶ju̶ mu̶ ejajama —ĩre yicu̶diyuju Jesús.</s>
      <s id="b.LUK.14.16.2">To yicõari, gotimasiore quetire gotiyuju: —Cojorũ̶mu̶ sĩgũ̶ masu̶ quẽnaro boserũ̶mu̶ yigu̶mi.</s>
      <s id="b.LUK.14.16.3">Tirũ̶mu̶ ñaroto rĩjoro jãjarã masare jigu̶mi, ĩnare ũmato baru̶.</s>
     </seg>
     <seg type="verse" id="b.LUK.14.17">
      <s id="b.LUK.14.17.1">To bajiri boserũ̶mu̶ ti ejaro, ĩre moabosagu̶re cõagũ̶, ado bajiro ĩre yigu̶mi: “Yu̶ rãca barona barã vadiato ĩna. ‘ “Bare quẽnogajanoaja yu̶ jẽre”, mu̶are yicõami’ ĩnare yigotiba”, ĩre yigotigu̶mi, ĩre moabosarimasu̶re.</s>
     </seg>
     <seg type="verse" id="b.LUK.14.18">
      <s id="b.LUK.14.18.1">To bajiro ĩ yicõar'i, gãjerãre jicudiboagu̶mi.</s>
      <s id="b.LUK.14.18.2">Ĩna ñajediro ricatine ĩre boca cu̶dirãma ĩna.</s>
      <s id="b.LUK.14.18.3">Ĩ jisu̶ogu̶ ado bajiro ĩre cu̶digu̶mi: “Cojotũcuro oteriatũcuro vaja yibu̶ yu̶.</s>
      <s id="b.LUK.14.18.4">Toju̶re ĩagu̶acu̶ yaja yu̶.</s>
      <s id="b.LUK.14.18.5">To bajiri, ‘Ĩ tu̶ju̶ bagu̶ varu̶aboarine, vamasibeaja’ yu̶re yigotibosaba”, ĩre yicu̶digu̶mi.</s>
     </seg>
     <seg type="verse" id="b.LUK.14.19">
      <s id="b.LUK.14.19.1">Gãjima, ado bajiro ĩre cu̶digu̶mi: “ ‘Cojomocãrãcu̶ ta vecu̶a vaja yibu̶ yu̶.</s>
      <s id="b.LUK.14.19.2">Ĩnare ĩaĩagu̶acu̶ yaja’ yicõami.</s>
      <s id="b.LUK.14.19.3">To bajiri, ‘Vadimemi’ ĩre yicõama, mu̶ u̶ju̶re”, ĩre yicu̶digu̶mi, ĩ quẽne.</s>
     </seg>
     <seg type="verse" id="b.LUK.14.20">
      <s id="b.LUK.14.20.1">Gãjiju̶ama, ado bajiro yigu̶mi quẽna: “Manajo cu̶ticoaju̶ yu̶, yucu̶acane.</s>
      <s id="b.LUK.14.20.2">To bajiri boserũ̶mu̶ ĩagũ̶ vamasibeaja yu̶”, ĩre yicu̶digu̶mi.</s>
     </seg>
     <seg type="verse" id="b.LUK.14.21">
      <s id="b.LUK.14.21.1">To bajiro ĩna yijare, ĩ u̶ju̶ ya viju̶ tudiejacõari, ĩna yicõasere ĩre gotigu̶mi.</s>
      <s id="b.LUK.14.21.2">To bajiro ĩna yicõasere ĩ gotiro ajijũnisinigũ̶mi ĩ u̶ju̶.</s>
      <s id="b.LUK.14.21.3">Jũnisinigũ̶ne, ado bajiro rotigu̶mi quẽna: “¡Guaro vasa mu̶!</s>
      <s id="b.LUK.14.21.4">¡Macari ñajediro vasa mu̶!</s>
      <s id="b.LUK.14.21.5">Ñie cu̶omenare, micarãre, ĩamenare, rujasagueri vanare, ĩnare jiba.</s>
      <s id="b.LUK.14.21.6">Ĩnaju̶a, yu̶ tu̶ju̶ barã vadiato ĩna”, ĩre yigotigu̶mi, ĩre moabosarimasu̶re.</s>
     </seg>
     <seg type="verse" id="b.LUK.14.22">
      <s id="b.LUK.14.22.1">To bajiri u̶ju̶ ĩ yirore bajiro yigoticudigu̶mi ĩre moabosarimasu̶.</s>
      <s id="b.LUK.14.22.2">Ĩ goticudiro bero, tudiejacõari, ado bajiro u̶ju̶re gotigu̶mi: “U̶ju̶, yu̶re mu̶ roticõarore bajirone ĩnare gotigajanomu̶ yu̶ yuja.</s>
      <s id="b.LUK.14.22.3">Masa bojarẽmocõaja maji”, yigotigu̶mi.</s>
     </seg>
     <seg type="verse" id="b.LUK.14.23">
      <s id="b.LUK.14.23.1">To bajiro ĩ yijare, ado bajiro ĩre rotigu̶mi u̶ju̶ quẽna: “Maca tu̶saroanare maa tu̶ri ñarãre quẽne ĩnare jijeocõama mu̶.</s>
      <s id="b.LUK.14.23.2">‘Yu̶ vi jũ̶mu̶coajaro’ yigu̶ yaja yu̶.</s>
     </seg>
     <seg type="verse" id="b.LUK.14.24">
      <s id="b.LUK.14.24.1">‘Yu̶ rãca baroadiato’ yu̶ yicõaboarãju̶ama, yu̶ rãca babetiru̶arãma ĩna”, ĩre yigu̶mi ĩ u̶ju̶ —ĩre yigotiyuju Jesús.</s>
     </seg>
     <seg type="verse" id="b.LUK.14.25">
      <s id="b.LUK.14.25.1">Tirũ̶mu̶ri jãjarã masa Jesúrãca vasujarã ĩna.</s>
      <s id="b.LUK.14.25.2">To ĩna bajiro ju̶darũ̶gũ̶, ĩnare ĩacõari, ado bajiro gotiyuju Jesús:</s>
     </seg>
     <seg type="verse" id="b.LUK.14.26">
      <s id="b.LUK.14.26.1">—No bojagu̶ yu̶ buegu̶, ĩ jacu̶re, ĩ jacore, ĩ manajore, ĩ rĩare ĩ mairo rẽtobu̶saro yu̶re maigũ̶mi.</s>
      <s id="b.LUK.14.26.2">To bajicõari, catiquẽnagũ̶ ñagũ̶ quẽne, rijaye tãmu̶o gajajuagu̶ ñaboarine, yu̶re maigũ̶mi.</s>
     </seg>
     <seg type="verse" id="b.LUK.14.27">
      <s id="b.LUK.14.27.1">No bojagu̶, “Jesúre bajiro rojose tãmu̶osu̶yaru̶cu̶ja yu̶” yitu̶oĩabecu̶, yu̶re ajitirũ̶nu̶gũ̶ ñamasibecu̶mi —ĩnare yigotiyuju Jesús.</s>
     </seg>
     <seg type="verse" id="b.LUK.14.28">
      <s id="b.LUK.14.28.1">To yigajanocõari, gotimasiore queti ĩnare gotiyuju ĩ: —Ũ̶mu̶arivi quẽnoru̶, “Ti vire yu̶ quẽnojama, ¿vaja tĩjacoaru̶aboati?” yigu̶, ĩ ye gãjoare cõĩagũ̶mi.</s>
     </seg>
     <seg type="verse" id="b.LUK.14.29">
      <s id="b.LUK.14.29.1">Ĩ cõĩabetijama, ti vire ĩ quẽnogajanobetone, ĩ vaja yiñaboase gãjoa jediveocoatoja ti, ĩre.</s>
      <s id="b.LUK.14.29.2">To bajiri ĩ vire quẽnogajanobecu̶mi.</s>
      <s id="b.LUK.14.29.3">Gãjerã, ĩ quẽnogajanobeto ĩacõari, ĩre ajarãma ĩna.</s>
     </seg>
     <seg type="verse" id="b.LUK.14.30">
      <s id="b.LUK.14.30.1">“Adi vire quẽnoboarine, gajanomasibeami ĩ”, ĩre yiajarãma ĩna —ĩnare yigotiyuju Jesús.</s>
     </seg>
     <seg type="verse" id="b.LUK.14.31">
      <s id="b.LUK.14.31.1">To yigajano, gaje queti ĩnare gotirũtuasuju: —U̶ju̶, gãji u̶ju̶ rãca ĩna gãmerã quẽajama, ado bajiro tu̶oĩagũ̶mi: “¿Yu̶a diez mil ñarirãcu̶ yu̶re moabosarimasa rãca, veinte mil masa cu̶ogu̶re quẽarẽtocũrãjari yu̶a?”, ¿yitu̶oĩasu̶obecu̶jarique?</s>
     </seg>
     <seg type="verse" id="b.LUK.14.32">
      <s id="b.LUK.14.32.1">“Ĩnare quẽarẽtomasimenaja yu̶a” ĩ yitu̶oĩajama, “¿No bajiro yu̶a yirotire bojati mu̶, ‘Yu̶a rãca gãmerã quẽabeticõato’ yirã?”, ĩ ũ̶mu̶are yisẽniĩa roticõagũ̶mi, gãji u̶ju̶ tu̶ju̶re.</s>
     </seg>
     <seg type="verse" id="b.LUK.14.33">
      <s id="b.LUK.14.33.1">To bajiri, vi bu̶agu̶re, to yicõari, gãmerã sĩaroana u̶ju̶re bajiro bajiaja yu̶.</s>
      <s id="b.LUK.14.33.2">Jẽre yu̶ yirotire cõĩajeocaju̶ yu̶.</s>
      <s id="b.LUK.14.33.3">To yicõari, “To bajiro ĩna yijama, yu̶ buerã ñaru̶arãma”, yimasiaja yu̶.</s>
      <s id="b.LUK.14.33.4">To bajiro yigu̶ yu̶ ñajare, ado bajisere tu̶oĩamasiña mu̶a: No bojagu̶, jediro ĩ cu̶osere yu̶ bojarore bajiro yu̶ yirotisere bojabecu̶, yu̶re ajitirũ̶nu̶gũ̶ ñamasibecu̶mi —ĩnare yigotiyuju Jesús.</s>
     </seg>
     <seg type="verse" id="b.LUK.14.34">
      <s id="b.LUK.14.34.1">Quẽna ado bajiro gotiyuju Jesús: —Moa ñaja bare sãre.</s>
      <s id="b.LUK.14.34.2">Mu̶a barotire vaibu̶cu̶ rii catisere cũrãma, moa turãja mu̶a, “Boarobe” yirã.</s>
     </seg>
     <seg type="verse" id="b.LUK.14.35">
      <s id="b.LUK.14.35.1">Moa ti ocaboase ti ocabeticoajama, “Quẽna tudiocato” yirã, no bajiro yimasimenaja mu̶a.</s>
      <s id="b.LUK.14.35.2">To bajiri, tire reacõarãja mu̶a.</s>
      <s id="b.LUK.14.35.3">Moa ocatu̶jabetire bajiro mu̶a bajijama, quẽnaja.</s>
      <s id="b.LUK.14.35.4">Tire mu̶a ajimasiru̶ajama, quẽnaro tu̶oĩaña mu̶a —ĩnare yigotiyuju Jesús.</s>
     </seg>
    </div>
    <div type="chapter" id="b.LUK.15">
     <seg type="verse" id="b.LUK.15.1">
      <s id="b.LUK.15.1.1">Jesúre ajirã ĩ tu̶ju̶ ejarũgũñujarã.</s>
      <s id="b.LUK.15.1.2">Ĩna ñañujarã rojose yirã, u̶ju̶re gãjoa sẽnibosarimasa, to yicõari, gãjerã quẽne.</s>
     </seg>
     <seg type="verse" id="b.LUK.15.2">
      <s id="b.LUK.15.2.1">To bajiri fariseo masa, Dios ĩ rotimasire gotimasiorimasa quẽne ñañujarã.</s>
      <s id="b.LUK.15.2.2">Ado bajiro Jesúre gõjañujarã ĩna: —Rojose yirãre maiami.</s>
      <s id="b.LUK.15.2.3">Ĩna rãca barũgũami —ĩre yigõjacodeyujarã ĩna.</s>
     </seg>
     <seg type="verse" id="b.LUK.15.3">
      <s id="b.LUK.15.3.1">To bajiro ĩna yijare, gotimasiore queti ado bajiro ĩnare gotimasioñuju Jesús:</s>
     </seg>
     <seg type="verse" id="b.LUK.15.4">
      <s id="b.LUK.15.4.1">—Sĩgũ̶ ñagũ̶mi cien ovejare codegu̶.</s>
      <s id="b.LUK.15.4.2">Cojorũ̶mu̶ sĩgũ̶ oveja yayicoacu̶mi.</s>
      <s id="b.LUK.15.4.3">To bajiri ĩnare coderimasu̶, ru̶yarãre, noventa y nueve ñarãre ta veseju̶ ĩnare cũcõari, yayir'ire macagũ̶ vacoacu̶mi ĩ, “Bu̶jacõariju̶ tu̶jaru̶cu̶ja” yigu̶.</s>
     </seg>
     <seg type="verse" id="b.LUK.15.5">
      <s id="b.LUK.15.5.1">Yayir'ire bu̶jacõari, bu̶to variquẽnagũ̶ne, ĩre gaja tudicoacu̶mi, ĩ ya viju̶.</s>
     </seg>
     <seg type="verse" id="b.LUK.15.6">
      <s id="b.LUK.15.6.1">Ĩ ya vi ejacõari, ĩ babarãre, ĩ tu̶anare quẽne, rẽjarotigu̶mi.</s>
      <s id="b.LUK.15.6.2">“Oveja yayir'ire bu̶jabu̶ yu̶.</s>
      <s id="b.LUK.15.6.3">Mu̶a quẽne yu̶re variquẽna ejarẽmoña”, ĩnare yivariquẽnagũ̶mi.</s>
     </seg>
     <seg type="verse" id="b.LUK.15.7">
      <s id="b.LUK.15.7.1">Tire bajiro bajiroja õ vecaju̶ Dios ĩ ñaroju̶.</s>
      <s id="b.LUK.15.7.2">Oveja yayir'ire bu̶jacõari, ĩ variquẽnariarore bajiro variquẽnarãma ángel mesa, Diore moabosarã, sĩgũ̶ masu̶, rojose ĩ yisere yitu̶jacõari, Dios ĩ bojaseju̶are ĩ yijama.</s>
      <s id="b.LUK.15.7.3">Socarãne gãjerãma, “Quẽnarã ñaja yu̶a” yitu̶oĩarãrema variquẽnamenama ángel mesa —ĩnare yigotimasioñuju Jesús.</s>
     </seg>
     <seg type="verse" id="b.LUK.15.8">
      <s id="b.LUK.15.8.1">To yicõari, gaje queti gotirẽmoñuju Jesús quẽna: —Rõmio, ju̶aãmocãrãcatiiri, gãjoatiiri cu̶ogo ñagõmo.</s>
      <s id="b.LUK.15.8.2">Cojotii ti yayiro ĩacõari, sĩabusuoriare so ya vire sĩabusuogomo so.</s>
      <s id="b.LUK.15.8.3">To yicõari, quẽnaro tumacagõmo, “Titiire bu̶jacõariju̶ tu̶jaru̶ocoja” yigo.</s>
     </seg>
     <seg type="verse" id="b.LUK.15.9">
      <s id="b.LUK.15.9.1">Titiire bu̶jacõari, bu̶to variquẽnagõne, so babarãre, so tu̶anare quẽne rẽjarotigomo.</s>
      <s id="b.LUK.15.9.2">“Gãjoatiire yayiritiire bu̶jabu̶ yu̶.</s>
      <s id="b.LUK.15.9.3">Mu̶a quẽne yu̶re variquẽnaejarẽmoña”, ĩnare yivariquẽnagõmo.</s>
     </seg>
     <seg type="verse" id="b.LUK.15.10">
      <s id="b.LUK.15.10.1">Tire bajiro bajiroja õ vecaju̶ Dios ĩ ñaroju̶.</s>
      <s id="b.LUK.15.10.2">Gãjoatiire bu̶jacõari, so variquẽnariarore bajiro variquẽnarãma ángel mesa, Diore moabosarã, sĩgũ̶ masu̶, rojose ĩ yisere yitu̶jacõari, Dios ĩ bojaseju̶are ĩ yijama —ĩnare yigotimasiñuju Jesús.</s>
     </seg>
     <seg type="verse" id="b.LUK.15.11">
      <s id="b.LUK.15.11.1">To yicõari, gaje queti gotirẽmoñuju Jesús quẽna: —Sĩgũ̶ masu̶ ju̶arã rĩa cu̶tigu̶ ñagũ̶mi.</s>
     </seg>
     <seg type="verse" id="b.LUK.15.12">
      <s id="b.LUK.15.12.1">Ĩ bediju̶a, ĩ jacu̶re ado bajise ĩre yigu̶mi: “Cacu̶, yu̶ ye ñarotire yu̶re ĩsiña mu̶”, ĩre yigu̶mi.</s>
      <s id="b.LUK.15.12.2">To bajiro ĩ yijare, ĩnare u̶jojeocõagũ̶mi ĩ jacu̶, ĩna ye ñarotire.</s>
     </seg>
     <seg type="verse" id="b.LUK.15.13">
      <s id="b.LUK.15.13.1">To ĩ yiro beroagarũ̶mu̶rine, ĩ macu̶, ĩ bediju̶a gaje sitaju̶ varu̶ ĩ yere ĩsigũ̶mi ĩ.</s>
      <s id="b.LUK.15.13.2">Ti gãjoa rãcane vacoacu̶mi, gaje sitaju̶ vacu̶.</s>
      <s id="b.LUK.15.13.3">Toju̶ ejacõari, rujajine ĩ gãjoare yibatereajeocõagũ̶mi.</s>
     </seg>
     <seg type="verse" id="b.LUK.15.14">
      <s id="b.LUK.15.14.1">To bajiro yireacõari bero, josari tãmu̶ogũ̶mi, toju̶re.</s>
      <s id="b.LUK.15.14.2">To ĩ bajiñarone, ti sitaju̶ bare quẽnaro manoja.</s>
      <s id="b.LUK.15.14.3">To ti bajijare, bu̶to ñiorijasu̶ogu̶mi.</s>
     </seg>
     <seg type="verse" id="b.LUK.15.15">
      <s id="b.LUK.15.15.1">To bajiro bajiboacu̶, toagu̶re moare sẽnigũ̶mi ĩ.</s>
      <s id="b.LUK.15.15.2">To bajiri ecariarã yeseare ĩre coderotigu̶mi ĩ.</s>
     </seg>
     <seg type="verse" id="b.LUK.15.16">
      <s id="b.LUK.15.16.1">Ĩnare codeñagũ̶ju̶, yesea ĩna basene baru̶aboagu̶mi, mano ñiorijagu̶ ñari, ñimu̶ju̶ane ĩre ĩna bare ecabecu̶ ñari.</s>
     </seg>
     <seg type="verse" id="b.LUK.15.17">
      <s id="b.LUK.15.17.1">To bajiñaboacu̶, tu̶oĩagũ̶mi ĩ: “Yu̶ jacu̶ moabosarimasarema jãjarã ĩna ñaboajaquẽne, ĩna base ru̶yaquẽnacu̶da ti.</s>
      <s id="b.LUK.15.17.2">No yigu̶ yu̶ma adoju̶re ñiorija ñati yu̶”, yitu̶oĩagũ̶mi.</s>
     </seg>
     <seg type="verse" id="b.LUK.15.18">
      <s id="b.LUK.15.18.1">To yi, “Bau̶.</s>
      <s id="b.LUK.15.18.2">Cacu̶ ya viju̶ tudiarocu̶ ñagũ̶ja yu̶.</s>
      <s id="b.LUK.15.18.3">Toju̶re tudiejacõari, ado bajise Cacu̶re ĩre yiru̶cu̶ja yu̶: ‘Cacu̶, rojose yicaju̶ yu̶, Diore, mu̶re quẽne.</s>
     </seg>
     <seg type="verse" id="b.LUK.15.19">
      <s id="b.LUK.15.19.1">To bajiri macu̶ yu̶re mu̶ yise bojabeaja yu̶.</s>
      <s id="b.LUK.15.19.2">Mu̶re moabosarimasu̶re bajiroju̶a yu̶re yiya mu̶’ yu̶ jacu̶re ĩre yicõa ejaru̶cu̶ja yu̶”, yitu̶oĩagũ̶mi.</s>
     </seg>
     <seg type="verse" id="b.LUK.15.20">
      <s id="b.LUK.15.20.1">To yi, ĩ jacu̶ ĩ ñaroju̶a tudicoacu̶mi, maane.</s>
      <s id="b.LUK.15.20.2">To bajiro ĩ bajivato, sõju̶ne ĩ jacu̶ bocaĩacõari, ĩre ĩamaigũ̶mi.</s>
      <s id="b.LUK.15.20.3">To bajiri ĩre vabocacõari, jabario, usu, ĩre yigu̶mi, ĩ jacu̶.</s>
     </seg>
     <seg type="verse" id="b.LUK.15.21">
      <s id="b.LUK.15.21.1">To bajiro ĩ yirone, “Cacu̶, Diore rojose ĩre yicaju̶.</s>
      <s id="b.LUK.15.21.2">Mu̶re quẽne rojose mu̶re yicaju̶ yu̶.</s>
      <s id="b.LUK.15.21.3">To bajiri macu̶ yu̶re mu̶ yise bojabeaja yu̶”, ĩre yigu̶mi.</s>
     </seg>
     <seg type="verse" id="b.LUK.15.22">
      <s id="b.LUK.15.22.1">To bajiro ĩ yiboajaquẽne, ĩre moabosarimasare jicõari, “Sudi quẽnase masure juaáya.</s>
      <s id="b.LUK.15.22.2">To yicõari, ĩre sudi sãña.</s>
      <s id="b.LUK.15.22.3">Ãmo sãriabedore quẽne ĩre sãña.</s>
      <s id="b.LUK.15.22.4">Gu̶bo sudire quẽne ĩre sãña.</s>
     </seg>
     <seg type="verse" id="b.LUK.15.23">
      <s id="b.LUK.15.23.1">To yicõari, ta vecu̶ mame jaigu̶re ĩre sĩaña mu̶a.</s>
      <s id="b.LUK.15.23.2">Ĩre bacõari, basavariquẽnato mani.</s>
      <s id="b.LUK.15.23.3">Yu̶ macu̶re, ‘Rijacoarimi’ ĩre yirũgũboabu̶ yu̶.</s>
      <s id="b.LUK.15.23.4">Caticõañumi”, ĩnare yigu̶mi ĩ jacu̶.</s>
      <s id="b.LUK.15.23.5">To yicõari, ĩre basajeorãma ĩna.</s>
     </seg>
     <seg type="verse" id="b.LUK.15.25">
      <s id="b.LUK.15.25.1">To bajiro ĩna yiñariju̶re ĩ macu̶ ñasu̶ogu̶ju̶ama, veseju̶ne bocañacõagũ̶mi.</s>
      <s id="b.LUK.15.25.2">To bajiñaboacu̶, tudiacu̶mi yuja.</s>
      <s id="b.LUK.15.25.3">Tudiacu̶, ĩ ajicõñarũtu vajama, to basa ocaruyu ñarãma ĩna.</s>
     </seg>
     <seg type="verse" id="b.LUK.15.26">
      <s id="b.LUK.15.26.1">Tire ajicõari, ĩ jacu̶re moabosarimasu̶re ĩre sẽniĩagũ̶mi, “¿Ñiere yirã yiri ĩna?” yigu̶.</s>
      <s id="b.LUK.15.26.2">To bajiro ĩ yirone, “Mu̶ bedi tudiejami.</s>
      <s id="b.LUK.15.26.3">To bajiri ta vecu̶ mame jaigu̶re sĩarotimi mu̶ jacu̶, mu̶ bedi ĩ tudiejajare”, ĩre yigu̶mi ĩ.</s>
     </seg>
     <seg type="verse" id="b.LUK.15.28">
      <s id="b.LUK.15.28.1">To bajiri tire ajicõari, bu̶to jũnisinigũ̶mi, ĩ gagu̶, vire sãjaru̶abecu̶.</s>
      <s id="b.LUK.15.28.2">To bajiri ĩ jacu̶ tire, “¡To bajibeticõaña mu̶!” yigu̶, budiacu̶mi.</s>
     </seg>
     <seg type="verse" id="b.LUK.15.29">
      <s id="b.LUK.15.29.1">To bajiro ĩ bajirone, ado bajise ĩ jacu̶re ĩre yigu̶mi: “Tocãrãca cũ̶ma mu̶ ye moarere mu̶re moabosarũgũboacaju̶ yu̶.</s>
      <s id="b.LUK.15.29.2">To bajiboarine, divatoju̶ane no sĩgũ̶ vaibu̶cu̶aca cabrito vãme cu̶tigu̶acare, ‘Ĩ babarã rãca basavariquẽna bato ĩna’ yigu̶, yu̶re ĩsibeticaju̶ mu̶.</s>
     </seg>
     <seg type="verse" id="b.LUK.15.30">
      <s id="b.LUK.15.30.1">To bajiboarine, mu̶ macu̶ rojorã rõmiri rãca mu̶ ye gãjoare yireagu̶ var'iju̶arema, ta vecu̶ mame jaigu̶re sĩacõari, basavariquẽnaja mu̶”, ĩre yigu̶mi, ĩ jacu̶re.</s>
     </seg>
     <seg type="verse" id="b.LUK.15.31">
      <s id="b.LUK.15.31.1">To bajiro ĩ yijare, ado bajiro ĩre cu̶digu̶mi ĩ jacu̶: “Ado yu̶ rãcane ñacõarũgũaja mu̶.</s>
      <s id="b.LUK.15.31.2">To bajiri yu̶ cu̶ose jediro mu̶ ye ñaja ti.</s>
     </seg>
     <seg type="verse" id="b.LUK.15.32">
      <s id="b.LUK.15.32.1">Yucu̶rema basavariquẽnato mani, mu̶ bedi, ‘Rijacoarimi’ yu̶ yirũgũboagu̶, gãme tudiejami.</s>
      <s id="b.LUK.15.32.2">Ĩre bu̶jacõaja mani yuja”, ĩre yigu̶mi ĩ jacu̶ —ĩnare yigotimasioñuju Jesús.</s>
     </seg>
    </div>
    <div type="chapter" id="b.LUK.16">
     <seg type="verse" id="b.LUK.16.1">
      <s id="b.LUK.16.1.1">Ado bajise ĩ buerimasare gotiyuju Jesús quẽna: —Sĩgũ̶ gajeyeũni jaigu̶ ĩ yere codebosagu̶re ĩre cu̶ogu̶mi.</s>
      <s id="b.LUK.16.1.2">Gãjerãju̶a, “Mu̶ yere yibatereagu̶ yami”, ĩre yigotirãma.</s>
     </seg>
     <seg type="verse" id="b.LUK.16.2">
      <s id="b.LUK.16.2.1">To bajiro ĩna yisere ajicõari, ĩ yere codebosagu̶re ĩre jicõari, ado bajiro ĩre yigu̶mi: “Gãjerã, mu̶ yibatereasere gotiama.</s>
      <s id="b.LUK.16.2.2">To bajiri mu̶ yisere cõĩari, ucatucõaña mu̶.</s>
      <s id="b.LUK.16.2.3">Yu̶ yere codebosabetiru̶cu̶ja mu̶ yuja”, ĩre yigotigu̶mi ĩ u̶ju̶.</s>
     </seg>
     <seg type="verse" id="b.LUK.16.3">
      <s id="b.LUK.16.3.1">To bajiro ĩ yijare, ado bajiro tu̶oĩarejaigu̶mi ĩre codebosarimasu̶: “¿No bajiro bajigu̶ti yu̶?</s>
      <s id="b.LUK.16.3.2">Yu̶ u̶ju̶ yu̶re bucõaru̶cu̶mi yuja.</s>
      <s id="b.LUK.16.3.3">No gajeye moare bu̶jabecu̶ja yu̶ yuja.</s>
      <s id="b.LUK.16.3.4">Ote oteroti ñarore coatĩmabecu̶ja yu̶.</s>
      <s id="b.LUK.16.3.5">Bojoneose, gãjerãre gãjoa sẽnibecu̶ja yu̶”, yitu̶oĩarejaigu̶mi ĩ.</s>
     </seg>
     <seg type="verse" id="b.LUK.16.4">
      <s id="b.LUK.16.4.1">To bajiro yitu̶oĩarejaiboacu̶, “Jẽre yu̶ yirotire masiaja yu̶ yuja, ‘yu̶ u̶ju̶ yu̶re ĩ buro bero, gãjerã ĩna ya viriju̶ yu̶ ejaro yu̶re ĩamaiato ĩna’ yigu̶”, yigu̶mi.</s>
     </seg>
     <seg type="verse" id="b.LUK.16.5">
      <s id="b.LUK.16.5.1">To bajiri ĩ u̶ju̶re vaja morãre ĩnare jijeocõagũ̶mi.</s>
      <s id="b.LUK.16.5.2">To bajiro yitu̶oĩar'i ñari, sĩgũ̶ ĩ ejaro, ado bajiro ĩre yigu̶mi: “¿No cõro yu̶ u̶ju̶re vaja moati mu̶?”, ĩre yisẽniĩagũ̶mi.</s>
     </seg>
     <seg type="verse" id="b.LUK.16.6">
      <s id="b.LUK.16.6.1">To bajiro ĩ yisẽniĩarone, “Cien ñarirajeri u̶yerajeri bare roagu̶ sãvu̶orere tire vaja moaja yu̶”, ĩre yigu̶mi.</s>
      <s id="b.LUK.16.6.2">To bajiro ĩ yirone, “Jau̶.</s>
      <s id="b.LUK.16.6.3">Rujiya.</s>
      <s id="b.LUK.16.6.4">‘Adi mu̶ vaja more tuyarijũrore mojoroaca cincuenta ñaro vaja moaja’ yiucatu vasoatoya”, ĩre yigu̶mi.</s>
     </seg>
     <seg type="verse" id="b.LUK.16.7">
      <s id="b.LUK.16.7.1">To bajiro ĩre yigajanocõari, gãji ĩ ejaro, ĩre sẽniĩagũ̶mi: “¿No cõro vaja moati mu̶ma?”, ĩre yigu̶mi.</s>
      <s id="b.LUK.16.7.2">“Cien jibu̶ri pan quẽnorotire vaja moaja yu̶”, ĩre yigu̶mi.</s>
      <s id="b.LUK.16.7.3">To bajiro ĩ yirone, “Adi mu̶ vaja more ñarijũrore mojoroaca ochenta jibu̶ri vaja moaja yiucatu vasoatoya”, ĩre yigu̶mi.</s>
      <s id="b.LUK.16.7.4">To yicõari, gãjerãre quẽne to bajiro rĩne yigu̶mi.</s>
     </seg>
     <seg type="verse" id="b.LUK.16.8">
      <s id="b.LUK.16.8.1">To bajiro ĩ yiro ajicõari, “Quẽnaro yigu̶ me ñaboarine, tu̶oĩamasigũ̶ ñaami”, yitu̶oĩagũ̶mi ĩ u̶ju̶, ĩre —ĩnare yigotiyuju Jesús, ĩ buerimasare. —To bajiro tu̶oĩaama ĩna, jãjarã masa, Diore ajiterã.</s>
      <s id="b.LUK.16.8.2">Gajeyeũnire bu̶to tu̶oĩarã, masare yitocõari, vaja bu̶jamasiama ĩna.</s>
      <s id="b.LUK.16.8.3">Yu̶re ajitirũ̶nu̶rãju̶ama, “Quẽnabu̶saro Dios ĩ bojarore bajiro ajitirũ̶nu̶ato ĩna” yirã, quẽnaro mu̶a yirotire tu̶oĩabetibu̶sacõaja mu̶a.</s>
     </seg>
     <seg type="verse" id="b.LUK.16.9">
      <s id="b.LUK.16.9.1">To bajiri ado bajiro mu̶are gotiaja yu̶: Rijanane mu̶a yere, mu̶a gajeyeũnire juavamasibetiru̶arãja.</s>
      <s id="b.LUK.16.9.2">To bajiri mu̶a cu̶osere maioro bajirãre ĩsiña mu̶a.</s>
      <s id="b.LUK.16.9.3">To bajiro mu̶a yijama, mu̶a rijato bero, ĩnare quẽnaro yiriarã mu̶a ñajare, Dios ĩ ñaroju̶ quẽnaro mu̶are ĩavariquẽnaru̶arãma ĩna.</s>
     </seg>
     <seg type="verse" id="b.LUK.16.10">
      <s id="b.LUK.16.10.1">Gajeyere quẽne mu̶are gotiaja yu̶.</s>
      <s id="b.LUK.16.10.2">Gajeyeũni, gãjoa codebosarimasu̶ mojoroaca ñasere quẽnaro codegu̶ma, jairo ñasere quẽne quẽnaro codemasiami.</s>
      <s id="b.LUK.16.10.3">Gãjima, gajeyeũni, gãjoa codebosarimasu̶ ñagũ̶ mojoroaca ñasere codemasibecu̶ma, jairo ñasere quẽne codemasibecu̶mi.</s>
     </seg>
     <seg type="verse" id="b.LUK.16.11">
      <s id="b.LUK.16.11.1">Adi macaru̶cu̶roju̶re Dios mu̶are ĩ ĩsise “Dios ĩ cõase ñaja” yitu̶oĩacõari, mu̶a gãjoare, gajeyeũnire, mu̶a cu̶osere quẽnaro mu̶a cu̶omasijama, Dios, bu̶to variquẽnacõari, ĩ tu̶ayere quẽnamasusere mu̶are u̶joru̶cu̶mi, tu̶oĩamasireayere, moamasireayere, to yicõari mu̶a ñarotiayere quẽne.</s>
     </seg>
     <seg type="verse" id="b.LUK.16.12">
      <s id="b.LUK.16.12.1">Adi macaru̶cu̶roayere ĩ cõasere mu̶a cu̶omasibetijama, quẽnamasuse mu̶a cu̶oborotire u̶jobetiru̶cu̶mi Dios.</s>
     </seg>
     <seg type="verse" id="b.LUK.16.13">
      <s id="b.LUK.16.13.1">Diore yirũ̶cu̶bu̶orãma, adi macaru̶cu̶roayere tu̶oĩarũ̶cu̶bu̶omenama, “Dioju̶a ñaami ñamasugũ̶” yitu̶oĩarã ñari —ĩnare yigotiyuju Jesús.</s>
     </seg>
     <seg type="verse" id="b.LUK.16.14">
      <s id="b.LUK.16.14.1">To bajiro ĩ yisere ajicõari, ñagõju̶ru̶añujarã fariseo masa, gajeyeũnire, to yicõari, gãjoare quẽne, tire bu̶to bojarã ñari.</s>
     </seg>
     <seg type="verse" id="b.LUK.16.15">
      <s id="b.LUK.16.15.1">To ĩna yijare, ado bajiro ĩnare gotiyuju Jesús: —Quẽnase mu̶a yijama, “ ‘Quẽnarã ñaama’ manire yiĩato masa” yirã, yitorũgũaja mu̶a.</s>
      <s id="b.LUK.16.15.2">To bajiro mu̶a yiboajaquẽne, mu̶a tu̶oĩasere ĩamasigũ̶ ñaami Dios.</s>
      <s id="b.LUK.16.15.3">To bajiri, “Quẽnamasucõaja” masaju̶ama ĩna yiĩaboasere, Dioju̶ama, “Quẽnabetimasucõaja” yiĩaami —fariseo masare ĩnare yiyuju Jesús.</s>
     </seg>
     <seg type="verse" id="b.LUK.16.16">
      <s id="b.LUK.16.16.1">Quẽna ado bajiro ĩnare gotimasioñuju Jesús: —Rẽmoju̶re Dios yere Moisés ĩ rotimasirere, Diore gotirẽtobosamasiriarã masare ĩna gotimasiorema, Juan vãme cu̶tigu̶, masare oco rãca bautizarimasu̶ ĩ gotimasioriaju̶ne tu̶saja.</s>
      <s id="b.LUK.16.16.2">“U̶ju̶ Dios yarã quẽnaro ĩ yirã mu̶a ñaru̶ajama, rojose mu̶a yisere yitu̶jacõari, Jesúre ajitirũ̶nu̶ña” yiseju̶a ñaja ñamasusema.</s>
      <s id="b.LUK.16.16.3">Tire ajirã ñari, quẽnaro yu̶re ajivariquẽnasu̶yasu̶oadicama jãjarã masa.</s>
     </seg>
     <seg type="verse" id="b.LUK.16.17">
      <s id="b.LUK.16.17.1">Adirũ̶mu̶riaye ñamasuse ti ñaboajaquẽne, Moisére Dios ĩ roticũmasire, to yicõari, Diore gotirẽtobosarimasa ĩna gotimasiomasire ñajediro ñacõarũgũru̶aroja.</s>
      <s id="b.LUK.16.17.2">Adi macaru̶cu̶ro jediroto rĩjoro, cojo vãme godocu̶tibetiru̶aroja.</s>
      <s id="b.LUK.16.17.3">Ñajediro Dios ĩ gotiriarore bajirone bajiru̶aroja —ĩnare yigotimasioñuju Jesús.</s>
     </seg>
     <seg type="verse" id="b.LUK.16.18">
      <s id="b.LUK.16.18.1">Quẽna ado bajiro ĩnare gotimasioñuju Jesús: —Sĩgũ̶ ĩ manajore rocacõari, gajeore ĩ manajo cu̶tijama, ĩ manajo masu me ñaamo.</s>
      <s id="b.LUK.16.18.2">Sore ajerio cu̶tigu̶ yami, Dios ĩ ĩajama.</s>
      <s id="b.LUK.16.18.3">To yicõari, manaju̶ rocario rãca ĩ manajo cu̶tijaquẽne, ĩ manajo masu me ñaamo.</s>
      <s id="b.LUK.16.18.4">Sore ajerio cu̶tigu̶ yami, Dios ĩ ĩajama —ĩnare yigotimasiñuju Jesús.</s>
     </seg>
     <seg type="verse" id="b.LUK.16.19">
      <s id="b.LUK.16.19.1">To bajiro yigajanocõari, quẽna ado bajiro ĩnare gotiyuju Jesús: —Sĩgũ̶ ñagũ̶mi jairo gajeyeũni cu̶ogu̶.</s>
      <s id="b.LUK.16.19.2">Quẽnase sudi, vaja jacase rĩne sãñarũgũgũ̶mi.</s>
      <s id="b.LUK.16.19.3">Tocãrãcarũ̶mu̶rine bare quẽnase rĩne ba, boserũ̶mu̶ quẽno, variquẽnarũgũgũ̶mi.</s>
     </seg>
     <seg type="verse" id="b.LUK.16.20">
      <s id="b.LUK.16.20.1">Ĩ ya vi soje tu̶aca ñie cu̶obecu̶, maioro masu bajigu̶ rujigu̶mi, Lázaro vãme cu̶tigu̶.</s>
      <s id="b.LUK.16.20.2">Ĩ ruju̶ri cãmi boagu̶ ñagũ̶mi ĩ.</s>
     </seg>
     <seg type="verse" id="b.LUK.16.21">
      <s id="b.LUK.16.21.1">Ĩ bareasere baru̶a rujigu̶mi.</s>
      <s id="b.LUK.16.21.2">To ĩ bajirujirone, ĩ cãmire ĩre verogõjanabiorãma yaia.</s>
     </seg>
     <seg type="verse" id="b.LUK.16.22">
      <s id="b.LUK.16.22.1">Cojorũ̶mu̶ rijacoacu̶mi Lázaro.</s>
      <s id="b.LUK.16.22.2">Ĩ rijato bero, õ vecaju̶ ĩ ñicu̶ Abraham tu̶ju̶ ĩ u̶su̶re ãmicõanama ángel mesa.</s>
      <s id="b.LUK.16.22.3">Bero, gajeyeũni jaigu̶ quẽne bajirocacoacu̶mi.</s>
      <s id="b.LUK.16.22.4">Bajirocacõari, yuje ecogu̶mi.</s>
      <s id="b.LUK.16.22.5">To bajicõari, rojose tãmu̶otu̶jabetiriaroju̶ cõaecogu̶mi.</s>
      <s id="b.LUK.16.22.6">Toju̶ ñacõari, ĩamu̶ogũ̶ne, Abraham, Lázaro rãca ĩna ñaro ĩabu̶jagu̶mi, õ vecaju̶ ñarãre.</s>
     </seg>
     <seg type="verse" id="b.LUK.16.24">
      <s id="b.LUK.16.24.1">Ĩnare ĩabu̶jacõari, Abrahamre ado bajise avasãĩamu̶ogũ̶mi: “Ñicu̶, yu̶re ĩamaiña.</s>
      <s id="b.LUK.16.24.2">Adi jeamere bu̶to rojose tãmu̶oaja yu̶.</s>
      <s id="b.LUK.16.24.3">Lázarore, yu̶ tu̶ju̶ ĩre cõaña.</s>
      <s id="b.LUK.16.24.4">Mojoroaca oco juaádiato”, ĩre yiavasãgũ̶mi.</s>
      <s id="b.LUK.16.24.5">To ĩ yirone, ado bajiro ĩre cu̶digu̶mi Abraham: “Tu̶oĩaña jãnami.</s>
      <s id="b.LUK.16.24.6">Mu̶ ya macaju̶ ñagũ̶ quẽnasere cu̶ocaju̶ mu̶.</s>
      <s id="b.LUK.16.24.7">Variquẽnacaju̶ mu̶.</s>
      <s id="b.LUK.16.24.8">Lázaroju̶ama toju̶ ñagũ̶ bu̶to rojose tãmu̶ocami.</s>
      <s id="b.LUK.16.24.9">Yucu̶rema, quẽnaro variquẽnaro ñagũ̶ bajiami yuja.</s>
      <s id="b.LUK.16.24.10">Mu̶ju̶ama bu̶to rojose tãmu̶ogũ̶ bajiaja mu̶ yuja.</s>
     </seg>
     <seg type="verse" id="b.LUK.16.26">
      <s id="b.LUK.16.26.1">Gajeyerema jairigoje ñamatacõaja.</s>
      <s id="b.LUK.16.26.2">To bajiri mu̶ tu̶ju̶re ejamasibeaja yu̶a.</s>
      <s id="b.LUK.16.26.3">Mu̶aju̶a quẽne yu̶a tu̶ju̶re ejamasibeaja mu̶a”, ĩre yicu̶digu̶mi Abraham.</s>
     </seg>
     <seg type="verse" id="b.LUK.16.27">
      <s id="b.LUK.16.27.1">To bajiro ĩ yijare, gajeyeũni jaigu̶ ñaboar'i ado bajiro ĩre yigu̶mi: “ ‘Lázarore yu̶ jacu̶ ya viju̶ ĩre cõaña’ yigu̶ yaja.</s>
     </seg>
     <seg type="verse" id="b.LUK.16.28">
      <s id="b.LUK.16.28.1">Yu̶ bederã cojomocãrãcu̶ ñarãre, Lázarore ĩre gotiroticõaña.</s>
      <s id="b.LUK.16.28.2">‘Ĩna quẽne, adoju̶ rojose yu̶ tãmu̶orore bajiro bajiroma’ yigu̶ yaja”, Abrahamre yigotiboagu̶mi.</s>
     </seg>
     <seg type="verse" id="b.LUK.16.29">
      <s id="b.LUK.16.29.1">To ĩ yirone, “Moisés, to yicõari, Diore gotirẽtobosamasiriarã quẽne ĩna ucarere jẽre tire cu̶orãma ĩna, mu̶ yarã.</s>
      <s id="b.LUK.16.29.2">Tire bueato ĩna”, ĩre yicu̶digu̶mi Abraham.</s>
     </seg>
     <seg type="verse" id="b.LUK.16.30">
      <s id="b.LUK.16.30.1">To ĩ yirone, “Bajibeaja.</s>
      <s id="b.LUK.16.30.2">Buemenama.</s>
      <s id="b.LUK.16.30.3">‘Rijar'ine tudicaticõari, gotiami manire’ yirã, ĩre ajirũ̶cu̶bu̶ocõari, tu̶oĩavasoaru̶arãma ĩna”, ĩre yiboagu̶mi, jeameju̶ rojose tãmu̶oñagũ̶.</s>
     </seg>
     <seg type="verse" id="b.LUK.16.31">
      <s id="b.LUK.16.31.1">To ĩ yirone, ado bajiro ĩre cu̶digu̶mi Abraham quẽna: “Moisés, to yicõari, Diore gotirẽtobosamasiriarã, ĩna ucamasirere mu̶ bederã ĩna ajitirũ̶nu̶betijama, rijar'i, ĩnare ĩ gotiboajaquẽne, ĩre ajimenama”, yigu̶mi Abraham —ĩnare yigotiyuju Jesús, fariseo masare.</s>
     </seg>
    </div>
    <div type="chapter" id="b.LUK.17">
     <seg type="verse" id="b.LUK.17.1">
      <s id="b.LUK.17.1.1">Ĩ buerimasare ado bajiro gotimasioñuju Jesús: —Rojose yirã jãjarã ñarãma.</s>
      <s id="b.LUK.17.1.2">To bajiri gãjerãre rojose ũmato yiru̶arãma.</s>
      <s id="b.LUK.17.1.3">To ĩna yise su̶ori bu̶to rojose tãmu̶oru̶arãma.</s>
     </seg>
     <seg type="verse" id="b.LUK.17.2">
      <s id="b.LUK.17.2.1">Rojose ĩnare ĩna ũmato yiroto rĩjoro, tocãrãcu̶rene ĩna ãmu̶ariju̶re gũ̶ta jairica siatucõari, riaga ũ̶cu̶aroju̶ ĩnare rearoderuucõajama, rojose tãmu̶obetibu̶saborãma.</s>
     </seg>
     <seg type="verse" id="b.LUK.17.3">
      <s id="b.LUK.17.3.1">To bajiri, “Rojose mani ũmato yijama, rojose tãmu̶oborãja” yirã, quẽnaro tu̶oĩamasirine ñarũgũña mu̶a.</s>
      <s id="b.LUK.17.3.2">Sĩgũ̶ rojose mu̶are ĩ yijama, “Rojose yu̶re yibu̶ mu̶”, ĩre yiya.</s>
      <s id="b.LUK.17.3.3">To bajiro mu̶ yisere ajicõari, “Riojo yaja mu̶” ĩ yisu̶tiritijama, rojose mu̶are ĩ yisere ĩre masirioya mu̶a.</s>
     </seg>
     <seg type="verse" id="b.LUK.17.4">
      <s id="b.LUK.17.4.1">Tocãrãcajine rojose mu̶are ĩna yijama, ĩnare masirioya, rojose mu̶are ĩna yiro cõrone, “Ju̶aji rojose mu̶are yibetiru̶cu̶ja” yirãre —ĩnare yiyuju Jesús.</s>
     </seg>
     <seg type="verse" id="b.LUK.17.5">
      <s id="b.LUK.17.5.1">To bajiro ĩ yisere ajicõari, —“Tocãrãcajine masiriotĩmamenaja” yitu̶oĩarã ñari, yu̶a masiriotĩmarotire Dios ĩ ejarẽmosere bojaja —yiyujarã ĩna.</s>
     </seg>
     <seg type="verse" id="b.LUK.17.6">
      <s id="b.LUK.17.6.1">To bajiro ĩre ĩna yirone, ado bajiro ĩnare gotiyuju Jesús: —Mojoroaca yimasirã ñaboarine, “Dios ĩ ejarẽmose rãca yimasicõarãja” yirã, icu̶ morera vãme cu̶tiu̶re, “Mu̶a masune vu̶evati, rũ̶gõaya” mu̶a yirotijama, to bajirone bajiru̶aroja ti —ĩnare yigotiyuju Jesús.</s>
     </seg>
     <seg type="verse" id="b.LUK.17.7">
      <s id="b.LUK.17.7.1">To yigajanocõari, ado bajiro ĩnare gotirũtuasuju ĩ quẽna: —To bajiri, ĩaĩañamani mu̶a yijama, ado bajiroju̶a tu̶oĩama mu̶a: Moabosarimasu̶ cu̶orã ĩre mu̶a rotisere tu̶oĩaña: Ovejare mu̶are codebosagu̶ar'ire, ĩ tudiejaro, “Mu̶ju̶a basu̶oya”, ĩre yimenaja mu̶a.</s>
     </seg>
     <seg type="verse" id="b.LUK.17.8">
      <s id="b.LUK.17.8.1">Ado bajiroju̶a ĩre yirãja mu̶a: “Yu̶a barotire roabosaya.</s>
      <s id="b.LUK.17.8.2">Roagajanocõari, yu̶are ecaba.</s>
      <s id="b.LUK.17.8.3">Yu̶a bagajanoro bero, mu̶ju̶a baru̶cu̶ja mu̶”, ĩre yirãja mu̶a.</s>
     </seg>
     <seg type="verse" id="b.LUK.17.9">
      <s id="b.LUK.17.9.1">Mu̶a moarotisere ĩ moaro ĩacõari, “Quẽnaja ti”, ĩre yimenaja mu̶a, “Yu̶are moabosarimasu̶ ñaami” ĩre yitu̶oĩarã ñari.</s>
     </seg>
     <seg type="verse" id="b.LUK.17.10">
      <s id="b.LUK.17.10.1">To bajiro ĩre mu̶a yitu̶oĩarore bajirone tu̶oĩagũ̶mi ĩ quẽne.</s>
      <s id="b.LUK.17.10.2">To bajiri, “ ‘Quẽnaro yaja mu̶a’ manire yato Dios” yitu̶oĩacõari, “Ñamasurã ñaja” yirãre bajiro yisocabesa.</s>
      <s id="b.LUK.17.10.3">“No bojagu̶re moabosarimasu̶, ĩ moarotiecorore bajiro bajigu̶ ñaja”, yitu̶oĩarũgũña —ĩnare yigotiyuju Jesús.</s>
     </seg>
     <seg type="verse" id="b.LUK.17.11">
      <s id="b.LUK.17.11.1">To bajiri Galilea sita, Samaria sita rãca vatojere varũtuasuju ĩ, Jesús, Jerusalén macaju̶ vacu̶.</s>
     </seg>
     <seg type="verse" id="b.LUK.17.12">
      <s id="b.LUK.17.12.1">Varũtu vacu̶ne, gaje maca ejayuju.</s>
      <s id="b.LUK.17.12.2">Ti macaju̶re ĩ ejaro, ju̶aãmocãrãcu̶ ruju̶ri gase boarã ĩre bocayujarã ĩna.</s>
      <s id="b.LUK.17.12.3">Ĩ tu̶aca ejamenane, sõju̶ ñarine ado bajiro ĩre yiavasãñujarã ĩna:</s>
     </seg>
     <seg type="verse" id="b.LUK.17.13">
      <s id="b.LUK.17.13.1">—Jesús yu̶a u̶ju̶, yu̶are ĩamaiña mu̶ —ĩre yiyujarã.</s>
     </seg>
     <seg type="verse" id="b.LUK.17.14">
      <s id="b.LUK.17.14.1">To bajiro ĩna yiavasãrone, ĩnare ĩacõari, ado bajiro ĩnare yiyuju Jesús: —Paiare mu̶a ruju̶rire ĩoaya.</s>
      <s id="b.LUK.17.14.2">To mu̶a yijama, caticoaru̶arãja mu̶a —ĩnare yiyuju ĩ.</s>
      <s id="b.LUK.17.14.3">To bajiro ĩ yijare, vacoasujarã ĩna.</s>
      <s id="b.LUK.17.14.4">Maa ĩna vato rĩne ĩna cãmi boaboare yaticoasuju ti yuja.</s>
     </seg>
     <seg type="verse" id="b.LUK.17.15">
      <s id="b.LUK.17.15.1">To bajiro sĩgũ̶ ruju̶ gase boagu̶ ñar'i, ti yatiro ĩacõari, ju̶darũ̶gũ̶, Jesús tu̶ju̶ tudicoasuju quẽna.</s>
      <s id="b.LUK.17.15.2">Tudiacu̶ne, variquẽnagũ̶ ñari, “Quẽnaro yu̶re yami Dios”, yiavasã varũtuasuju ĩ.</s>
     </seg>
     <seg type="verse" id="b.LUK.17.16">
      <s id="b.LUK.17.16.1">Jesús tu̶ju̶re tudiejacõari, muqueayuju ĩ.</s>
      <s id="b.LUK.17.16.2">To bajicõari, ado bajiro Jesúre gotiyuju: —Yu̶ gase boaboase mu̶ su̶orine ti yatijare, bu̶to quẽnaja —Jesúre ĩre yigotiyuju.</s>
      <s id="b.LUK.17.16.3">Ĩ ñañuju samaritano masu̶.</s>
     </seg>
     <seg type="verse" id="b.LUK.17.17">
      <s id="b.LUK.17.17.1">To bajiro ĩ yisere ajicõari, ado bajiro yiyuju Jesús: —Ju̶aãmocãrãcu̶re gase boariarãre yu̶ catioboajaquẽne, ãni samaritano masu̶, ĩ sĩgũ̶ne tudiadiami, “Quẽnaro yu̶re yami Dios” yigu̶ vagu̶ —ĩ rãcanare ĩnare yigotiyuju Jesús.</s>
     </seg>
     <seg type="verse" id="b.LUK.17.19">
      <s id="b.LUK.17.19.1">To bajiro yigajanocõari, ĩ catior'ire ado bajiro ĩre yiyuju: —Vũ̶mu̶rũ̶gũ̶ña.</s>
      <s id="b.LUK.17.19.2">Vasa.</s>
      <s id="b.LUK.17.19.3">“Yu̶re ĩamaicõari, catioru̶cu̶mi Jesús” mu̶ yitu̶oĩajare, mu̶re catiobu̶ yu̶ —ĩre yigotiyuju Jesús.</s>
     </seg>
     <seg type="verse" id="b.LUK.17.20">
      <s id="b.LUK.17.20.1">Cojorũ̶mu̶ ado bajiro Jesúre sẽniĩañujarã fariseo masa: —¿No cõro ejacõari, rotisu̶ogu̶ti Dios ĩ cõarocu̶? —ĩre yisẽniĩañujarã ĩna.</s>
      <s id="b.LUK.17.20.2">To bajiro ĩre ĩna yisẽniĩarone ado bajiro ĩnare cu̶diyuju Jesús: —Mu̶a yutu̶oĩarore bajiro bajibeaja ti.</s>
      <s id="b.LUK.17.20.3">Ruyurone, “Adine ñaja.</s>
      <s id="b.LUK.17.20.4">Ise ñaja” yimasiñamanire bajiro bajise ñaja, Dios ĩ roticõagũ̶ ĩ ejasema.</s>
      <s id="b.LUK.17.20.5">Jẽre mu̶a vatoane ñaboaja ti —ĩnare yiyuju Jesús.</s>
     </seg>
     <seg type="verse" id="b.LUK.17.22">
      <s id="b.LUK.17.22.1">To bajiro yicu̶digajanocõari, ĩ buerãre ado bajiro ĩnare gotiyuju Jesús: —Yoaro yu̶ rãca ñaru̶aboarãja mu̶a.</s>
      <s id="b.LUK.17.22.2">To bajiro mu̶a bajiboajaquẽne, mu̶a rãca ñacõa ñabetiru̶cu̶ja yu̶.</s>
     </seg>
     <seg type="verse" id="b.LUK.17.23">
      <s id="b.LUK.17.23.1">To bajiri yu̶ tudivadiroto rĩjorore, “Ĩne ñaami.</s>
      <s id="b.LUK.17.23.2">Tudiejami.</s>
      <s id="b.LUK.17.23.3">Tone ñami”, mu̶are yisocaru̶arãma.</s>
      <s id="b.LUK.17.23.4">To bajiro ĩna yijama, ĩnare ajibetiru̶arãja mu̶a.</s>
     </seg>
     <seg type="verse" id="b.LUK.17.24">
      <s id="b.LUK.17.24.1">Ũ̶mu̶agasero jediroju̶ bu̶jo ĩ yabesere masa ĩna ĩarore bajiro yu̶ vadore yu̶re ĩare ñaru̶aroja.</s>
     </seg>
     <seg type="verse" id="b.LUK.17.25">
      <s id="b.LUK.17.25.1">To bajiro yu̶ bajiroti rĩjorore, adirodoana jairo rojose yu̶re ĩna yisere rojose tãmu̶oroti ñaja ti.</s>
      <s id="b.LUK.17.25.2">“Dios ĩ cõagũ̶ me ñaami” yica yirã, yu̶re sĩarotiru̶arãma masa.</s>
     </seg>
     <seg type="verse" id="b.LUK.17.26">
      <s id="b.LUK.17.26.1">Yu̶re ĩna sĩaro bero, tudicaticõari, quẽna vadiru̶cu̶ja yu̶, adi macaru̶cu̶roju̶re.</s>
      <s id="b.LUK.17.26.2">Noé ñamasir'i ĩ ñariarodo masa ĩna bajiñamasiriarore bajiro bajiñaru̶arãma, Dios ĩ roticõacacu̶, yu̶ tudiejarirũ̶mu̶re quẽne.</s>
     </seg>
     <seg type="verse" id="b.LUK.17.27">
      <s id="b.LUK.17.27.1">Adi macaru̶cu̶ro ti rujaroto rĩjoro bare ba, idi, manajo cu̶ti, yicõa ñamasiñujarã ĩna.</s>
      <s id="b.LUK.17.27.2">Diore tu̶oĩari mene, “¿To bajiroado yatique?” yimenane, jairica cũmua quẽnogajanocõari, Noé ĩ vasãjaro ũnone to bajiro yicõa ñamasiñujarã ĩna.</s>
      <s id="b.LUK.17.27.3">“To bajiroado yiroja” ĩna yimasibetone, ĩnare ruureacõañuju Dios.</s>
      <s id="b.LUK.17.27.4">To bajirone bajiru̶arãma masa, yu̶ tudiejarirũ̶mu̶re quẽne.</s>
     </seg>
     <seg type="verse" id="b.LUK.17.28">
      <s id="b.LUK.17.28.1">To bajirone bajiñamasiñujarã masa, Lot ñamasir'i ĩ ñariarodoana quẽne.</s>
      <s id="b.LUK.17.28.2">Sodoma macana bare barã, idirã, gajeyeũni gãmerã ĩsirã, gãjerã vaja yicõari cu̶orã, gãjerãma, oterã, viri bu̶arã, yicõa ñamasiñujarã ĩna, Diore tu̶oĩamenane.</s>
     </seg>
     <seg type="verse" id="b.LUK.17.29">
      <s id="b.LUK.17.29.1">Sodomaju̶re ñaboar'i Lot ĩ rudiro bero, õ vecaye jea ũ̶ju̶se azufre vãme cu̶tise rãca Dios ĩ soereamasiriarore bajiro bajirone bajiru̶aroja ti.</s>
     </seg>
     <seg type="verse" id="b.LUK.17.30">
      <s id="b.LUK.17.30.1">To bajirone bajiñaru̶arãma masa, Dios ĩ roticõacacu̶ yu̶ tudiejarirũ̶mu̶re quẽne.</s>
     </seg>
     <seg type="verse" id="b.LUK.17.31">
      <s id="b.LUK.17.31.1">To bajiri, quẽnaro ñaña mu̶a, rojosere yimenane.</s>
      <s id="b.LUK.17.31.2">Yu̶ gotisere quẽnaro tu̶oĩamu̶jarũ̶gũ̶ña, “No bojarijau̶ne vagu̶mi” yitu̶oĩarã ñari.</s>
      <s id="b.LUK.17.31.3">No yimasiña maniru̶aroja.</s>
      <s id="b.LUK.17.31.4">Sĩgũ̶ ĩ ya vi joeju̶ jesagu̶ma, rujiacõari, ĩ ya vi jubeaju̶ gajeyeũni ñasere juaátĩmabetiru̶cu̶mi.</s>
      <s id="b.LUK.17.31.5">Gãji, veseju̶ moañagũ̶, ĩ ye sudire juagu̶ tudiatĩmabetiru̶cu̶mi, rujarĩmarone yu̶ ejaroti ti ñajare.</s>
     </seg>
     <seg type="verse" id="b.LUK.17.32">
      <s id="b.LUK.17.32.1">Lot manajo so bajimasirere tu̶oĩaña mu̶a.</s>
      <s id="b.LUK.17.32.2">Gajeyeũnire ũmaveovaco ñari, tire maigõ, ĩatu̶oca yigone, moatutune godovedirocacoasuju so.</s>
     </seg>
     <seg type="verse" id="b.LUK.17.33">
      <s id="b.LUK.17.33.1">No bojarã, no ĩna bojarone ñare cu̶tirãma adi macaru̶cu̶ro ñasere ĩavariquẽnacõari, Diore tu̶oĩamenama, Dios ĩ catisere yayibetire cu̶omena ñaru̶arãma ĩna.</s>
      <s id="b.LUK.17.33.2">To bajiboarine, yu̶re ajitirũ̶nu̶rã, yu̶ oca ĩna gotisere ajijũnisinicõari, ĩna sĩarãma, Dios tu̶ju̶ quẽnaro ñarona ñarãma.</s>
     </seg>
     <seg type="verse" id="b.LUK.17.34">
      <s id="b.LUK.17.34.1">Gajeyerema adi macaru̶cu̶roju̶ yu̶ tudivadoju̶, ñami ti ñajama ju̶arã ũ̶mu̶a cãniñarãre ejacõari, sĩgũ̶ ãmiecoru̶cu̶mi.</s>
      <s id="b.LUK.17.34.2">Gãjima, ãmiecobetiru̶cu̶mi.</s>
     </seg>
     <seg type="verse" id="b.LUK.17.35">
      <s id="b.LUK.17.35.1">Ũ̶mu̶a ti ñajama, rõmia ju̶arã trigore vãiaabo ñaru̶arãma.</s>
      <s id="b.LUK.17.35.2">To bajiri, sĩgõ ãmiecoru̶ocomo.</s>
      <s id="b.LUK.17.35.3">Gajeoma, ãmiecobetiru̶ocomo.</s>
     </seg>
     <seg type="verse" id="b.LUK.17.36">
      <s id="b.LUK.17.36.1">Ju̶arã ũ̶mu̶a veseju̶ moañaru̶arãma.</s>
      <s id="b.LUK.17.36.2">To ĩna yiñarone, sĩgũ̶ ãmiecoru̶cu̶mi.</s>
      <s id="b.LUK.17.36.3">Gãjima, ãmiecobetiru̶cu̶mi —ĩnare yigotiyuju Jesús.</s>
     </seg>
     <seg type="verse" id="b.LUK.17.37">
      <s id="b.LUK.17.37.1">To bajiro ĩnare ĩ yigotirone, —¿Noju̶re to bajise bajiroti ti? —ĩre yisẽniĩañujarã ĩ buerimasa.</s>
      <s id="b.LUK.17.37.2">To bajiro ĩre ĩna yisẽniĩarone, ado bajiro cu̶diyuju Jesús: —Rijar'i, ĩ boacũñarorema, yuca ejarãma ĩna —ĩnare yicu̶diyuju Jesús.</s>
     </seg>
    </div>
    <div type="chapter" id="b.LUK.18">
     <seg type="verse" id="b.LUK.18.1">
      <s id="b.LUK.18.1.1">“Diore ĩre sẽnitu̶jabeticõato ĩna” yigu̶ ĩnare gotimasioñuju ĩ:</s>
     </seg>
     <seg type="verse" id="b.LUK.18.2">
      <s id="b.LUK.18.2.1">—Cojo macare sĩgũ̶ masu̶ ñagũ̶mi masa ĩna yisere ĩacõĩarimasu̶.</s>
      <s id="b.LUK.18.2.2">Diore, to yicõari, masare quẽne rũ̶cu̶bu̶obecu̶ ñagũ̶mi.</s>
     </seg>
     <seg type="verse" id="b.LUK.18.3">
      <s id="b.LUK.18.3.1">Ĩ ya macaju̶re sĩgõ ñagõmo manaju̶ rijaveorio.</s>
      <s id="b.LUK.18.3.2">Biyaroaca ado bajiro ĩre sẽnigõ ejaboagomo: “Yu̶re ejarẽmoña mu̶.</s>
      <s id="b.LUK.18.3.3">Rojose yu̶re yami”, ĩre yiboagomo.</s>
     </seg>
     <seg type="verse" id="b.LUK.18.4">
      <s id="b.LUK.18.4.1">To bajiro so yiboajaquẽne, sore yibosadabecu̶mi.</s>
      <s id="b.LUK.18.4.2">To bajiboarine, bu̶to ĩre so sẽnicõa ñajare, ado bajiro tu̶oĩagũ̶mi yuja: “Diore, to yicõari, masare quẽne rũ̶cu̶bu̶obecu̶ ñaja yu̶.</s>
     </seg>
     <seg type="verse" id="b.LUK.18.5">
      <s id="b.LUK.18.5.1">To bajiro bajigu̶ ñaboarine, bu̶to so sẽnigõjanabiocõa ñajare, sore ejarẽmoru̶cu̶ja yu̶.</s>
      <s id="b.LUK.18.5.2">Sore yu̶ ejarẽmobetijama, yu̶re gõjanabiocõa ñabogomo”, yitu̶oĩagũ̶mi —ĩnare yigotiyuju Jesús.</s>
     </seg>
     <seg type="verse" id="b.LUK.18.6">
      <s id="b.LUK.18.6.1">Ti quetire gotigajanocõari, “Ado bajiro yiru̶aro yaja”, ĩnare yiyuju: —Masa ĩna yisere ĩacõĩarimasu̶ ĩ yirere ajiĩasaque mu̶a:</s>
     </seg>
     <seg type="verse" id="b.LUK.18.7">
      <s id="b.LUK.18.7.1">¿Dios, ĩ ejarẽmosere bojarã ĩre sẽnitu̶jamenare, ĩ yarãre, yoaro ĩnare ejarẽmobecu̶tique ĩ?</s>
      <s id="b.LUK.18.7.2">To bajiro yibecu̶mi Dioju̶ama.</s>
      <s id="b.LUK.18.7.3">Mu̶a sẽniro cõrone tocãrãcajine mu̶are cu̶dimasiami.</s>
      <s id="b.LUK.18.7.4">To bajiri, ¿“Yu̶are ejarẽmogũ̶mi Dios” yitu̶oĩacõari, ĩre sẽnitu̶jamenare, tudivagu̶, bu̶jaru̶cu̶ada yu̶? —yiyuju Jesús.</s>
     </seg>
     <seg type="verse" id="b.LUK.18.9">
      <s id="b.LUK.18.9.1">Quẽna gaje queti ĩnare gotimasioñuju.</s>
      <s id="b.LUK.18.9.2">Ĩre ajirã sĩgũ̶ri ado bajise yitu̶oĩañujarã ĩna: “Quẽnaro yirã ñaja yu̶ama”, yitu̶oĩañujarã ĩna.</s>
      <s id="b.LUK.18.9.3">To bajiro yicõari, “Rojorã ñaama ĩnama”, gãjerãre yiĩarã ñañujarã ĩna.</s>
      <s id="b.LUK.18.9.4">To bajiro yirã ĩna ñajare, ado bajise queti ĩnare gotiyuju Jesús:</s>
     </seg>
     <seg type="verse" id="b.LUK.18.10">
      <s id="b.LUK.18.10.1">—Ũ̶mu̶a ju̶arã ñarãma ĩna, Diore yirũ̶cu̶bu̶oriaviju̶ ĩre sẽnirã vana.</s>
      <s id="b.LUK.18.10.2">Sĩgũ̶ fariseo masu̶ ñagũ̶mi.</s>
      <s id="b.LUK.18.10.3">Gãji, u̶ju̶re gãjoa sẽnibosarimasu̶ ñagũ̶mi ĩ.</s>
     </seg>
     <seg type="verse" id="b.LUK.18.11">
      <s id="b.LUK.18.11.1">Fariseo masu̶, Diore yirũ̶cu̶bu̶oriaviju̶re sãjaejarũ̶gũ̶cõari, ado bajiro Diore ĩre yigu̶mi, ĩ tu̶oĩase rãca: “Dios, mu̶re variquẽnaja yu̶, gãjerãre bajiro bajibetir'i.</s>
      <s id="b.LUK.18.11.2">Gãjerãma, juarudirã ña, yitorã ña, gãjerã manajoare ajeriarã cu̶tirã ñarãma ĩna.</s>
      <s id="b.LUK.18.11.3">Ado ejagu̶, u̶ju̶re gãjoa sẽnibosarimasu̶, ĩre bajiro bajigu̶ me ñaja yu̶.</s>
      <s id="b.LUK.18.11.4">To bajiri mu̶re variquẽnaja yu̶.</s>
     </seg>
     <seg type="verse" id="b.LUK.18.12">
      <s id="b.LUK.18.12.1">Tocãrãca semana ju̶aji bare babeaja yu̶, mu̶ rotimasirere cu̶digu̶ ñari.</s>
      <s id="b.LUK.18.12.2">Yu̶ moase vaja ju̶aãmocõro ñaritiiri vaja tagu̶, cojotii mu̶ ya vire cũbosarũgũaja yu̶”, Diore ĩre yigu̶mi.</s>
     </seg>
     <seg type="verse" id="b.LUK.18.13">
      <s id="b.LUK.18.13.1">Gãjiju̶a gãjoa sẽnibosarimasu̶ õju̶ne tujacõari, õ vecaju̶re ĩamu̶obecu̶mi, ĩ rojosere bojone, su̶tiritimasucõagũ̶ ñari, ĩ cotitẽrore jagu̶ne, ado bajise Diore sẽnigũ̶mi: “Dios, yu̶re ĩamaiña mu̶.</s>
      <s id="b.LUK.18.13.2">Rojose yu̶ yisere yu̶re masirioya mu̶”, Diore yisẽnigũ̶mi.</s>
     </seg>
     <seg type="verse" id="b.LUK.18.14">
      <s id="b.LUK.18.14.1">Yu̶re quẽnaro ajiya mu̶a: Rojose ĩ yisere su̶tiriticõari, Diore sẽnigũ̶ma, rojose ĩ yisere masirio ecocõari, ĩ ya viju̶ tudiacu̶mi.</s>
      <s id="b.LUK.18.14.2">Gãjiju̶ama, fariseo masu̶, ĩ ya viju̶ tudiajama, “Rojogu̶ ñaami”, Dios ĩ yiĩagũ̶ ñagũ̶mi.</s>
      <s id="b.LUK.18.14.3">To bajiro ti bajijare, ado bajiro mu̶are gotiaja yu̶: “Quẽnaro yirã mani ñajare, ‘Quẽnarã ñaja mu̶a’ manire yiĩagũ̶mi Dios” yitu̶oĩarãre, “Quẽnarã me ñaama.</s>
      <s id="b.LUK.18.14.4">Rojorã ñaama”, yiĩagũ̶mi Dios.</s>
      <s id="b.LUK.18.14.5">No bojagu̶re, “Quẽnagũ̶ me ñaja yu̶” Diore yisu̶tiritigu̶ju̶are, “Quẽnagũ̶ ñaami”, ĩre yiĩaru̶cu̶mi Dios —ĩnare yigotiyuju Jesús.</s>
     </seg>
     <seg type="verse" id="b.LUK.18.15">
      <s id="b.LUK.18.15.1">Jesús tu̶ju̶ rĩamasacare juaejayujarã masa, “Ĩ ãmori ñujeocõari, Diore ĩnare sẽnibosato ĩ” yirã.</s>
      <s id="b.LUK.18.15.2">Ĩna juaejasere ĩacõari, ado bajiro ĩnare yiyujarã ĩ buerimasa: —¡Juadibesa!</s>
      <s id="b.LUK.18.15.3">Gõjanabioro yaja mu̶a —ĩnare yiyujarã.</s>
     </seg>
     <seg type="verse" id="b.LUK.18.16">
      <s id="b.LUK.18.16.1">To bajiro ĩnare ĩna yiboajaquẽne, rĩamasare jirẽocõari, ado bajiro ĩ buerimasaju̶are yiyuju Jesús: —Rĩamasare, “Juadibesa” ĩnare yibesa.</s>
      <s id="b.LUK.18.16.2">“Quẽnaro yu̶are yiru̶cu̶mi Dios” yitu̶oĩarã ñaama rĩamasa.</s>
      <s id="b.LUK.18.16.3">Ĩna tu̶oĩarore bajiro tu̶oĩarã ñaama U̶ju̶ Dios yarã.</s>
     </seg>
     <seg type="verse" id="b.LUK.18.17">
      <s id="b.LUK.18.17.1">Riojo mu̶are gotiaja yu̶.</s>
      <s id="b.LUK.18.17.2">Rĩamasa ĩna yiecorore bajiro yiecorã ñarãma U̶ju̶ Dios yarã —ĩ buerimasare yiyuju Jesús.</s>
     </seg>
     <seg type="verse" id="b.LUK.18.18">
      <s id="b.LUK.18.18.1">Sĩgũ̶ u̶ju̶, ado bajiro Jesúre ĩre sẽniĩañuju: —Gotimasiorimasu̶, quẽnagũ̶ ñaja mu̶.</s>
      <s id="b.LUK.18.18.2">Yu̶ rijato beroju̶ “Tudirijabeticõato” yigu̶, Dios ĩ catisere yu̶re ĩ ĩsisere yu̶ bojajama, ¿no bajiro yiroti ñati yu̶re? —Jesúre ĩre yiyuju.</s>
     </seg>
     <seg type="verse" id="b.LUK.18.19">
      <s id="b.LUK.18.19.1">To ĩ yisere ajicõari, ado bajiro ĩre cu̶diyuju: —¿No yigu̶, “Quẽnagũ̶ ñaja mu̶”, yu̶re yati mu̶?</s>
      <s id="b.LUK.18.19.2">Dios sĩgũ̶ne ñaami quẽnagũ̶ma.</s>
     </seg>
     <seg type="verse" id="b.LUK.18.20">
      <s id="b.LUK.18.20.1">Mu̶ rijato beroju̶ “Tudirijabeticõato” yigu̶, Dios ĩ catisere mu̶ bu̶jaru̶ajama, Dios ĩ rotimasirere cu̶diroti ñaja.</s>
      <s id="b.LUK.18.20.2">Tire masiaja mu̶.</s>
      <s id="b.LUK.18.20.3">Dios ĩ rotimasire yu̶ yijama, ado bajise yimasirere yaja yu̶: “Gãji manajo rãca ajerio cu̶tibesa.</s>
      <s id="b.LUK.18.20.4">Sĩabesa.</s>
      <s id="b.LUK.18.20.5">Juarudibesa.</s>
      <s id="b.LUK.18.20.6">Socu̶ne, ‘Rojose yimi’ yigotirobesa.</s>
      <s id="b.LUK.18.20.7">Mu̶ jacu̶re, mu̶ jacore quẽne quẽnaro ĩnare rũ̶cu̶bu̶oya”, yigotiaja Dios ĩ rotimasire —ĩre yiyuju.</s>
     </seg>
     <seg type="verse" id="b.LUK.18.21">
      <s id="b.LUK.18.21.1">To ĩ yisere ajicõari, ado bajiro yicu̶diyuju: —Daquegu̶ju̶ne tire cu̶disu̶oadicaju̶ yu̶ —ĩre yicu̶diyuju.</s>
     </seg>
     <seg type="verse" id="b.LUK.18.22">
      <s id="b.LUK.18.22.1">To ĩ yisere ajicõari, ado bajiro ĩre gotiyuju Jesús: —Cojo vãme ru̶yaja mu̶ yiroti, mu̶ rijato beroju̶ “Tudirijabeticõato” yigu̶, Dios ĩ catisere mu̶ bu̶jaru̶ajama: Jediro mu̶ cu̶osere gãjerãre ĩsijeocõaña.</s>
      <s id="b.LUK.18.22.2">To yicõari, ti vaja bu̶jacõari, maioro bajirãre ĩsima.</s>
      <s id="b.LUK.18.22.3">To bajiro mu̶ yijama, õ vecaju̶ Dios ĩ ñaroju̶ quẽnase bu̶jaru̶cu̶ja mu̶.</s>
      <s id="b.LUK.18.22.4">To bajiro yigajanocõari, yu̶re ajisu̶yaya —ĩre yiyuju Jesús.</s>
     </seg>
     <seg type="verse" id="b.LUK.18.23">
      <s id="b.LUK.18.23.1">To ĩ yigu̶ bu̶to su̶tiriti vacoasuju ĩ, gajeyeũni jaigu̶ ñari, tire maigũ̶.</s>
     </seg>
     <seg type="verse" id="b.LUK.18.24">
      <s id="b.LUK.18.24.1">Ĩ su̶tiritisere ĩacõari, ado bajiro ĩ buerimasaju̶are gotiyuju Jesús: —Gajeyeũni jairãrema, yu̶re ĩna su̶yaru̶a tu̶oĩaboajama, bu̶to josaru̶aroja ĩnare.</s>
      <s id="b.LUK.18.24.2">To bajicõari, yirẽto ecobosabetiru̶arãma.</s>
     </seg>
     <seg type="verse" id="b.LUK.18.25">
      <s id="b.LUK.18.25.1">Vaibu̶cu̶ camello vãme cu̶tigu̶, gãjojota gojeacare sãjarẽtobudimasibecu̶mi.</s>
      <s id="b.LUK.18.25.2">To bajirone bajiaja gajeyeũni jairãre quẽne, yu̶re ĩna ajitirũ̶nu̶ su̶yaru̶aboajama.</s>
      <s id="b.LUK.18.25.3">To bajiro ĩna bajijare, yirẽto ecobosabetiru̶arãma —ĩnare yiyuju Jesús.</s>
     </seg>
     <seg type="verse" id="b.LUK.18.26">
      <s id="b.LUK.18.26.1">To bajiro ĩnare ĩ yisere ajicõari, no yimasibesujarã ĩna.</s>
      <s id="b.LUK.18.26.2">To bajiri ado bajiro ĩre sẽniĩañujarã: —Riojo mu̶ gotijama, ¿no bajiro bajirãju̶a Dios tu̶ju̶re ejaru̶arãda? —ĩre yiyujarã.</s>
     </seg>
     <seg type="verse" id="b.LUK.18.27">
      <s id="b.LUK.18.27.1">To bajiro ĩna yisere ajicõari, ado bajiro ĩnare cu̶diyuju Jesús: —Ĩna masune ejamasimenama masa, Dios tu̶ju̶re.</s>
      <s id="b.LUK.18.27.2">Dioju̶ama, ñajediro yimasijeocõami.</s>
      <s id="b.LUK.18.27.3">Ñieju̶a josase maja ĩrema.</s>
      <s id="b.LUK.18.27.4">Ĩ su̶orine ĩ tu̶ju̶ ejamasire ñaja —ĩnare yiyuju Jesús.</s>
     </seg>
     <seg type="verse" id="b.LUK.18.28">
      <s id="b.LUK.18.28.1">To ĩ yisere ajicõari, ado bajiro ĩre yiyuju Pedro: —Yu̶ u̶ju̶, jediro yu̶a gajeyeũnire cũcõari, mu̶re su̶yacaju̶ yu̶a —ĩre yiyuju.</s>
     </seg>
     <seg type="verse" id="b.LUK.18.29">
      <s id="b.LUK.18.29.1">To ĩ yisere ajicõari, ado bajiro ĩre cu̶diyuju Jesús: —Riojo mu̶are gotiaja yu̶.</s>
      <s id="b.LUK.18.29.2">No bojarã yu̶re ajitirũ̶nu̶rã ñari, yu̶ ye gotiroana, ĩna ya vi, ĩna yarã, ĩna manajoa, ĩna jacu̶a, ĩna rĩa, to yicõari ĩna ya veserire quẽne ĩna vaveojama, ĩna cu̶oboare rẽtobu̶saro quẽnase bu̶jaru̶arãma ĩna, adi macaru̶cu̶rore.</s>
      <s id="b.LUK.18.29.3">To yicõari, ĩna rijato beroju̶ma “Tudirijabeticõato” yigu̶, ĩ catisere ĩnare ĩsiru̶cu̶mi Dios —ĩnare yicu̶diyuju Jesús.</s>
     </seg>
     <seg type="verse" id="b.LUK.18.31">
      <s id="b.LUK.18.31.1">Jerusalénju̶ ĩnare ũmato varũtu vacu̶ne, ju̶aãmo cõro, gu̶bo ju̶a jẽnituarirãcu̶ ñarãre ĩnare gotiru̶, ricati ĩnare jicãmotoyuju Jesús.</s>
      <s id="b.LUK.18.31.2">To bajiro yicõari, ado bajiro ĩnare yiyuju: —Quẽnaro ajiya mu̶a.</s>
      <s id="b.LUK.18.31.3">Jerusalénju̶ vana bajiaja mani.</s>
      <s id="b.LUK.18.31.4">Dios ĩ roticõacacu̶, yu̶ bajirotire jairo ucayuma tirũ̶mu̶ana Diore gotirẽtobosamasiriarã.</s>
      <s id="b.LUK.18.31.5">Ñajediro ĩna ucarere bajirone bajijeocõaru̶aroja yu̶re.</s>
     </seg>
     <seg type="verse" id="b.LUK.18.32">
      <s id="b.LUK.18.32.1">Romano masare yu̶re ĩsiru̶arãma.</s>
      <s id="b.LUK.18.32.2">To ĩna yijare, yu̶re ajatud'irã, gooco yu̶re eoreatucõari, bajeru̶arãma ĩna.</s>
      <s id="b.LUK.18.32.3">To yicõari, yucú̶tẽroju̶ yu̶re jajurocacõaru̶arãma.</s>
      <s id="b.LUK.18.32.4">Yu̶re jajurocacõari, yujeboaru̶arãma.</s>
      <s id="b.LUK.18.32.5">To ĩna yiboajaquẽne, yu̶re ĩna sĩarirũ̶mu̶ bero, idiarũ̶mu̶ tu̶satirũ̶mu̶ne tudicaticoaru̶cu̶ja yu̶ quẽna —ĩnare yiboayuju Jesús.</s>
     </seg>
     <seg type="verse" id="b.LUK.18.34">
      <s id="b.LUK.18.34.1">To bajiro ĩnare ĩ yisere ajimasibesujarã ĩna, ĩna ajimasirotire Dios ĩ cõabetijare.</s>
     </seg>
     <seg type="verse" id="b.LUK.18.35">
      <s id="b.LUK.18.35.1">Jericó vãme cu̶ti macaju̶ ĩ cõñatone, caje ĩabecu̶ rujiyuju, maa tu̶.</s>
      <s id="b.LUK.18.35.2">Maioro bajigu̶ ĩ barotire, to yicõari, gajeyeũniaca ĩ cu̶orotire tu̶oĩagũ̶, gãjoa sẽnigũ̶ bajiyuju.</s>
     </seg>
     <seg type="verse" id="b.LUK.18.36">
      <s id="b.LUK.18.36.1">Masa jãjarã ĩna rẽtosere ajicõari, —¿No bajiro bajiati ti? —ĩnare yisẽniĩañuju ĩ.</s>
     </seg>
     <seg type="verse" id="b.LUK.18.37">
      <s id="b.LUK.18.37.1">To bajiro ĩnare ĩ yisẽniĩarone, —Jesús Nazaret macagu̶, rẽtoacu̶ yami —ĩre yiyujarã ĩna.</s>
     </seg>
     <seg type="verse" id="b.LUK.18.38">
      <s id="b.LUK.18.38.1">To bajiro ĩna yisere ajicõari, ado bajiro Jesúre jiavasãñuju ĩ: —Jesús, yu̶a u̶ju̶, U̶ju̶ David ñamasir'i jãnami, “Rotimu̶orũ̶gõru̶cu̶mi” yigu̶, Dios ĩ cõar'i ñaja mu̶.</s>
      <s id="b.LUK.18.38.2">Yu̶re ĩamaiña mu̶ —yiavasãñuju ĩ.</s>
     </seg>
     <seg type="verse" id="b.LUK.18.39">
      <s id="b.LUK.18.39.1">To bajiro ĩ yiavasãrone, —¡Avasãbesa! —ĩre yiyujarã ĩna, Jesúre ĩre rĩjoro cu̶ti vana.</s>
      <s id="b.LUK.18.39.2">To bajiro ĩna yiboajaquẽne, bu̶tobu̶sa avasãñuju quẽna: —U̶ju̶ David ñamasir'i jãnami, “Rotimu̶orũ̶gõru̶cu̶mi” yigu̶, Dios ĩ cõar'i ñaja mu̶.</s>
      <s id="b.LUK.18.39.3">Yu̶re ĩamaiña —Jesúre ĩre yiavasãñuju.</s>
     </seg>
     <seg type="verse" id="b.LUK.18.40">
      <s id="b.LUK.18.40.1">To ĩ yisere ajicõari, tujarũ̶gũ̶ñuju Jesús.</s>
      <s id="b.LUK.18.40.2">To bajicõari, —Ĩre jiya mu̶a —masare ĩnare yiyuju.</s>
      <s id="b.LUK.18.40.3">To bajiro ĩ yijare, Jesús tu̶ju̶ ĩre jiejoyujarã ĩna.</s>
      <s id="b.LUK.18.40.4">To ĩna jiejoro ĩacõari, —¿No bajiro mu̶re yu̶ yisere bojati mu̶? —ĩre yiyuju Jesús, caje ĩabecu̶re.</s>
      <s id="b.LUK.18.40.5">To ĩ yijare, ado bajiro ĩre yicu̶diyuju: —Yu̶ u̶ju̶, tudiĩaru̶aja yu̶ —ĩre yiyuju.</s>
     </seg>
     <seg type="verse" id="b.LUK.18.42">
      <s id="b.LUK.18.42.1">To bajiro ĩ yisere ajicõari, ado bajiro yiyuju Jesús: —“Yu̶re ĩamaicõari, ĩarotiru̶cu̶mi” yu̶re yitu̶oĩagũ̶ ñari, ĩacoaju̶ mu̶.</s>
      <s id="b.LUK.18.42.2">Ñie rojose maja mu̶re yuja —ĩre yiyuju Jesús.</s>
     </seg>
     <seg type="verse" id="b.LUK.18.43">
      <s id="b.LUK.18.43.1">To bajiro ĩ yirirĩmarone, caje ĩabecu̶ ñaboar'i, ĩacoasuju ĩ yuja.</s>
      <s id="b.LUK.18.43.2">Ĩacõari, ĩ quẽne Jesúre su̶yacoasuju.</s>
      <s id="b.LUK.18.43.3">“Quẽnaro yaja mu̶”, Diore ĩre yivariquẽna vasuju ĩ.</s>
      <s id="b.LUK.18.43.4">Masa quẽne tire ĩarã, “Quẽnaro ĩre yami Dios”, yiyujarã ĩna quẽne.</s>
     </seg>
    </div>
    <div type="chapter" id="b.LUK.19">
     <seg type="verse" id="b.LUK.19.1">
      <s id="b.LUK.19.1.1">To bajiri, Jericó vãme cu̶ti macare rẽtoacu̶ bajiboayuju Jesús.</s>
     </seg>
     <seg type="verse" id="b.LUK.19.2">
      <s id="b.LUK.19.2.1">To ĩ bajivatore, sĩgũ̶ ti macagu̶ ñañuju, Zaqueo vãme cu̶tigu̶.</s>
      <s id="b.LUK.19.2.2">Ĩ ñañuju gãjoa sẽnibosarimasa u̶ju̶.</s>
      <s id="b.LUK.19.2.3">Gajeyeũni jaigu̶ ñañuju.</s>
     </seg>
     <seg type="verse" id="b.LUK.19.3">
      <s id="b.LUK.19.3.1">To bajiri, Jesús ĩ rẽtoato bu̶to ĩaru̶aboayuju.</s>
      <s id="b.LUK.19.3.2">Ĩre ĩarã jãjarã ĩna ñajare, ĩre ĩabu̶jabesuju ĩ, yegu̶aca ñari.</s>
     </seg>
     <seg type="verse" id="b.LUK.19.4">
      <s id="b.LUK.19.4.1">To bajiri, Jesús ĩ varoti maa tu̶ju̶ ĩ rĩjoro ũma va, yucú̶ju̶ mu̶jasuju, Jesúre ĩre ĩaru̶.</s>
     </seg>
     <seg type="verse" id="b.LUK.19.5">
      <s id="b.LUK.19.5.1">Ĩ jesaro ẽñeroca ejayuju Jesús.</s>
      <s id="b.LUK.19.5.2">To bajicõari, ĩre ĩamu̶oñuju, Zaqueore.</s>
      <s id="b.LUK.19.5.3">Ĩre ĩamu̶ogũ̶ne, —Zaqueo, guaro rujiaya mu̶.</s>
      <s id="b.LUK.19.5.4">Yucu̶ mu̶ ya viju̶ tujaru̶cu̶ja yu̶ —ĩre yiyuju Jesús.</s>
     </seg>
     <seg type="verse" id="b.LUK.19.6">
      <s id="b.LUK.19.6.1">To bajiro ĩre ĩ yirone, guaro rujiacõari, variquẽnagũ̶ne, Jesúre ĩre ũmato vasuju Zaqueo, ĩ ya viju̶.</s>
     </seg>
     <seg type="verse" id="b.LUK.19.7">
      <s id="b.LUK.19.7.1">To bajiri Zaqueo ya viju̶ Jesús ĩ ñasere ĩacõari, ado bajiro gãmerã yiyujarã masa: —Rojogu̶ tu̶re ñagũ̶ bajiami —yiyujarã ĩna.</s>
     </seg>
     <seg type="verse" id="b.LUK.19.8">
      <s id="b.LUK.19.8.1">Ĩ ya viju̶ ñacõari, ado bajiro Jesúre gotiyuju Zaqueo: —Yu̶ cu̶ose, gajeyeũnire, maioro bajirãre gu̶dareco ĩnare ĩsiru̶cu̶ja yu̶.</s>
      <s id="b.LUK.19.8.2">Gãjerãre ĩnare yitocõari, ĩna ye ñaboasere ẽmacaju̶ yu̶.</s>
      <s id="b.LUK.19.8.3">To bajiri ĩnare yu̶ ẽmacati rẽtoro ĩnare ĩsiru̶cu̶ja yu̶.</s>
      <s id="b.LUK.19.8.4">Babarirãcaji ĩnare yu̶ ẽmacati rẽtobu̶saro ĩnare ĩsiru̶cu̶ja —Jesúre ĩre yiyuju ĩ.</s>
     </seg>
     <seg type="verse" id="b.LUK.19.9">
      <s id="b.LUK.19.9.1">To bajiro ĩre ĩ yisere ajicõari, ado bajiro ĩre gotiyuju Jesús: —Quẽnaro yaja mu̶.</s>
      <s id="b.LUK.19.9.2">Abraham Diore ĩ ajitirũ̶nu̶masiriarore bajiro Diore ajitirũ̶nu̶aja mu̶.</s>
      <s id="b.LUK.19.9.3">To bajiro yigu̶ mu̶ ñajare, mu̶re, to yicõari, mu̶ ya vianare quẽne, rojose mu̶a yisere mu̶are masiriocõaja yu̶.</s>
      <s id="b.LUK.19.9.4">To yicõari, rojose mu̶a tãmu̶oborotire mu̶are yirẽtobosaru̶cu̶ja yu̶.</s>
      <s id="b.LUK.19.9.5">Yayirãre bajiro bajirãre, rojose tãmu̶oboronare, ĩnare yirẽtobosagu̶ vadicaju̶ yu̶, Dios ĩ roticõacacu̶ —ĩre yigotiyuju Jesús.</s>
     </seg>
     <seg type="verse" id="b.LUK.19.11">
      <s id="b.LUK.19.11.1">To bajiro ĩre ĩ yigotisere ajicõari, ado bajiro tu̶oĩaboayujarã masa: “Jerusalénju̶ ĩ ejaroti mojoroaca ti ru̶yajare, yucu̶acane Israel vãme cu̶ti sitare manire rotisu̶oru̶cu̶mi Jesús, Dios ĩ roticõar'i, romano masare bucõari”, yitu̶oĩaboayujarã ĩna.</s>
      <s id="b.LUK.19.11.2">To bajiro ĩna yitu̶oĩasere ĩamasicõari, gotimasiore quetire ado bajiro ĩnare gotiyuju Jesús:</s>
     </seg>
     <seg type="verse" id="b.LUK.19.12">
      <s id="b.LUK.19.12.1">—Sĩgũ̶ ñagũ̶mi gaje sitaju̶ varocu̶, u̶ju̶ ñamasugũ̶ ĩ ñaroju̶, u̶ju̶ ĩ ñarotire sẽnigũ̶, “Yu̶ ya macanare rotigu̶sa” yigu̶.</s>
      <s id="b.LUK.19.12.2">Ĩ varoto rĩjoro, ĩre moabosarimasare ju̶aãmocãrãcu̶re jirẽogũ̶mi.</s>
      <s id="b.LUK.19.12.3">Ĩnare jirẽocõari, ĩ ye gãjoare ĩnare bategu̶mi.</s>
      <s id="b.LUK.19.12.4">“Yu̶ manitoyeju̶ adi gãjoa rãca vaja yicõari, mu̶a vaja yisere gãjerãre ĩsirã, jaibu̶saro vaja sẽnima, ‘Jaibu̶saro gãjoa bu̶jarãsa’ yirã”.</s>
      <s id="b.LUK.19.12.5">To yigajano, vacoacu̶mi.</s>
     </seg>
     <seg type="verse" id="b.LUK.19.14">
      <s id="b.LUK.19.14.1">To bajiro ĩ bajiboajaquẽne, ĩ ya macana u̶ju̶ ĩ ñasere bojamenama ĩna.</s>
      <s id="b.LUK.19.14.2">“Yu̶a u̶ju̶ ĩ ñasere bojabeaja” yirã, ĩna rãcanare gotiroticõarãma, u̶ju̶ ñamasugũ̶re.</s>
     </seg>
     <seg type="verse" id="b.LUK.19.15">
      <s id="b.LUK.19.15.1">To bajiro ĩnare ĩna yicõaboajaquẽne, ĩna u̶ju̶ ĩre cũgũ̶mi u̶ju̶ ñamasugũ̶.</s>
      <s id="b.LUK.19.15.2">To bajiro ĩ yir'i ñari, ĩ ya macanare ĩnare rotigu̶ tudiejagu̶mi.</s>
      <s id="b.LUK.19.15.3">Tudiejacõari, ĩ gãjoa ĩsiriarãre ĩnare jicõagũ̶mi, “Tire quẽnaro yimasiboayujari ĩna” yigu̶.</s>
     </seg>
     <seg type="verse" id="b.LUK.19.16">
      <s id="b.LUK.19.16.1">Ĩ moarimasu̶ ejasu̶ogu̶, ado bajiro ĩre yigu̶mi: “Gãjoa yu̶re mu̶ ĩsicati rãca mu̶re bu̶jarẽmobosabu̶ yu̶, ju̶aãmocãrãcaji yu̶re mu̶ ĩsicati rẽtobu̶saro”, ĩre yigu̶mi, ĩ u̶ju̶re.</s>
     </seg>
     <seg type="verse" id="b.LUK.19.17">
      <s id="b.LUK.19.17.1">To bajiro ĩ yijare, “Yu̶re quẽnaro moabosayuja mu̶.</s>
      <s id="b.LUK.19.17.2">Yu̶ yicatore bajiro yu̶re cu̶diyuja mu̶.</s>
      <s id="b.LUK.19.17.3">Mojoroaca mu̶re yu̶ ĩsicati rãca yu̶ yicatore bajiro yigu̶ mu̶ ñajare, ñamasuse moare mu̶re moarotiaja yu̶.</s>
      <s id="b.LUK.19.17.4">Ju̶aãmocãrãca macarianare rotiru̶cu̶ja mu̶”, ĩre yigu̶mi ĩ u̶ju̶.</s>
     </seg>
     <seg type="verse" id="b.LUK.19.18">
      <s id="b.LUK.19.18.1">Ĩ bero gãji ejagu̶mi: “Gãjoa yu̶re mu̶ ĩsicati rãca mu̶re bu̶jarẽmobosabu̶ yu̶, cojomocãrãcaji yu̶re mu̶ ĩsicati rẽtobu̶saro”, ĩre yigu̶mi, ĩ u̶ju̶re.</s>
     </seg>
     <seg type="verse" id="b.LUK.19.19">
      <s id="b.LUK.19.19.1">To bajiro ĩ yijare, “Cojomocãrãca macarianare rotiru̶cu̶ja mu̶ma”, ĩre yigu̶mi ĩ u̶ju̶.</s>
     </seg>
     <seg type="verse" id="b.LUK.19.20">
      <s id="b.LUK.19.20.1">Ĩ bero, ĩ u̶ju̶re ĩogũ̶ ejagu̶mi gãji: “Adine ñaja mu̶ gãjoa, yu̶re mu̶ ĩsicati.</s>
      <s id="b.LUK.19.20.2">Sudigaserone gũmacõari, cũcaju̶ yu̶, ‘Bu̶to roticõari ĩ bojarore bajiro yirere bojagu̶ ñacami’ mu̶re yigüigu̶ ñari”, ĩre yigu̶mi.</s>
     </seg>
     <seg type="verse" id="b.LUK.19.22">
      <s id="b.LUK.19.22.1">To bajiro ĩ yijare, ado bajiro ĩre cu̶digu̶mi ĩ u̶ju̶: “To bajiro yu̶re yitu̶oĩagũ̶ ñaboarine, yu̶re quẽnaro moabosabetir'i mu̶ ñajare, rojose mu̶re yiru̶cu̶ja yu̶.</s>
     </seg>
     <seg type="verse" id="b.LUK.19.23">
      <s id="b.LUK.19.23.1">Gãjoa mu̶re yu̶ ĩsicati rãca vaja yicõari, mu̶ vaja yisere gãjerãre ĩsicõari, jaibu̶saro vaja sẽnibetiboarine, gãjoa cũriaviju̶a mu̶ cũjama, jaibu̶saro yu̶re bu̶jarẽmobosaboriaja mu̶”, ĩre yitud'igu̶mi ĩ u̶ju̶.</s>
     </seg>
     <seg type="verse" id="b.LUK.19.24">
      <s id="b.LUK.19.24.1">To bajiro yigotigajano, ĩ tu̶ rũ̶gõrãre ĩacõari, ado bajiro ĩnare rotigu̶mi: “Ãnire gãjoa yu̶ ĩsiboacatire ẽmaña.</s>
      <s id="b.LUK.19.24.2">Tire ẽmacõari, ju̶aãmocãrãcaji ĩre yu̶ ĩsicati rẽtobu̶saro bu̶jarẽmocõari cu̶ogu̶ju̶are ĩre ĩsiña”, ĩnare yigu̶mi ĩna u̶ju̶.</s>
      <s id="b.LUK.19.24.3">To bajiro ĩ yirotiboajaquẽne, “Jẽre jairo cu̶oami ĩma”, ĩre yicõarãma, ĩna u̶ju̶re.</s>
     </seg>
     <seg type="verse" id="b.LUK.19.26">
      <s id="b.LUK.19.26.1">To bajiro ĩre ĩna yisere ajicõari, ado bajiro gotigu̶mi ĩna u̶ju̶: “No bojagu̶ ĩre yu̶ ĩsise rãca yu̶ bojarore bajiro yigu̶, quẽnase bu̶jaru̶cu̶mi.</s>
      <s id="b.LUK.19.26.2">No bojagu̶ ĩre yu̶ ĩsise rãca yu̶ bojarore bajiro yibecu̶rema, ĩre yu̶ ĩsiboacatire ĩre ẽmaru̶cu̶ja yu̶, ‘Yu̶ bojarore bajiro yimasibeami’ yigu̶.</s>
     </seg>
     <seg type="verse" id="b.LUK.19.27">
      <s id="b.LUK.19.27.1">U̶ju̶ yu̶ ñasere bojamenarema, yu̶ rĩjoroju̶a jiejocõari, ĩnare sĩareacõaña mu̶a”, yigu̶mi ĩna u̶ju̶ —ĩnare yigotiyuju Jesús.</s>
     </seg>
     <seg type="verse" id="b.LUK.19.28">
      <s id="b.LUK.19.28.1">To bajiro yigotigajanocõari, varũtu vasuju Jesús, Jerusalén ñaejari maaju̶re.</s>
     </seg>
     <seg type="verse" id="b.LUK.19.29">
      <s id="b.LUK.19.29.1">Varũtuacõari, ejayuju, Betfagé, Betania vãme cu̶ti macari tu̶ju̶re.</s>
      <s id="b.LUK.19.29.2">Ti macari tu̶ju̶re, Olivo vãme cu̶ti buro ñañuju ti.</s>
      <s id="b.LUK.19.29.3">Ti buroju̶ ejagu̶agu̶ne, ju̶arã ĩ buerãre ado bajiro ĩnare gotiyuju ĩ: —Mani varoto riojo ñarimacare vasa maji.</s>
      <s id="b.LUK.19.29.4">Toju̶ ejacõari, burro macu̶ ĩna siaturũ̶gõr'ire bu̶jaru̶arãja mu̶a, jesaĩañamagũ̶re.</s>
      <s id="b.LUK.19.29.5">Ĩre õjacõari, yu̶re ãmiadibosaba.</s>
     </seg>
     <seg type="verse" id="b.LUK.19.31">
      <s id="b.LUK.19.31.1">Ti macagu̶ sĩgũ̶, mu̶a õjaro ĩacõari, “¿No yirã ĩre õjati?” mu̶are ĩ yisẽniĩajama, “Mani u̶ju̶ ĩre bojami”, ĩre yicu̶diba —ĩnare yiyuju Jesús.</s>
     </seg>
     <seg type="verse" id="b.LUK.19.32">
      <s id="b.LUK.19.32.1">To ĩ yisere ajicõari, vasujarã ĩna.</s>
      <s id="b.LUK.19.32.2">To ejacõari, Jesús ĩ gotiriarore bajirone burro macu̶re ĩabu̶jayujarã ĩna.</s>
     </seg>
     <seg type="verse" id="b.LUK.19.33">
      <s id="b.LUK.19.33.1">Ĩre ĩna õjarone, —¿No yirã ĩre õjati mu̶a? —yiyujarã ĩna, burro u̶jarã.</s>
     </seg>
     <seg type="verse" id="b.LUK.19.34">
      <s id="b.LUK.19.34.1">To bajiro ĩna yirone, —Mani u̶ju̶ bojaami —ĩnare yicu̶diyujarã ĩna.</s>
     </seg>
     <seg type="verse" id="b.LUK.19.35">
      <s id="b.LUK.19.35.1">To bajiro ĩnare yigajanocõari, burro macu̶re ãmivasujarã, Jesús tu̶ju̶.</s>
      <s id="b.LUK.19.35.2">To yicõari, ĩna ye sudi joeayere vejecõari, burro macu̶ joere jeoyujarã.</s>
      <s id="b.LUK.19.35.3">To yigajanocõari, Jesúre ĩre vajejarotiyujarã ĩna.</s>
     </seg>
     <seg type="verse" id="b.LUK.19.36">
      <s id="b.LUK.19.36.1">To bajiri burro joere jesamaja vasuju Jesús, Olivo vãme cu̶ti buro majacu̶.</s>
      <s id="b.LUK.19.36.2">To ĩ jesamaja vatone, ĩna ye sudi joeayere vejecõari, ĩ varotiju̶re cũ rĩjoro cu̶tiyujarã.</s>
      <s id="b.LUK.19.36.3">“Yu̶a u̶ju̶ ñaja mu̶” yirã, to bajiro yiyujarã, Jesúre rũ̶cu̶bu̶orã.</s>
     </seg>
     <seg type="verse" id="b.LUK.19.37">
      <s id="b.LUK.19.37.1">To bajiro ĩna yi vati maaju̶re jesamaja, joe jeacõari, Jerusalénju̶ ĩ rojaroto rĩjorore, “Quẽnaro yaja”, Diore yiavasã variquẽnañujarã ĩna, jãjarã.</s>
      <s id="b.LUK.19.37.2">Dios ĩ masise rãca ĩaĩañamani Jesús ĩ yiĩorere tu̶oĩacõari, ado bajiro yiavasã variquẽnañujarã:</s>
     </seg>
     <seg type="verse" id="b.LUK.19.38">
      <s id="b.LUK.19.38.1">—“Rotimu̶orũ̶gõru̶cu̶mi” yigu̶, Dios ĩ cõar'i, ñaami.</s>
      <s id="b.LUK.19.38.2">¡Diore rotibosagu̶ quẽnaro ĩ yigu̶ ñaami!</s>
      <s id="b.LUK.19.38.3">Manire ĩavariquẽnagũ̶mi Dios.</s>
      <s id="b.LUK.19.38.4">Quẽnagũ̶ masune ñaami —yiavasã variquẽnañujarã ĩna.</s>
     </seg>
     <seg type="verse" id="b.LUK.19.39">
      <s id="b.LUK.19.39.1">To bajiro ĩna yiavasã ñarone, sĩgũ̶ri ñañujarã fariseo masa quẽne.</s>
      <s id="b.LUK.19.39.2">To bajiri Jesúre rũ̶cu̶bu̶orã ĩna yiavasãsere ajicõari, ado bajiro Jesúre yiboayujarã ĩna: —Mu̶ buerãre avasãrotibeticõaña mu̶ —ĩre yiboayujarã ĩna.</s>
     </seg>
     <seg type="verse" id="b.LUK.19.40">
      <s id="b.LUK.19.40.1">To bajiro ĩre ĩna yiboajaquẽne, ado bajiro ĩnare cu̶diyuju Jesús: —To bajiro ĩna yiavasãbetijama, adiari gũ̶tariju̶are avasãroticõaru̶cu̶mi Dios —ĩnare yicu̶diyuju Jesús.</s>
     </seg>
     <seg type="verse" id="b.LUK.19.41">
      <s id="b.LUK.19.41.1">To yi va, Jerusalén maca tu̶aca ejagu̶ne, ti macare ĩagũ̶ne, otiyuju Jesús.</s>
     </seg>
     <seg type="verse" id="b.LUK.19.42">
      <s id="b.LUK.19.42.1">Ado bajiro yiotiyuju: —Yucu̶ne Jerusalén macana, variquẽnarere ĩnare Dios ĩ cõaru̶aboasere, ĩna masune ajitirũ̶nu̶ su̶yamasibeama.</s>
      <s id="b.LUK.19.42.2">To bajiri quẽnaro ñavariquẽnamasibetiru̶arãma.</s>
     </seg>
     <seg type="verse" id="b.LUK.19.43">
      <s id="b.LUK.19.43.1">Masa rojose ĩna tãmu̶osere yu̶ su̶orine Dios ĩnare ĩ yirẽtobosasere masimena ñari, bu̶to rojose tãmu̶oru̶arãma ĩna.</s>
      <s id="b.LUK.19.43.2">Ĩnare quẽaru̶arã vadiru̶arãma gãjerã.</s>
      <s id="b.LUK.19.43.3">Adi macaju̶re vadicõari, ĩnare gãnibiaquearu̶arãma, “Rudiroma” yirã.</s>
      <s id="b.LUK.19.43.4">Gãnibiaqueacõari, quẽnaro sĩajeocõaru̶arãma, ĩnare.</s>
      <s id="b.LUK.19.43.5">Virire quẽne, gajeyeũnire quẽne jediro reajeocõaru̶arãma ĩna.</s>
      <s id="b.LUK.19.43.6">To bajiro ĩna yireacõaro bero, adi maca ñaboariaro, rujatũcuro ñaru̶aroja ti —yiotiyuju Jesús, Jerusalén macare ĩagũ̶ne.</s>
     </seg>
     <seg type="verse" id="b.LUK.19.45">
      <s id="b.LUK.19.45.1">To bajiro yigajano, varũtu vaejacoasuju ĩ, Jerusalénju̶.</s>
      <s id="b.LUK.19.45.2">To ejacõari, Diore yirũ̶cu̶bu̶oriaviju̶ sãjañuju ĩ.</s>
      <s id="b.LUK.19.45.3">Sãjaejacõari, ti viju̶ ĩsiñarãre ãgõbucõañuju ĩ.</s>
      <s id="b.LUK.19.45.4">Ĩnare ãgõbucõagũ̶ne, ado bajiro ĩnare gotiyuju: —Dios ĩ rotimasire masa ĩna ucamasire ado bajiro gotiaja: “Yu̶ ya vima, yu̶re sẽnirũ̶cu̶bu̶orã rẽjariavi ñaru̶aroja”, yigotiaja, adi vire.</s>
      <s id="b.LUK.19.45.5">To bajiro ĩ yimasire ti ñaboajaquẽne, mu̶a su̶orine juarudirimasa ñarivire bajiro bajiaja ti —ĩnare yigotiyuju Jesús.</s>
     </seg>
     <seg type="verse" id="b.LUK.19.47">
      <s id="b.LUK.19.47.1">To bajiro ĩnare ĩ yiãgõburiaro bero, tocãrãcarũ̶mu̶ri ti vine masare buerũgũñuju Jesús.</s>
      <s id="b.LUK.19.47.2">To ĩ yisere, paia u̶jarã, Dios ĩ rotimasire gotimasiorimasa quẽne, masa u̶jarã quẽne, “¿No bajiro ĩre sĩarãti mani?”, yitu̶oĩarũgũñujarã ĩna.</s>
     </seg>
     <seg type="verse" id="b.LUK.19.48">
      <s id="b.LUK.19.48.1">No bajiro yimasibesujarã ĩna, bajirãju̶ma, masa ñajediro bu̶to ĩre ĩna ajitirũ̶nu̶ su̶yajare.</s>
     </seg>
    </div>
    <div type="chapter" id="b.LUK.20">
     <seg type="verse" id="b.LUK.20.1">
      <s id="b.LUK.20.1.1">Cojorũ̶mu̶, Diore yirũ̶cu̶bu̶oriaviju̶ masare gotimasioñuju Jesús.</s>
      <s id="b.LUK.20.1.2">“Rojose mu̶a yisere yitu̶jacõari, quẽnaseju̶are tu̶oĩavasoaya” ĩnare yigoticõari, ĩ su̶orine quẽnaro ĩnare Dios ĩ yirotire gotimasioñuju ĩ.</s>
      <s id="b.LUK.20.1.3">To bajiro ĩ yigotimasio ñarone, ĩre sẽniĩarã, ĩ tu̶re ejayujarã bu̶cu̶rã, paia u̶jarã, Dios ĩ rotimasire gotimasiorimasa quẽne.</s>
     </seg>
     <seg type="verse" id="b.LUK.20.2">
      <s id="b.LUK.20.2.1">Ado bajiro ĩre yisẽniĩañujarã ĩna: —¿Ñimu̶ mu̶re ĩ rotise rãca to bajiro yirũgũati mu̶? —ĩre yisẽniĩañujarã ĩna.</s>
     </seg>
     <seg type="verse" id="b.LUK.20.3">
      <s id="b.LUK.20.3.1">To bajiro ĩna yisere ajicõari, —Yu̶ quẽne, ado bajiro mu̶are sẽniĩaja yu̶:</s>
     </seg>
     <seg type="verse" id="b.LUK.20.4">
      <s id="b.LUK.20.4.1">¿Ñimu̶ rotiyujari, Juanre, “Oco rãca masare ĩnare bautizacudiya” yigu̶?</s>
      <s id="b.LUK.20.4.2">¿Dios rotiyujari?</s>
      <s id="b.LUK.20.4.3">¿Masaju̶a rotiyujarique? —ĩnare yisẽniĩañuju Jesús.</s>
     </seg>
     <seg type="verse" id="b.LUK.20.5">
      <s id="b.LUK.20.5.1">To ĩ yisere ajicõari, ĩna masune gãmerã ñagõñujarã ĩna: —“Dione, Juanre oco rãca masare bautizarotiyumi” mani yijama, ado bajiro manire sẽniĩajacagu̶mi: “Tire masirã ñaboarine, ¿no yirã ĩre ajitirũ̶nu̶beticati mu̶a?” manire yisẽniĩajacagu̶mi.</s>
     </seg>
     <seg type="verse" id="b.LUK.20.6">
      <s id="b.LUK.20.6.1">To yicõari, “Masane, Juanre oco rãca bautizarotiriarãma” mani yijama, gũ̶tarine manire reasĩaru̶arãma masa, “Diore gotirẽtobosarimasu̶ ñaboacami Juan” yirã ñari —gãmerã yiñagõñujarã ĩna.</s>
     </seg>
     <seg type="verse" id="b.LUK.20.7">
      <s id="b.LUK.20.7.1">To bajiro yirã ñari, ado bajiro ĩre cu̶diyujarã ĩna: —Juanre rotir'ire masibeaja yu̶a —Jesúre yicu̶diyujarã ĩna.</s>
     </seg>
     <seg type="verse" id="b.LUK.20.8">
      <s id="b.LUK.20.8.1">To ĩna yisere ajicõari, ado bajiro ĩnare cu̶diyuju Jesús: —To bajiro mu̶a cu̶dijare, yu̶re rotigu̶ vãmere gotibetiru̶cu̶ja yu̶ quẽne —ĩnare yiyuju Jesús.</s>
     </seg>
     <seg type="verse" id="b.LUK.20.9">
      <s id="b.LUK.20.9.1">To bajiro ĩnare yigajanocõari, gotimasiore queti ado bajiro ĩnare gotiyuju Jesús: —Sĩgũ̶ masu̶ u̶ye vese otegu̶mi.</s>
      <s id="b.LUK.20.9.2">Tire otegajanocõari, gãjerãre, “Yu̶re ĩatirũ̶nu̶bosaba”, yigu̶mi.</s>
      <s id="b.LUK.20.9.3">“U̶ye ti rica cu̶tiro, gãjerãre ĩsicõari, vaja sẽniru̶arãja.</s>
      <s id="b.LUK.20.9.4">To yicõari, mu̶a juarotire, ‘Ado cõro ñaja mani ye.</s>
      <s id="b.LUK.20.9.5">Ado cõro ñaja ĩ ye’ yicõĩama”, ĩnare yirotigu̶mi.</s>
      <s id="b.LUK.20.9.6">To yicõari, gajeroju̶ vacoacu̶mi.</s>
     </seg>
     <seg type="verse" id="b.LUK.20.10">
      <s id="b.LUK.20.10.1">To bajiri cojorũ̶mu̶, “U̶ye rica cu̶ti bu̶cu̶acoatoja” yigu̶, ĩre moabosarimasu̶re cõagũ̶mi, “U̶ye, yu̶re ĩna cũbosarere yu̶re juabosaaya” yigu̶.</s>
      <s id="b.LUK.20.10.2">U̶ye veseju̶ ĩ ejarone, ĩre ñiacõari jarãma vese coderimasa.</s>
      <s id="b.LUK.20.10.3">To yicõa, ĩre u̶ye ĩsimenane, “Vasa”, yirãma ĩna.</s>
      <s id="b.LUK.20.10.4">To bajiri u̶ye juabecu̶ne tudiejagu̶mi, ĩre roticõar'i tu̶ju̶.</s>
     </seg>
     <seg type="verse" id="b.LUK.20.11">
      <s id="b.LUK.20.11.1">To bajiri u̶ye ĩ juabetire ĩacõari, gãjire cõagũ̶mi quẽna, vese u̶ju̶, “U̶ye yu̶re juabosagu̶ vasa” yigu̶.</s>
      <s id="b.LUK.20.11.2">U̶ye veseju̶ ĩ ejasere ĩacõari, rujajine ĩre yitud'icõari, ĩre quẽne jarãma ĩna.</s>
      <s id="b.LUK.20.11.3">To bajiro ĩre yigajanocõari, u̶ye ĩsimenane, “Vasa”, ĩre yirãma ĩna.</s>
     </seg>
     <seg type="verse" id="b.LUK.20.12">
      <s id="b.LUK.20.12.1">To bajiri u̶ye ĩ juabetire ĩacõari, quẽna gãjire cõagũ̶mi vese u̶ju̶.</s>
      <s id="b.LUK.20.12.2">U̶ye veseju̶ ĩ ejasere ĩacõari, ĩre quẽne jarãma ĩna.</s>
      <s id="b.LUK.20.12.3">To bajiri cãmi cu̶tigu̶mi.</s>
      <s id="b.LUK.20.12.4">To yicõari, ĩre ñiacõari, vese soju̶aju̶ rocarãma ĩna.</s>
     </seg>
     <seg type="verse" id="b.LUK.20.13">
      <s id="b.LUK.20.13.1">To bajiro ti bajijare, “¿No bajiro yigu̶ti yu̶?”, yitu̶oĩagũ̶mi u̶ju̶.</s>
      <s id="b.LUK.20.13.2">“Yu̶ maigũ̶re, yu̶ macu̶re ĩre cõaru̶cu̶ja yu̶.</s>
      <s id="b.LUK.20.13.3">Ĩju̶are rũ̶cu̶bu̶orãma ĩna”, yitu̶oĩagũ̶mi.</s>
     </seg>
     <seg type="verse" id="b.LUK.20.14">
      <s id="b.LUK.20.14.1">To bajiro yitu̶oĩacõari, ĩ macu̶re cõagũ̶mi.</s>
      <s id="b.LUK.20.14.2">To bajiro ĩ yitu̶oĩaboajaquẽne, ĩ macu̶ veseju̶ ĩ ejasere ĩacõari, ado bajiro gãmerã ñagõrãma vese coderimasa: “Adi sita u̶ju̶ ĩ bajirocaveojama, ĩ macu̶ne ñaami vasoarocu̶.</s>
      <s id="b.LUK.20.14.3">To bajiri ĩre mani sĩajama, mani ye sita ñaru̶aroja yuja”, gãmerã yirãma ĩna.</s>
     </seg>
     <seg type="verse" id="b.LUK.20.15">
      <s id="b.LUK.20.15.1">To bajiri vese soju̶aju̶ ĩre ñia oja vanama.</s>
      <s id="b.LUK.20.15.2">To yicõari, sĩarãma ĩna yuja —ĩnare yiyuju Jesús, ti quetire gotigu̶.</s>
      <s id="b.LUK.20.15.3">To bajiro ĩnare yigajanocõari, ado bajiro ĩnare gotiyuju quẽna: —¿Ti vese u̶ju̶ tudiejagu̶, no bajiro ĩnare yigu̶jari ĩ, ti vese coderimasare?</s>
     </seg>
     <seg type="verse" id="b.LUK.20.16">
      <s id="b.LUK.20.16.1">Ado bajiro yigu̶mi: Veseju̶ vacõari, ti vese coderãre sĩagũ̶mi.</s>
      <s id="b.LUK.20.16.2">To yicõari, gãjerãre coderotigu̶mi, ti vesere —ĩnare yiyuju Jesús.</s>
      <s id="b.LUK.20.16.3">To bajiro ĩ yisere ajimasicõañujarã jud'io masa.</s>
      <s id="b.LUK.20.16.4">To bajiri, —¡Bajibeticõato ti! —yiyujarã ĩna. “ ‘U̶ju̶ macu̶re sĩariarãre bajiro bajiaja mu̶a’, manire yami” yimasicõañujarã ĩna.</s>
     </seg>
     <seg type="verse" id="b.LUK.20.17">
      <s id="b.LUK.20.17.1">To bajiro ĩna yirone, ĩnare ĩacõari, ado bajiro ĩnare yiyuju Jesús: —¿“U̶ye vese u̶ju̶ ĩ macu̶re rojorã ĩna sĩarocarere bajirone gũ̶tavi quẽnorimasa coja gũ̶tare rocaru̶arãma” Dios oca masa ĩna yiucamasirere ĩabeticatique mu̶a?</s>
      <s id="b.LUK.20.17.2">Ado bajiro gotiaja: “Gũ̶ta rãca vi quẽnorimasa coja gũ̶tare rocarãma ĩna.</s>
      <s id="b.LUK.20.17.3">Ĩna rocaria ñaboarine, gajea gũ̶ta rẽtoro quẽnarica ñaru̶aroja tia.</s>
      <s id="b.LUK.20.17.4">Tia gũ̶ta su̶orine quẽnarivi quẽnoru̶cu̶mi Dios.</s>
      <s id="b.LUK.20.17.5">Tia manijama, quẽnomasibetibogu̶mi”, yigotiaja Dios oca masa ĩna ucamasire.</s>
     </seg>
     <seg type="verse" id="b.LUK.20.18">
      <s id="b.LUK.20.18.1">To yigajano, ado bajiro gotirũtuasuju ĩ Jesús: —No bojarã, yu̶ ocare ajiterã, rojose tãmu̶oru̶arãma ĩna —ĩnare yiyuju Jesús.</s>
     </seg>
     <seg type="verse" id="b.LUK.20.19">
      <s id="b.LUK.20.19.1">To bajiro Jesús ĩ gotimasiosere ajicõari, “Manirene mani bajisere yigu̶ yami”, yiajimasiñujarã paia u̶jarã, Dios ĩ rotimasire gotimasiorimasa quẽne. “ ‘U̶ju̶ macu̶re sĩariarãre bajiro bajiaja mu̶a’ manire yami”, yiajimasiñujarã ĩna.</s>
      <s id="b.LUK.20.19.2">To bajiro yirã ñari, Jesúre ñiaru̶aboayujarã ĩna.</s>
      <s id="b.LUK.20.19.3">To bajiboarine masare güirã, ĩre ñiabesujarã.</s>
     </seg>
     <seg type="verse" id="b.LUK.20.20">
      <s id="b.LUK.20.20.1">Jesúre ñiaru̶arã ñari, gãjerãre cõañujarã ĩna, Jesús tu̶ju̶.</s>
      <s id="b.LUK.20.20.2">To bajiri, “ ‘Mani u̶ju̶ César ĩ rotisere quẽnabeaja’ ĩ yisere ajirudirã vasa.</s>
      <s id="b.LUK.20.20.3">To bajiro ĩ yise ti ñajama, ĩre gotiyirorãsa mani, Pilatore”, yitu̶oĩaboayujarã.</s>
      <s id="b.LUK.20.20.4">To bajiri Jesús tu̶ju̶re ĩ gotisere ajirãre bajiro bajitoyujarã ĩna cõariarã.</s>
     </seg>
     <seg type="verse" id="b.LUK.20.21">
      <s id="b.LUK.20.21.1">Jesús tu̶ ejacõari, ado bajiro ĩre sẽniĩañujarã ĩna: —Ajiya gotimasiorimasu̶.</s>
      <s id="b.LUK.20.21.2">“Riojo gotigu̶ ñaja mu̶”, yimasiaja yu̶a.</s>
      <s id="b.LUK.20.21.3">“Ado bajiro mani yisere bojagu̶mi Dios” yigotimasiogũ̶, ñaro cõrone riojo yu̶are gotimasioaja mu̶.</s>
      <s id="b.LUK.20.21.4">“Ado bajiro yu̶ gotimasiojama, yu̶re ajijũnisiniru̶arãma” yitu̶oĩabecu̶ne, riojo gotigu̶ ñaja mu̶.</s>
      <s id="b.LUK.20.21.5">Masa ñajedirore riojo gotigu̶ ñaja mu̶.</s>
      <s id="b.LUK.20.21.6">To bajiro yigu̶ mu̶ ñajare, mu̶ tu̶oĩasere ajiru̶aja yu̶a.</s>
     </seg>
     <seg type="verse" id="b.LUK.20.22">
      <s id="b.LUK.20.22.1">¿Roma macagu̶ u̶ju̶, César, gãjoa manire ĩ vaja yirotisere mani vaja yijama, quẽnacõarojari?</s>
      <s id="b.LUK.20.22.2">¿Dios ĩ rotimasirere cu̶dimena yirãjarique mani, ĩre mani vaja yijama? —Jesúre yisẽniĩaboayujarã ĩna.</s>
     </seg>
     <seg type="verse" id="b.LUK.20.23">
      <s id="b.LUK.20.23.1">Jesúju̶ama, “Rojose yu̶re yiru̶arã, to bajise yu̶re sẽniĩatoama ĩna”, yimasicõañuju.</s>
      <s id="b.LUK.20.23.2">To bajiri, ado bajiro ĩnare gotiyuju: —Gãjoatii cojotii yu̶re ĩoña mu̶a.</s>
      <s id="b.LUK.20.23.3">To ĩ yijare, gãjoatii ãmiadi, ĩre ĩoñujarã ĩna.</s>
      <s id="b.LUK.20.23.4">Gãjoatiire ĩacõari, ado bajiro ĩnare sẽniĩañuju Jesús: —¿Ñimu̶ rioga tuyati?</s>
      <s id="b.LUK.20.23.5">¿Ñimu̶ vãme tuyati? —ĩnare yiyuju Jesús.</s>
      <s id="b.LUK.20.23.6">To ĩ yirone, —Roma macagu̶ U̶ju̶ César vãme cu̶tigu̶ rioga tuyaja.</s>
      <s id="b.LUK.20.23.7">To yicõari, ĩ vãme tuyaja ti —Jesúre yicu̶diyujarã ĩna.</s>
     </seg>
     <seg type="verse" id="b.LUK.20.25">
      <s id="b.LUK.20.25.1">To ĩna yijare, ado bajise yiyuju Jesús: —To bajiri aditiire ĩacõari, “César yatii ñaja”, yimasiaja mani.</s>
      <s id="b.LUK.20.25.2">U̶jarã manire ĩna vaja yirotijama, ĩnare vaja yiroti ñaja, manire.</s>
      <s id="b.LUK.20.25.3">To bajirone bajiaja Diore quẽne.</s>
      <s id="b.LUK.20.25.4">“Dios su̶ori bajiaja” mani yimasijama, “Yu̶a cu̶ose ti ñaboajaquẽne, ti rãca mu̶ bojarore bajiro yiru̶arãja”, Diore ĩre yiroti ñaja, manire —ĩnare yiyuju Jesús.</s>
     </seg>
     <seg type="verse" id="b.LUK.20.26">
      <s id="b.LUK.20.26.1">To bajiro ĩ yisere ajicõari, no yimasibesujarã ĩna, to bajise quẽnaro ñagõgũ̶re ajibetirũgũriarã ñari.</s>
      <s id="b.LUK.20.26.2">To bajiri, ĩre sẽniĩatu̶jacõañujarã yuja.</s>
      <s id="b.LUK.20.26.3">Jesús rojose ĩ yibetijare, ĩna u̶ju̶re ocasãmasibesujarã ĩna.</s>
     </seg>
     <seg type="verse" id="b.LUK.20.27">
      <s id="b.LUK.20.27.1">To bajicõari, saduceo masa quẽne sĩgũ̶ri ejayujarã, Jesúre sẽniĩatorã.</s>
      <s id="b.LUK.20.27.2">“Masa ĩna rijato bero, ĩna u̶su̶ri ĩna ruju̶ri ñaro cõrone quẽna tudicatimenama” yirã ñañujarã saduceo masa.</s>
      <s id="b.LUK.20.27.3">Ado bajiro ĩre sẽniĩañujarã: —Ajiya, gotimasiorimasu̶.</s>
      <s id="b.LUK.20.27.4">Moisés ñamasir'i ado bajiro ĩ yiucacũmasire ti ñajare, mu̶re sẽniĩarã vabu̶ yu̶a.</s>
      <s id="b.LUK.20.27.5">Ado bajiro yimasiñuju Moisés: “Sĩgũ̶, manajo cu̶tiboa, rĩa magũ̶ne ĩ bajirocajama, ĩ gagu̶ manajo ñariore manajo cu̶tiru̶cu̶mi ĩ bediju̶a.</s>
      <s id="b.LUK.20.27.6">To bajiri ĩ rãca ñacõari, so macu̶ cu̶tijama, ĩ gagu̶ macu̶ ñaru̶cu̶mi”, yimasiñuju Moisés.</s>
     </seg>
     <seg type="verse" id="b.LUK.20.29">
      <s id="b.LUK.20.29.1">Sĩgũ̶ rĩa cojomo cõro, ju̶a jẽnituarirãcu̶ ũ̶mu̶a ñaboacama.</s>
      <s id="b.LUK.20.29.2">Sĩgõrene manajo cu̶tiboacama ĩna.</s>
      <s id="b.LUK.20.29.3">Ñasu̶ogu̶ sore manajo cu̶tisu̶oboacami.</s>
      <s id="b.LUK.20.29.4">Rĩa magũ̶ne rijacoacami ĩ.</s>
     </seg>
     <seg type="verse" id="b.LUK.20.30">
      <s id="b.LUK.20.30.1">Ĩ rijato bero, gãji ĩ bedi vasoaboacami.</s>
      <s id="b.LUK.20.30.2">Ĩ quẽne rĩa magũ̶ne rijacoacami.</s>
      <s id="b.LUK.20.30.3">Ĩ bederã quẽne, to bajirone sore manajo cu̶tiboacama.</s>
      <s id="b.LUK.20.30.4">Rĩa manane, rijajedicoacama ĩna quẽne.</s>
     </seg>
     <seg type="verse" id="b.LUK.20.32">
      <s id="b.LUK.20.32.1">So manaju̶a ĩna rijajediro bero, so quẽne rijacoacamo yuja.</s>
     </seg>
     <seg type="verse" id="b.LUK.20.33">
      <s id="b.LUK.20.33.1">To bajiri bajireacõari, quẽna ĩna tudicatijama, ¿ñimu̶ju̶a ñaguĩda so manaju̶ masu ñarocu̶ma, ĩna ñaro cõrone sore ĩna manajo cu̶ticato bero? —Jesúre yisẽniĩatoyujarã ĩna.</s>
     </seg>
     <seg type="verse" id="b.LUK.20.34">
      <s id="b.LUK.20.34.1">To ĩna yirone, ado bajiro cu̶diyuju Jesús: —Bajireariarã, “Quẽnarã ñaama” Dios ĩ yiĩarã, quẽna tudicatiro bero, manajo cu̶tire, manaju̶ cu̶tire quẽne maniru̶aroja.</s>
     </seg>
     <seg type="verse" id="b.LUK.20.36">
      <s id="b.LUK.20.36.1">Tudirijabetirona ñari, to bajiro bajiru̶arãma.</s>
      <s id="b.LUK.20.36.2">Õ vecaju̶ ángel mesare bajiro bajirã ñaru̶arãma.</s>
      <s id="b.LUK.20.36.3">To bajicõari, ĩ su̶orine tudicatiriarã ñari, Dios rĩa ñaru̶arãma —ĩnare yicu̶diyuju Jesús.</s>
     </seg>
     <seg type="verse" id="b.LUK.20.37">
      <s id="b.LUK.20.37.1">—¿“Masa ĩna bajirearo bero, ĩna u̶su̶ri caticõaroja” yirere ĩabeticatique mu̶a?</s>
      <s id="b.LUK.20.37.2">¿Yucú̶yoa ũ̶ju̶riyoa vatoaju̶ Dios Moisére ĩ ñagõmasirere ĩabeticatique?</s>
      <s id="b.LUK.20.37.3">Dios masune ado bajiro gotimasiñumi ĩ oca masa ĩna ucamasire rãca: “Mu̶a ñicu̶a ñamasiriarã Abraham, Isaac, Jacob, ĩna rũ̶cu̶bu̶o vadimasicacu̶ne ñaja yu̶”, yigotimasiñumi Dios.</s>
     </seg>
     <seg type="verse" id="b.LUK.20.38">
      <s id="b.LUK.20.38.1">Masa bajireariarã ĩna u̶su̶ri ti caticõa ñabetijama, to bajise yibetimasiborimi.</s>
      <s id="b.LUK.20.38.2">Bajireariarã, quẽna tudicatirãju̶a ĩna rũ̶cu̶bu̶ogu̶ ñagũ̶mi.</s>
      <s id="b.LUK.20.38.3">Masa ĩna u̶su̶ri ti caticõa ñabetiboajaquẽne, “Diore rũ̶cu̶bu̶orã ñarãma”, yimasiña maja.</s>
      <s id="b.LUK.20.38.4">“Ĩna u̶su̶ri ti caticõa ñajare, bajireariarã ñaboarine, Diore rũ̶cu̶bu̶ocõa ñarãma”, yire ñaja —ĩnare yiyuju Jesús.</s>
     </seg>
     <seg type="verse" id="b.LUK.20.39">
      <s id="b.LUK.20.39.1">To ĩ yise ñajare, saduceo masa, ĩre sẽniĩarẽmobesujarã, ĩre güirã ñari.</s>
      <s id="b.LUK.20.39.2">To bajiri, ado bajiro Jesúre yiyujarã sĩgũ̶ri, Dios ĩ rotimasire gotimasiorimasaju̶ama: —Gotimasiorimasu̶, quẽnaro cu̶diaja mu̶ —ĩre yiyujarã ĩna.</s>
     </seg>
     <seg type="verse" id="b.LUK.20.41">
      <s id="b.LUK.20.41.1">To bajiro ĩre ĩna yiboajaquẽne, ado bajiro masare gotiyuju Jesús: —“ ‘Rotimu̶orũ̶gõru̶cu̶mi’ yigu̶, Dios ĩ cõarocu̶, masu̶ ñaru̶cu̶mi.</s>
      <s id="b.LUK.20.41.2">U̶ju̶ David ñamasir'i jãnamine ñaru̶cu̶mi” yise ñaja.</s>
      <s id="b.LUK.20.41.3">To bajiro mu̶a yitu̶oĩaboajaquẽne, Diore yigu̶re bajiro, “yu̶ u̶ju̶”, yimasiñujari U̶ju̶ David ñamasir'i, ĩ jãnami ĩ ñaboajaquẽne, ado bajise ĩ yiucajama: “Yu̶ u̶ju̶re ado bajiro yiru̶cu̶mi Dios: ‘Yu̶ riojojacatu̶a rujiya maji.</s>
      <s id="b.LUK.20.41.4">Mu̶re ĩaterãre, “Rojose yitu̶jaya” ĩnare yu̶ yiro bero, rojose yimasibetiru̶arãma yuja.</s>
      <s id="b.LUK.20.41.5">To cõrone rotisu̶oru̶cu̶ja mu̶’ yiru̶cu̶mi Dios, yu̶ u̶ju̶re”, yiucamasiñumi David.</s>
     </seg>
     <seg type="verse" id="b.LUK.20.44">
      <s id="b.LUK.20.44.1">To bajiri, “ ‘Rotimu̶orũ̶gõru̶cu̶mi’ yigu̶, Dios ĩ cõarocu̶, David ñamasir'i jãnami ñaru̶cu̶mi” yiucamasire ti ñaboajaquẽne, ¿no yigu̶ ĩ u̶ju̶re bajiro bajigu̶tique? —ĩnare yiyuju Jesús.</s>
     </seg>
     <seg type="verse" id="b.LUK.20.45">
      <s id="b.LUK.20.45.1">To bajiro ĩnare yigajanocõari, masa ĩna ajijediro, ado bajiro ĩ buerimasare gotiyuju Jesús: —Dios ĩ rotimasire gotimasiorimasare bajiro bajibeja mu̶ama.</s>
      <s id="b.LUK.20.45.2">Dios ĩ rotimasire gotimasiorimasa, sudiro yoaquẽnariase sãñacõari, masa ĩna ĩaro rĩjoro vacudi variquẽnarãma ĩna.</s>
      <s id="b.LUK.20.45.3">To yicõari, jãjarã masa ĩna rẽjarũgũrijau̶rire ejarũgũrãma.</s>
      <s id="b.LUK.20.45.4">Gãji ĩnare ĩ bocajama, rũ̶cu̶bu̶ose rãca ĩnare ĩ sẽnisere ajivariquẽnarãma.</s>
      <s id="b.LUK.20.45.5">Dios ocare ĩna bueriviriju̶re quẽne ñamasuri cũmurorire rujivariquẽnarãma.</s>
      <s id="b.LUK.20.45.6">Boserũ̶mu̶ri ti ñajaquẽne, ĩna bajama, ñamasuri cũmurorire rujivariquẽnarãma ĩna.</s>
     </seg>
     <seg type="verse" id="b.LUK.20.47">
      <s id="b.LUK.20.47.1">Manaju̶a rijaveoriarã ya virire ẽmarã ñaboarine, masa ĩna ĩaro rĩjoroju̶a, “ ‘Quẽnaro yirã ñaama’ yiĩato” yirã, yoaro Diore sẽnirã yaja, yisocarũgũboarãma ĩna.</s>
      <s id="b.LUK.20.47.2">To bajiro ĩna yise vaja, gãjerã rojorã, rojose ĩna tãmu̶ose rẽtoro rojose tãmu̶oru̶arãma ĩna —ĩnare yiyuju Jesús.</s>
     </seg>
    </div>
    <div type="chapter" id="b.LUK.21">
     <seg type="verse" id="b.LUK.21.1">
      <s id="b.LUK.21.1.1">Diore yirũ̶cu̶bu̶oriaviju̶ ñacõari, gãjoa jairã gãjoa sãriaju̶ju̶re gãjoa ĩna sãñasere ĩañuju Jesús.</s>
     </seg>
     <seg type="verse" id="b.LUK.21.2">
      <s id="b.LUK.21.2.1">To ĩna yiñarone, sĩgõ, manaju̶ rijaveorio, gãjoatii ju̶atiine so sãsere ĩañuju.</s>
      <s id="b.LUK.21.2.2">Mojoroaca vaja cu̶titiiri ñañuju ti.</s>
     </seg>
     <seg type="verse" id="b.LUK.21.3">
      <s id="b.LUK.21.3.1">Tire so sãro ĩacõari, ado bajiro ĩ buerimasare gotiyuju Jesús: —Riojo mu̶are gotiaja yu̶.</s>
      <s id="b.LUK.21.3.2">Adio maioro bajigo, gãjerã rẽtoro sãmo so.</s>
     </seg>
     <seg type="verse" id="b.LUK.21.4">
      <s id="b.LUK.21.4.1">Gãjoa jairã ĩna sãboajaquẽne, jairo ru̶yacõaroja ĩnarema.</s>
      <s id="b.LUK.21.4.2">Soma, so cu̶ose ñaro cõroacane sãcõamo —ĩnare yiyuju Jesús.</s>
     </seg>
     <seg type="verse" id="b.LUK.21.5">
      <s id="b.LUK.21.5.1">Diore yirũ̶cu̶bu̶oriavire ĩacõari, sĩgũ̶ri ĩ buerimasa ado bajiro Jesúre ĩre yiyujarã: —Quẽnarivi ñaja.</s>
      <s id="b.LUK.21.5.2">Gũ̶ta quẽnase rãca quẽnaro quẽnoñuma ĩna.</s>
      <s id="b.LUK.21.5.3">Diore rũ̶cu̶bu̶orã ĩna cũre quẽne quẽnase ñaja —Jesúre ĩre yiyujarã ĩna.</s>
      <s id="b.LUK.21.5.4">To bajiro ĩna yisere ajicõari, ado bajiro gotiyuju Jesús: —Adi vi mu̶a ĩarivi ñaro cõrone cague vẽjajedicoaru̶aroja.</s>
      <s id="b.LUK.21.5.5">To bajiri adi viaye gajea gũ̶ta joere jesabetiru̶aroja —ĩnare yiyuju Jesús.</s>
     </seg>
     <seg type="verse" id="b.LUK.21.7">
      <s id="b.LUK.21.7.1">Ado bajiro Jesúre ĩre sẽniĩañujarã ĩna: —¿Divato cagueroca ecoroti Diore yirũ̶cu̶bu̶oriavi?</s>
      <s id="b.LUK.21.7.2">¿No bajiro ti bajiro ĩacõari, “Jesús ejagu̶agu̶ yigu̶mi”, yimasirãti yu̶a?</s>
      <s id="b.LUK.21.7.3">¿No bajiro ti bajiro ĩacõari, “Adi macaru̶cu̶ro jediato yaja”, yimasirãti yu̶a? —Jesúre yisẽniĩañujarã ĩna.</s>
     </seg>
     <seg type="verse" id="b.LUK.21.8">
      <s id="b.LUK.21.8.1">To bajiro ĩna yisere ajicõari, ado bajiro ĩnare cu̶diyuju Jesús: —Roori ñaru̶arãja mu̶a, “Socarãne, gãjerã manire yitoroma” yirã.</s>
      <s id="b.LUK.21.8.2">Jãjarã yitorã ñaru̶arãma, “Yu̶ne ñaja ‘Rotimu̶orũ̶gõru̶cu̶mi’ yigu̶, Dios ĩ cõagũ̶” yirã.</s>
      <s id="b.LUK.21.8.3">To yicõari, “Adi macaru̶cu̶ro ti jediroti cõñaja”, yitoru̶arãma.</s>
      <s id="b.LUK.21.8.4">To bajiro ĩna yiboajaquẽne, ĩnare ajitirũ̶nu̶betiru̶arãja mu̶a.</s>
     </seg>
     <seg type="verse" id="b.LUK.21.9">
      <s id="b.LUK.21.9.1">To bajicõari, mu̶a tu̶ana to yicõari, gajeroana quẽne gãjerã rãca ĩna gãmerã sĩasere ajiru̶arãja mu̶a.</s>
      <s id="b.LUK.21.9.2">Tire ajicõari, güibetiru̶arãja mu̶a.</s>
      <s id="b.LUK.21.9.3">“Bajiru̶aroja” Dios ĩ yiriarore bajirone bajiru̶aroja.</s>
      <s id="b.LUK.21.9.4">To bajiro ĩna gãmerã yiñaboajaquẽne, adi macaru̶cu̶ro jediro me bajiru̶aroja.</s>
     </seg>
     <seg type="verse" id="b.LUK.21.10">
      <s id="b.LUK.21.10.1">Cojo sitana, gaje sitana rãca gãmerã sĩaru̶arãma.</s>
     </seg>
     <seg type="verse" id="b.LUK.21.11">
      <s id="b.LUK.21.11.1">Bu̶to sita saberu̶aroja.</s>
      <s id="b.LUK.21.11.2">To yicõari, cojo maca me ñioñaru̶aroja.</s>
      <s id="b.LUK.21.11.3">To bajicõari, cojo sita me gajeye rojose cõaru̶cu̶mi Dios, “Rojose tãmu̶oato masa” yigu̶.</s>
      <s id="b.LUK.21.11.4">Vecaju̶re ĩaĩañamani güiose Dios ĩ yiĩose ñaru̶aroja.</s>
     </seg>
     <seg type="verse" id="b.LUK.21.12">
      <s id="b.LUK.21.12.1">To bajiro ti bajiroto rĩjoro, mu̶are ñejecõari, rojose mu̶are yiru̶arãma masa.</s>
      <s id="b.LUK.21.12.2">Dios ocare ĩna bueriviju̶ u̶jarã rĩjoroju̶a mu̶are juaácõari, mu̶are goti yiroru̶arãma ĩna.</s>
      <s id="b.LUK.21.12.3">To yicõari, mu̶are tubiberu̶arãma.</s>
      <s id="b.LUK.21.12.4">Yu̶ ocare mu̶a gotimasiojare, macari u̶jarã rĩjoroju̶a mu̶are juaáru̶arãma ĩna.</s>
      <s id="b.LUK.21.12.5">To yi vanane, u̶jarã ñamasurã rĩjoroju̶a mu̶are juaejaru̶arãma ĩna.</s>
     </seg>
     <seg type="verse" id="b.LUK.21.13">
      <s id="b.LUK.21.13.1">To bajiro mu̶are ĩna yijare, yu̶ oca quẽnasere ĩnare gotiru̶arãja mu̶a.</s>
     </seg>
     <seg type="verse" id="b.LUK.21.14">
      <s id="b.LUK.21.14.1">Mu̶are ñejecõari, u̶jarã rĩjoroju̶a mu̶are ĩna juaároto rĩjoro, “¿No bajiro ñagõrãti yu̶a?”, yitu̶oĩarejaibetiru̶arãja mu̶a.</s>
     </seg>
     <seg type="verse" id="b.LUK.21.15">
      <s id="b.LUK.21.15.1">Mu̶a ñagõrotiju̶ ti ejaro, “Ado bajiro ñagõroti ñaja”, yimasiru̶arãja.</s>
      <s id="b.LUK.21.15.2">Mu̶a ñagõjama, mu̶a masise rãca me ñagõru̶arãja.</s>
      <s id="b.LUK.21.15.3">Yu̶ masise rãca ñagõru̶arãja.</s>
      <s id="b.LUK.21.15.4">Yu̶ masise mu̶are yu̶ cõajare, mu̶a ñagõsere ajicõari, “Socarã yaja mu̶a”, mu̶are yibetiru̶arãma mu̶are ĩaterã —ĩnare yiyuju Jesús.</s>
     </seg>
     <seg type="verse" id="b.LUK.21.16">
      <s id="b.LUK.21.16.1">—Mu̶a jacu̶a, mu̶a bederã, mu̶a yarã, mu̶a rãcana quẽne, mu̶are ĩsirearu̶arãma ĩna.</s>
      <s id="b.LUK.21.16.2">To bajiro ĩna yijare, sĩaecoru̶arãja mu̶a sĩgũ̶ri.</s>
     </seg>
     <seg type="verse" id="b.LUK.21.17">
      <s id="b.LUK.21.17.1">Yu̶re ajitirũ̶nu̶rã mu̶a ñajare, mu̶are ĩateru̶arãma jãjarã masa.</s>
     </seg>
     <seg type="verse" id="b.LUK.21.18">
      <s id="b.LUK.21.18.1">To bajiro mu̶are ĩna yiboajaquẽne, ñie mu̶are godocu̶tiru̶aroja.</s>
      <s id="b.LUK.21.18.2">Dios ĩ ejarẽmose rãca ĩ tu̶ju̶ ejacõari, quẽnaro ñacõa ñarũgũru̶arãja mu̶a.</s>
     </seg>
     <seg type="verse" id="b.LUK.21.19">
      <s id="b.LUK.21.19.1">Yu̶re mu̶a ajitirũ̶nu̶ tu̶jabetijama, to bajirone bajiru̶arãja mu̶a.</s>
     </seg>
     <seg type="verse" id="b.LUK.21.20">
      <s id="b.LUK.21.20.1">Jerusalén macaju̶re surara ĩna gãnibiasere mu̶a ĩajama, “Jerusalén maca ti jedirotirũ̶mu̶ cõñaro bajiaja”, yimasiru̶arãja mu̶a.</s>
     </seg>
     <seg type="verse" id="b.LUK.21.21">
      <s id="b.LUK.21.21.1">Jerusalén maca jedirotire Dios oca masa ĩna ucamasire ti gotirore bajiro bajiru̶aroja.</s>
      <s id="b.LUK.21.21.2">Rojose tãmu̶oriarũ̶mu̶ri ñaru̶aroja.</s>
      <s id="b.LUK.21.21.3">To bajiroti ti ñajare, Jerusalén maca tu̶ana, Judea sitana, Jerusalén macaju̶ rudibeticõato ĩna.</s>
      <s id="b.LUK.21.21.4">Gũ̶tayucu̶ju̶aju̶ guaro rudicoajaro ĩna.</s>
      <s id="b.LUK.21.21.5">Jerusalén macana quẽne, guaro rudicoajaro ĩna.</s>
     </seg>
     <seg type="verse" id="b.LUK.21.23">
      <s id="b.LUK.21.23.1">To bajiro bajirirũ̶mu̶re bu̶to rojose tãmu̶oru̶arãma masa, ĩ bojasere ĩna yibetire Dios ĩ ĩajũnisinijare.</s>
      <s id="b.LUK.21.23.2">Rõmia macu̶ sãñarã, ũjurã cu̶orã quẽne, rojose tãmu̶oru̶arãma ĩna, ũmatĩmabetica yirã.</s>
     </seg>
     <seg type="verse" id="b.LUK.21.24">
      <s id="b.LUK.21.24.1">Sĩgũ̶rire jasĩaru̶arãma jud'io masa me ñarã.</s>
      <s id="b.LUK.21.24.2">Gãjerãre, sĩaecomenare ĩnare ñejebatecoaru̶arãma, gajeroriju̶.</s>
      <s id="b.LUK.21.24.3">To yicõari, ĩna ye sita cu̶oru̶arãma jud'io masa me ñarã, “To cõrone rotitu̶jaru̶arãma” Dios ĩ yitu̶oĩariarũ̶mu̶ ti ejaroto rĩjoro.</s>
     </seg>
     <seg type="verse" id="b.LUK.21.25">
      <s id="b.LUK.21.25.1">Jud'io masa me ñarã ĩna rotirirodo jedirijau̶, muiju ũ̶mu̶agu̶, to yicõari, ñamiagu̶ quẽne, ñocoa quẽne, bu̶to güiose bajiĩoru̶arãma.</s>
      <s id="b.LUK.21.25.2">Tire ĩagüiru̶arãma adi macaru̶cu̶roana ñajediro.</s>
      <s id="b.LUK.21.25.3">Moa riaga bu̶to jacase saberu̶aroja.</s>
      <s id="b.LUK.21.25.4">To bajiro ti bu̶sisere ajigüicõari, no yimasibetiru̶arãma ĩna.</s>
     </seg>
     <seg type="verse" id="b.LUK.21.26">
      <s id="b.LUK.21.26.1">Õ vecayere nu̶ru̶obatoru̶cu̶mi Dios.</s>
      <s id="b.LUK.21.26.2">To bajiro ti bajiro ĩacõari, “Adi macaru̶cu̶ro jediato yaja” yitu̶oĩacõari, bu̶to güiru̶arãma ĩna.</s>
      <s id="b.LUK.21.26.3">Sĩgũ̶ri ĩamecu̶ vanane, rijavẽjaru̶arãma ĩna.</s>
     </seg>
     <seg type="verse" id="b.LUK.21.27">
      <s id="b.LUK.21.27.1">To bajicõari, yu̶ masise rãca, bu̶to bususe rãca, oco bueri vatoaju̶ adi macaru̶cu̶roju̶re Dios ĩ roticõacacu̶ yu̶ rujiadire ĩaru̶arãma ĩna.</s>
     </seg>
     <seg type="verse" id="b.LUK.21.28">
      <s id="b.LUK.21.28.1">To bajiri, adi güiose ti bajisu̶orore ĩacõari, tu̶oĩatutuaru̶arãja mu̶a.</s>
      <s id="b.LUK.21.28.2">Tu̶oĩatutuacõari, ĩamu̶oru̶arãja mu̶a, “Yucu̶acane rojose tãmu̶otu̶jabetiriaroju̶ mani vaborotire manire yirẽtobosagu̶agu̶ yigu̶mi Dios” yimasirã ñari —ĩnare yigotiyuju Jesús, ĩ buerãre.</s>
     </seg>
     <seg type="verse" id="b.LUK.21.29">
      <s id="b.LUK.21.29.1">To yigajanocõari, gotimasiore queti gotiyuju quẽna: —Yu̶cú̶re tu̶oĩaña mu̶a.</s>
     </seg>
     <seg type="verse" id="b.LUK.21.30">
      <s id="b.LUK.21.30.1">Yucú̶ gajecu bu̶cu̶amu̶jacõari, jũ mameaja.</s>
      <s id="b.LUK.21.30.2">Tire ĩacõari, “Mojoroaca ru̶yaja cũ̶ma ti ejaroti”, yimasiaja mani, jud'io masa.</s>
     </seg>
     <seg type="verse" id="b.LUK.21.31">
      <s id="b.LUK.21.31.1">Tire bajiro mu̶are yu̶ gotise ti bajisere ĩacõari, “Mojoroaca ru̶yaja Diore rotibosagu̶, Jesús ĩ vadiroti”, yimasiru̶arãja mu̶a.</s>
     </seg>
     <seg type="verse" id="b.LUK.21.32">
      <s id="b.LUK.21.32.1">Riojo mu̶are gotiaja yu̶.</s>
      <s id="b.LUK.21.32.2">Adirodo ñarã mu̶a bajireajediroto rĩjoro, mu̶are yu̶ gotirore bajirone bajiru̶aroja ti.</s>
     </seg>
     <seg type="verse" id="b.LUK.21.33">
      <s id="b.LUK.21.33.1">Adi macaru̶cu̶ro ñaro cõrone, to yicõari, õ vecaye quẽne jedicoaru̶aroja.</s>
      <s id="b.LUK.21.33.2">To bajiboarine, yu̶ ocama, jedibeti mu̶orũ̶gõcõaru̶aroja.</s>
     </seg>
     <seg type="verse" id="b.LUK.21.34">
      <s id="b.LUK.21.34.1">To bajiri yu̶ vadirotire masiritibesa.</s>
      <s id="b.LUK.21.34.2">Idire mecu̶ose idimecu̶cõari, yu̶re mu̶a masiritijama, quẽnabetoja.</s>
      <s id="b.LUK.21.34.3">To bajicõari, gajeyeũni mu̶a cu̶ose, to yicõari, gajeye mu̶a cu̶oru̶a tu̶oĩasere bu̶to tu̶oĩarã ñari, yu̶re mu̶a masiritijama, quẽnabetoja.</s>
     </seg>
     <seg type="verse" id="b.LUK.21.35">
      <s id="b.LUK.21.35.1">“To cõrone ejaru̶cu̶mi” jãjarã masa ĩna yimasibetirĩmarone, tudiejaru̶cu̶ja yu̶.</s>
      <s id="b.LUK.21.35.2">To yu̶ bajijare, masa ñajediro yu̶re rudimasibetiru̶arãma ĩna.</s>
     </seg>
     <seg type="verse" id="b.LUK.21.36">
      <s id="b.LUK.21.36.1">To bajiro bajiroti ti ñajare, roori ñaru̶arãja mu̶a.</s>
      <s id="b.LUK.21.36.2">To bajicõari, ado bajiro Diore sẽnirũgũru̶arãja mu̶a: “ ‘Dios ĩ roticõacacu̶ ĩ tudivadiroto rĩjoro, rojose tãmu̶oroti ti ñaboajaquẽne, ĩre ajitirũ̶nu̶ tu̶jabeticõari, õ vecaju̶ ĩ rĩjoroju̶a bojonemenane ejato’ yigu̶, yu̶are ejarẽmoña”, ĩre yisẽnirũgũru̶arãja mu̶a —ĩnare yigotiyuju Jesús.</s>
     </seg>
     <seg type="verse" id="b.LUK.21.37">
      <s id="b.LUK.21.37.1">Tocãrãcarũ̶mu̶rine Diore yirũ̶cu̶bu̶oriaviju̶ masare gotimasiorũgũñuju Jesús.</s>
      <s id="b.LUK.21.37.2">Ñamirema ĩnare vaveocõari, Olivo vãme cu̶ti buroju̶ cãnirũgũñuju.</s>
     </seg>
     <seg type="verse" id="b.LUK.21.38">
      <s id="b.LUK.21.38.1">Quẽna busuriju̶ jãjarã masa ĩre ajirã sãjarũgũñujarã ĩna, Diore yirũ̶cu̶bu̶oriaviju̶.</s>
     </seg>
    </div>
    <div type="chapter" id="b.LUK.22">
     <seg type="verse" id="b.LUK.22.1">
      <s id="b.LUK.22.1.1">Pascua boserũ̶mu̶ pan ũmato vauvase vu̶oyamani basu̶oriarũ̶mu̶ cõñañuju.</s>
     </seg>
     <seg type="verse" id="b.LUK.22.2">
      <s id="b.LUK.22.2.1">To bajicõari, paia u̶jarã, Dios ĩ rotimasire gotimasiorimasa quẽne, Jesúre sĩaru̶arã, masare güirã ñari, “¿No bajiro yicõari, ĩre ñiarãti mani?”, gãmerã yiñagõñañujarã ĩna.</s>
     </seg>
     <seg type="verse" id="b.LUK.22.3">
      <s id="b.LUK.22.3.1">To ĩna yitu̶oĩañatoyene, Judas Iscariote vãme cu̶tigu̶ rãca ñarã ñajediro Jesús buerimasa, ju̶aãmo cõro, gu̶bo ju̶a jẽnituarirãcu̶ ñañujarã.</s>
      <s id="b.LUK.22.3.2">To bajiboagu̶re, ĩ u̶su̶ju̶re sãjacoasuju vãtia u̶ju̶, Satanás vãme cu̶tigu̶.</s>
     </seg>
     <seg type="verse" id="b.LUK.22.4">
      <s id="b.LUK.22.4.1">To bajiri, ĩ u̶su̶ju̶ vãtia u̶ju̶ ĩ sãjare, ĩ su̶orine rojose tu̶oĩacõari, paia u̶jarã, Diore yirũ̶cu̶bu̶oriavi coderã ĩna ñaroju̶re vacoasuju Judas.</s>
      <s id="b.LUK.22.4.2">Ĩna tu̶ju̶ ejacõari, Jesúre ĩ ĩsirocarotire gãmerã ñagõñujarã ĩna.</s>
     </seg>
     <seg type="verse" id="b.LUK.22.5">
      <s id="b.LUK.22.5.1">Jesúre ĩ ĩsirocaru̶asere ajivariquẽnacõari, —Gãjoa mu̶re ĩsiru̶arãja yu̶a —ĩre yiyujarã.</s>
     </seg>
     <seg type="verse" id="b.LUK.22.6">
      <s id="b.LUK.22.6.1">To ĩna yisere ajivariquẽnacõari, tudicoasuju Judas.</s>
      <s id="b.LUK.22.6.2">Jesús tu̶ju̶re ejacõari, “¿Dirĩmaro ũnone Jesúre ĩnare yu̶ ĩsijama, josari mene ĩre ñiamasirojari ĩna?”, yitu̶oĩañuju ĩ.</s>
     </seg>
     <seg type="verse" id="b.LUK.22.7">
      <s id="b.LUK.22.7.1">Pascua boserũ̶mu̶ pan ũmato vauvase vu̶oyamani basu̶oriarũ̶mu̶, to yicõari, oveja macu̶re ĩna sĩariarũ̶mu̶ ejayuju ti.</s>
     </seg>
     <seg type="verse" id="b.LUK.22.8">
      <s id="b.LUK.22.8.1">To bajiri Pedrore, Juanre ado bajiro ĩnare yicõañuju Jesús: —Adi ñami bare mani barotire quẽnoyurã vasa mu̶a —ĩnare yicõañuju.</s>
     </seg>
     <seg type="verse" id="b.LUK.22.9">
      <s id="b.LUK.22.9.1">To bajiro ĩ yisere ajicõari, —¿Noju̶ bare quẽnoyurãti yu̶a? —ĩre yisẽniĩañujarã ĩna.</s>
     </seg>
     <seg type="verse" id="b.LUK.22.10">
      <s id="b.LUK.22.10.1">To bajiro ĩna yisẽniĩarone, ado bajirone ĩnare cu̶diyuju Jesús: —Yu̶re quẽnaro ajiya mu̶a.</s>
      <s id="b.LUK.22.10.2">Macaju̶ mu̶are yu̶ gotigu̶ tu̶re vasa mu̶a.</s>
      <s id="b.LUK.22.10.3">To mu̶a ejarone, sĩgũ̶, oco vagu̶ mu̶are bocaru̶cu̶mi.</s>
      <s id="b.LUK.22.10.4">Ĩre su̶yaja mu̶a.</s>
      <s id="b.LUK.22.10.5">To bajicõari, vi ĩ sãjarone, ti vi u̶ju̶re ado bajiro ĩre yiba: “ ‘¿Noju̶ ñati Pascua boserũ̶mu̶ adi ñami yu̶ buerimasare yu̶ ũmato barotijau̶?’ mu̶re yicõami gotimasiorimasu̶”, yiba mu̶a.</s>
     </seg>
     <seg type="verse" id="b.LUK.22.12">
      <s id="b.LUK.22.12.1">To mu̶a yirone, mu̶are ĩoru̶cu̶mi, vecaju̶a sõa, jairisõa, quẽnogajanoriasõare.</s>
      <s id="b.LUK.22.12.2">Tone mani baroti quẽnoyuba mu̶a —ĩnare yiyuju Jesús, ĩnare varotigu̶.</s>
     </seg>
     <seg type="verse" id="b.LUK.22.13">
      <s id="b.LUK.22.13.1">To ĩ yijare, vacoasujarã ĩna ju̶arã yuja.</s>
      <s id="b.LUK.22.13.2">To eja, ĩ yiriarore bajirone bajiyuju ti.</s>
      <s id="b.LUK.22.13.3">To bajiri tisõaju̶ ĩna barotire quẽnoyuyujarã ĩna.</s>
     </seg>
     <seg type="verse" id="b.LUK.22.14">
      <s id="b.LUK.22.14.1">To bajiri Pascua boserũ̶mu̶aye bare bariaju̶ ti ejaro, ĩ buerimasa ju̶aãmo cõro, gu̶bo ju̶a jẽnituarirãcu̶ ñarã ejacõari, barujiyujarã ĩna, ĩ rãca.</s>
     </seg>
     <seg type="verse" id="b.LUK.22.15">
      <s id="b.LUK.22.15.1">To bajiñarãne, ĩnare ũmato bagu̶agu̶ne, ado bajiro ĩnare gotiyuju Jesús: —Rojose yu̶ tãmu̶oroto rĩjoro, mu̶a rãca Pascua boserũ̶mu̶ bare bu̶to baru̶a tu̶oĩacaju̶ yu̶.</s>
     </seg>
     <seg type="verse" id="b.LUK.22.16">
      <s id="b.LUK.22.16.1">Dios ĩ roticõacacu̶ ñari, mu̶are yu̶ ũmato baro bero, quẽna tudibabetiru̶cu̶ja.</s>
      <s id="b.LUK.22.16.2">To bajiboarine, adi macaru̶cu̶roju̶ yu̶ tudivado beroju̶ yu̶re roticõacacu̶ ĩ ñaroju̶re tudi mu̶a rãca quẽnaro bavariquẽnaru̶cu̶ja yu̶, rojose tãmu̶oboriarãre yu̶ yirẽtobosarã rãca —ĩ buerimasare ĩnare yiyuju Jesús.</s>
     </seg>
     <seg type="verse" id="b.LUK.22.17">
      <s id="b.LUK.22.17.1">To yigajano, idiriabaja ãmicõari, —Quẽnaro yaja mu̶ —Diore yiyuju.</s>
      <s id="b.LUK.22.17.2">To yicõari, tibaja ĩnare ĩsigũ̶ne, ado bajiro yiyuju ĩ: —Mu̶a jediro adire idiya.</s>
     </seg>
     <seg type="verse" id="b.LUK.22.18">
      <s id="b.LUK.22.18.1">Riojo mu̶are gotiaja yu̶.</s>
      <s id="b.LUK.22.18.2">“Rotimu̶orũ̶gõru̶cu̶ja mu̶” yigu̶, Dios yu̶re ĩ cũroto rĩjoro, u̶ye oco idibetiru̶cu̶ja yu̶ —ĩnare yiyuju.</s>
     </seg>
     <seg type="verse" id="b.LUK.22.19">
      <s id="b.LUK.22.19.1">To yigajanocõari, pan ãmicõari, “Quẽnaja”, Diore yiyuju Jesús.</s>
      <s id="b.LUK.22.19.2">To yigajano, tire mu̶tocõari, ĩ buerimasare ĩsibatogu̶ne, ado bajiro ĩnare gotiyuju ĩ: —Ti ñaja yu̶ ruju̶ rii.</s>
      <s id="b.LUK.22.19.3">Mu̶are rijabosaru̶cu̶ja yu̶.</s>
      <s id="b.LUK.22.19.4">Yu̶ rijato bero, mu̶are yu̶ rijabosare tu̶oĩacõari, yu̶re rũ̶cu̶bu̶orã, ado bajirone rẽjacõari, barũgũru̶arãja —ĩnare yigotiyuju ĩ.</s>
     </seg>
     <seg type="verse" id="b.LUK.22.20">
      <s id="b.LUK.22.20.1">To yicõari, bare ĩna baro bero, u̶ye oco sãñaribajare ãmicõari, ado bajiro ĩnare gotiyuju Jesús quẽna: —Adi ñaja tirũ̶mu̶ana, “Rojose mani yirere masirioato” yirã, Diore rũ̶cu̶bu̶oriaju̶ joere ĩna yuejeoriarore bajiro bajise.</s>
      <s id="b.LUK.22.20.2">Yucu̶rema, yu̶ ri'i ñaja.</s>
      <s id="b.LUK.22.20.3">Ti su̶orine, “Gajerodori ado bajiro masare quẽnaro yiru̶cu̶ja yu̶” Dios ĩ yigotimasiriarore bajiro bajiru̶aroja yuja.</s>
      <s id="b.LUK.22.20.4">Yu̶ rijato bero, mu̶are yu̶ rijabosare tu̶oĩacõari, yu̶re rũ̶cu̶bu̶orã, ado bajirone rẽjacõari, idirũgũru̶arãja —ĩnare yiyuju Jesús.</s>
     </seg>
     <seg type="verse" id="b.LUK.22.21">
      <s id="b.LUK.22.21.1">To yigajano, ado bajiro ĩnare gotiyuju quẽna: —Dios ĩ tu̶oĩariarore bajiro rojose tãmu̶oru̶cu̶ja yu̶, Dios ĩ roticõacacu̶.</s>
      <s id="b.LUK.22.21.2">To bajiro bajirocu̶ yu̶ ñajare, sĩgũ̶ mu̶a rãcagu̶, yu̶ rãca bagu̶, yu̶re ĩaterãre yu̶re ĩsirocaru̶cu̶mi.</s>
      <s id="b.LUK.22.21.3">Yu̶re ĩ gotiyirose su̶orine rojose tãmu̶oru̶cu̶ja yu̶.</s>
      <s id="b.LUK.22.21.4">“Masare yirẽtobosaru̶cu̶mi” Dios ĩ yimasire ñajare, tirotire yigu̶ bajiru̶cu̶ja yu̶ma.</s>
      <s id="b.LUK.22.21.5">To bajiboarine, yu̶re gotiyirogu̶ju̶ama, rojose tãmu̶oru̶cu̶mi —ĩnare yigotiyuju Jesús, ĩ buerimasare.</s>
     </seg>
     <seg type="verse" id="b.LUK.22.23">
      <s id="b.LUK.22.23.1">To bajiro ĩ yisere ajicõari, —¿Ñimu̶ju̶a ñati, ĩre ĩsirocarocu̶ma? —ĩna masune gãmerã yisẽniĩañujarã ĩna.</s>
     </seg>
     <seg type="verse" id="b.LUK.22.24">
      <s id="b.LUK.22.24.1">To bajiro gãmerã yigajanocõari, —¿Ñimu̶ju̶a ñagũ̶ti ñamasugũ̶ma? —gãmerã yi oca josayujarã ĩna.</s>
     </seg>
     <seg type="verse" id="b.LUK.22.25">
      <s id="b.LUK.22.25.1">To bajiro ĩna yijare, ado bajiro ĩnare gotiyuju Jesús: —U̶jarã, Dios yarã me ñarã, ĩna yarãre bu̶to tutuaro rotirãma ĩna.</s>
      <s id="b.LUK.22.25.2">To bajiro yirã ĩna ñaboajaquẽne, “Masare quẽnaro yirã ñaama”, yiĩarũ̶cu̶bu̶ore ñaja.</s>
     </seg>
     <seg type="verse" id="b.LUK.22.26">
      <s id="b.LUK.22.26.1">Mu̶ama, yu̶ yarã ñari, ĩnare bajiro bajibetiru̶arãja.</s>
      <s id="b.LUK.22.26.2">Yu̶re ajitirũ̶nu̶gũ̶, ñamasugũ̶ ñaru̶cu̶mi, gãjerã bedire bajiro bajitu̶oĩagũ̶.</s>
      <s id="b.LUK.22.26.3">To bajiro yu̶ yijama, “Gãjerã ĩna bojasere masicõari, quẽnaro ĩnare yirũ̶cu̶bu̶ogu̶ ñaru̶cu̶mi” yigu̶ yaja yu̶.</s>
     </seg>
     <seg type="verse" id="b.LUK.22.27">
      <s id="b.LUK.22.27.1">¿Niju̶a rẽtoro ñamasugũ̶ ñarojari, rotigu̶ju̶a, rotiecogu̶ju̶a?</s>
      <s id="b.LUK.22.27.2">Moarotigu̶ ñagũ̶mi ñamasugũ̶ma.</s>
      <s id="b.LUK.22.27.3">To bajiro ti bajiboajaquẽne, yu̶ju̶a, mu̶a u̶ju̶ ñaboarine mu̶a bojasere masicõari, quẽnaro mu̶are yigu̶ ñaja yu̶.</s>
     </seg>
     <seg type="verse" id="b.LUK.22.28">
      <s id="b.LUK.22.28.1">Rojose tãmu̶oadicaju̶ yu̶.</s>
      <s id="b.LUK.22.28.2">To bajiro bajigu̶ yu̶ ñaboajaquẽne, yu̶re ajitirũ̶nu̶cõa ñaja mu̶a.</s>
     </seg>
     <seg type="verse" id="b.LUK.22.29">
      <s id="b.LUK.22.29.1">To bajiro bajirã mu̶a ñajare, ado bajiro quẽnaro mu̶are yiru̶cu̶ja yu̶: “Rotimu̶orũ̶gõru̶cu̶ja mu̶” yigu̶, yu̶ jacu̶ yu̶re ĩ cũroju̶, “Rotiru̶arãja mu̶a quẽne” yigu̶, mu̶are cũru̶cu̶ja yu̶ quẽne.</s>
      <s id="b.LUK.22.29.2">To cõrone ju̶aãmo cõro, cojo gu̶bo ju̶a jẽnituaro ñariaserire rujiru̶arãja mu̶a.</s>
      <s id="b.LUK.22.29.3">To yicõari, mani yarã, jud'io masa, ju̶aãmo cõro, cojo gu̶bo ju̶a jẽnituarirãcu̶ ñarã masatubuarire rotiru̶arãja mu̶a.</s>
      <s id="b.LUK.22.29.4">Yu̶re ajitirũ̶nu̶rãre, to yicõari, yu̶re ajitirũ̶nu̶menare ĩacõĩamasiru̶arãja.</s>
      <s id="b.LUK.22.29.5">To yicõari, yu̶ rãca bare ba, idi yiiñarũgũru̶arãja mu̶a —ĩnare yiyuju Jesús.</s>
     </seg>
     <seg type="verse" id="b.LUK.22.31">
      <s id="b.LUK.22.31.1">To yigajanocõari, ĩ buegu̶re Pedrore ado bajiro gotiyuju Jesús: —Quẽnaro yu̶re ajiya mu̶a.</s>
      <s id="b.LUK.22.31.2">Vãtia u̶ju̶, “ ‘¿Jesúre ajitirũ̶nu̶rã masu ñati ĩna?’ yiĩaru̶, rojose ĩnare cõaru̶aja yu̶”, Diore yisẽniĩañuju ĩ, mu̶are.</s>
      <s id="b.LUK.22.31.3">To bajiro ĩ yijama, “Rojose ĩnare yu̶ cõajama, Jesúre ajitirũ̶nu̶ tu̶jacoanama ĩna” yigu̶, yiyuju ĩ, tire.</s>
     </seg>
     <seg type="verse" id="b.LUK.22.32">
      <s id="b.LUK.22.32.1">To bajiro Diore ĩ yiboajaquẽne, Diore mu̶re sẽnibosabu̶ yu̶, “Yu̶re ajitirũ̶nu̶betiboarine, quẽna yu̶re ajitirũ̶nu̶ato ĩ” yigu̶.</s>
      <s id="b.LUK.22.32.2">To bajiri yu̶re ajitirũ̶nu̶betiboarine, quẽna yu̶re mu̶ ajitirũ̶nu̶ro bero, gãjerã yu̶ buerã ñarãre ejarẽmoma, quẽnaro yu̶re ĩna ajitirũ̶nu̶cõa ñarũgũrotire yigu̶ —Pedrore ĩre yiyuju Jesús.</s>
     </seg>
     <seg type="verse" id="b.LUK.22.33">
      <s id="b.LUK.22.33.1">To bajiro ĩre ĩ yisere ajicõari, ado bajiro Jesúre ĩre yiyuju Pedro: —Mu̶re ĩna tubibeboajaquẽne, mu̶re ĩna sĩacõajaquẽne, mu̶ rãca ñacõa ñagũ̶ ñari, sĩaecomasiaja yu̶ quẽne —Jesúre ĩre yiyuju Pedro.</s>
     </seg>
     <seg type="verse" id="b.LUK.22.34">
      <s id="b.LUK.22.34.1">To ĩ yisere ajicõari, ado bajiro ĩre cu̶diyuju Jesús: —Riojo mu̶re gotiaja yu̶.</s>
      <s id="b.LUK.22.34.2">Busiyu̶ju̶a gãjabocu̶ ĩ ñagõroto rĩjoro idiaji, “Jesúre masibeaja; ĩ rãcagu̶ me ñaja yu̶”, yiru̶cu̶ja mu̶ —Pedrore ĩre yiyuju ĩ.</s>
     </seg>
     <seg type="verse" id="b.LUK.22.35">
      <s id="b.LUK.22.35.1">To yigajanocõari, ĩ buerimasare ado bajiro ĩnare sẽniĩañuju Jesús: —¿Mu̶a cu̶osere, mu̶a barere, gajeye gu̶bo sudire quẽne tire mu̶are juarotibeticõari, “Ju̶arãri, vacõari, yu̶ ocare gotibosacudiaya” yigu̶, mu̶are yu̶ yirotisu̶ocatirũ̶mu̶re ñie mu̶are godocu̶ocati? —ĩnare yisẽniĩañuju. —Yu̶are godo cu̶obeticaju̶ —yicu̶diyujarã ĩna.</s>
     </seg>
     <seg type="verse" id="b.LUK.22.36">
      <s id="b.LUK.22.36.1">To bajiro ĩna yicu̶disere ajicõari, ado bajiro ĩnare gotiyuju Jesús: —Yucu̶rema mu̶a cu̶osere, mu̶a barere, to yicõari, mu̶a gãjoare quẽne juaya.</s>
      <s id="b.LUK.22.36.2">Jariase cu̶obecu̶, sudiro yoariase, ĩ gu̶boju̶ tu̶sariasere ĩsicõari, jariasere vaja yiya.</s>
     </seg>
     <seg type="verse" id="b.LUK.22.37">
      <s id="b.LUK.22.37.1">Masa rojose yu̶re ĩna yirotire quẽnaro mu̶a tu̶oĩamasirotire yigu̶, to bajise mu̶are yaja yu̶.</s>
      <s id="b.LUK.22.37.2">Ado bajiro yu̶re gotiyuja Dios oca masa ĩna ucamasire: “Rojorãre ĩnare ĩna yirore bajiro ĩre yiru̶arãma, rojose ĩ tãmu̶orotire yirã”, yu̶re yigotiyuja ti.</s>
      <s id="b.LUK.22.37.3">Diore gotirẽtobosarimasa, “Ado bajiro bajiru̶aroja” ĩna yiucamasire ñajare, to bajiro yu̶re yiru̶arãma.</s>
      <s id="b.LUK.22.37.4">Ñajediro ĩna ucamasirere bajirone bajijeocõaru̶aroja yu̶re —ĩnare yiyuju Jesús.</s>
     </seg>
     <seg type="verse" id="b.LUK.22.38">
      <s id="b.LUK.22.38.1">To bajiro ĩnare ĩ yisere ajimasibeticõari, ado bajiro ĩre yiyujarã ĩna, ĩ buerã: —Yu̶a u̶ju̶, ĩaña mu̶.</s>
      <s id="b.LUK.22.38.2">Adone ju̶ajãi, jariase cu̶oaja yu̶a —yiyujarã ĩna.</s>
      <s id="b.LUK.22.38.3">To bajiro ĩna yijare, —To bajiro masu yimenaja mani —ĩnare yicu̶diyuju Jesús yuja.</s>
     </seg>
     <seg type="verse" id="b.LUK.22.39">
      <s id="b.LUK.22.39.1">To yigajanocõari, Jerusalén vãme cu̶ti macaju̶ ñar'i, Olivo vãme cu̶ti buroju̶ ĩ buerimasare ĩ ũmato varũgũriarore bajirone ĩnare ũmato vasuju Jesús.</s>
     </seg>
     <seg type="verse" id="b.LUK.22.40">
      <s id="b.LUK.22.40.1">Toju̶ ejacõari, ado bajiro ĩnare gotiyuju Jesús: —Vãtia u̶ju̶ Satanás ĩ yirotisere yicõari, “Dios ĩ bojabetire yirobe” yirã, Diore sẽniña —ĩnare yiyuju Jesús.</s>
     </seg>
     <seg type="verse" id="b.LUK.22.41">
      <s id="b.LUK.22.41.1">To bajiro ĩnare yicõa, ĩ sĩgũ̶ne to soju̶abu̶sa vasuju ĩ.</s>
      <s id="b.LUK.22.41.2">Ĩacõarine ñagũ̶, gu̶somuniari tuetucõari, ado bajiro Diore sẽniñuju ĩ: —Cacu̶, yu̶re ĩna sĩaroti matamasiaja mu̶.</s>
      <s id="b.LUK.22.41.3">To bajiboarine, mu̶ bojarore bajirone bajiato —Diore yiyuju.</s>
     </seg>
     <seg type="verse" id="b.LUK.22.43">
      <s id="b.LUK.22.43.1">To bajiro ĩre yigajanorone, ángel Diore moabosagu̶ ruyuayuju ĩ.</s>
      <s id="b.LUK.22.43.2">Ruyuacõari, “Dios ĩ bojarore bajiro yicõa ñato” yigu̶, Jesúre ejarẽmoñuju ĩ.</s>
     </seg>
     <seg type="verse" id="b.LUK.22.44">
      <s id="b.LUK.22.44.1">To ĩ yiro bero, rojose ĩ tãmu̶orotire tu̶oĩa su̶tiritigu̶ ñari, bu̶tobu̶sa Dios ĩ ejarẽmorotire sẽnitu̶jabesuju Jesús.</s>
      <s id="b.LUK.22.44.2">To bajiro bajiñagũ̶ rĩne, bu̶to ri'i rãca vu̶sase u̶saca budicõari, “tapi, tapi, tapi” yivẽjareacũñuju ti, sita joeju̶re.</s>
     </seg>
     <seg type="verse" id="b.LUK.22.45">
      <s id="b.LUK.22.45.1">Diore sẽnigajano, vũ̶mu̶rũ̶gũ̶cõari, ĩ buerã tu̶ tudiejayuju.</s>
      <s id="b.LUK.22.45.2">Ĩ gotirere bu̶to tu̶oĩasu̶tiriticodeboa, cãnicoasujarã.</s>
     </seg>
     <seg type="verse" id="b.LUK.22.46">
      <s id="b.LUK.22.46.1">Ĩna tu̶ ejacõari, —Cãnibesa mu̶a.</s>
      <s id="b.LUK.22.46.2">Vũ̶mu̶rũ̶gũ̶cõari, Diore sẽniña, “Vãtia u̶ju̶ Satanás ĩ yirotisere yicõari, Dios ĩ bojabetire yirobe” yirã —ĩnare yiyuju Jesús.</s>
     </seg>
     <seg type="verse" id="b.LUK.22.47">
      <s id="b.LUK.22.47.1">To bajiro Jesús ĩnare ĩ gotiñarirĩmarone, jãjarã masa vayujarã ĩna.</s>
      <s id="b.LUK.22.47.2">Ĩnare ũmato vagu̶, Judas Iscariote vãme cu̶tigu̶, Jesús buerimasu̶ ñar'ine ñañuju ĩ.</s>
      <s id="b.LUK.22.47.3">To bajivadi, Jesús rĩjoroju̶a ejacõari, socu̶ne ĩre bu̶to ĩamaigũ̶re bajiro ĩre usugu̶agu̶ yiyuju.</s>
     </seg>
     <seg type="verse" id="b.LUK.22.48">
      <s id="b.LUK.22.48.1">To ĩ yirone, ado bajiro ĩre gotiyuju Jesús: —Judas, ¿Dios ĩ roticõacacu̶re yu̶re sĩaronare, “To bajiro usugotigu̶sa”, yitu̶oĩaboati mu̶? —ĩre yiyuju Jesús.</s>
     </seg>
     <seg type="verse" id="b.LUK.22.49">
      <s id="b.LUK.22.49.1">To bajiro ĩ yirone, Jesúre ĩna ñiaru̶aro ĩamasicõari, —Yu̶a u̶ju̶, ¿jariase rãca ĩnare jasurereacõarãti yu̶a? —yisẽniĩañujarã ĩna, ĩ buerã.</s>
     </seg>
     <seg type="verse" id="b.LUK.22.50">
      <s id="b.LUK.22.50.1">To yisẽniĩarãne, sĩgũ̶ ĩ buegu̶, ĩ jariase yoveaãmicõari, paia u̶ju̶ ñamasugũ̶re moabosarimasu̶re gãmoro jatarocacõañuju.</s>
     </seg>
     <seg type="verse" id="b.LUK.22.51">
      <s id="b.LUK.22.51.1">To ĩ yisere ĩacõari, ado bajiro ĩre yiyuju Jesús: —Yibesa mu̶a —ĩnare yiyuju Jesús, ĩ buerãre.</s>
      <s id="b.LUK.22.51.2">To yicõari, gãmoro jataroca ecogu̶ju̶are ĩ gãmorore ãmitucõari, ñariarore bajirone yiquẽnocõañuju Jesús.</s>
     </seg>
     <seg type="verse" id="b.LUK.22.52">
      <s id="b.LUK.22.52.1">To yicõari, ĩre ñiaru̶arãre, paia u̶jarãre, Diore yirũ̶cu̶bu̶oriavi coderimasare, to yicõari, bu̶cu̶rãre quẽne, ado bajiro ĩnare yiyuju Jesús: —¿No yirã gajeyeũni juarudirimasu̶re ñiarãre bajiro jariaseri rãca, yucú̶ rãca yu̶re ñiarã vadiati mu̶a?</s>
     </seg>
     <seg type="verse" id="b.LUK.22.53">
      <s id="b.LUK.22.53.1">Tocãrãcarũ̶mu̶rine Diore yirũ̶cu̶bu̶oriaviju̶ mu̶a ñaro gotimasiorũgũmu̶ yu̶.</s>
      <s id="b.LUK.22.53.2">To bajiboarine yu̶re ñiabetirũgũmu̶ mu̶a maji.</s>
      <s id="b.LUK.22.53.3">Yucu̶rema Dios ĩ tu̶oĩacatore bajirone bajiru̶aroja.</s>
      <s id="b.LUK.22.53.4">To bajiri, Satanás su̶orine rojose mu̶a bojarore bajiro yimasiru̶arãja mu̶a yuja —ĩnare yiyuju Jesús.</s>
     </seg>
     <seg type="verse" id="b.LUK.22.54">
      <s id="b.LUK.22.54.1">To bajiro ĩ yirone, Jesúre ñiacõari, paia u̶ju̶ ñamasugũ̶ tu̶ju̶ ĩre ãmiasujarã.</s>
      <s id="b.LUK.22.54.2">Toju̶ ejacõari, sãjasujarã ĩna.</s>
      <s id="b.LUK.22.54.3">Ĩre ĩna ãmivato, sõju̶ yayiĩasu̶yayuju Pedro.</s>
     </seg>
     <seg type="verse" id="b.LUK.22.55">
      <s id="b.LUK.22.55.1">To bajiri Jesúre ãmivariarã sĩgũ̶ri toju̶ ejacõari, macajú̶ tũcuro gu̶darecoju̶ tujayujarã.</s>
      <s id="b.LUK.22.55.2">Tone jea riocõari, rujiyujarã ĩna, jea sũmañarã.</s>
      <s id="b.LUK.22.55.3">To ĩna bajiñarone, ejacõari, ĩna rãca rujiyuju Pedro quẽne, jea sũmagũ̶.</s>
     </seg>
     <seg type="verse" id="b.LUK.22.56">
      <s id="b.LUK.22.56.1">Jeame tu̶ rujigu̶ ñari, quẽnaro ruyuyuju ĩ.</s>
      <s id="b.LUK.22.56.2">To bajiro ĩ bajijare, sĩgõ paia u̶ju̶ ñamasugũ̶re moabosarimaso, jeame tu̶ ĩ rujiro ĩre ĩamasicõari, —Jesúrãcagu̶ne ñaami —Pedrore yiyuju so.</s>
     </seg>
     <seg type="verse" id="b.LUK.22.57">
      <s id="b.LUK.22.57.1">To bajiro so yisere ajicõari, ado bajiro sore yiyuju Pedro: —Ĩre masibeaja yu̶ —sore yiyuju.</s>
     </seg>
     <seg type="verse" id="b.LUK.22.58">
      <s id="b.LUK.22.58.1">To ĩ yiro beroaca, ĩre ĩacõari, —¿Jesúrãcagu̶ ñabetiboati mu̶? —ĩre yiyuju gãji.</s>
      <s id="b.LUK.22.58.2">To bajiro ĩ yisere ajicõari, —Ĩ me ñaja yu̶ —yiyuju ĩju̶ama.</s>
     </seg>
     <seg type="verse" id="b.LUK.22.59">
      <s id="b.LUK.22.59.1">Cojo hora bero, gãji, Pedro ĩ ñagõsere ajicõari, ĩ babarãre ado bajiro yiyuju: —Jesúrãcagu̶ne ñaami, Galilea sitagu̶ ñari —yiyuju ĩ.</s>
     </seg>
     <seg type="verse" id="b.LUK.22.60">
      <s id="b.LUK.22.60.1">To bajiro ĩre ĩ yisere ajicõari, ado bajiro yiyuju Pedro: —“Riojo yaja mu̶”, mu̶re yimasibeaja yu̶.</s>
      <s id="b.LUK.22.60.2">Jesúre masibeaja —ĩre yiyuju Pedro.</s>
      <s id="b.LUK.22.60.3">To bajiro ĩ yirirĩmarone, gãjabocu̶ ñagõcõañuju yuja.</s>
     </seg>
     <seg type="verse" id="b.LUK.22.61">
      <s id="b.LUK.22.61.1">Ĩ ñagõrone, Jesús, ju̶darũ̶gũ̶cõari, Pedrore ĩañuju ĩ.</s>
      <s id="b.LUK.22.61.2">Ĩ ju̶darũ̶gũ̶ ĩarone, Jesús ĩre ĩ gotirere masibu̶jayuju Pedro yuja, “Gãjabocu̶ ĩ ñagõroto rĩjoro, idiaji, ‘Jesúre ajisu̶yagu̶ me ñaja yu̶’ yiru̶cu̶ja mu̶” Jesús ĩ yirere.</s>
     </seg>
     <seg type="verse" id="b.LUK.22.62">
      <s id="b.LUK.22.62.1">Tire masibu̶jacõari, vacoasuju.</s>
      <s id="b.LUK.22.62.2">Vacõari, bu̶to otiyuju.</s>
     </seg>
     <seg type="verse" id="b.LUK.22.63">
      <s id="b.LUK.22.63.1">To bajiri, Jesúre ĩacoderimasa, ĩre jacõari, ajatud'iyujarã ĩna.</s>
     </seg>
     <seg type="verse" id="b.LUK.22.64">
      <s id="b.LUK.22.64.1">Ĩ cajere siabibecõari, ĩre jayujarã.</s>
      <s id="b.LUK.22.64.2">To yicõari, —“ ‘Ĩ, mu̶re jaami’ yu̶re yigotiami Dios”, yu̶are yiya mu̶ —Jesúre ĩre yisẽniĩa tud'iyujarã ĩna.</s>
     </seg>
     <seg type="verse" id="b.LUK.22.65">
      <s id="b.LUK.22.65.1">To yicõari, cojo vãme me ĩre yiajatud'iyujarã ĩna.</s>
     </seg>
     <seg type="verse" id="b.LUK.22.66">
      <s id="b.LUK.22.66.1">Busuro bero, paia u̶jarã quẽne, to yicõari, Dios ĩ rotimasire gotimasiorimasa quẽne, Jesús tu̶re rẽjañujarã ĩna.</s>
      <s id="b.LUK.22.66.2">Rẽjacõari, ĩre ãmiasujarã ĩna, u̶jarã ñamasurã tu̶ju̶re.</s>
      <s id="b.LUK.22.66.3">Toju̶ ejacõari, ado bajiro Jesúre yiyujarã ĩna: —“Rotimu̶orũ̶gõru̶cu̶mi” yigu̶, Dios ĩ cõagũ̶ mu̶ ñajama, yu̶are gotiya —Jesúre ĩre yiyujarã ĩna.</s>
      <s id="b.LUK.22.66.4">To bajiro ĩre ĩna yisere ajicõari, ado bajiro cu̶diyuju Jesús: —“Ĩne ñaja yu̶” yu̶ yijama, yu̶re ajiru̶amenaja mu̶a.</s>
     </seg>
     <seg type="verse" id="b.LUK.22.68">
      <s id="b.LUK.22.68.1">Yu̶ju̶a, yu̶ sẽniĩajama, yu̶re cu̶dimenaja mu̶a —ĩnare yiyuju Jesús.</s>
     </seg>
     <seg type="verse" id="b.LUK.22.69">
      <s id="b.LUK.22.69.1">To yigajanocõari, ado bajiro ĩnare gotiyuju quẽna: —Yu̶ bajirotire masibeticõari, to bajiro yu̶re yaja mu̶a.</s>
      <s id="b.LUK.22.69.2">Dios ĩ roticõacacu̶ ñari, yoaro mene ĩ riojojacatu̶a rujicõari mu̶are yu̶ besero ĩaru̶arãja mu̶a —yiyuju Jesús.</s>
     </seg>
     <seg type="verse" id="b.LUK.22.70">
      <s id="b.LUK.22.70.1">To bajiro ĩ yisere ajicõari, —¿“Dios macu̶ne ñaja yu̶” yigu̶ yati mu̶? —ĩre yisẽniĩañujarã ĩna jediro.</s>
      <s id="b.LUK.22.70.2">To bajiro ĩna yisere ajicõari, —To bajirone bajiaja.</s>
      <s id="b.LUK.22.70.3">Ĩne ñaja yu̶ —ĩnare yicu̶diyuju ĩ yuja.</s>
     </seg>
     <seg type="verse" id="b.LUK.22.71">
      <s id="b.LUK.22.71.1">To bajiro ĩ yisere ajicõari, ado bajiro gãmerã ñagõñujarã ĩna: —“Dios ĩ cõacacu̶, ĩ macu̶ ñaja yu̶” ĩ yise su̶orine Diore rojose yigu̶ yami.</s>
      <s id="b.LUK.22.71.2">No yirã gãjerãre, “Rojose yigu̶ ñaami” yironare macarẽmomenaja mani yuja —gãmerã yiyujarã ĩna.</s>
     </seg>
    </div>
    <div type="chapter" id="b.LUK.23">
     <seg type="verse" id="b.LUK.23.1">
      <s id="b.LUK.23.1.1">To yigajanocõari, Jesúre ĩre ãmiasujarã ĩna jediro, Pilato vãme cu̶tigu̶ ya viju̶ vana.</s>
      <s id="b.LUK.23.1.2">Ĩ tu̶ju̶ ĩre ãmiejacõari, ado bajiro Jesúre gotiyiroyujarã ĩna: —Ãnire bu̶jabu̶ yu̶a.</s>
      <s id="b.LUK.23.1.3">Ado bajiro yimi: “U̶ju̶ Césare gãjoa mu̶are ĩ vaja yirotisere mu̶a vaja yijama, quẽnabeaja.</s>
      <s id="b.LUK.23.1.4">To yicõari, ‘Rotimu̶orũ̶gõru̶cu̶mi’ yigu̶, Dios ĩ cõagũ̶ ñaja yu̶”, yimi —Jesúre ĩre yigotiyiroyujarã ĩna.</s>
     </seg>
     <seg type="verse" id="b.LUK.23.3">
      <s id="b.LUK.23.3.1">To bajiro ĩna yise ñajare, ado bajiro Jesúre sẽniĩañuju Pilato: —¿Mu̶ne ñati jud'io masa u̶ju̶? —ĩre yiyuju Pilato.</s>
      <s id="b.LUK.23.3.2">To bajiro ĩ yisere ajicõari, ado bajiro ĩre cu̶diyuju Jesús: —To bajirone bajiaja —ĩre yiyuju Jesús.</s>
     </seg>
     <seg type="verse" id="b.LUK.23.4">
      <s id="b.LUK.23.4.1">To ĩ yirone, paia u̶jarãre, to yicõari, jãjarã masa to ñarãre quẽne ado bajiro ĩnare yiyuju Pilato: —Yu̶ ĩajama, ñie rojose yigu̶ me ñaami —ĩnare yiboayuju Pilato.</s>
     </seg>
     <seg type="verse" id="b.LUK.23.5">
      <s id="b.LUK.23.5.1">To bajiro ĩ yiboajaquẽne, bu̶to avasãñujarã ĩna: —Galilea sitaju̶re gotimasiosu̶oyumi.</s>
      <s id="b.LUK.23.5.2">Bero, Judea sitana ñajedirore gotibatomavisioami —ĩre yiyujarã ĩna.</s>
     </seg>
     <seg type="verse" id="b.LUK.23.6">
      <s id="b.LUK.23.6.1">To bajiro ĩna yisere ajicõari, ado bajiro ĩnare sẽniĩañuju Pilato: —¿Ãni, Jesús Galileagu̶ ñati? —ĩnare yisẽniĩañuju ĩ.</s>
      <s id="b.LUK.23.6.2">To ĩ yirone, —Toagu̶ne ñaami —yicu̶diyujarã ĩna.</s>
      <s id="b.LUK.23.6.3">To bajiro ĩna yijare, —U̶ju̶ Herodes ya sitagu̶ ĩ ñajare, Herodeju̶a ĩre ĩacõĩato —ĩnare yiyuju Pilato.</s>
      <s id="b.LUK.23.6.4">Tirũ̶mu̶rire Jerusalénju̶ne ñañuju Herodes quẽne, Pilato ĩ ñarimacane.</s>
      <s id="b.LUK.23.6.5">To bajiri tire masicõari, Herodes tu̶ju̶ Jesúre cõañuju Pilato.</s>
     </seg>
     <seg type="verse" id="b.LUK.23.8">
      <s id="b.LUK.23.8.1">To bajiri, Jesús ĩ ejaro, ĩre ĩacõari, bu̶to variquẽnañuju Herodes, bu̶to ĩre ĩaru̶arũgũr'i ñari.</s>
      <s id="b.LUK.23.8.2">Yoaro ĩre ĩaru̶aboayuju.</s>
      <s id="b.LUK.23.8.3">Jesús ĩ yirere ajirũgũr'i ñari, ĩ ĩaro rĩjoroju̶a quẽne, ĩaĩañamani Jesús ĩ yiĩosere bu̶to ĩaru̶ayuju ĩ.</s>
     </seg>
     <seg type="verse" id="b.LUK.23.9">
      <s id="b.LUK.23.9.1">To bajiro yigu̶ ñari, yoaro Jesúre sẽniĩañuju ĩ.</s>
      <s id="b.LUK.23.9.2">To bajiro ĩ yiboajaquẽne, ĩre cu̶dibesuju Jesús.</s>
     </seg>
     <seg type="verse" id="b.LUK.23.10">
      <s id="b.LUK.23.10.1">Paia u̶jarã, Dios ĩ rotimasire gotimasiorimasa bu̶to rojose avasãgotiyiro ñañujarã ĩna.</s>
     </seg>
     <seg type="verse" id="b.LUK.23.11">
      <s id="b.LUK.23.11.1">To bajiri, Jesús ĩ cu̶dibeti ĩaboana, ĩre ajatud'iyujarã Herodes, ĩ surara quẽne.</s>
      <s id="b.LUK.23.11.2">To yigajanocõari, quẽnariase sudiro Jesúre sãcõari, ĩre tu̶ocõañujarã, Pilato tu̶ju̶re quẽna.</s>
     </seg>
     <seg type="verse" id="b.LUK.23.12">
      <s id="b.LUK.23.12.1">Tirũ̶mu̶ne Herodes, Pilato rãca gãmerã oca quẽnoñujarã ĩna, gãmerã ĩateboariarã.</s>
     </seg>
     <seg type="verse" id="b.LUK.23.13">
      <s id="b.LUK.23.13.1">Ĩ tu̶ju̶ Jesúre ĩ tu̶ocõajare, paia u̶jarãre, masa u̶jarãre to yicõari, masa to ñarãre quẽne jirẽoñuju Pilato.</s>
     </seg>
     <seg type="verse" id="b.LUK.23.14">
      <s id="b.LUK.23.14.1">Ĩna ejaro, ado bajiro yiyuju ĩ: —“ ‘U̶ju̶ César ĩ rotisere cu̶dibesa mu̶a’ yigotimavisioami” yirã, jẽju̶ ãnire yu̶ tu̶ju̶ ãmiejabu̶ mu̶a.</s>
      <s id="b.LUK.23.14.2">To bajiro mu̶a yise ñajare, mu̶a ajiro ĩre quẽnaro sẽniĩaboabu̶ yu̶.</s>
      <s id="b.LUK.23.14.3">Yu̶ ĩajama, ñie rojose yibecu̶ ñaami.</s>
     </seg>
     <seg type="verse" id="b.LUK.23.15">
      <s id="b.LUK.23.15.1">Herodes quẽne, “Ñie rojose yibecu̶ ñaami” yigu̶ ñari, yu̶ tu̶ju̶ ĩre tu̶ocõañumi.</s>
      <s id="b.LUK.23.15.2">“Ñie rojose ĩ yiro cõro ĩre sĩaña manoja”, yaja yu̶.</s>
     </seg>
     <seg type="verse" id="b.LUK.23.16">
      <s id="b.LUK.23.16.1">To bajiri ĩre bajegajanocõari, bucõaru̶arãma yu̶ surara —ĩnare yigotiboayuju Pilato, to rẽjariarãre.</s>
     </seg>
     <seg type="verse" id="b.LUK.23.17">
      <s id="b.LUK.23.17.1">Tocãrãca cũ̶ma Pascua boserũ̶mu̶ jud'io masa ĩna quẽnojama, sĩgũ̶, tubibe ecor'ire ĩna burotigu̶re ĩnare bubosarũgũñuju Pilato.</s>
     </seg>
     <seg type="verse" id="b.LUK.23.18">
      <s id="b.LUK.23.18.1">To bajiri, “Jesúre ĩre bucõaru̶cu̶ja yu̶” ĩ yisere ajicõari, ado bajiro Pilatore avasãjedicõañujarã masa: —¡Bajibeticõato!</s>
      <s id="b.LUK.23.18.2">¡Barrabáju̶are bucõari, Jesúju̶are sĩarotiya mu̶! —yiavasã jedicõañujarã ĩna.</s>
     </seg>
     <seg type="verse" id="b.LUK.23.19">
      <s id="b.LUK.23.19.1">Barrabás vãme cu̶tigu̶, “Gobierno ĩ rotiboasere cu̶dibeticõari, mani masu rotirãsa” yitu̶oĩacõari, ĩ babarã rãca masare sĩar'i ñañuju.</s>
      <s id="b.LUK.23.19.2">To bajiro ĩ yire vaja tubiberiaviju̶ ñañuju ĩ.</s>
     </seg>
     <seg type="verse" id="b.LUK.23.20">
      <s id="b.LUK.23.20.1">To ĩna yiro bero, quẽna ado bajiro gãme tudisẽniĩañuju Pilato.</s>
      <s id="b.LUK.23.20.2">To bajiro ĩna yiavasã ñaboajaquẽne, Jesúre bucõaru̶, quẽna ĩ budirotire sẽniĩaboayuju Pilato.</s>
     </seg>
     <seg type="verse" id="b.LUK.23.21">
      <s id="b.LUK.23.21.1">To bajiro ĩ yirone, —¡Yucú̶tẽroju̶ ĩre jaju sĩaroticõaña mu̶!</s>
      <s id="b.LUK.23.21.2">¡Ĩre jajutuya! —ĩre yiavasã cu̶diyujarã ĩna.</s>
     </seg>
     <seg type="verse" id="b.LUK.23.22">
      <s id="b.LUK.23.22.1">To bajiro ĩna yirone, jẽre ju̶aji ĩnare ĩ gotiboasere gotiboayuju ĩ quẽna: —¿Ñie rojose ĩ yire su̶ori ĩre sĩarotigu̶ti yu̶?</s>
      <s id="b.LUK.23.22.2">Ĩre quẽnaro sẽniĩamu̶ yu̶.</s>
      <s id="b.LUK.23.22.3">Yu̶ ĩajama, ñie rojose yibecu̶ ñaami.</s>
      <s id="b.LUK.23.22.4">To bajiri, ĩre bajegajanocõari, bucõaru̶arãma yu̶ surara —ĩnare yigotiboayuju Pilato quẽna.</s>
     </seg>
     <seg type="verse" id="b.LUK.23.23">
      <s id="b.LUK.23.23.1">To ĩ yiboajaquẽne, ĩna yiriarore bajiro, ĩre avasãtu̶jabesujarã ĩna, Jesúre sĩaru̶arã.</s>
      <s id="b.LUK.23.23.2">To bajiro ĩna yiavasãcõa ñajare, ĩna rotirore bajiro cu̶digu̶, Barrabáju̶are ĩre bucõañuju.</s>
     </seg>
     <seg type="verse" id="b.LUK.23.24">
      <s id="b.LUK.23.24.1">To yicõari, Jesúju̶arema ĩ yarã surarare ĩsiñuju, “Yucú̶tẽroju̶ ĩre jajusĩato ĩna” yigu̶.</s>
     </seg>
     <seg type="verse" id="b.LUK.23.26">
      <s id="b.LUK.23.26.1">To bajiri Jesúre ãmicoasujarã ĩna, ĩre sĩarã vana.</s>
      <s id="b.LUK.23.26.2">Ĩre ãmivanane, sĩgũ̶ Cirene vãme cu̶ti sitagu̶, Simón vãme cu̶tigu̶re bocayujarã.</s>
      <s id="b.LUK.23.26.3">Ĩre bocacõari, —Jesús ĩ gaja vatijãire ĩre gajabosaya —ĩre yi vasujarã ĩna.</s>
     </seg>
     <seg type="verse" id="b.LUK.23.27">
      <s id="b.LUK.23.27.1">Jãjarã masa Jesúre su̶yayujarã ĩna.</s>
      <s id="b.LUK.23.27.2">Rõmia quẽne, ĩre su̶yacõari, otiyujarã ĩna.</s>
     </seg>
     <seg type="verse" id="b.LUK.23.28">
      <s id="b.LUK.23.28.1">To bajiro ĩna otisere ajicõari, ju̶darũ̶gũ̶ñuju Jesús.</s>
      <s id="b.LUK.23.28.2">Ju̶darũ̶gũ̶cõari, ado bajiro ĩnare gotiyuju ĩ: —Mu̶a Jerusalén macana rõmiri, yu̶re otibesa.</s>
      <s id="b.LUK.23.28.3">Mu̶a bajirotire, to yicõari, mu̶a rĩa ĩna bajirotire tu̶oĩacõari, otiya.</s>
     </seg>
     <seg type="verse" id="b.LUK.23.29">
      <s id="b.LUK.23.29.1">No bojarirũ̶mu̶ ejaru̶aroja bu̶to rojose mu̶a tãmu̶orotirũ̶mu̶.</s>
      <s id="b.LUK.23.29.2">Tirũ̶mu̶re ado bajise tu̶oĩaru̶arãja mu̶a: “Rĩa mana rõmiri rojose tãmu̶orã ñaboarine, bu̶to su̶tiritibetiru̶arãma, ‘Bu̶cu̶rã rĩne bajirearu̶arãja yu̶a’ yitu̶oĩarã ñari”.</s>
     </seg>
     <seg type="verse" id="b.LUK.23.30">
      <s id="b.LUK.23.30.1">To bajiri, “Josari rojosere tãmu̶orobe; rojose mani yise vaja rojose manire cõaru̶cu̶mi Dios” yirã, guaro bajireadarotire yirã, “Gũ̶tayucu̶ri yu̶are tãjoreadaya”, yitu̶oĩaru̶arãma.</s>
     </seg>
     <seg type="verse" id="b.LUK.23.31">
      <s id="b.LUK.23.31.1">Yu̶ yirore bajirone bajiru̶arãja mu̶a.</s>
      <s id="b.LUK.23.31.2">Ado bajiro yu̶ gotisere ajitu̶oĩaña mu̶a: “Ñie rojose yibecu̶ ñaami” yu̶re yirã ñaboarine, yu̶re rojose yama ĩna.</s>
      <s id="b.LUK.23.31.3">To bajiri, “Rojorã ñaama” mu̶are yiĩarã ñari, rẽtobu̶saro mu̶are rojose yiru̶arãma ĩna —ĩnare yigotiyuju Jesús, ĩre otisu̶yarãre.</s>
     </seg>
     <seg type="verse" id="b.LUK.23.32">
      <s id="b.LUK.23.32.1">To bajiri gãjerã ju̶arã rojose yiriarãre jua vasujarã, Jesúrãca, ĩnare sĩaru̶arã.</s>
     </seg>
     <seg type="verse" id="b.LUK.23.33">
      <s id="b.LUK.23.33.1">Ĩnare jua va, Ru̶joco Buro vãme cu̶ti buroju̶ majaejayujarã.</s>
      <s id="b.LUK.23.33.2">Toju̶ Jesúre, to yicõari, rojorãre quẽne, yucú̶tẽroriju̶ jajutuyujarã ĩna.</s>
      <s id="b.LUK.23.33.3">Sĩgũ̶re Jesús riojojacatu̶are, gãjirema ĩ gãcojacatu̶aju̶are jajutuyayujarã.</s>
     </seg>
     <seg type="verse" id="b.LUK.23.34">
      <s id="b.LUK.23.34.1">Jesús ĩre ĩna jajuturo bero, ado bajiro Diore sẽniñuju ĩ: —Cacu̶, yu̶re sĩarãre rojose ĩna yisere masirioya mu̶.</s>
      <s id="b.LUK.23.34.2">“Rojose yirã yirãja yu̶a” yimasimenane yama ĩna.</s>
      <s id="b.LUK.23.34.3">To bajiro ĩ yiro bero, Jesús ye sudire bojarã, ado bajiro yiyujarã surara: “Ñimu̶ju̶a ĩ sudire ĩ u̶jaro ĩarãsa mani” yirã, gũ̶tarine reacũĩa ajeñañujarã.</s>
      <s id="b.LUK.23.34.4">To yiajecõari, ĩ sudire gãmerã ĩsibatoyujarã ĩna.</s>
     </seg>
     <seg type="verse" id="b.LUK.23.35">
      <s id="b.LUK.23.35.1">Tire ĩacõari, Jesúre ajatud'iyujarã masa.</s>
      <s id="b.LUK.23.35.2">Ĩna u̶jarã quẽne, ado bajiro Jesúre ajatud'iyujarã ĩna: —Gãjerãre rijaye cu̶tirãre catiorũgũmi.</s>
      <s id="b.LUK.23.35.3">To bajiri, “Rotimu̶orũ̶gõru̶cu̶mi” yigu̶, Dios ĩ cõagũ̶ ĩ ñajama, ĩ masune rujiadimasiato —yiajatud'iyujarã ĩna.</s>
     </seg>
     <seg type="verse" id="b.LUK.23.36">
      <s id="b.LUK.23.36.1">Surara quẽne ĩre ajatud'iyujarã ĩna.</s>
      <s id="b.LUK.23.36.2">Ĩ tu̶ju̶ ejacõari, u̶ye oco jiasere Jesúre idirotiboayujarã.</s>
      <s id="b.LUK.23.36.3">Ĩre idirotirãne, ado bajiro ĩre ajatud'iyujarã ĩna: —Mu̶ jud'io masa u̶ju̶ mu̶ ñajama, mu̶ masune rujiaya —ĩre yiajatud'iyujarã ĩna.</s>
     </seg>
     <seg type="verse" id="b.LUK.23.38">
      <s id="b.LUK.23.38.1">Jesús ĩ jaju ecoritẽroju̶re ĩ ru̶joa vecare griego masa oca, romano masa oca, jud'io masa oca ĩna ucaturia jũro tuyayuju.</s>
      <s id="b.LUK.23.38.2">Ado bajise yirijũro ñañuju ti: “Ãni ñaami jud'io masa u̶ju̶”, yiucare ñañuju.</s>
     </seg>
     <seg type="verse" id="b.LUK.23.39">
      <s id="b.LUK.23.39.1">To bajicõari, sĩgũ̶ rojogu̶ Jesúrãca yucú̶tẽroju̶ jaju ecor'i ado bajiro ĩre tud'iyuju ĩ quẽne, Jesúre: —¿“Rotimu̶orũ̶gõru̶cu̶mi” yigu̶, Dios ĩ cõagũ̶ me ñatique mu̶?</s>
      <s id="b.LUK.23.39.2">Ĩ mu̶ ñajama, rujiacõari, yu̶are yirẽtobosaya —ĩre yitud'iyuju ĩ quẽne.</s>
     </seg>
     <seg type="verse" id="b.LUK.23.40">
      <s id="b.LUK.23.40.1">To bajiro ĩ yisere ajicõari, gãjiju̶ama, ado bajiro ĩre boca yiyuju ĩ: —Rojose mani yire su̶ori manirema jajutuama ĩna.</s>
      <s id="b.LUK.23.40.2">To bajiri, ¿Dios tu̶ju̶ ejacõari, rojose mu̶ yise vaja rojose mu̶re ĩ yirotire güibeatique mu̶ma?</s>
     </seg>
     <seg type="verse" id="b.LUK.23.41">
      <s id="b.LUK.23.41.1">Manima, mani masu ye su̶orine bajiaja.</s>
      <s id="b.LUK.23.41.2">To bajiboarine, ĩju̶ama, ñie rojose yibecu̶ ñaami —boca yiyuju.</s>
     </seg>
     <seg type="verse" id="b.LUK.23.42">
      <s id="b.LUK.23.42.1">To bajiro yigajanocõari, ado bajiro Jesúju̶are gotiyuju ĩ: —Jesús, “Rotimu̶orũ̶gõru̶cu̶mi” yigu̶, mu̶re cõar'i Dios ĩ cũro bero, yu̶re ĩamaicõari, rojose yu̶ yise vaja rojose tãmu̶otu̶jabetiriaroju̶ yu̶ vaborotire yu̶re yirẽtobosaba —Jesúre yigotiyuju ĩ.</s>
     </seg>
     <seg type="verse" id="b.LUK.23.43">
      <s id="b.LUK.23.43.1">To ĩ yisere ajicõari, —Yu̶re quẽnaro ajiya mu̶.</s>
      <s id="b.LUK.23.43.2">Adirũ̶mu̶ne yu̶re ajitirũ̶nu̶rã ĩna variquẽna tu̶jabetoju̶ yu̶ rãca ñaru̶cu̶ja mu̶ —ĩre yicu̶diyuju Jesús.</s>
     </seg>
     <seg type="verse" id="b.LUK.23.44">
      <s id="b.LUK.23.44.1">Jesúre ĩna jajusĩariarũ̶mu̶ne, ũ̶mu̶recaji ñarone, rẽtiañuju yuja.</s>
      <s id="b.LUK.23.44.2">Idia hora cõro rẽtiañañuju.</s>
      <s id="b.LUK.23.44.3">Idia hora rẽtiatu̶satone, Diore yirũ̶cu̶bu̶oriaviju̶ sudigasero yotoriaro vorujijedicoasuju ti.</s>
      <s id="b.LUK.23.44.4">Tiase yotoriaro, “ ‘Dios ĩ ñarisõa’ vãme cu̶ti sõare sãjamasibeama masa”, yimasiriaro ñaboayuju.</s>
     </seg>
     <seg type="verse" id="b.LUK.23.46">
      <s id="b.LUK.23.46.1">To ti bajirone, —¡Cacu̶, yu̶ u̶su̶re mu̶ tu̶ju̶ cõaja yu̶! —Diore yiavasã, u̶su̶tadicoasuju ĩ yuja.</s>
     </seg>
     <seg type="verse" id="b.LUK.23.47">
      <s id="b.LUK.23.47.1">To bajiro ĩ bajijare, ado bajiro yiyuju surara u̶ju̶: —Riojone bajiboayuja.</s>
      <s id="b.LUK.23.47.2">Ñie rojose yigu̶ me ñamasiboayumi ãni —yiyuju ĩ.</s>
     </seg>
     <seg type="verse" id="b.LUK.23.48">
      <s id="b.LUK.23.48.1">Jãjarã masa ñañujarã, Jesúre ĩna sĩarore ĩarã vadiriarã.</s>
      <s id="b.LUK.23.48.2">Jesúre masirã quẽne, Galilea sitana rõmiri ĩre su̶yaboariarã quẽne, ĩre ĩna sĩasere sõju̶ ĩarũ̶gõñujarã ĩna quẽne.</s>
      <s id="b.LUK.23.48.3">Tire ĩagajanocõari, bu̶to su̶tiritirãne tudijedicoasujarã ĩna.</s>
     </seg>
     <seg type="verse" id="b.LUK.23.50">
      <s id="b.LUK.23.50.1">Arimatea macagu̶, José vãme cu̶tigu̶ ñañuju.</s>
      <s id="b.LUK.23.50.2">Jud'io masa u̶jarã rãcagu̶, masa ĩna ĩarũ̶cu̶bu̶ogu̶, quẽnaro yigu̶ ñañuju ĩ.</s>
      <s id="b.LUK.23.50.3">To bajicõari, Diore quẽnaro ajirũ̶cu̶bu̶ogu̶, ĩ rotimasirere quẽnaro cu̶digu̶ ñañuju.</s>
     </seg>
     <seg type="verse" id="b.LUK.23.51">
      <s id="b.LUK.23.51.1">U̶jarã Jesúre ĩna sĩaru̶asere bojabesuju ĩju̶ama. “ ‘Rotimu̶orũ̶gõru̶cu̶mi’ yigu̶, Dios ĩ cõar'i ñaami”, Jesúre yitu̶oĩagũ̶ ñañuju.</s>
     </seg>
     <seg type="verse" id="b.LUK.23.52">
      <s id="b.LUK.23.52.1">Jesús ruju̶rire ãmiru̶, Pilatore sẽnigũ̶ vasuju ĩ.</s>
     </seg>
     <seg type="verse" id="b.LUK.23.53">
      <s id="b.LUK.23.53.1">Ĩre sẽnicõari, Jesús ruju̶rire ãmirujiocõari, sudijãiri botirijãiri rãca ĩre gũmañuju.</s>
      <s id="b.LUK.23.53.2">To yigajanocõari, masa yujeriavi gũ̶tavi ĩna quẽnoriaviju̶ ĩ ruju̶rire cũñuju.</s>
      <s id="b.LUK.23.53.3">Gãjerãre yujeĩaña manivi ñañuju ti vi.</s>
     </seg>
     <seg type="verse" id="b.LUK.23.54">
      <s id="b.LUK.23.54.1">Tirũ̶mu̶ju̶ama jud'io masa ĩna u̶su̶sãjariarũ̶mu̶ rĩjoroagarũ̶mu̶ rãiorotirũ̶mu̶ rĩjoroaca ñañuju.</s>
     </seg>
     <seg type="verse" id="b.LUK.23.55">
      <s id="b.LUK.23.55.1">Jesúrãcana rõmiri, Galilea sitana vadimasiriarã rõmiri Jesúre ĩre yujeroanare ĩasu̶yayujarã ĩna.</s>
      <s id="b.LUK.23.55.2">Ĩnare su̶ya, eja, ĩna yujerivire ĩacõari, Jesús ruju̶rire ĩna cũrore ĩañujarã ĩna.</s>
     </seg>
     <seg type="verse" id="b.LUK.23.56">
      <s id="b.LUK.23.56.1">Ĩagajanocõari, tudicoasujarã.</s>
      <s id="b.LUK.23.56.2">Tudiejacõari, ĩna ñariviju̶ su̶tiquẽnasere rijariarã rãca cũrere quẽnoñujarã ĩna.</s>
      <s id="b.LUK.23.56.3">To yigajanocõari, u̶su̶sãjariarũ̶mu̶ ti ejaro, Dios ĩ rotimasiriarore bajiro u̶su̶sãjañujarã ĩna.</s>
     </seg>
    </div>
    <div type="chapter" id="b.LUK.24">
     <seg type="verse" id="b.LUK.24.1">
      <s id="b.LUK.24.1.1">Gaje semana ĩna moasu̶oriarũ̶mu̶ ti busumu̶jado Jesús ruju̶rire ĩna yujeriavire ĩarã vasujarã rõmia, su̶tiquẽnase ĩna quẽnorere, “Tuto mani” yirã.</s>
     </seg>
     <seg type="verse" id="b.LUK.24.2">
      <s id="b.LUK.24.2.1">Ejacõari, ĩna ĩajama, gũ̶ta tũnuobibeboaria mañuju.</s>
     </seg>
     <seg type="verse" id="b.LUK.24.3">
      <s id="b.LUK.24.3.1">To bajiri ti vi sãjacõari, ĩaboayujarã ĩna.</s>
      <s id="b.LUK.24.3.2">Ĩ ruju̶ri mañuju.</s>
     </seg>
     <seg type="verse" id="b.LUK.24.4">
      <s id="b.LUK.24.4.1">To bajiro ti bajiro ĩacõari, “¿No bajiro bajiyujari ti?” ĩna yitu̶oĩarone, ĩna tu̶re ángel mesa ju̶arã ruyuarũ̶gũ̶cõañujarã ĩna.</s>
      <s id="b.LUK.24.4.2">Bu̶to yaase sudi sãñarã ñañujarã ĩna.</s>
     </seg>
     <seg type="verse" id="b.LUK.24.5">
      <s id="b.LUK.24.5.1">To bajiro ĩna bajirone, bu̶to güirãne, gu̶somuniari tuetucõari, mureacũcoasujarã ĩna.</s>
      <s id="b.LUK.24.5.2">To ĩna bajirone, ado bajiro ĩnare gotiyujarã ĩna, ángel mesa: —¿No yirã rijariarã yujeriaroju̶ Jesúre macati mu̶a?</s>
     </seg>
     <seg type="verse" id="b.LUK.24.6">
      <s id="b.LUK.24.6.1">Maami adorema.</s>
      <s id="b.LUK.24.6.2">Jẽre caticoami.</s>
      <s id="b.LUK.24.6.3">Mu̶a rãca Galileaju̶ ñagũ̶, ado bajiro mu̶are ĩ goticatire tu̶oĩaña mu̶a:</s>
     </seg>
     <seg type="verse" id="b.LUK.24.7">
      <s id="b.LUK.24.7.1">“Dios ĩ roticõacacu̶, rojorãre ĩsiecoru̶cu̶ja yu̶.</s>
      <s id="b.LUK.24.7.2">Yu̶re jajutu sĩaru̶arãma ĩna.</s>
      <s id="b.LUK.24.7.3">To bajiboarine yu̶re ĩna sĩaro bero, idiarũ̶mu̶ tu̶satirũ̶mu̶ne quẽna tudicaticoaru̶cu̶ja yu̶”, mu̶are yicami Jesús —ĩnare yigotiyujarã ĩna ángel mesa.</s>
     </seg>
     <seg type="verse" id="b.LUK.24.8">
      <s id="b.LUK.24.8.1">To bajiro Jesús ĩnare ĩ gotirere tu̶oĩabu̶jacõari, tudicoasujarã ĩna.</s>
      <s id="b.LUK.24.8.2">Toju̶ ñañujarã Jesús buerimasa ju̶aãmo cõro, gu̶bo, coja jẽnituarirãcu̶ ñarã, gãjerã ĩ rãca ñarã quẽne ñañujarã ĩna.</s>
      <s id="b.LUK.24.8.3">To bajiri ĩna tu̶ju̶re tudiejacoasujarã ĩna, rõmia.</s>
      <s id="b.LUK.24.8.4">Ado bajiro vãme cu̶tirã ñañujarã ĩna: Mar'ia Magdalena vãme cu̶tigo ñañuju so.</s>
      <s id="b.LUK.24.8.5">Bero Juana, bero gajeo Mar'ia, Santiago jaco ñañuju so.</s>
      <s id="b.LUK.24.8.6">To yicõari, gãjerã quẽne ñañujarã ĩna.</s>
      <s id="b.LUK.24.8.7">To bajiri Jesús buerimasa tu̶ju̶ ejacõari, jediro ĩnare bajirere gotiyujarã ĩna.</s>
     </seg>
     <seg type="verse" id="b.LUK.24.11">
      <s id="b.LUK.24.11.1">To bajiro ĩnare ĩna gotiboajaquẽne, ĩnare ajitirũ̶nu̶besujarã Jesús buerimasa.</s>
      <s id="b.LUK.24.11.2">“Mecu̶rã yama ĩna”, yitu̶oĩañujarã ĩna.</s>
     </seg>
     <seg type="verse" id="b.LUK.24.12">
      <s id="b.LUK.24.12.1">To bajiboarine, Pedroju̶ama, ĩna gotisere ajicõari, ũmacoasuju ĩ.</s>
      <s id="b.LUK.24.12.2">Ũma vaejacõari, sojeju̶ mubiar'i, ĩasõñuju ĩ.</s>
      <s id="b.LUK.24.12.3">Jesúre ĩna gũmaboare rĩne ñañuju ti.</s>
      <s id="b.LUK.24.12.4">Tire ĩacõari, “¿No bajiro bajicõari, bajiyujari ti?” yitu̶oĩarejaigu̶ne, tudicoasuju ĩ.</s>
     </seg>
     <seg type="verse" id="b.LUK.24.13">
      <s id="b.LUK.24.13.1">Tirũ̶mu̶ne Jesúrãca ñariarã ju̶arã vasujarã ĩna, Emaús vãme cu̶ti macaju̶ vana.</s>
      <s id="b.LUK.24.13.2">Jerusalénju̶ ñacõari, Emaús vãme cu̶ti macaju̶re varia maa, once kilómetros ñañuju ti.</s>
     </seg>
     <seg type="verse" id="b.LUK.24.14">
      <s id="b.LUK.24.14.1">To vanane, Jesús ĩ bajirocarere gãmerã queti gotivasujarã ĩna.</s>
     </seg>
     <seg type="verse" id="b.LUK.24.15">
      <s id="b.LUK.24.15.1">To bajiro ĩna yi vatone, ĩnare ẽmu̶ñuju Jesús.</s>
     </seg>
     <seg type="verse" id="b.LUK.24.16">
      <s id="b.LUK.24.16.1">Ĩnare ĩ ẽmu̶boajaquẽne, “Jesúne ñaami”, yimasibesujarã, Dios, ĩre ĩna ĩamasiborotire ĩnare ĩ masiriocõajare.</s>
     </seg>
     <seg type="verse" id="b.LUK.24.17">
      <s id="b.LUK.24.17.1">To bajiri ĩ rãca vacõa ñañujarã ĩna.</s>
      <s id="b.LUK.24.17.2">To bajivacu̶ne, —¿Ñie ũni quetire gãmerã gotiati mu̶a? —Jesús ĩnare ĩ yisẽniĩarone, su̶tiritirãne, tujarũ̶gũ̶ñujarã ĩna.</s>
     </seg>
     <seg type="verse" id="b.LUK.24.18">
      <s id="b.LUK.24.18.1">To bajicõari, sĩgũ̶, Cleofas vãme cu̶tigu̶ ado bajiro Jesúre sẽniĩañuju ĩ: —¿Mu̶ma Jerusalénju̶re vacudigu̶ ñaboarine, adirũ̶mu̶ri bajiñasere masibeati mu̶? —Jesúre ĩre yisẽniĩañuju ĩ.</s>
     </seg>
     <seg type="verse" id="b.LUK.24.19">
      <s id="b.LUK.24.19.1">To bajiro ĩ yisere ajicõari, ado bajiro ĩre yiyuju Jesús: —¿No bajiro bajise ũnire yigu̶ yati mu̶? —ĩnare yisẽniĩañuju ĩ.</s>
      <s id="b.LUK.24.19.2">To bajiro ĩ yisere ajicõari, ado bajiro Jesúre ĩre cu̶diyujarã ĩna: —Jesús, Nazaret macagu̶re ĩna yimasisere yaja yu̶a.</s>
      <s id="b.LUK.24.19.3">Ĩma, Diore gotirẽtobosagu̶ ñari, quẽnaro masare gotimasiocõari, ĩaĩañamanire yiĩogũ̶ ĩ ñajare, Dios, to yicõari masa jediro, “Quẽnagũ̶ ñaami”, ĩna yiĩagũ̶ ñaboami.</s>
     </seg>
     <seg type="verse" id="b.LUK.24.20">
      <s id="b.LUK.24.20.1">To bajiro yigu̶ ĩ ñaboajaquẽne, paia u̶jarã, mani u̶jarã rãca ĩre sĩaroticõamasiñuma ĩna.</s>
      <s id="b.LUK.24.20.2">Yucú̶tẽroju̶ ĩre jajusĩarotimasiñuma.</s>
     </seg>
     <seg type="verse" id="b.LUK.24.21">
      <s id="b.LUK.24.21.1">“Ĩma, Israel sitanare, quẽnaro yu̶a ñarotire yiejarẽmorocu̶ ñagũ̶mi”, yitu̶oĩamasiboabu̶ yu̶a.</s>
      <s id="b.LUK.24.21.2">Ĩre ĩna sĩamasirirũ̶mu̶ rãca mani cõĩajama, idiarũ̶mu̶ tu̶satirũ̶mu̶ ñaja.</s>
     </seg>
     <seg type="verse" id="b.LUK.24.22">
      <s id="b.LUK.24.22.1">“Ĩ ruju̶rire bu̶jabeju̶ yu̶a”, yima.</s>
      <s id="b.LUK.24.22.2">“To yu̶a ĩañarone, yu̶are ruyuaĩoma ángel mesa.</s>
      <s id="b.LUK.24.22.3">Yu̶are ruyuaĩocõari, ‘Jẽre tudicaticoami Jesús’ ”, ĩnare yigotiyujarã ĩna.</s>
      <s id="b.LUK.24.22.4">“To bajiro yima” ĩna yigotisere ajicõari, no yimasibetiboana, yu̶a rãca ñarã, sĩgũ̶ri ĩarã vasuma ĩna.</s>
      <s id="b.LUK.24.22.5">Toju̶ vaejacõari, rõmia ĩna gotiriarore bajirone Jesús ruju̶ri ti manore ĩañujarã ĩna quẽne —Jesúre yigotiyujarã ĩna, Emaús vãme cu̶ti macaju̶ vana.</s>
     </seg>
     <seg type="verse" id="b.LUK.24.25">
      <s id="b.LUK.24.25.1">To bajiro ĩna yisere ajicõari, ado bajiro ĩnare yiyuju Jesús: —Tu̶oĩamasimenare bajiro bajiaja mu̶a.</s>
      <s id="b.LUK.24.25.2">Diore gotirẽtobosarimasa ñamasiriarã “Rotimu̶orũ̶gõru̶cu̶mi” yigu̶, Dios ĩ cõarocu̶ ĩ bajirotire ĩna ucamasire ti ñaboajaquẽne, “Riojo gotiriarãma”, yitu̶oĩabeaja mu̶a maji.</s>
     </seg>
     <seg type="verse" id="b.LUK.24.26">
      <s id="b.LUK.24.26.1">“ ‘Rotimu̶orũ̶gõru̶cu̶mi’ yigu̶, Dios ĩ cõarocu̶, ĩ rotiroto rĩjoro, rojose tãmu̶oru̶cu̶mi”, yiucamasiñuma ĩna jediro —ĩnare yiyuju Jesús.</s>
     </seg>
     <seg type="verse" id="b.LUK.24.27">
      <s id="b.LUK.24.27.1">To yigajanocõari, “Rotimu̶orũ̶gõru̶cu̶mi” yigu̶, Dios ĩ cõarocu̶ ĩ bajirotire Moisés ĩ ucamasirere, gãjerã ñajediro Diore gotirẽtobosamasiriarã ĩna ucamasirere quẽne ĩnare gotirẽtobuyuju ĩ.</s>
     </seg>
     <seg type="verse" id="b.LUK.24.28">
      <s id="b.LUK.24.28.1">To bajiro ĩnare goti vacu̶ rĩne, ĩna vati macare ejacõari, ĩna tujaro ũnone Jesúju̶ama, rẽtoarocu̶re bajiro bajiyuju.</s>
     </seg>
     <seg type="verse" id="b.LUK.24.29">
      <s id="b.LUK.24.29.1">To ĩ bajiboajaquẽne, ĩre rẽtoarotibesujarã ĩna. —Vabesa mu̶.</s>
      <s id="b.LUK.24.29.2">Adone yu̶a rãca tujaya.</s>
      <s id="b.LUK.24.29.3">Rãioato bajiaja —ĩre yiyujarã.</s>
      <s id="b.LUK.24.29.4">To bajiro ĩre ĩna yijare, ĩna ya viju̶ ĩna rãca sãjasuju ĩ.</s>
     </seg>
     <seg type="verse" id="b.LUK.24.30">
      <s id="b.LUK.24.30.1">Ĩna sãjaejacõari bero, ĩna rãca barujigu̶ne, pan ãmicõari, “Quẽnaja”, Diore yigotiyuju Jesús.</s>
      <s id="b.LUK.24.30.2">To yigajanocõari, panre mu̶tocõari, ĩnare ĩsibatoyuju ĩ.</s>
     </seg>
     <seg type="verse" id="b.LUK.24.31">
      <s id="b.LUK.24.31.1">To ĩ yirone, ĩre ĩna ĩamasirotire cõañuju Dios.</s>
      <s id="b.LUK.24.31.2">Ĩre ĩna ĩamasirirĩmarone, yayicõa tu̶jasuju Jesús.</s>
     </seg>
     <seg type="verse" id="b.LUK.24.32">
      <s id="b.LUK.24.32.1">To ĩ bajirone, ado bajiro gãmerã yiyujarã ĩna: —Manire ẽmu̶cõari, quẽnaro ĩ gotirũtu vadisere ajivariquẽnamu̶ mani.</s>
      <s id="b.LUK.24.32.2">To bajiri, “Jesúne ñaami”, yiĩamasiroti ñaboabu̶ ti —gãmerã yiyujarã ĩna.</s>
     </seg>
     <seg type="verse" id="b.LUK.24.33">
      <s id="b.LUK.24.33.1">To yiñarãne, Jerusalénju̶ tudicoasujarã ĩna, Jesús buerimasa, ju̶aãmo cõro, gu̶bo coja jẽnituarirãcu̶ ñarã, to yicõari gãjerã ĩna rãcana quẽne ĩna ñaroju̶.</s>
     </seg>
     <seg type="verse" id="b.LUK.24.34">
      <s id="b.LUK.24.34.1">To bajiri, ĩna tudiejaro ĩacõari, ado bajiro ĩnare gotiyujarã ĩna: —Mani u̶ju̶ tudicaticoasumi.</s>
      <s id="b.LUK.24.34.2">Pedrore ruyuaĩoñuju ĩ —ĩnare yigotiyujarã ĩna.</s>
     </seg>
     <seg type="verse" id="b.LUK.24.35">
      <s id="b.LUK.24.35.1">To bajiro ĩna yigotigajanorone, Jesúrãca ĩna vare quetire, to yicõari, panre mu̶tocõari, ĩnare ĩ ĩsibatorone, ĩre ĩna ĩamasirere ĩnare gotiyujarã ĩna, Emaús maca variarãju̶a.</s>
     </seg>
     <seg type="verse" id="b.LUK.24.36">
      <s id="b.LUK.24.36.1">To bajiro ĩna gotiñarone, ĩna vatoaju̶ ruyuarũ̶gũ̶ñuju Jesús.</s>
      <s id="b.LUK.24.36.2">Ruyuarũ̶gũ̶cõari, —¿Ñati mu̶a?</s>
      <s id="b.LUK.24.36.3">Quẽnaro ñaña mu̶a —ĩnare yiyuju ĩ.</s>
     </seg>
     <seg type="verse" id="b.LUK.24.37">
      <s id="b.LUK.24.37.1">To bajiro ĩ yiejaro, ĩre ĩau̶cacõari, bu̶to güiyujarã ĩna.</s>
      <s id="b.LUK.24.37.2">“¡Bajirocar'i vãti ñaami!”, yitu̶oĩagüiyujarã ĩna.</s>
     </seg>
     <seg type="verse" id="b.LUK.24.38">
      <s id="b.LUK.24.38.1">To ĩna yigüisere ĩacõari, ado bajiro ĩnare yiyuju Jesús: —¿No yirã yu̶re ĩau̶cati?</s>
      <s id="b.LUK.24.38.2">¿No bajiro yirã, “Jesús me ñaami”, yitu̶oĩati mu̶a?</s>
     </seg>
     <seg type="verse" id="b.LUK.24.39">
      <s id="b.LUK.24.39.1">Yu̶ne ñaja.</s>
      <s id="b.LUK.24.39.2">Yu̶ ãmorire, yu̶ gu̶borire, ĩna jajumasise godore ĩaĩasaque mu̶a.</s>
      <s id="b.LUK.24.39.3">Yu̶re moaĩaña mu̶a.</s>
      <s id="b.LUK.24.39.4">Bajirocar'i vãtima, gõa maami.</s>
      <s id="b.LUK.24.39.5">Ri'i maami.</s>
      <s id="b.LUK.24.39.6">Yu̶ma ri'i cu̶tijedicõaja yu̶.</s>
      <s id="b.LUK.24.39.7">Ĩaña mu̶a —ĩnare yiyuju Jesús.</s>
     </seg>
     <seg type="verse" id="b.LUK.24.40">
      <s id="b.LUK.24.40.1">To bajiro ĩnare yigotigajanocõari, ĩ ãmorire, ĩ gu̶borire quẽne ĩnare ĩoñuju ĩ.</s>
     </seg>
     <seg type="verse" id="b.LUK.24.41">
      <s id="b.LUK.24.41.1">To bajiro ĩnare ĩ yiboajaquẽne, “Ĩne ĩ ñajama, quẽnamasucõaboroja”, ĩre yitu̶oĩacõa ñañujarã ĩna maji.</s>
      <s id="b.LUK.24.41.2">To bajiro ĩre ĩna yitu̶oĩacõa ñajare, ado bajiro ĩnare yiyuju ĩ: —¿Bare cu̶oati mu̶a? —ĩnare yisẽniñuju ĩ.</s>
     </seg>
     <seg type="verse" id="b.LUK.24.42">
      <s id="b.LUK.24.42.1">To bajiro ĩ yijare, vai sesoriajuria ĩre ĩsiñujarã ĩna.</s>
     </seg>
     <seg type="verse" id="b.LUK.24.43">
      <s id="b.LUK.24.43.1">Ĩre ĩna ĩsirone, ĩna ĩaro rĩjoroju̶a bayuju ĩ.</s>
     </seg>
     <seg type="verse" id="b.LUK.24.44">
      <s id="b.LUK.24.44.1">Tire bagajanocõari, ado bajiro ĩnare gotiyuju: —Yu̶ bajirocaroto rĩjoroju̶a yu̶ bajirotire mu̶are goticaju̶ yu̶.</s>
      <s id="b.LUK.24.44.2">Moisés ĩ ucamasire, to yicõari, Diore gotirẽtobosarimasa ñamasiriarã Salmo ĩna ucamasire quẽne yu̶ bajirotirene yimasiñuma —ĩnare yigotiyuju Jesús.</s>
     </seg>
     <seg type="verse" id="b.LUK.24.45">
      <s id="b.LUK.24.45.1">To bajiro ĩnare yigoticõari, Dios oca masa ĩna ucamasirere ĩna ajimasirotire ĩnare u̶joyuju ĩ.</s>
     </seg>
     <seg type="verse" id="b.LUK.24.46">
      <s id="b.LUK.24.46.1">To yigajanocõari, ado bajiro ĩnare gotimasioñuju ĩ: —Ado bajiro yu̶ bajirotire gotiaja Dios oca masa ĩna ucamasire: “ ‘Rotimu̶orũ̶gõru̶cu̶mi’ yigu̶, Dios ĩ cõarocu̶ bajirocacoaru̶cu̶mi.</s>
      <s id="b.LUK.24.46.2">Bajirocaboarine, ĩ bajirocaro bero, idiarũ̶mu̶ tu̶satirũ̶mu̶ne tudicaticoaru̶cu̶mi.</s>
     </seg>
     <seg type="verse" id="b.LUK.24.47">
      <s id="b.LUK.24.47.1">Ĩ tudicatiro bero, Jerusalén macanare gotimasioru̶arãma.</s>
      <s id="b.LUK.24.47.2">Ĩnare ĩna gotimasioro bero, adi macaru̶cu̶ro ñarã jedirore ado bajiro gotimasioru̶arãma: ‘Rojose mu̶a yisere tu̶oĩasu̶tiriticõari, yitu̶jaya mu̶a.</s>
      <s id="b.LUK.24.47.3">To bajiro mu̶a yijama, rojose mu̶a yise vaja mu̶are Cristo ĩ vaja yibosare ñajare, rojose mu̶a yisere masirio variquẽnaru̶cu̶mi Dios’ yigotimasioru̶arãma”, yigotiaja ti, Dios oca masa ĩna ucamasire.</s>
     </seg>
     <seg type="verse" id="b.LUK.24.48">
      <s id="b.LUK.24.48.1">Mu̶ama, to bajiro yu̶ bajisere ĩarã ñari, “Riojone ñaja.</s>
      <s id="b.LUK.24.48.2">To bajirone bajicaju̶”, gãjerãre yigotimasiru̶arãja mu̶a.</s>
     </seg>
     <seg type="verse" id="b.LUK.24.49">
      <s id="b.LUK.24.49.1">Dios ĩ yicatore bajirone mu̶a rãca ñarocu̶re Esp'iritu Santore mu̶are cõaru̶cu̶ja yu̶.</s>
      <s id="b.LUK.24.49.2">To bajiri, adi macane Jerusalénne yuñaru̶arãja mu̶a maji.</s>
      <s id="b.LUK.24.49.3">Esp'iritu Santo rujiejacõari, Dios ĩ masisere mu̶are u̶joru̶cu̶mi.</s>
      <s id="b.LUK.24.49.4">To bajiro ĩ yiro bero, yu̶ ocare goticudirã varu̶arãja mu̶a —ĩnare yigotiyuju Jesús.</s>
     </seg>
     <seg type="verse" id="b.LUK.24.50">
      <s id="b.LUK.24.50.1">To bajiro ĩnare ĩ yiro bero, Betania vãme cu̶ti maca tu̶ju̶ ĩ buerimasare ũmato vasuju ĩ.</s>
      <s id="b.LUK.24.50.2">Toju̶ ejacõari, ĩ ãmori ñumu̶ori, —Quẽnaro mu̶are yato Dios —yiyuju ĩ.</s>
     </seg>
     <seg type="verse" id="b.LUK.24.51">
      <s id="b.LUK.24.51.1">To bajiro ĩnare ĩ yiñarone, ĩ ñaroju̶ ĩre ãmimu̶jacoasuju Dios.</s>
     </seg>
     <seg type="verse" id="b.LUK.24.52">
      <s id="b.LUK.24.52.1">Dios ĩre ĩ ãmimu̶jatone, muqueacõari, Jesúre rũ̶cu̶bu̶oyujarã ĩna.</s>
      <s id="b.LUK.24.52.2">To yigajanocõari, Jerusalénju̶ quẽnaro variquẽnarã tudicoasujarã ĩna yuja.</s>
     </seg>
     <seg type="verse" id="b.LUK.24.53">
      <s id="b.LUK.24.53.1">Tudiejacõari, tocãrãcarũ̶mu̶ri Diore yirũ̶cu̶bu̶oriaviju̶ sãjacõari, “Quẽnaro yaja mu̶”, ĩre yivariquẽnarũgũñujarã ĩna.</s>
      <s id="b.LUK.24.53.2">To cõro ñaja.</s>
     </seg>
    </div>
   </div>
   <div type="book" id="b.JOH">
    <div type="chapter" id="b.JOH.1">
     <seg type="verse" id="b.JOH.1.1">
      <s id="b.JOH.1.1.1">Dios macu̶ Jesucristo su̶orine Diore masiama masa.</s>
      <s id="b.JOH.1.1.2">Rẽmoju̶ne jẽre ñie manoju̶rene ñacõamasiñuju Jesús, ĩ jacu̶ rãcane.</s>
      <s id="b.JOH.1.1.3">Jesúne, Dios ñacoadimasiñuju.</s>
     </seg>
     <seg type="verse" id="b.JOH.1.2">
      <s id="b.JOH.1.2.1">Macaru̶cu̶ro, õ vecayere quẽne, tire Dios ĩ rujeoroto rĩjoroju̶ jẽre ĩ rãcane ñacõamasiñuju ĩ macu̶.</s>
     </seg>
     <seg type="verse" id="b.JOH.1.3">
      <s id="b.JOH.1.3.1">Macaru̶cu̶rore, õ vecayere quẽne ñajediro ĩ macu̶ su̶orine tire rujeomasiñuju Dios.</s>
      <s id="b.JOH.1.3.2">Ĩ macu̶ ĩ manone Dios ĩ rujeoroti maniboriaroja.</s>
     </seg>
     <seg type="verse" id="b.JOH.1.4">
      <s id="b.JOH.1.4.1">Mani rijato beroju̶ma, “Tudirijabeticõato” yigu̶, Dios ĩ catisere ĩsigũ̶, ñacoadimasiñuju Dios macu̶.</s>
      <s id="b.JOH.1.4.2">Ĩ jacu̶ ĩ catisere ĩ macu̶ ĩ ĩsise su̶orine Diorãca quẽnaro ñaama masa, ĩre masirã yuja.</s>
     </seg>
     <seg type="verse" id="b.JOH.1.5">
      <s id="b.JOH.1.5.1">Diore ajimenaju̶ama, rojose yirã ñari, “Riojo ñamasusere masiaja yu̶ama”, yitu̶oĩaboarãma.</s>
      <s id="b.JOH.1.5.2">To bajiro yirã ñaboarine, “Diorãca quẽnaro ñato” yigu̶, Jesucristo ĩ ĩsisere masa jediro ĩna ajibetirotire yirã, yimasimenama Diore ajiterã.</s>
     </seg>
     <seg type="verse" id="b.JOH.1.6">
      <s id="b.JOH.1.6.1">Sĩgũ̶ ñacami Juan vãme cu̶tigu̶.</s>
      <s id="b.JOH.1.6.2">Masare, “Rojose yiru̶abeaja yu̶a.</s>
      <s id="b.JOH.1.6.3">Ĩ su̶orine Diorãca quẽnaro ñaja yu̶a” yirãre oco rãca ĩnare bautizagu̶ ñacami.</s>
      <s id="b.JOH.1.6.4">Ĩre goti rĩjoro cu̶tirotiyumi Dios, ĩ macu̶ ĩ bajiroti quetire.</s>
      <s id="b.JOH.1.6.5">Ĩ bajiroti quetire ajicõari, “To bajiro masu bajigu̶ ñagũ̶mi” ĩ macu̶re masa jediro ĩna yitu̶oĩarotire bojagu̶ ñari, to bajiro ĩre goti rĩjoro cu̶tirotiyumi Dios.</s>
     </seg>
     <seg type="verse" id="b.JOH.1.8">
      <s id="b.JOH.1.8.1">Riojo ñamasuse Juan ĩ gotimasiocatima ĩ masune tu̶oĩaquẽnocõari, ĩ goticati me ñacaju̶ ti.</s>
      <s id="b.JOH.1.8.2">Dios macu̶ adi macaru̶cu̶roju̶re ejacacu̶ yeju̶a ñacaju̶ ti, riojo ñamasuse Juan ĩ gotimasiocati.</s>
      <s id="b.JOH.1.8.3">“Rojose mani tãmu̶oborotire manire yirẽtobosarocu̶ ñaami” Dios macu̶re masa ĩna yitu̶oĩarotire yigu̶, ĩre goti rĩjoro cu̶tirimasu̶ ñacami Juanma.</s>
     </seg>
     <seg type="verse" id="b.JOH.1.10">
      <s id="b.JOH.1.10.1">Jesúma, adi macaru̶cu̶roju̶re manire bajiro ruju̶ cu̶ticõari ĩ ruyuaroto rĩjoroju̶ne jẽre ñacõañuju ĩ.</s>
      <s id="b.JOH.1.10.2">Ĩ su̶orine adi macaru̶cu̶rore Dios ĩ rujeomasire ti ñaboajaquẽne, ĩre ĩacõari, “Ãni, Dios macu̶ ñaami”, ĩre yimasibeticama ĩna, adi macaru̶cu̶roana masa.</s>
     </seg>
     <seg type="verse" id="b.JOH.1.11">
      <s id="b.JOH.1.11.1">Jud'io masa, “Yu̶ rĩa ñaja mu̶a” Dios ĩ yigoticũboariarã tu̶ju̶ manire bajiro ruju̶ cu̶ticõari, ĩna rãca ĩ ñarũgũboajaquẽne, ĩre ĩatecama ĩna.</s>
     </seg>
     <seg type="verse" id="b.JOH.1.12">
      <s id="b.JOH.1.12.1">Ĩre ĩna ĩateboajaquẽne, sĩgũ̶ri ĩre yu̶a ajitirũ̶nu̶jare, “Yu̶ rĩa ñaja mu̶a”, yu̶are yiĩañumi Dios.</s>
     </seg>
     <seg type="verse" id="b.JOH.1.13">
      <s id="b.JOH.1.13.1">“Jud'io masa ñari, Dios rĩa ñaja yu̶a”, yimasiña manoja.</s>
      <s id="b.JOH.1.13.2">Gãjerã masa quẽne, to bajiro yimasibeama.</s>
      <s id="b.JOH.1.13.3">To yicõari, “Mani masune mani tu̶oĩase su̶orine Dios rĩa ñaja mani”, yimasiña manoja.</s>
      <s id="b.JOH.1.13.4">Ado bajiroju̶a bajiaja: “ ‘Yu̶ rĩa ñaja mu̶a’ ĩ yiĩamaijare, ĩ rĩa ñacoaju̶”, yireju̶a ñaja.</s>
     </seg>
     <seg type="verse" id="b.JOH.1.14">
      <s id="b.JOH.1.14.1">Dios macu̶ manire bajiro ruju̶ cu̶ticõari, yu̶a rãca bajiñarũgũcami.</s>
      <s id="b.JOH.1.14.2">Yu̶are ĩamaicõari, quẽnaro yirũgũcami.</s>
      <s id="b.JOH.1.14.3">To yicõari, Dios yere gotigu̶, riojo gotimasiorũgũcami.</s>
      <s id="b.JOH.1.14.4">“Ĩ ñacami Dios macu̶.</s>
      <s id="b.JOH.1.14.5">Sĩgũ̶ne ñagũ̶, ĩ jacu̶re bajiro ñamasugũ̶ ñacami”, ĩre yimasiaja yu̶a, ĩre ĩacana.</s>
     </seg>
     <seg type="verse" id="b.JOH.1.15">
      <s id="b.JOH.1.15.1">Ĩrene goticami Juan vãme cu̶tigu̶, masare oco rãca bautizarimasu̶.</s>
      <s id="b.JOH.1.15.2">Jesús ĩ ejarone, ado bajiro masare goticami: —Ãnine ñaami mu̶are yu̶ goti rĩjoro cu̶tigu̶ma.</s>
      <s id="b.JOH.1.15.3">Ĩ bajirotire gotigu̶, ado bajiro mu̶are yigotiadicaju̶ yu̶: “Yu̶ bero sĩgũ̶ ejaru̶cu̶mi.</s>
      <s id="b.JOH.1.15.4">Yu̶ rĩjoroju̶ne jẽre ñacõañumi.</s>
      <s id="b.JOH.1.15.5">To bajigu̶ ĩ ñajare, yu̶ rẽtoro ñamasugũ̶ ñaami ĩma” mu̶are yigotiadicaju̶ yu̶ —yicami Juan, Jesús ĩ bajirotire gotigu̶.</s>
     </seg>
     <seg type="verse" id="b.JOH.1.16">
      <s id="b.JOH.1.16.1">Masare maimasucõagũ̶ ñari, mani ñajedirorene quẽnaro manire yirũgũami Dios macu̶.</s>
     </seg>
     <seg type="verse" id="b.JOH.1.17">
      <s id="b.JOH.1.17.1">Moisés ñamasir'i su̶orine masare Dios ĩ rotimasirere masire ñaja.</s>
      <s id="b.JOH.1.17.2">Jesucristo su̶orine Dios manire ĩ maiseju̶arema masire ñaja.</s>
      <s id="b.JOH.1.17.3">Ĩ ocare quẽne, riojo ñamasusere, Jesucristo su̶orine tire masire ñaja.</s>
     </seg>
     <seg type="verse" id="b.JOH.1.18">
      <s id="b.JOH.1.18.1">Niju̶ane Diore ĩre ĩagũ̶ magũ̶mi.</s>
      <s id="b.JOH.1.18.2">To bajiboarine ĩ macu̶ sĩgũ̶ne ñagũ̶, ĩ jacu̶ rãcagu̶ ñari, ĩ jacu̶re bajirone tu̶oĩagũ̶ ñari, ĩ jacu̶ ĩ bajisere riojo manire gotimasiocami.</s>
     </seg>
     <seg type="verse" id="b.JOH.1.19">
      <s id="b.JOH.1.19.1">To bajiri paiare, ĩnare ejarẽmorãre quẽne cõañuma ĩna u̶jarã, Jerusalén macana. “ ‘¿Ñimu̶ ñati mu̶?’ masare oco rãca bautizagu̶re Juanre ĩre yisẽniĩama” yirã, ĩnare cõañuma.</s>
     </seg>
     <seg type="verse" id="b.JOH.1.20">
      <s id="b.JOH.1.20.1">To bajiro ĩre ĩna yisẽniĩasere ajicõari, ado bajiro ĩnare yicu̶dicami Juan: —Yu̶ma, masa rojose ĩna tãmu̶oborotire ĩnare yirẽtobosacõari, “Rotimu̶orũ̶gõru̶cu̶mi” yigu̶, Dios ĩ cõagũ̶ me ñaja yu̶ —ĩnare yicami Juan.</s>
     </seg>
     <seg type="verse" id="b.JOH.1.21">
      <s id="b.JOH.1.21.1">To bajiro ĩ yirone, ĩre sẽniĩaquẽnocama ĩna: —¿Ñimu̶ ũgũ̶ju̶a ñatique mu̶, to yijama?</s>
      <s id="b.JOH.1.21.2">¿El'ias, Diore gotirẽtobosamasir'i, gãme tudicaticõari, bajiatique mu̶? —ĩre yisẽniĩacama. —Ĩ me ñaja yu̶ —yicõacami quẽna.</s>
      <s id="b.JOH.1.21.3">To bajiro ĩ yirone, ĩre sẽniĩacama quẽna: —¿Mu̶ne ñatique Diore ĩre gotirẽtobosarimasu̶, “Ejaru̶cu̶mi” ĩna yigu̶? —Juanre yisẽniĩacama. —Ĩ me ñaja yu̶ —yicõacami quẽna.</s>
     </seg>
     <seg type="verse" id="b.JOH.1.22">
      <s id="b.JOH.1.22.1">To bajiro ĩ yise ñajare: —¿Ñimu̶ ũgũ̶ju̶a ñati mu̶? —ĩre yicama ĩna. —Yu̶are sẽniĩaroticõarãre, “Ĩ ñaami”, ĩnare yigotiru̶aja yu̶a.</s>
      <s id="b.JOH.1.22.2">¿Ñimu̶ ũgũ̶ ñaja yu̶, yatique mu̶, mu̶ masune mu̶ yijama? —ĩre yisẽniĩacama quẽna, Juanre, masare oco rãca bautizagu̶re.</s>
     </seg>
     <seg type="verse" id="b.JOH.1.23">
      <s id="b.JOH.1.23.1">To bajiro ĩna yisere ajicõari, ado bajiro ĩnare yicu̶dicami: —Yu̶ne ñaja, yucú̶ manoju̶ masare gotimasiocudirũgũgũ̶ma.</s>
      <s id="b.JOH.1.23.2">Ado bajiro yigotirũgũaja yu̶: “Mani u̶ju̶ ejaru̶cu̶mi.</s>
      <s id="b.JOH.1.23.3">To bajiri rojose mu̶a yisere yitu̶jacõari quẽnaseju̶are tu̶oĩavasoaya, ĩre yurã”, yirũgũaja yu̶.</s>
      <s id="b.JOH.1.23.4">To bajiro yu̶ yigotirotire jẽre tirũ̶mu̶ju̶ne, “To bajiro yiru̶cu̶mi ĩ”, yiuca rĩjoro cu̶ticõamasiñumi Diore ĩre gotirẽtobosarimasu̶, Isa'ias ñamasir'i —yicu̶dicami Juan, ĩre sẽniĩarãre.</s>
     </seg>
     <seg type="verse" id="b.JOH.1.24">
      <s id="b.JOH.1.24.1">Fariseo masa ĩna cõariarã ñacama ĩna, Juanre sẽniĩacana.</s>
     </seg>
     <seg type="verse" id="b.JOH.1.25">
      <s id="b.JOH.1.25.1">Quẽna ĩre sẽniĩacama ĩna: —To bajise yigu̶ ñaboarine, Cristo me ñaboarine, El'ias ñamasir'i me ñaboarine, Diore gotirẽtobosarimasu̶ “Ejaru̶cu̶mi” ĩna yigu̶ me ñaboarine, ¿no yigu̶ oco rãca masare bautizatique mu̶? —Juanre yisẽniĩacama.</s>
     </seg>
     <seg type="verse" id="b.JOH.1.26">
      <s id="b.JOH.1.26.1">To bajiro ĩna yisere ajicõari ado bajiro ĩnare yicu̶dicami: —Yu̶ma, masa rojose ĩna yisere yitu̶jacõari, Dios ĩ bojaseju̶are yirãre oco rãca ĩnare bautizagu̶ ñaja yu̶.</s>
      <s id="b.JOH.1.26.2">To bajiboarine mani ñarigodoju̶ jẽre ñagũ̶mi, “To ñagũ̶mi” mu̶a yimasibecu̶.</s>
     </seg>
     <seg type="verse" id="b.JOH.1.27">
      <s id="b.JOH.1.27.1">Yu̶ bero masare gotigu̶ ñaboarine, yu̶ rẽtoro ñamasugũ̶ ñagũ̶mi ĩma.</s>
      <s id="b.JOH.1.27.2">Ñamasurã rĩne ĩre yibosamasiama, ñamasugũ̶ masu ĩ ñajare —ĩnare yicu̶dicami Juan.</s>
     </seg>
     <seg type="verse" id="b.JOH.1.28">
      <s id="b.JOH.1.28.1">To bajiri, adi ñajediro bajicaju̶ Betania vãme cu̶ti macaju̶.</s>
      <s id="b.JOH.1.28.2">Ti maca ñacaju̶ Juan, masare oco rãca ĩ bautizacatiya Jordán vãme cu̶tirisa gajejacatu̶aju̶.</s>
     </seg>
     <seg type="verse" id="b.JOH.1.29">
      <s id="b.JOH.1.29.1">Gajerũ̶mu̶, yu̶a tu̶ju̶ Jesús ĩ vadone ĩre ĩacami Juan vãme cu̶tigu̶, masare oco rãca bautizarimasu̶.</s>
      <s id="b.JOH.1.29.2">Ĩre ĩacõari ado bajiro masare yigoticami: —Ĩaña mu̶a yuja.</s>
      <s id="b.JOH.1.29.3">Ĩne ñaami Dios yu̶, oveja macu̶re bajiro masare rijabosarocu̶.</s>
      <s id="b.JOH.1.29.4">No bojarãre “Rojose yu̶ yise vaja yu̶re rijabosayumi” ĩre yironare rojose ĩna yise vaja ĩnare rijabosarocu̶.</s>
     </seg>
     <seg type="verse" id="b.JOH.1.30">
      <s id="b.JOH.1.30.1">Ĩ yirotirene goti rĩjoro cu̶tigu̶ ado bajiro mu̶are yigoticaju̶ yu̶: “Masa ĩna ĩaro rĩjoroju̶a yu̶ gotimasioro bero gotimasioru̶cu̶mi gãji” mu̶are yicaju̶ yu̶.</s>
      <s id="b.JOH.1.30.2">“Yu̶ rĩjoroju̶ne jẽre ñacoayumi ĩma.</s>
      <s id="b.JOH.1.30.3">To bajiri yu̶ rẽtoro ñamasugũ̶ ñaami” mu̶are yicaju̶ yu̶.</s>
     </seg>
     <seg type="verse" id="b.JOH.1.31">
      <s id="b.JOH.1.31.1">Yu̶ quẽne, “Ĩ ñagũ̶mi” yimasibeticaju̶ yu̶ maji.</s>
      <s id="b.JOH.1.31.2">To bajiboarine, “Ĩne ñagũ̶mi ‘Rotimu̶orũ̶gõru̶cu̶mi’ yigu̶, Dios ĩ cõar'i” mani yiĩamasirotire bojagu̶ ñari, oco rãca masare bautizadicaju̶ yu̶ —yu̶are yicami Juan.</s>
     </seg>
     <seg type="verse" id="b.JOH.1.32">
      <s id="b.JOH.1.32.1">Quẽna gajeye ado bajiro yu̶are yigoticami: —Ĩre ĩaboarine, “Ĩne ñagũ̶mi ‘Rotimu̶orũ̶gõru̶cu̶mi’ yigu̶, Dios ĩ cõar'i”, yimasibeticaju̶ yu̶ maji.</s>
      <s id="b.JOH.1.32.2">To bajiboarine Dios ado bajiro yu̶re yi ocaruyucami ĩ, “Masare oco rãca bautizaru̶cu̶ja mu̶” yu̶re yi ocaruyucõari: “Yu̶ cõagũ̶, Esp'iritu Santo, bujare bajigu̶ rujiadicõari, ĩ joere rocajeoru̶cu̶mi.</s>
      <s id="b.JOH.1.32.3">Ĩne ñaru̶cu̶mi, ‘Rojose ĩna yisere quẽnaro masicõari, tu̶oĩavasoatĩmato ĩna’ yigu̶, Esp'iritu Santore cõarocu̶”, yu̶re yi ocaruyucami Dios.</s>
      <s id="b.JOH.1.32.4">To bajiro yu̶re ĩ yicatore bajirone ĩamu̶ yu̶ yuja.</s>
      <s id="b.JOH.1.32.5">To bajiri, “Dios macu̶ ñaami”, yimasiaja yu̶ yuja —yigoticami Juan, yu̶are gotigu̶.</s>
     </seg>
     <seg type="verse" id="b.JOH.1.35">
      <s id="b.JOH.1.35.1">Gajerũ̶mu̶ oco rãca masare ĩ bautizacatoju̶ ñacami Juan quẽna.</s>
      <s id="b.JOH.1.35.2">Ĩ rãca ñacaju̶ yu̶a, ju̶arã, ĩ buerã.</s>
     </seg>
     <seg type="verse" id="b.JOH.1.36">
      <s id="b.JOH.1.36.1">To yu̶a ñaro, Jesús ĩ rẽtoato ĩre ĩacõari, ado bajiro yu̶are goticami Juan: —Ĩaña.</s>
      <s id="b.JOH.1.36.2">Ĩne ñaami Dios yu̶, oveja macu̶re bajiro masare rijabosarocu̶ —yu̶are yicami Juan.</s>
     </seg>
     <seg type="verse" id="b.JOH.1.37">
      <s id="b.JOH.1.37.1">To bajiro Juan ĩ yisere ajicõari, Jesúre ĩre su̶yacaju̶ yu̶a yuja.</s>
     </seg>
     <seg type="verse" id="b.JOH.1.38">
      <s id="b.JOH.1.38.1">To ĩre yu̶a su̶yatone, ju̶darũ̶gũ̶ ĩacõari, —¿Ñiere bojarã bajiati mu̶a? —yu̶are yisẽniĩacami.</s>
      <s id="b.JOH.1.38.2">To bajiro ĩ yisẽniĩarone: —Gotimasiorimasu̶, ¿noju̶ ñari mu̶ ñaro? —ĩre yisẽniĩacaju̶ yu̶a.</s>
     </seg>
     <seg type="verse" id="b.JOH.1.39">
      <s id="b.JOH.1.39.1">To bajiro ĩre yu̶a yirone, —Ĩarã vayá —yu̶are yicu̶dicami.</s>
      <s id="b.JOH.1.39.2">To bajiro ĩ yijare, ĩre su̶yaejacoacaju̶ yu̶a, ĩ ñaroju̶re.</s>
      <s id="b.JOH.1.39.3">Muiju ĩ rocasãroto rĩjoro ejacaju̶ yu̶a, toju̶re.</s>
      <s id="b.JOH.1.39.4">To bajiri ĩ rãca bajiña, toju̶ne cãnicoacaju̶ yu̶a yuja.</s>
     </seg>
     <seg type="verse" id="b.JOH.1.40">
      <s id="b.JOH.1.40.1">Juan vãme cu̶tigu̶, masare oco rãca bautizarimasu̶ ĩ gotisere ajicõari, yu̶ rãca Jesúre ĩre su̶yacacu̶ ñacami Andrés.</s>
      <s id="b.JOH.1.40.2">Simón Pedro vãme cu̶tigu̶ bedi ñacami.</s>
     </seg>
     <seg type="verse" id="b.JOH.1.41">
      <s id="b.JOH.1.41.1">Jesúre ĩre ĩamasicõari, guaro ĩ gagu̶ Simónre ĩre jigu̶ vacoacami.</s>
      <s id="b.JOH.1.41.2">Ĩre bu̶jacõari ado bajiro ĩre gotiyuju: —“Rotimu̶orũ̶gõru̶cu̶mi” yigu̶, Dios ĩ cõagũ̶, Cristo mani yitu̶oĩayuñarũgũgũ̶re ĩamu̶ yu̶ yuja —ĩre yiyuju Andrés.</s>
     </seg>
     <seg type="verse" id="b.JOH.1.42">
      <s id="b.JOH.1.42.1">To bajiro ĩre yi, yu̶a cu̶toju̶a ĩre jicoayumi Andrés.</s>
      <s id="b.JOH.1.42.2">Simónre ĩre ĩacõari, ado bajiro ĩre yicami Jesús: —Simón ñaja mu̶, Jonás macu̶.</s>
      <s id="b.JOH.1.42.3">To bajiboarine Pedro vãme cu̶tiru̶cu̶ja mu̶ yuja —Simónre ĩre yicami Jesús.</s>
      <s id="b.JOH.1.42.4">(Gũ̶ta yire ũni ñaja ti, “Pedro” yire.)</s>
     </seg>
     <seg type="verse" id="b.JOH.1.43">
      <s id="b.JOH.1.43.1">Gajerũ̶mu̶ Galilea vãme cu̶ti sitaju̶are yu̶are ũmato vacami Jesús.</s>
      <s id="b.JOH.1.43.2">To bajiri toju̶re ejacõari, Felipe vãme cu̶tigu̶re ĩre bu̶jacami yuja.</s>
      <s id="b.JOH.1.43.3">Ĩre bu̶jacõari, ado bajiro ĩre yicami Jesús: —Yu̶ rãca vayá.</s>
      <s id="b.JOH.1.43.4">Yu̶re ajitirũ̶nu̶ su̶yaya mu̶ —ĩre yicami.</s>
     </seg>
     <seg type="verse" id="b.JOH.1.44">
      <s id="b.JOH.1.44.1">Betsaida vãme cu̶ti macagu̶ ñacami Felipe.</s>
      <s id="b.JOH.1.44.2">Ti macanane ñacama Pedro, ĩ bedi Andrés quẽne.</s>
     </seg>
     <seg type="verse" id="b.JOH.1.45">
      <s id="b.JOH.1.45.1">Jesúre ĩamasicõari, Natanael vãme cu̶tigu̶re ĩre gotigu̶ vacoacami Felipe.</s>
      <s id="b.JOH.1.45.2">Ĩre bu̶jacõari, ado bajiro ĩre gotiyuju ĩ: —“Bajiru̶cu̶mi” Moisés ñamasir'i ĩ yiucamasir'ire ĩamu̶ yu̶ yuja.</s>
      <s id="b.JOH.1.45.3">Diore ĩre gotirẽtobosarimasa quẽne, “To bajiru̶cu̶mi” ĩna yiucamasir'ire ĩamu̶ yu̶ yuja.</s>
      <s id="b.JOH.1.45.4">Ĩ ñaami Nazaret vãme cu̶ti macagu̶, Jesús vãme cu̶tigu̶, José vãme cu̶tigu̶ macu̶ —Natanaelre ĩre yigotiyuju ĩ.</s>
     </seg>
     <seg type="verse" id="b.JOH.1.46">
      <s id="b.JOH.1.46.1">To bajiro ĩ yirone, —¿Ĩma Nazaret vãme cu̶ti macagu̶ ñaboarine, quẽnagũ̶ ñaguĩda? —Felipere ĩre yisẽniĩañuju Natanael. —Vayá.</s>
      <s id="b.JOH.1.46.2">Ĩre ĩaĩatoque mani —ĩre yiyuju Felipeju̶ama.</s>
      <s id="b.JOH.1.46.3">To bajise gãmerã yicõari, yu̶a tu̶ju̶ vadicoayuma ĩna yuja.</s>
     </seg>
     <seg type="verse" id="b.JOH.1.47">
      <s id="b.JOH.1.47.1">Natanael ĩ vadore ĩacõari ado bajiro yicami Jesús: —Õ tu̶sagu̶, Israel ñamasir'i jãnami Dios ĩ bojasere yigu̶ vadiami.</s>
      <s id="b.JOH.1.47.2">Masare yitogu̶ me ñaami —yicami Jesús.</s>
     </seg>
     <seg type="verse" id="b.JOH.1.48">
      <s id="b.JOH.1.48.1">To bajiro ĩ yirone, —¿No bajiro yicõari yu̶re ĩamasiati mu̶? —ĩre yicami Natanael.</s>
      <s id="b.JOH.1.48.2">To bajiro ĩ yirone, —Felipe mu̶re ĩ jiroto rĩjoroju̶ne higuera vãme cu̶tiu̶ ẽñeroca mu̶ ñaroju̶ne jẽre mu̶re ĩacõamu̶ yu̶ —ĩre yicami Jesús.</s>
     </seg>
     <seg type="verse" id="b.JOH.1.49">
      <s id="b.JOH.1.49.1">To bajiro ĩ yisere ajicõari: —Gotimasiorimasu̶, Dios macu̶ ñaja mu̶, yu̶are Israel ñamasir'i jãnerabatiare rotimu̶orũ̶gõrocu̶ —ĩre yicami Natanael.</s>
     </seg>
     <seg type="verse" id="b.JOH.1.50">
      <s id="b.JOH.1.50.1">To bajiro ĩ yisere ajicõari ado bajiro ĩre yicu̶dicami Jesús: —“¿Higuera vãme cu̶tiu̶ ẽñeroca mu̶ ñaroju̶ne jẽre mu̶re ĩacõamu̶ yu̶” mu̶re yu̶ yiserene ajicõari, “ ‘Rotimu̶orũ̶gõru̶cu̶mi’ yigu̶, Dios ĩ cõar'i ñaami”, yu̶re yimasiati mu̶?</s>
      <s id="b.JOH.1.50.2">Adi rẽtoro ĩaĩañamanire mu̶re yiĩoru̶cu̶ja yu̶ —ĩre yicami Jesús.</s>
     </seg>
     <seg type="verse" id="b.JOH.1.51">
      <s id="b.JOH.1.51.1">Gajeye quẽna ado bajiro yu̶are yicami Jesús: —Ñamasusere riojo mu̶are gotiaja yu̶: Ũ̶mu̶agasero soje ti jãnarone, yu̶, Dios ĩ roticõacacu̶re, to yicõari, Diore moabosarãre ĩna mu̶jatore, ĩna rujiadore quẽne ĩaru̶arãja mu̶a —yu̶are yicami Jesús.</s>
     </seg>
    </div>
    <div type="chapter" id="b.JOH.2">
     <seg type="verse" id="b.JOH.2.1">
      <s id="b.JOH.2.1.1">Ju̶arũ̶mu̶ bero, Galilea sita Caná vãme cu̶ti macaju̶re sĩgũ̶ ĩ manajo cu̶tirũ̶mu̶ boserũ̶mu̶ ñasu̶ocaju̶ ti.</s>
      <s id="b.JOH.2.1.2">Jesús jaco quẽne ñacamo so, toju̶re.</s>
     </seg>
     <seg type="verse" id="b.JOH.2.2">
      <s id="b.JOH.2.2.1">Jesúre, to yicõari, yu̶a ĩ buerãre quẽne, yu̶are jicama ĩna.</s>
      <s id="b.JOH.2.2.2">To bajiro ĩna yicana ñari, yu̶a quẽne Jesúrãca ñacaju̶ toju̶re.</s>
     </seg>
     <seg type="verse" id="b.JOH.2.3">
      <s id="b.JOH.2.3.1">Yu̶a idiñaro rĩne u̶ye oco jedicoacaju̶.</s>
      <s id="b.JOH.2.3.2">To ti bajirone, ado bajiro Jesúre yicamo ĩ jaco: —U̶ye oco jedicoaju̶ yuja —ĩre yicamo.</s>
     </seg>
     <seg type="verse" id="b.JOH.2.4">
      <s id="b.JOH.2.4.1">To so yirone, —¿Caco, no yigo tire yu̶re gotiati mu̶?</s>
      <s id="b.JOH.2.4.2">Maji, ĩaĩañamani Dios ĩ masise rãca yu̶ yiĩoroti ejabeaja maji —sore yicami Jesús.</s>
     </seg>
     <seg type="verse" id="b.JOH.2.5">
      <s id="b.JOH.2.5.1">To bajiro ĩ yisere ajicõari ado bajiro ĩnare yicamo so, u̶ye oco iorimasare: —Ĩ rotirore bajiro yiya —ĩnare yicamo so.</s>
     </seg>
     <seg type="verse" id="b.JOH.2.6">
      <s id="b.JOH.2.6.1">Tore ñacaju̶ oco varia sotu̶ri, gũ̶tane ĩna vearia sotu̶ri.</s>
      <s id="b.JOH.2.6.2">Cojomo cõro, coja jẽnituaro ñari sotu̶ri ñacaju̶ ti.</s>
      <s id="b.JOH.2.6.3">“Ado bajiro mani yijare, ‘Rojose mana ñaja mu̶a’ manire yiĩaami Dios” yirã ĩna coeri sotu̶ri, oco sotu̶ri ñacaju̶ ti.</s>
      <s id="b.JOH.2.6.4">Ti sotu̶ri cincuenta, to yicõari, setenta litros cõro juari sotu̶ri ñacaju̶.</s>
     </seg>
     <seg type="verse" id="b.JOH.2.7">
      <s id="b.JOH.2.7.1">To bajiri ado bajiro u̶ye oco iorimasare ĩnare yicami Jesús: —Oco jiojũ̶mu̶oña adi sotu̶rire —ĩnare yicami.</s>
      <s id="b.JOH.2.7.2">To bajiro ĩ yisere ajicõari, ti sotu̶ri ñaro cõrone jiojũ̶mu̶ocama ĩna.</s>
     </seg>
     <seg type="verse" id="b.JOH.2.8">
      <s id="b.JOH.2.8.1">Ĩna jiojũ̶mu̶ogajanoro ĩacõari, ado bajiro ĩnare yicami Jesús: —Boserũ̶mu̶ ũmato yirimasu̶re mojoroaca vaãmi vati, ĩre ioaya —ĩnare yicami Jesús.</s>
      <s id="b.JOH.2.8.2">Ĩnare ĩ yirotirore bajirone iocama ĩna.</s>
     </seg>
     <seg type="verse" id="b.JOH.2.9">
      <s id="b.JOH.2.9.1">Tire ĩ idiroto rĩjoroju̶ne oco jẽre u̶ye oco godovedicoasuja ti, ti sotu̶ ñaro cõrone.</s>
      <s id="b.JOH.2.9.2">“Toaye u̶ye oco ñaroja”, yimasibeticami.</s>
      <s id="b.JOH.2.9.3">Tire iorimasa rĩne masicama ĩna.</s>
      <s id="b.JOH.2.9.4">Tire idicõari, mame manajo cu̶tirocu̶re jicami boserũ̶mu̶ ũmato yirimasu̶.</s>
     </seg>
     <seg type="verse" id="b.JOH.2.10">
      <s id="b.JOH.2.10.1">Ĩ ejarone, ado bajiro ĩre yicami: —Gãjerãma, ĩna boserũ̶mu̶ yisu̶o vajama, quẽnaseju̶are iosu̶ocama.</s>
      <s id="b.JOH.2.10.2">Jairo masa ĩna idiro beroju̶, quẽnabetibu̶sare iocama ĩna yuja.</s>
      <s id="b.JOH.2.10.3">Mu̶ma quẽnaseju̶are ru̶ayuja mu̶, yucu̶aca ĩna ioserema —ĩre yicami boserũ̶mu̶ ũmato yirimasu̶.</s>
     </seg>
     <seg type="verse" id="b.JOH.2.11">
      <s id="b.JOH.2.11.1">To bajiro Jesús ĩ yicati, ĩaĩañamanire Dios ĩ masise rãca ĩ yiĩosu̶ocati ñacaju̶ ti Galilea sita, Caná vãme cu̶ti macaju̶re.</s>
      <s id="b.JOH.2.11.2">Ĩaĩañamanire ĩ yiĩojama, “ ‘Rotimu̶orũ̶gõru̶cu̶mi’ yigu̶, Dios ĩ cõacacu̶ ñaja yu̶” yigu̶ yiĩosu̶ocami.</s>
      <s id="b.JOH.2.11.3">To bajiro ĩ yiĩosere ĩacõari, bu̶tobu̶sa ĩre ajitirũ̶nu̶caju̶ yu̶a, ĩ buerã.</s>
     </seg>
     <seg type="verse" id="b.JOH.2.12">
      <s id="b.JOH.2.12.1">Boserũ̶mu̶ ti jediro bero, Capernaum vãme cu̶ti macaju̶ ũmato vacami Jesús.</s>
      <s id="b.JOH.2.12.2">Ĩ jaco, ĩ bederã, to yicõari yu̶a ĩ buerã quẽne, ĩ rãca vacaju̶ yu̶a.</s>
      <s id="b.JOH.2.12.3">Yoarobu̶sa ñacaju̶ yu̶a, ti macaju̶re.</s>
     </seg>
     <seg type="verse" id="b.JOH.2.13">
      <s id="b.JOH.2.13.1">Yu̶a jud'io masa Pascua boserũ̶mu̶ yu̶a yirotirũ̶mu̶ri cõñaro Jerusalénju̶ ejacaju̶ yu̶a, Jesúrãca.</s>
     </seg>
     <seg type="verse" id="b.JOH.2.14">
      <s id="b.JOH.2.14.1">Toju̶ Diore yirũ̶cu̶bu̶oriaviju̶ ta vecu̶a ĩsirimasa, oveja ĩsirimasa, buja ĩsirimasa quẽne ñacama.</s>
      <s id="b.JOH.2.14.2">Gãjerã ye rãca gãjoa vasoarimasa quẽne ĩna rujiri cũmuroriju̶ rujicama ĩna.</s>
     </seg>
     <seg type="verse" id="b.JOH.2.15">
      <s id="b.JOH.2.15.1">To bajiro ĩna yiñasere ĩacõari bajeriamare quẽnocami Jesús.</s>
      <s id="b.JOH.2.15.2">To bajiro yicõari ĩna yarã ta vecu̶are, ovejare Diore yirũ̶cu̶bu̶oriaviju̶ ñarãre ĩnare bajeãgõbucami.</s>
      <s id="b.JOH.2.15.3">Gãjoa vasoarimasa ye gãjoatiirire varebatereacõacami.</s>
      <s id="b.JOH.2.15.4">To yicõari ĩna gãjoa jeorijau̶rire tucaguereacami.</s>
     </seg>
     <seg type="verse" id="b.JOH.2.16">
      <s id="b.JOH.2.16.1">To yicõari, buja ĩsirimasare ado bajiro yicami yuja: —Ãnoa mu̶a ĩsironare juabudi vasa mu̶a.</s>
      <s id="b.JOH.2.16.2">Yu̶ jacu̶ ya vire gajeyeũni ĩsiriavi godoveobesa mu̶a —ĩnare yicami Jesús.</s>
     </seg>
     <seg type="verse" id="b.JOH.2.17">
      <s id="b.JOH.2.17.1">To bajiro ĩ yisere ajicõari, Dios oca masa ĩna ucamasirere ado bajiro tu̶oĩabu̶jacaju̶ yu̶a, ĩ buerã: “Mu̶ ya vire quẽnaro ĩna yirũ̶cu̶bu̶obetijare, ĩnare ĩajũnisiniru̶cu̶ja yu̶.</s>
      <s id="b.JOH.2.17.2">To bajiro yu̶ yise ñajare yu̶re sĩarocaru̶arãma ĩna”, yirere tu̶oĩabu̶jacaju̶ yu̶a.</s>
     </seg>
     <seg type="verse" id="b.JOH.2.18">
      <s id="b.JOH.2.18.1">To ĩ yirone, to ñacana jud'io masa Jesúre ĩre sẽniĩacama: —“Dios ĩ masise rãca yigu̶ yaja yu̶” mu̶ yijama, ¿no bajiro yu̶are yiĩogu̶ada mu̶? —ĩre yisẽniĩacama ĩna, Jesúre.</s>
     </seg>
     <seg type="verse" id="b.JOH.2.19">
      <s id="b.JOH.2.19.1">To bajiro ĩna yisere ajicõari ado bajiro ĩnare yicu̶dicami Jesús: —Adi vi Diore yirũ̶cu̶bu̶oriavire mu̶a caguerocacõajama, idiarũ̶mu̶ tu̶satirũ̶mu̶ne quẽna ti vire bu̶ajeocõaru̶cu̶ja yu̶ —ĩnare yicami.</s>
     </seg>
     <seg type="verse" id="b.JOH.2.20">
      <s id="b.JOH.2.20.1">To bajiro ĩ yisere ajicõari, —Cuarenta y seis ñaricũ̶mari josayujarã ĩna, adi vire bu̶añarã.</s>
      <s id="b.JOH.2.20.2">¿Mu̶ma, “Idiarũ̶mu̶ berone quẽna bu̶ajeocõaru̶cu̶ja”, yiboati mu̶? —Jesúre ĩre yicama ĩna.</s>
     </seg>
     <seg type="verse" id="b.JOH.2.21">
      <s id="b.JOH.2.21.1">Jesús to bajiro Diore yirũ̶cu̶bu̶oriavire ĩ yijama, ĩ masu ruju̶rene yigu̶ yicõañumi.</s>
     </seg>
     <seg type="verse" id="b.JOH.2.22">
      <s id="b.JOH.2.22.1">Ĩ bajirocaro bero gãme ĩ tudicatiato, “To bajiro bajiru̶aroja” ĩ yigoticatire tu̶oĩabu̶jacaju̶ yu̶a, ĩ buecana.</s>
      <s id="b.JOH.2.22.2">Tire tu̶oĩabu̶jacõari, Dios ocare masa ĩna ucamasirere, Jesús ĩ goticatire quẽne ajitirũ̶nu̶caju̶ yu̶a.</s>
     </seg>
     <seg type="verse" id="b.JOH.2.23">
      <s id="b.JOH.2.23.1">Jerusalénju̶ Pascua boserũ̶mu̶ ĩna yiñaro, quẽna gajeye ĩaĩañamanire masare yiĩocami Jesús.</s>
      <s id="b.JOH.2.23.2">To bajiro ĩ yiĩojare, “ ‘Rotimu̶orũ̶gõru̶cu̶mi’ yigu̶, Dios ĩ cõar'i mani u̶ju̶ ñaami”, ĩre yiajitirũ̶nu̶cama jãjarã masa.</s>
     </seg>
     <seg type="verse" id="b.JOH.2.24">
      <s id="b.JOH.2.24.1">Jesúju̶ama to bajiro ĩna yiajitirũ̶nu̶sere ĩamasicõari, “Socarã mene yama”, yibeticõacami, masa jediro ĩna tu̶oĩasere ĩamasigũ̶ ñari.</s>
     </seg>
    </div>
    <div type="chapter" id="b.JOH.3">
     <seg type="verse" id="b.JOH.3.1">
      <s id="b.JOH.3.1.1">Sĩgũ̶ fariseo masu̶, Nicodemo vãme cu̶tigu̶ ñacami.</s>
      <s id="b.JOH.3.1.2">Jud'io masa vatoaju̶re ñamasugũ̶ ñacami ĩ.</s>
     </seg>
     <seg type="verse" id="b.JOH.3.2">
      <s id="b.JOH.3.2.1">Ñamiju̶ Jesúre ĩre ĩagũ̶ ejayuju.</s>
      <s id="b.JOH.3.2.2">Ĩ tu̶ju̶re ejacõari, ado bajiro Jesúre ĩre yiyuju: —Gotimasiorimasu̶, “Mu̶re cũñumi Dios, ‘Masare gotimasioato’ yigu̶”, mu̶re yimasiaja yu̶a.</s>
      <s id="b.JOH.3.2.3">Sĩgũ̶ mu̶ yirore bajirone yiĩoñamanire yigu̶re ĩabeticaju̶.</s>
      <s id="b.JOH.3.2.4">To bajiri, “Diorãca ñacõari, yami”, yimasiaja yu̶a —Jesúre ĩre yiyuju.</s>
     </seg>
     <seg type="verse" id="b.JOH.3.3">
      <s id="b.JOH.3.3.1">To bajiro ĩ yisere ajicõari, ado bajiro Nicodemore gotiyuju Jesús: —Riojo mu̶re gotiaja yu̶.</s>
      <s id="b.JOH.3.3.2">No bojarã, quẽna gãme ruyuamenama, Dios ĩ ñaroju̶re ejamasimenama —Nicodemore yiyuju Jesús.</s>
     </seg>
     <seg type="verse" id="b.JOH.3.4">
      <s id="b.JOH.3.4.1">To bajiro ĩ yijare, ado bajiro Jesúre sẽniĩañuju Nicodemo: —¿No bajiro bu̶cu̶ ñacoaboarine, quẽna gãme tudiruyuacoare ñarojari?</s>
      <s id="b.JOH.3.4.2">¿Quẽna ĩ jacore sãjacoacu̶jarique ĩ, quẽna gãme tudiruyuaru̶? —Jesúre ĩre yiyuju Nicodemo.</s>
     </seg>
     <seg type="verse" id="b.JOH.3.5">
      <s id="b.JOH.3.5.1">To bajiro ĩ yisere ajicõari, ado bajiro ĩre cu̶diyuju Jesús: —“Quẽna gãme ruyuaroti ñaja” yu̶ yijama, masa su̶orine gãme ruyuarotire yigu̶ me yaja.</s>
      <s id="b.JOH.3.5.2">“Quẽna gãme ruyuaroti ñaja” yu̶ yijama, “ ‘Dios ĩ cõagũ̶, Esp'iritu Santo ĩ ejarẽmose rãca Diorãca quẽnaro ñacõari, ĩ bojarore bajiro yirã ñato’ yigu̶, ĩ yirotire sẽniroti ñaja”, yigu̶ju̶a yaja.</s>
      <s id="b.JOH.3.5.3">“Dios ĩ bojabeti yiru̶abeaja yu̶.</s>
      <s id="b.JOH.3.5.4">Ĩ su̶orine ĩ rãca quẽnaro ñaja yu̶” yirã, oco rãca bautizarotiriarã, to yicõari, Esp'iritu Santo ĩ ejarẽmose rãca Diorãca quẽnaro ñarã, ĩna rĩne ñarãma Dios ĩ ñaroju̶re ejacõari, ĩ rãca ñamu̶orũ̶gõrona.</s>
     </seg>
     <seg type="verse" id="b.JOH.3.7">
      <s id="b.JOH.3.7.1">“Dios ĩ cõagũ̶, Esp'iritu Santo ĩ ejarẽmose rãca Diorãca quẽnaro ñarã, ĩna rĩne Dios ĩ ñaroju̶re ejacõari, ĩ rãca ñamu̶orũ̶gõru̶arãma” mu̶re yu̶ yisere, ajiyamanire bajiro ajimavisiabesa mu̶.</s>
     </seg>
     <seg type="verse" id="b.JOH.3.8">
      <s id="b.JOH.3.8.1">Mino no ti bojarone vẽatucõaroja ti.</s>
      <s id="b.JOH.3.8.2">Mino ti vẽatujama, ajiaja mani.</s>
      <s id="b.JOH.3.8.3">To bajiboarine, “Toaye vadoja.</s>
      <s id="b.JOH.3.8.4">Toju̶are vatoja”, yimasibeaja mani.</s>
      <s id="b.JOH.3.8.5">Tire bajirone bajigu̶ ñaami Dios ĩ cõagũ̶, Esp'iritu Santo.</s>
      <s id="b.JOH.3.8.6">“Esp'iritu Santo ĩ ejarẽmose rãca quẽnaro ñacõari, ĩ bojarore bajiro yigu̶ ñato” yigu̶, gãjire ĩ yirotire masibeama masa —Nicodemore yiyuju Jesús.</s>
     </seg>
     <seg type="verse" id="b.JOH.3.9">
      <s id="b.JOH.3.9.1">To bajiro ĩ yirone, quẽna gãme sẽniĩaquẽnoñuju Nicodemo: —¿No bajiro bajiroada ti? —Jesúre ĩre yisẽniĩa quẽnoñuju ĩ.</s>
     </seg>
     <seg type="verse" id="b.JOH.3.10">
      <s id="b.JOH.3.10.1">Ado bajiro ĩre cu̶diyuju Jesús: —¿Israelita masare ĩnare gotimasiogũ̶ ñaboarine, adi quetirema masibeati mu̶?</s>
     </seg>
     <seg type="verse" id="b.JOH.3.11">
      <s id="b.JOH.3.11.1">Riojo mu̶re gotiaja yu̶.</s>
      <s id="b.JOH.3.11.2">Mani ĩase, Dios ĩ yiserene, mu̶are gotirũgũaja yu̶a.</s>
      <s id="b.JOH.3.11.3">To bajiboarine yu̶a gotirũgũsere ajicõari, “To bajiro me bajiaja”, yicõarũgũaja mu̶a.</s>
     </seg>
     <seg type="verse" id="b.JOH.3.12">
      <s id="b.JOH.3.12.1">Adi macaru̶cu̶roayere yu̶ gotisere ajitegu̶ ñari, Dios ĩ bajisere ĩabu̶jayamanire yu̶ gotijaquẽne, ajiteru̶cu̶ja mu̶ —ĩre yiyuju Jesús.</s>
     </seg>
     <seg type="verse" id="b.JOH.3.13">
      <s id="b.JOH.3.13.1">Gajeye quẽna ado bajiro ĩre gotiyuju Jesús: —Sĩgũ̶, Dios ĩ ñaroju̶re mu̶jar'i maami.</s>
      <s id="b.JOH.3.13.2">Yu̶ sĩgũ̶ne ñaja yu̶, Dios ĩ ñaroju̶ne rujiadicõari, tudi gãme mu̶jarocu̶ma.</s>
      <s id="b.JOH.3.13.3">Dios ĩ roticõacacu̶ ñaja yu̶ Diorãcagu̶.</s>
     </seg>
     <seg type="verse" id="b.JOH.3.14">
      <s id="b.JOH.3.14.1">Tirũ̶mu̶ju̶ Moisés ñamasir'i, yucú̶ manoju̶ ñacudigu̶ yucú̶ joeju̶ ãñare bajigu̶ ñagũ̶re cõmene quẽnor'ire ĩre jeomasiñuju, “Ãña cũniecoriarã ĩre ĩamu̶oato ĩna” yigu̶.</s>
      <s id="b.JOH.3.14.2">To bajiro ĩ yir'ire ãña cũniecoriarã, ĩre ĩamu̶orãju̶a, caticoamasiñujarã ĩna quẽna.</s>
      <s id="b.JOH.3.14.3">To bajiro bajiru̶aroja yu̶re quẽne, Dios ĩ roticõacacu̶re quẽne.</s>
      <s id="b.JOH.3.14.4">Yucú̶tẽroju̶ yu̶re jajutucõari, vũ̶mu̶orũ̶gõru̶arãma ĩna, yu̶ bajirocarotire yirã.</s>
     </seg>
     <seg type="verse" id="b.JOH.3.15">
      <s id="b.JOH.3.15.1">To bajise bajirocu̶ ñari, no bojarã, “Jesucristo ĩ bajirocare su̶orine yu̶re ĩavariquẽnacõari quẽnaro yiru̶cu̶mi Dios” yitu̶oĩarãre ĩna rijato beroju̶ “Tudirijabeticõato” yigu̶, yu̶ catisere ĩnare ĩsiru̶cu̶ja yu̶ —Nicodemore ĩre yiyuju Jesús.</s>
     </seg>
     <seg type="verse" id="b.JOH.3.16">
      <s id="b.JOH.3.16.1">—Ñajediro masare maimasucõagũ̶ ñari, ĩ macu̶ sĩgũ̶ne ñagũ̶re ĩre cõañumi Dios, “Masare rijabosato” yigu̶.</s>
      <s id="b.JOH.3.16.2">To bajiro ĩ yire ñajare, “Jesucristo ĩ bajirocare su̶orine yu̶re ĩavariquẽnacõari, quẽnaro yiru̶cu̶mi Dios” yitu̶oĩarãma, ĩna rijato beroju̶ “Tudirijabeticõato” yigu̶, Dios ĩ catisere ĩ ĩsiriarã ñarãma.</s>
     </seg>
     <seg type="verse" id="b.JOH.3.17">
      <s id="b.JOH.3.17.1">Adi macaru̶cu̶roanare, “Rojose ĩna yise vaja rojose ĩnare yato” yigu̶ me, ĩ macu̶re cõañumi Dios.</s>
      <s id="b.JOH.3.17.2">Ado bajiroju̶a yiyumi.</s>
      <s id="b.JOH.3.17.3">“Mu̶re ajitirũ̶nu̶rona ĩna rijato beroju̶, rojose tãmu̶otu̶jabetiriaroju̶ ĩna vaborotire ĩnare yirẽtobosaru̶cu̶ja mu̶” yigu̶, ĩ macu̶re cõañumi Dios.</s>
     </seg>
     <seg type="verse" id="b.JOH.3.18">
      <s id="b.JOH.3.18.1">“Dios macu̶ ñagũ̶mi” Jesúre yitu̶oĩagũ̶re rojose tãmu̶otu̶jabetiriaroju̶re ĩre cõabetiru̶cu̶mi Dios.</s>
      <s id="b.JOH.3.18.2">Dios macu̶ sĩgũ̶ne ñagũ̶re, “Dios macu̶ me ñagũ̶mi” ĩre yigu̶ju̶arema, to bajiro ĩre ĩ yise vaja rojose tãmu̶otu̶jabetiriaroju̶ ĩre cõaru̶cu̶mi Dios.</s>
     </seg>
     <seg type="verse" id="b.JOH.3.19">
      <s id="b.JOH.3.19.1">Ĩ macu̶re adi macaru̶cu̶roju̶re ejacacu̶re ĩre ajitirũ̶nu̶menare rojose tãmu̶otu̶jabetiriaroju̶ ĩnare rearu̶cu̶mi.</s>
      <s id="b.JOH.3.19.2">Ĩ macu̶ su̶orine Diorãca quẽnaro ñaama masa, ĩre masirã.</s>
      <s id="b.JOH.3.19.3">Masaju̶ama rojose yitu̶jaru̶amena ñarã ñari, quẽnaseju̶are tu̶oĩavasoaru̶amenama ĩna.</s>
      <s id="b.JOH.3.19.4">To bajiri Dios macu̶re ajitirũ̶nu̶menama.</s>
      <s id="b.JOH.3.19.5">To bajiro yirã ĩna ñajare, ĩnare rearu̶cu̶mi Dios.</s>
     </seg>
     <seg type="verse" id="b.JOH.3.20">
      <s id="b.JOH.3.20.1">Rojose yirã, Dios macu̶re terãma ĩna.</s>
      <s id="b.JOH.3.20.2">“Masa rĩjoroju̶a, ‘To bajise rojose yicaju̶ mu̶’ yu̶re yiromi Jesús” yibojonerã ñari.</s>
     </seg>
     <seg type="verse" id="b.JOH.3.21">
      <s id="b.JOH.3.21.1">Dios ĩ bojasere quẽnaseju̶are yirãma, Dios macu̶re ajitirũ̶nu̶rãma ĩna.</s>
      <s id="b.JOH.3.21.2">Yayioroju̶ yirudibeama ĩnaju̶ama, “ ‘Dios ĩnare ĩ yirẽmojare, quẽnaseju̶are yirũgũama’ yimasiato ĩna” yirã.</s>
     </seg>
     <seg type="verse" id="b.JOH.3.22">
      <s id="b.JOH.3.22.1">Nicodemore Jesús ĩ gotiro bero, vacoacaju̶ yu̶a, Judea sitaju̶.</s>
      <s id="b.JOH.3.22.2">Toju̶re yoarobu̶sa ñacaju̶ yu̶a.</s>
      <s id="b.JOH.3.22.3">Toju̶ masare oco rãca bautiza ñarũgũcaju̶ yu̶a.</s>
     </seg>
     <seg type="verse" id="b.JOH.3.23">
      <s id="b.JOH.3.23.1">Juan, oco rãca bautizarimasu̶, Salim vãme cu̶ti maca tu̶ju̶ Enón vãme cu̶ti macaju̶ oco rãca masare bautizarũgũñuju ĩ quẽne.</s>
      <s id="b.JOH.3.23.2">Toju̶re riaga jairo ti oco cu̶tijare, ĩnare bautiza ñarũgũñuju ĩ.</s>
      <s id="b.JOH.3.23.3">Jãjarã masa ĩre bautizarotirã ejarũgũñujarã ĩna, toju̶re.</s>
     </seg>
     <seg type="verse" id="b.JOH.3.24">
      <s id="b.JOH.3.24.1">Ado bajiro yiñamasiñuju Juan, tubiberiaviju̶ ĩ tubibe ecoroto rĩjoro:</s>
     </seg>
     <seg type="verse" id="b.JOH.3.25">
      <s id="b.JOH.3.25.1">Oco rãca masare Juan ĩ bautiza ñarone, gãji jud'io masu̶, Juan buerã tu̶ju̶re ejayuju ĩ.</s>
      <s id="b.JOH.3.25.2">Ejacõari, “To bajiro me bajiaja.</s>
      <s id="b.JOH.3.25.3">Ado bajiroju̶a mani yijare, ‘Rojose mana ñaja mu̶a’ manire yiĩagũ̶mi Dios” yigu̶, ĩna rãca oca josayuju ĩ.</s>
     </seg>
     <seg type="verse" id="b.JOH.3.26">
      <s id="b.JOH.3.26.1">Ĩ rãca ĩna oca josariaro bero, Juan tu̶ju̶ ejacõari, ado bajiro ĩre gotiyujarã ĩ buerã: —Gotimasiorimasu̶, Jordán vãme cu̶tirisa ijacatu̶aju̶ mu̶ ĩagoticacu̶, mu̶ yirũgũrore bajirone masare oco rãca ĩnare bautizarũgũñuju ĩ.</s>
      <s id="b.JOH.3.26.2">To bajiri jãjarã masa mani tu̶ju̶re ejaborona, ĩ tu̶ju̶a rĩne varũgũrãma ĩna, ĩre yigotiyujarã ĩna —Juanre, masare oco rãca bautizarimasu̶re.</s>
     </seg>
     <seg type="verse" id="b.JOH.3.27">
      <s id="b.JOH.3.27.1">To bajiro ĩna yisere ajicõari, ado bajiro ĩnare gotiyuju Juan: —Ñie manane ñaborãma masa, Dios ĩ cõabetijama.</s>
      <s id="b.JOH.3.27.2">Mani bajirũgũse quẽne Dios ĩ bojasere bajirone bajirũgũaja ti.</s>
     </seg>
     <seg type="verse" id="b.JOH.3.28">
      <s id="b.JOH.3.28.1">“Rotimu̶orũ̶gõru̶cu̶mi” yigu̶, Dios ĩ cõar'i me ñaja yu̶. “ ‘Ĩ ejaroto rĩjoro, ĩre goti rĩjoro cu̶tiato’ yigu̶, Dios ĩ cõar'i ñaja yu̶”, jẽre mu̶are yigoticõacaju̶ yu̶ —ĩnare yiyuju Juan, ĩ buerimasare.</s>
     </seg>
     <seg type="verse" id="b.JOH.3.29">
      <s id="b.JOH.3.29.1">To yicõari, “Ãmosiagu̶ babare bajiro bajiaja yu̶” yigu̶, ado bajiro ĩ buerãre ĩnare gotimasioñuju Juan: —Ãmosiariarũ̶mu̶ so manaju̶ ñarocu̶ babare ajisu̶yaroco me ñagõmo.</s>
      <s id="b.JOH.3.29.2">So manaju̶ ñarocu̶ju̶are ajisu̶yaroco ñagõmo.</s>
      <s id="b.JOH.3.29.3">So manaju̶re so ajisu̶yasere ĩacõari, bu̶to variquẽnagũ̶mi ĩ baba.</s>
      <s id="b.JOH.3.29.4">Tire bajirone, “Masa jãjarãre oco rãca bautizarũgũñuju ĩ quẽne” mu̶a yisere ajicõari, bu̶to variquẽnaja yu̶ quẽne.</s>
     </seg>
     <seg type="verse" id="b.JOH.3.30">
      <s id="b.JOH.3.30.1">Yu̶ rẽtoro ñamasugũ̶ ñaami ĩma.</s>
      <s id="b.JOH.3.30.2">To bajiri, yu̶re ĩna rũ̶cu̶bu̶oro rẽtoro ĩre ĩna rũ̶cu̶bu̶osere bojaja yu̶ —ĩ buerãre yiyuju Juan.</s>
     </seg>
     <seg type="verse" id="b.JOH.3.31">
      <s id="b.JOH.3.31.1">Dios tu̶ju̶ vadir'i ñaami jediro u̶ju̶ ñamasugũ̶.</s>
      <s id="b.JOH.3.31.2">Gãji ĩ cõro ñamasugũ̶ magũ̶mi.</s>
      <s id="b.JOH.3.31.3">Adi macaru̶cu̶roju̶re ruyuariarã, adi macaru̶cu̶roayere ĩarã ñari, tirene gotiaja mani.</s>
      <s id="b.JOH.3.31.4">Dios tu̶ju̶ vadir'ima õ vecayere, to yicõari, adi macaru̶cu̶roayere quẽne quẽnaro masigũ̶ ñari, jediro u̶ju̶ ñamasugũ̶ ñaami.</s>
     </seg>
     <seg type="verse" id="b.JOH.3.32">
      <s id="b.JOH.3.32.1">Ĩma, ĩ ĩarere, ĩ ajirere gotiami ĩ, Dios yere.</s>
      <s id="b.JOH.3.32.2">To bajiboarine ĩ gotisere ajitirũ̶nu̶beama masa.</s>
     </seg>
     <seg type="verse" id="b.JOH.3.33">
      <s id="b.JOH.3.33.1">“Jesús ĩ yirore bajiro bajiroja” ĩre yiajigu̶ma, to bajiro ĩ yiajise su̶orine “Socagu̶ me ñaami Dios” yigu̶ ñagũ̶mi.</s>
     </seg>
     <seg type="verse" id="b.JOH.3.34">
      <s id="b.JOH.3.34.1">Esp'iritu Santore ĩre cõañumi ĩ macu̶re adi macaru̶cu̶roju̶re ĩ cõar'ire, “Ĩ tu̶oĩarore bajiro tu̶oĩamasiato” yigu̶.</s>
      <s id="b.JOH.3.34.2">To bajiro ĩ yir'i ñari, Dios ocarene goticami Jesús.</s>
     </seg>
     <seg type="verse" id="b.JOH.3.35">
      <s id="b.JOH.3.35.1">Mani jacu̶ Dios, ĩ macu̶re maigũ̶ ñari, “Ñajedirore rotiya mu̶”, ĩre yicũñumi.</s>
     </seg>
     <seg type="verse" id="b.JOH.3.36">
      <s id="b.JOH.3.36.1">No bojagu̶, Dios macu̶re ajitirũ̶nu̶gũ̶ma, Dios ĩ catisere cu̶ogu̶ ñaami.</s>
      <s id="b.JOH.3.36.2">To bajiboarine no bojagu̶ Dios macu̶re ajitirũ̶nu̶becu̶ma, Dios ĩ catisere cu̶obeami.</s>
      <s id="b.JOH.3.36.3">To bajiro ĩ bajijare, rojose ĩ yisere ĩajũnisini tu̶jabecu̶ne, rojose ĩ yise vaja, rojose ĩre yiru̶cu̶mi Dios, rojose tãmu̶otu̶jabetiriaroju̶ ĩre rocagu̶.</s>
     </seg>
    </div>
    <div type="chapter" id="b.JOH.4">
     <seg type="verse" id="b.JOH.4.1">
      <s id="b.JOH.4.1.1">To bajiri, “Juan rẽtobu̶saro masare oco rãca bautizarũgũñuju Jesúju̶a.</s>
      <s id="b.JOH.4.1.2">To bajiri Juan buerimasa rẽtobu̶saro ñañujarã Jesús ĩ buerimasaju̶a” yire quetire ajiyujarã fariseo masa.</s>
     </seg>
     <seg type="verse" id="b.JOH.4.2">
      <s id="b.JOH.4.2.1">(Quẽnaro masuma, masare oco rãca bautizabetirũgũcami Jesús.</s>
      <s id="b.JOH.4.2.2">Yu̶aju̶a, ĩ buerimasaju̶a masare oco rãca ĩnare bautizarũgũcaju̶.)</s>
     </seg>
     <seg type="verse" id="b.JOH.4.3">
      <s id="b.JOH.4.3.1">To bajiri, “Jesús masare oco rãca bautizagu̶ yigu̶mi” fariseo masa ĩna yitu̶oĩasere masicõari, Judea sitare ñacana vacoacaju̶ yu̶a Jesúrãca, Galilea sitaju̶ tudiana yuja.</s>
     </seg>
     <seg type="verse" id="b.JOH.4.4">
      <s id="b.JOH.4.4.1">To vana, Samaria sitare rẽtoaroti ñacaju̶ yu̶are.</s>
     </seg>
     <seg type="verse" id="b.JOH.4.5">
      <s id="b.JOH.4.5.1">To bajiri toju̶re ejacoacaju̶ yu̶a, Sicar vãme cu̶ti macaju̶re.</s>
      <s id="b.JOH.4.5.2">Ti macama Jacob ñamasir'i, ĩ macu̶ Josére ĩ ĩsimasire sita tu̶ju̶ ñacaju̶ ti.</s>
     </seg>
     <seg type="verse" id="b.JOH.4.6">
      <s id="b.JOH.4.6.1">Toju̶re ñacaju̶ oco goje, Jacob ñamasir'i ya goje.</s>
      <s id="b.JOH.4.6.2">Bogagu̶ ñari, ti goje tu̶re ejarũju ejacami Jesús.</s>
      <s id="b.JOH.4.6.3">Ũ̶mu̶recaji cõro muiju tu̶sacami.</s>
     </seg>
     <seg type="verse" id="b.JOH.4.7">
      <s id="b.JOH.4.7.1">Yu̶a ĩ buerãju̶ama gaje macaju̶ bare vaja yirã vacoacaju̶ yu̶a.</s>
      <s id="b.JOH.4.7.2">Toju̶re Jesús ĩ rujirone, sĩgõ Samaria sitago oco vago ejayumo so.</s>
      <s id="b.JOH.4.7.3">So oco vago ejaro ĩacõari, sore oco sẽniñuju Jesús: —Oco yu̶re ioya —sore yiyuju ĩ.</s>
     </seg>
     <seg type="verse" id="b.JOH.4.9">
      <s id="b.JOH.4.9.1">Sore ĩ oco sẽnirone, ado bajiro ĩre yiyuju so, Samaria sitago: —¿No yigu̶ jud'io masu̶ ñaboarine, Samaritana yu̶ ñaboajaquẽne, yu̶re oco sẽniati mu̶? —Jesúre yiyuju so.</s>
      <s id="b.JOH.4.9.2">Samaritano masa, jud'io masa rãca gãmerã terã ñacoayuja yu̶a.</s>
      <s id="b.JOH.4.9.3">To bajiri, to bajiro Jesúre ĩre yiyuju so.</s>
     </seg>
     <seg type="verse" id="b.JOH.4.10">
      <s id="b.JOH.4.10.1">To bajiro so yisere ajicõari: —Dios ĩ ĩsirotire mu̶ masijama, “Ĩ ñaami yu̶re oco sẽnigũ̶” mu̶ yimasijama, yu̶ju̶are oco sẽnibogoja mu̶.</s>
      <s id="b.JOH.4.10.2">Yu̶re mu̶ oco sẽnijama, oco catireayere mu̶re iobogu̶ja yu̶ —sore yiyuju Jesús.</s>
     </seg>
     <seg type="verse" id="b.JOH.4.11">
      <s id="b.JOH.4.11.1">To bajiro ĩ yijare, —Ñiene oco vabecu̶ja mu̶.</s>
      <s id="b.JOH.4.11.2">Ũ̶mu̶arigoje ñaja adi goje.</s>
      <s id="b.JOH.4.11.3">¿Noju̶ayere yu̶re catiorotirema yu̶re oco iogu̶ada mu̶?</s>
     </seg>
     <seg type="verse" id="b.JOH.4.12">
      <s id="b.JOH.4.12.1">Mani ñicu̶ Jacob ñamasir'i adi gojere cũmasiñumi ĩ.</s>
      <s id="b.JOH.4.12.2">Ĩ quẽne idimasiñuju, adi goje ocore.</s>
      <s id="b.JOH.4.12.3">Ĩ rĩa quẽne idiyujarã.</s>
      <s id="b.JOH.4.12.4">Ĩ yarã vaibu̶cu̶rã ecariarã quẽne idiyujarã.</s>
      <s id="b.JOH.4.12.5">Mu̶ma, ¿“Ĩ rẽtoro ñamasugũ̶ ñaja yu̶” yigu̶ yatique mu̶? —Jesúre ĩre yiyuju so.</s>
     </seg>
     <seg type="verse" id="b.JOH.4.13">
      <s id="b.JOH.4.13.1">To bajiro so yijare, ado bajiro sore cu̶diyuju Jesús: —No bojarã adi goje ocore idiboariarã, quẽna gãme oco idiru̶acõaru̶arãma.</s>
     </seg>
     <seg type="verse" id="b.JOH.4.14">
      <s id="b.JOH.4.14.1">No bojarã oco catireayere masare yu̶ iorãma, quẽna gãme oco idiru̶abetiru̶arãma.</s>
      <s id="b.JOH.4.14.2">Ĩnare yu̶ oco iose su̶orine Diorãca quẽnaro ñacõa ñarũgũru̶arãma —sore yigotiyuju Jesús.</s>
     </seg>
     <seg type="verse" id="b.JOH.4.15">
      <s id="b.JOH.4.15.1">To bajiro ĩ yisere ajicõari: —Tiju̶are idiru̶aja yu̶ quẽne, “Quẽna adi gojeayere tudi oco vacõari, idirobe yu̶” yigo —Jesúre ĩre yiyuju so.</s>
     </seg>
     <seg type="verse" id="b.JOH.4.16">
      <s id="b.JOH.4.16.1">To bajiro so yirone, —Vasa.</s>
      <s id="b.JOH.4.16.2">Mu̶ manaju̶re ĩre jiaya.</s>
      <s id="b.JOH.4.16.3">Ĩre ji, vaba quẽna adoju̶ —sore yiyuju Jesús.</s>
     </seg>
     <seg type="verse" id="b.JOH.4.17">
      <s id="b.JOH.4.17.1">To bajiro ĩ yijare, —Manaju̶ magõ ñaja yu̶ —yicu̶diyuju so.</s>
      <s id="b.JOH.4.17.2">To so yisere ajicõari, ado bajiro sore yiyuju Jesús: —“Manaju̶ magõ ñaja yu̶” mu̶ yiserema soco me yaja mu̶.</s>
     </seg>
     <seg type="verse" id="b.JOH.4.18">
      <s id="b.JOH.4.18.1">Cojomocãrãcu̶ju̶ manaju̶a cu̶tirio ñaja mu̶.</s>
      <s id="b.JOH.4.18.2">Quẽna yucu̶ mu̶ rãca ñagũ̶ quẽne, mu̶ manaju̶ masu me ñaami.</s>
      <s id="b.JOH.4.18.3">To bajiri, “Manaju̶ magõ ñaja yu̶” mu̶ yiserema soco me yaja mu̶ —sore yiyuju Jesús.</s>
     </seg>
     <seg type="verse" id="b.JOH.4.19">
      <s id="b.JOH.4.19.1">To bajise sore ĩ yisere ajicõari, ado bajiro ĩre yiyuju so: —Diore gotirẽtobosagu̶ ñaja mu̶, mu̶re yimasiaja yu̶ —yiyuju so, so bajisere ĩ gotise ñajare.</s>
     </seg>
     <seg type="verse" id="b.JOH.4.20">
      <s id="b.JOH.4.20.1">—Mani ñicu̶a, adi buroju̶ ejacõari, vaibu̶cu̶re soemu̶omasiñujarã, Diore ĩre yirũ̶cu̶bu̶orã.</s>
      <s id="b.JOH.4.20.2">To bajiboarine mu̶ama, jud'io masama, “Jerusalénju̶ rĩne yirũgũroti ñaja”, yirũgũaja mu̶a —Jesúre yiyuju so.</s>
     </seg>
     <seg type="verse" id="b.JOH.4.21">
      <s id="b.JOH.4.21.1">To bajiro so yijare, ado bajiro sore yiyuju Jesús: —Mu̶re yu̶ gotisere ajitirũ̶nu̶ña mu̶: Cojorũ̶mu̶ adi burore quẽne, to yicõari Jerusalénju̶re quẽne Diore, mani jacu̶re, ĩre yirũ̶cu̶bu̶orã vabetiru̶arãma masa.</s>
     </seg>
     <seg type="verse" id="b.JOH.4.22">
      <s id="b.JOH.4.22.1">Mu̶ama, Diore quẽnaro mu̶a masibecu̶rene rũ̶cu̶bu̶oaja mu̶a.</s>
      <s id="b.JOH.4.22.2">Yu̶aju̶ama, mu̶a rẽtoro ĩre masiaja yu̶a.</s>
      <s id="b.JOH.4.22.3">Yu̶a, jud'io masa su̶orine masa rojose ĩna tãmu̶oborotire ĩnare yirẽtobosaru̶cu̶mi Dios.</s>
     </seg>
     <seg type="verse" id="b.JOH.4.23">
      <s id="b.JOH.4.23.1">“Cojorũ̶mu̶ Diore ĩre yirũ̶cu̶bu̶orã vabetiru̶arãma” mu̶re yu̶ yigotiserema yoato mene bajirotirene mu̶re gotiaja yu̶.</s>
      <s id="b.JOH.4.23.2">Masa, Diore rũ̶cu̶bu̶orã masuma, Esp'iritu Santo ĩ bojarore bajiro tu̶oĩacõari, ĩre rũ̶cu̶bu̶oama ĩna.</s>
      <s id="b.JOH.4.23.3">To bajiro ĩre yirũ̶cu̶bu̶osere bojaami mani jacu̶.</s>
     </seg>
     <seg type="verse" id="b.JOH.4.24">
      <s id="b.JOH.4.24.1">Ĩabu̶jayamagũ̶ ñaami Dios.</s>
      <s id="b.JOH.4.24.2">To bajiri, masa ĩre ĩna rũ̶cu̶bu̶omasucõaru̶ajama, socarã mene Esp'iritu Santo ĩ bojarore bajiro tu̶oĩacõari, ĩre rũ̶cu̶bu̶orãma —sore yiyuju Jesús.</s>
     </seg>
     <seg type="verse" id="b.JOH.4.25">
      <s id="b.JOH.4.25.1">To bajiro ĩ yisere ajicõari ado bajiro yiyuju so: —“Diore gotirẽtobosagu̶ ejaru̶cu̶mi, Cristo ĩna vãme yigu̶”, yimasiaja yu̶.</s>
      <s id="b.JOH.4.25.2">Ejacõari, yu̶are quẽnaro gotiquẽnojeoru̶cu̶mi —Jesúre yiyuju so.</s>
     </seg>
     <seg type="verse" id="b.JOH.4.26">
      <s id="b.JOH.4.26.1">To bajiro so yirone, —Ĩne ñaja yu̶, mu̶re ñagõgũ̶ma —sore yicami Jesús.</s>
     </seg>
     <seg type="verse" id="b.JOH.4.27">
      <s id="b.JOH.4.27.1">To bajiro sore ĩ yiñarone, tudiejacaju̶ yu̶a, ĩ buerã.</s>
      <s id="b.JOH.4.27.2">To rõmio rãca ĩ ñagõñajare, no yimasibeticaju̶ yu̶a, tiũnire ĩabetirũgũriarã ñari.</s>
      <s id="b.JOH.4.27.3">To bajiboarine, “¿Ñie ũnire bojati mu̶?</s>
      <s id="b.JOH.4.27.4">¿No yigu̶ so rãca gãmerã ñagõri mu̶a?”, ĩre yisẽniĩabeticaju̶ yu̶a.</s>
     </seg>
     <seg type="verse" id="b.JOH.4.28">
      <s id="b.JOH.4.28.1">Yu̶a tudiejarone oco varia sotu̶re ãmibecone, so ñariaroju̶ vacoacamo so.</s>
      <s id="b.JOH.4.28.2">So ñariaroju̶ tudiejacõari, ado bajiro masare ĩnare yigoticudiyuju so:</s>
     </seg>
     <seg type="verse" id="b.JOH.4.29">
      <s id="b.JOH.4.29.1">—Jediro yu̶ yiadirere, “Ado bajiro yicaju̶ mu̶” yu̶re yigotigu̶re ĩarã vayá mu̶a quẽne.</s>
      <s id="b.JOH.4.29.2">¿Diore gotirẽtobosagu̶, Cristo me ñagũ̶ yiguida ĩ? —ĩnare yiyuju so.</s>
     </seg>
     <seg type="verse" id="b.JOH.4.30">
      <s id="b.JOH.4.30.1">To bajiro so yirere ajicõari, Jesúre ĩarã, yu̶a tu̶ju̶re vayuma ĩna.</s>
     </seg>
     <seg type="verse" id="b.JOH.4.31">
      <s id="b.JOH.4.31.1">Ĩna ejaroto rĩjoro ado bajiro Jesúre yiboacaju̶ yu̶a: —Gotimasiorimasu̶, baya —ĩre yiboacaju̶ yu̶a.</s>
     </seg>
     <seg type="verse" id="b.JOH.4.32">
      <s id="b.JOH.4.32.1">To bajiro ĩre yu̶a yiboajaquẽne, ado bajiro yu̶are cu̶dicami Jesús: —Jẽre yu̶rema yu̶ bare ñacõaja mu̶a masibeti —yu̶are yicõacami.</s>
     </seg>
     <seg type="verse" id="b.JOH.4.33">
      <s id="b.JOH.4.33.1">To bajiro ĩ yirone, —¿Sĩgũ̶ ĩre bare cũgũ̶ ejarida ĩ? —yu̶a masune gãmerã yisẽniĩacaju̶ yu̶a.</s>
     </seg>
     <seg type="verse" id="b.JOH.4.34">
      <s id="b.JOH.4.34.1">To bajiro yu̶a gãmerã yiñagõsere ajimasicõari, ado bajiro yu̶are yicami Jesús: —Yu̶re cõacacu̶ ĩ bojasere yu̶ yijama, ti moarere yu̶ yigajanojama, tine ñaja yu̶ barere bajiro bajise.</s>
      <s id="b.JOH.4.34.2">Masama bare bavariquẽnarũgũama.</s>
      <s id="b.JOH.4.34.3">Yu̶ma yu̶re cõacacu̶ ĩ bojasere bajiro yicõari, variquẽnarũgũaja yu̶.</s>
     </seg>
     <seg type="verse" id="b.JOH.4.35">
      <s id="b.JOH.4.35.1">“Babari muijua ru̶yaja maji, ote ti bu̶cu̶aroti, tire mani juarẽoroti”, tocãrãca cũ̶mari yirũgũaja mu̶a.</s>
      <s id="b.JOH.4.35.2">Dios ocare masare gotimasiorãju̶ama, ti ũnire yitu̶oĩabesa.</s>
      <s id="b.JOH.4.35.3">“Masare Dios ocare mani gotimasiorotiju̶ ejabeaja maji”, yitu̶oĩabesa mu̶a.</s>
      <s id="b.JOH.4.35.4">Yu̶ma ado bajiro yaja: Jẽre ote bu̶cu̶acoaju̶ yuja.</s>
      <s id="b.JOH.4.35.5">Yucu̶acane tire juaroti ñaja.</s>
      <s id="b.JOH.4.35.6">Ĩaĩasaque.</s>
      <s id="b.JOH.4.35.7">Jãjarã masa yu̶re ajitirũ̶nu̶rona vadiama ĩna.</s>
      <s id="b.JOH.4.35.8">Ado cõrone ĩnare mu̶a gotimasiojama, quẽnamasucõaja, mu̶are yaja yu̶.</s>
     </seg>
     <seg type="verse" id="b.JOH.4.36">
      <s id="b.JOH.4.36.1">Socaro me bajiaja bu̶cu̶rã ĩna gotimasire: “Sĩgũ̶ ñagũ̶mi otegu̶.</s>
      <s id="b.JOH.4.36.2">Gãji ñagũ̶mi ti rica cu̶tiro boca juarẽogũ̶”, yiyujarã bu̶cu̶rã.</s>
      <s id="b.JOH.4.36.3">To bajiro masune bajiaja ti, yu̶ ocare gotimasiorãre quẽne.</s>
      <s id="b.JOH.4.36.4">Tu̶oĩasaque mu̶a: Sĩgũ̶ri ñaama yu̶ ocare masare gotimasiosu̶orã.</s>
      <s id="b.JOH.4.36.5">Oterimasare bajiro bajirã ñaama.</s>
      <s id="b.JOH.4.36.6">Ĩna bero ĩnare gotimasiorã, ti rica cu̶tiro boca juarẽorãre bajiro bajirã ñaama gãjerã.</s>
      <s id="b.JOH.4.36.7">Ĩnaju̶a ĩna gotimasiorone, ĩnare ajitirũ̶nu̶ama masa yuja.</s>
      <s id="b.JOH.4.36.8">To bajiri goti rĩjoro cu̶tiriarã ña, bero gotimasiorã ña, bajiama ĩna.</s>
      <s id="b.JOH.4.36.9">No bojagu̶ otericare juarẽogũ̶, vaja bu̶jagu̶ yigu̶mi.</s>
      <s id="b.JOH.4.36.10">To bajirone bajirãma yu̶ ocare masare gotimasiorã quẽne, variquẽnarere bu̶jarã.</s>
      <s id="b.JOH.4.36.11">Ĩna gotimasiose ti ñajare, yu̶re ajitirũ̶nu̶ama masa.</s>
      <s id="b.JOH.4.36.12">To bajiri yu̶re ajitirũ̶nu̶rã ñari, Diorãca quẽnaro ñarũgũru̶arãma, ĩna rijato beroju̶ quẽne.</s>
      <s id="b.JOH.4.36.13">To bajiro ĩna bajisere ĩacõari, ĩnare gotimasiosu̶oboariarã, bero ĩnare gotimasiorã rãca bu̶to variquẽnaru̶arãma ĩna.</s>
     </seg>
     <seg type="verse" id="b.JOH.4.38">
      <s id="b.JOH.4.38.1">Tirũ̶mu̶ju̶ quẽne mu̶are cõacaju̶ yu̶, mu̶a gotimasiose su̶orine masa ĩna ajitirũ̶nu̶rotire yigu̶.</s>
      <s id="b.JOH.4.38.2">Yu̶ ocare ĩnare gotimasiosu̶oriarã me ñaja mu̶a, bajirãju̶ma.</s>
      <s id="b.JOH.4.38.3">To bajiri, gãjerã ĩna gotimasioboariarã ñaama, mu̶aju̶a mu̶a gotimasiorone, yu̶re ajitirũ̶nu̶rona —yu̶are yigoticami Jesús, ĩ buerimasare.</s>
     </seg>
     <seg type="verse" id="b.JOH.4.39">
      <s id="b.JOH.4.39.1">To bajiro ĩnare ĩ yiro bero, “Jediro yu̶ yiadirere, ‘Ado bajiro yicaju̶ mu̶’ yu̶re yigotimi ĩ” rõmio so yigotisere ajicõari, jãjarã ti macariana Samaria sitana, ado bajiro Jesúre tu̶oĩacama ĩna: “Diore gotirẽtobosagu̶, Cristo ñaami”, Jesúre yitu̶oĩacama ĩna.</s>
     </seg>
     <seg type="verse" id="b.JOH.4.40">
      <s id="b.JOH.4.40.1">To bajiro yitu̶oĩarã ñari, Jesús tu̶ vadieja, ĩre ĩavariquẽnacõari, yu̶are tujaroticama ĩna.</s>
      <s id="b.JOH.4.40.2">To bajiri, ĩna rãca ju̶arũ̶mu̶ ñacaju̶ yu̶a.</s>
     </seg>
     <seg type="verse" id="b.JOH.4.41">
      <s id="b.JOH.4.41.1">Ĩna rãca ñacõari, Jesús ĩ masune ĩnare ĩ gotimasiosere ajicõari, “Diore gotirẽtobosagu̶, Cristo ñaami”, yitu̶oĩacama jãjarãbu̶sa.</s>
     </seg>
     <seg type="verse" id="b.JOH.4.42">
      <s id="b.JOH.4.42.1">Jesúre ĩre ajitirũ̶nu̶cõari, ado bajiro sore yicama ĩna, rõmiore: —Jẽre, ĩre ajitirũ̶nu̶aja yu̶a, mu̶ gotise rĩne me.</s>
      <s id="b.JOH.4.42.2">Yucu̶ne yu̶a masune ĩre ajicõari, “To bajiro masu bajigu̶ ñaami”, ĩre yiajitirũ̶nu̶aja yu̶a yuja.</s>
      <s id="b.JOH.4.42.3">“Ĩne ñaami adi macaru̶cu̶roana rojose mani tãmu̶oborotire manire yirẽtobosarocu̶”, yimasiaja yu̶a yuja —sore yicama ĩna, ti macana.</s>
     </seg>
     <seg type="verse" id="b.JOH.4.43">
      <s id="b.JOH.4.43.1">To yiro bero ju̶arũ̶mu̶ bajiña, vacoacaju̶ yu̶a quẽna, Jesúrãca, Galilea sitaju̶are vana.</s>
     </seg>
     <seg type="verse" id="b.JOH.4.44">
      <s id="b.JOH.4.44.1">Ado bajiro yu̶are yigoticami Jesús, ĩna gotimasirere gotigu̶: —“Diore gotirẽtobosarimasare ĩna ye sitana ĩnare rũ̶cu̶bu̶obeama” yise socaro mene yigotiaja ti —yu̶are yigoticami Jesús.</s>
     </seg>
     <seg type="verse" id="b.JOH.4.45">
      <s id="b.JOH.4.45.1">Galilea sitaju̶re Jesús ĩ ñariaroju̶re ĩ rãca yu̶a ejatone quẽnaro yu̶are yicama toana.</s>
      <s id="b.JOH.4.45.2">Ĩna quẽne Jerusalénju̶ Pascua boserũ̶mu̶ ñaro ĩarã variarã tudiejariarã ñacama ĩna.</s>
      <s id="b.JOH.4.45.3">To bajiri jediro Pascua ñaro Jesús ĩ yicatire ĩariarã ñañuma ĩna quẽne.</s>
     </seg>
     <seg type="verse" id="b.JOH.4.46">
      <s id="b.JOH.4.46.1">To bajiro bero Galilea sita Caná vãme cu̶ti macaju̶ ejacaju̶ yu̶a quẽna, Jesúrãca.</s>
      <s id="b.JOH.4.46.2">To ñacaju̶, ocorene u̶ye oco ĩ godoveocato.</s>
      <s id="b.JOH.4.46.3">Toju̶re ñacami sĩgũ̶ masu̶ u̶ju̶re rotibosagu̶.</s>
      <s id="b.JOH.4.46.4">Ĩ macu̶, Capernaum vãme cu̶ti macaju̶ bu̶to rijañañuju ĩ.</s>
     </seg>
     <seg type="verse" id="b.JOH.4.47">
      <s id="b.JOH.4.47.1">To bajiri, Judea sitaju̶ ñar'i Galilea sitaju̶are Jesús ĩ vadisere ajicõari, ĩre ĩagũ̶ ejacami u̶ju̶re rotibosagu̶.</s>
      <s id="b.JOH.4.47.2">Jesús tu̶ju̶re ejacõari ado bajiro ĩre yicami: —Yu̶ ya viju̶ vayá.</s>
      <s id="b.JOH.4.47.3">Yu̶ macu̶ bajirocacu̶ yimi.</s>
      <s id="b.JOH.4.47.4">Ĩre catiogu̶ vayá —Jesúre, ĩre yicami.</s>
     </seg>
     <seg type="verse" id="b.JOH.4.48">
      <s id="b.JOH.4.48.1">To bajiro ĩ yisere ajicõari, ado bajiro ĩre yicami Jesús: —Ĩaĩañamanire yu̶ yiĩosere mu̶a ĩabetijama, “Dios ĩ masise rãca yigu̶ yami”, yu̶re yiajitirũ̶nu̶betiru̶arãja mu̶a —ĩre yicami Jesús.</s>
     </seg>
     <seg type="verse" id="b.JOH.4.49">
      <s id="b.JOH.4.49.1">To bajiro ĩ yiboajaquẽne: —Yu̶ rãca mu̶ vadibetijama, bajirocacoaru̶cu̶mi yu̶ macu̶ —Jesúre ĩre yicami.</s>
     </seg>
     <seg type="verse" id="b.JOH.4.50">
      <s id="b.JOH.4.50.1">To bajiro ĩ yijare yuja: —Mu̶ ya viju̶ tudiasa.</s>
      <s id="b.JOH.4.50.2">Jẽre ĩre catiocõaja yu̶ —ĩre boca yicõacami Jesúju̶ama.</s>
      <s id="b.JOH.4.50.3">To bajise ĩre ĩ yisere ajicõari, Jesúre ĩre ajitirũ̶nu̶cami.</s>
      <s id="b.JOH.4.50.4">To bajiri ĩ ya viju̶ tudicoacami yuja.</s>
     </seg>
     <seg type="verse" id="b.JOH.4.51">
      <s id="b.JOH.4.51.1">Ĩ ya vire ĩ cõñarũtuatone, ĩre moabosarimasa bocacõari, ado bajiro ĩre yigoti bocayujarã ĩna: —Jẽre mu̶ macu̶ quẽnacoami yuja —ĩre yiyujarã ĩna.</s>
     </seg>
     <seg type="verse" id="b.JOH.4.52">
      <s id="b.JOH.4.52.1">To bajiro ĩna yirone, —¿No cõro masune tudiquẽnasu̶ori ĩ, yu̶ macu̶? —ĩnare yisẽniĩañuju. —Ñamica, ũ̶mu̶recaji ñaro masune ĩre tu̶jamasimu̶ ti —ĩre yiyujarã ĩna, ĩna u̶ju̶re.</s>
     </seg>
     <seg type="verse" id="b.JOH.4.53">
      <s id="b.JOH.4.53.1">To bajiro ĩre ĩna yibocarone, “To cõro muiju ĩ tu̶satone, ‘Jẽre mu̶ macu̶re catiocõaja yu̶’ yu̶re yimasimi Jesús”, yitu̶oĩamasiñuju ĩ.</s>
      <s id="b.JOH.4.53.2">To bajiri ĩ quẽne, ĩ yarã quẽne, “ ‘Rotimu̶orũ̶gõru̶cu̶mi’ Dios ĩ yicõagũ̶, manire ejarẽmorocu̶ ñaami”, Jesúre ĩre yiajitirũ̶nu̶ñujarã ĩna.</s>
     </seg>
     <seg type="verse" id="b.JOH.4.54">
      <s id="b.JOH.4.54.1">Ti ñacaju̶ quẽna gaje ĩaĩañamani Jesús ĩ yiĩobabocati, Judea sitare ñacõari, Galilea sitaju̶ tudiejacõari, ĩ yiĩocati.</s>
     </seg>
    </div>
    <div type="chapter" id="b.JOH.5">
     <seg type="verse" id="b.JOH.5.1">
      <s id="b.JOH.5.1.1">To ĩ yiro bero, jud'io masa ĩna bajimasirere tu̶oĩacõari, boserũ̶mu̶ ti ejajare, Jerusalénju̶ yu̶are ũmato vacami Jesús.</s>
     </seg>
     <seg type="verse" id="b.JOH.5.2">
      <s id="b.JOH.5.2.1">Ti macana ĩna vajanare, “Sãjaroma ĩna” yirã, ĩna matagãniriacũ̶ni soje, Oveja vãme cu̶ti soje ñacaju̶ ti.</s>
      <s id="b.JOH.5.2.2">Ti soje tu̶re ñacaju̶ masa ĩna guarita.</s>
      <s id="b.JOH.5.2.3">Hebreo ocama Betzata vãme cu̶ticaju̶ tira.</s>
      <s id="b.JOH.5.2.4">Tira tu̶re cojomocãrãca viriaca sitane ĩna veariaviriaca ñacaju̶, rijaye cu̶tirã ĩna cũñariviriaca.</s>
     </seg>
     <seg type="verse" id="b.JOH.5.3">
      <s id="b.JOH.5.3.1">Toju̶re jãjarã ñacama rijaye cu̶tirã.</s>
      <s id="b.JOH.5.3.2">Caje ĩamena, rujasagueri vana, micarã quẽne, to cũñacama.</s>
      <s id="b.JOH.5.3.3">Tira oco ti saberotire yurã, bajicũñacama ĩna.</s>
     </seg>
     <seg type="verse" id="b.JOH.5.4">
      <s id="b.JOH.5.4.1">Dios tu̶agu̶, ángel, tocãrãcaji tiraju̶re ĩ ejarone, tira oco saberũgũñuju ti.</s>
      <s id="b.JOH.5.4.2">To ti bajirone, no bojagu̶ rijaye cu̶tigu̶, varocaroasu̶ogu̶ rĩne guaro catirũgũñuju ĩ.</s>
     </seg>
     <seg type="verse" id="b.JOH.5.5">
      <s id="b.JOH.5.5.1">Toju̶ rijaye cu̶tirã vatoaju̶ ñacami sĩgũ̶ treinta y ocho cũ̶mari rijañar'i.</s>
     </seg>
     <seg type="verse" id="b.JOH.5.6">
      <s id="b.JOH.5.6.1">Ĩ cũñaro ĩacõari, yoaro ĩ cũñarũgũrere ĩamasicõari, ado bajiro ĩre sẽniĩacami Jesús: —¿Quẽna tudicati quẽnaejacoaru̶ati mu̶? —ĩre yicami Jesús.</s>
     </seg>
     <seg type="verse" id="b.JOH.5.7">
      <s id="b.JOH.5.7.1">To bajiro ĩ yisere ajicõari, ado bajiro ĩre yicami: —Sĩgũ̶ju̶ama oco ti saberone yu̶re ãmiroñuagũ̶ maami.</s>
      <s id="b.JOH.5.7.2">Tocãrãcaji oco ti sabero, gãjerãju̶a rĩne yu̶ rĩjoro ñuñaveocõarũgũama ĩna —ĩre yicami, Jesúre.</s>
     </seg>
     <seg type="verse" id="b.JOH.5.8">
      <s id="b.JOH.5.8.1">To bajiro ĩ yirone, —Vũ̶mu̶rũ̶gũ̶ña.</s>
      <s id="b.JOH.5.8.2">Mu̶ cũñaritore ãmiña.</s>
      <s id="b.JOH.5.8.3">To yicõari, vasa —ĩre yicami Jesús.</s>
     </seg>
     <seg type="verse" id="b.JOH.5.9">
      <s id="b.JOH.5.9.1">To ĩ yirirĩmarone, quẽnaro catiquẽnagũ̶ ñacoacami ĩ yuja.</s>
      <s id="b.JOH.5.9.2">Ĩ cũñaritore ãmi, vasu̶ocami yuja.</s>
      <s id="b.JOH.5.9.3">Tirũ̶mu̶ ñacaju̶ jud'io masa yu̶a u̶su̶sãjariarũ̶mu̶.</s>
     </seg>
     <seg type="verse" id="b.JOH.5.10">
      <s id="b.JOH.5.10.1">To bajiri ĩ cũñaritore ĩ gaja vato ĩacõari, ado bajiro ĩre yicama jud'io masa u̶jarã: —Yucu̶ma u̶su̶sãjariarũ̶mu̶ ñaja.</s>
      <s id="b.JOH.5.10.2">To bajiri mu̶ cũñaritore gajabesa mu̶.</s>
      <s id="b.JOH.5.10.3">To bajiro mu̶ yijama, moare ñaja ti —ĩre yicama sĩgũ̶ri, Jesús ĩ catiocacu̶re.</s>
     </seg>
     <seg type="verse" id="b.JOH.5.11">
      <s id="b.JOH.5.11.1">To bajiro ĩna yiro, ado bajiro ĩnare cu̶dicami Jesús ĩ catiocacu̶: —Yu̶re catiogu̶, “Mu̶ cũñaritore ãmiasa”, yu̶re yimi —ĩnare yicami.</s>
     </seg>
     <seg type="verse" id="b.JOH.5.12">
      <s id="b.JOH.5.12.1">To bajiro ĩ yisere ajicõari, ado bajiro ĩre sẽniĩacama ĩna: —¿Ñimu̶ ñari, “Mu̶ cũñaritore ãmiasa” mu̶re yigu̶ma? —ĩre yisẽniĩacama ĩna.</s>
     </seg>
     <seg type="verse" id="b.JOH.5.13">
      <s id="b.JOH.5.13.1">To bajiro ĩre ĩna yisẽniĩaboajaquẽne, toju̶re jãjarã masa vatoaju̶ Jesús ĩ vayayicoajare, “Ĩ ñaami”, ĩnare yigotimasibeticami.</s>
     </seg>
     <seg type="verse" id="b.JOH.5.14">
      <s id="b.JOH.5.14.1">Tiju̶ bero, Diore yirũ̶cu̶bu̶oriaviju̶ yu̶a ñaro, rijarũ̶mu̶ri cu̶tir'ire ĩre ĩabu̶jacami Jesús quẽna.</s>
      <s id="b.JOH.5.14.2">Ĩre ĩabu̶jacõari, ado bajiro ĩre yicami Jesús: —Ajiya.</s>
      <s id="b.JOH.5.14.3">Quẽnaro quẽna tudicaticoaju̶ mu̶.</s>
      <s id="b.JOH.5.14.4">Quẽna gãme rojose yibesa, “Bu̶tobu̶sa rojose tãmu̶orobe” yigu̶ —ĩre yicami Jesús.</s>
     </seg>
     <seg type="verse" id="b.JOH.5.15">
      <s id="b.JOH.5.15.1">To bajiro ĩ yiro bero micase rijaye cu̶tiboacacu̶, ĩre sẽniĩaboariarã tu̶ju̶ ejacõari, “Jesúne ñaami, yu̶re catiogu̶”, ĩnare yigotiyumi ĩ.</s>
     </seg>
     <seg type="verse" id="b.JOH.5.16">
      <s id="b.JOH.5.16.1">To bajiri u̶su̶sãjariarũ̶mu̶re micaboacacu̶re Jesús ĩre ĩ catiocatore bajiro gãjerãre to bajirone ĩ yirũgũjare, josari ĩ tãmu̶orotire yirã, ĩre rojose yisu̶yacama ĩna, jud'io masa u̶jarã.</s>
     </seg>
     <seg type="verse" id="b.JOH.5.17">
      <s id="b.JOH.5.17.1">“U̶su̶sãjariarũ̶mu̶ ti ñaboajaquẽne, masare ĩ catiose vaja, rojose tãmu̶oato ĩ” yirã ĩna ñaboajaquẽne, ado bajiro ĩnare yicami Jesúju̶ama: —Masa rijaye cu̶tirãre catiotu̶jabecu̶ ñaami Dios, yu̶ jacu̶.</s>
      <s id="b.JOH.5.17.2">To bajiri ĩnare catiotu̶jabeaja yu̶ quẽne —ĩnare yicami Jesús.</s>
     </seg>
     <seg type="verse" id="b.JOH.5.18">
      <s id="b.JOH.5.18.1">“U̶su̶sãjariarũ̶mu̶re Dios ĩ moarotibetiboajaquẽne, moami Jesús”, ĩre yijũnisinicama jud'io masa u̶jarã, ĩre sĩaru̶arã.</s>
      <s id="b.JOH.5.18.2">To yicõari, “Dios ñaami yu̶ jacu̶” ĩ yisere ajicõari, “ ‘Diore bajiro ñamasugũ̶ ñaja yu̶’ yigu̶ yami”, yicama ĩna.</s>
      <s id="b.JOH.5.18.3">To bajiro yirã ñari, bu̶tobu̶sa jũnisinirã ñari, ĩre sĩaru̶a tu̶oĩacama ĩna.</s>
     </seg>
     <seg type="verse" id="b.JOH.5.19">
      <s id="b.JOH.5.19.1">To bajise ĩna yitu̶oĩasere ĩamasicõari ado bajiro ĩnare yicami Jesús: —Ñamasusere riojo mu̶are gotiaja yu̶: Dios macu̶ ñari, yu̶ bojase yibeaja yu̶.</s>
      <s id="b.JOH.5.19.2">Yu̶ jacu̶ ĩ yisere ĩacõari, ĩ yirore bajirone yaja yu̶.</s>
      <s id="b.JOH.5.19.3">Jediro yu̶ jacu̶ ĩ yirore bajirone yu̶ quẽne ĩ macu̶ quẽne, to bajirone yaja.</s>
     </seg>
     <seg type="verse" id="b.JOH.5.20">
      <s id="b.JOH.5.20.1">Yu̶ jacu̶ yu̶re maiami.</s>
      <s id="b.JOH.5.20.2">Yu̶re maigũ̶ ñari, jediro ĩ yisere yu̶re ĩoami.</s>
      <s id="b.JOH.5.20.3">Adirũ̶mu̶riaye rẽtoro josasere yu̶re yiĩoru̶cu̶mi.</s>
      <s id="b.JOH.5.20.4">To bajiro ĩ yisere yu̶ yiĩosere ĩacõari, no yimasibetiru̶arãja mu̶a quẽne, ti ũnire ĩabetirũgũriarã ñari.</s>
     </seg>
     <seg type="verse" id="b.JOH.5.21">
      <s id="b.JOH.5.21.1">Bajireariarãre catiorũgũami yu̶ jacu̶.</s>
      <s id="b.JOH.5.21.2">To bajiri yu̶, ĩ macu̶ quẽne, ĩ yirũgũrore bajirone yirũgũaja yu̶, no yu̶ bojarãre.</s>
     </seg>
     <seg type="verse" id="b.JOH.5.22">
      <s id="b.JOH.5.22.1">Masa rojorãre beserocu̶ me ñaami yu̶ jacu̶.</s>
      <s id="b.JOH.5.22.2">“Ĩnare beserocu̶ ñaja mu̶”, yu̶re yicami.</s>
     </seg>
     <seg type="verse" id="b.JOH.5.23">
      <s id="b.JOH.5.23.1">To bajiro yu̶re yicami, ĩre quẽnaro ĩna yirũ̶cu̶bu̶orore bajirone yu̶re quẽne “Yirũ̶cu̶bu̶oato ĩna” yigu̶.</s>
      <s id="b.JOH.5.23.2">Quẽnaro yu̶re yirũ̶cu̶bu̶obecu̶ma, yu̶ jacu̶re, yu̶re cõacacu̶re quẽne yirũ̶cu̶bu̶obecu̶ yigu̶mi —jud'io masa u̶jarãre yicami Jesús.</s>
     </seg>
     <seg type="verse" id="b.JOH.5.24">
      <s id="b.JOH.5.24.1">To bajiro ĩnare yigajanocõari, ado bajiro goticami Jesús: —Ñamasusere riojo mu̶are gotiaja yu̶: No bojagu̶ yu̶ ocare ajicõari, yu̶re cõacacu̶re ajitirũ̶nu̶gũ̶ma, Dios ĩ catisere cu̶ogu̶ ñaami.</s>
      <s id="b.JOH.5.24.2">Ĩ ũgũ̶rema, rojose tãmu̶otu̶jabetiriaroju̶ ĩre cõabetiru̶cu̶mi Dios.</s>
     </seg>
     <seg type="verse" id="b.JOH.5.25">
      <s id="b.JOH.5.25.1">Ñamasusere riojo mu̶are gotiaja yu̶: Adirũ̶mu̶ri bajirotirene mu̶are yaja yu̶: Yu̶re ajitirũ̶nu̶menama, bajireariarãre bajiro bajirãma, ĩna rijato beroju̶ “Tudirijabeticõato” yigu̶, Dios ĩ catisere cu̶omena ñari.</s>
      <s id="b.JOH.5.25.2">To bajiboarine Dios macu̶re yu̶re ajitirũ̶nu̶ru̶arãma sĩgũ̶ri.</s>
      <s id="b.JOH.5.25.3">Ĩnaju̶are, “Ĩna rijato beroju̶ tudirijabeticõato” yigu̶, Dios ĩ catisere ĩnare ĩsiru̶cu̶ja yu̶.</s>
     </seg>
     <seg type="verse" id="b.JOH.5.26">
      <s id="b.JOH.5.26.1">Masare yu̶ jacu̶ ĩ catiorũgũrore bajiro yu̶re ĩ catioroticati ñajare, ĩ catisere ĩnare ĩsimasiaja yu̶.</s>
     </seg>
     <seg type="verse" id="b.JOH.5.27">
      <s id="b.JOH.5.27.1">To yicõari, Dios macu̶ ñaboarine, masu̶re bajiro ruju̶ cu̶ticõari, masa vatoaju̶ ñar'i yu̶ ñajare, “Masare besemasiru̶cu̶ja mu̶”, yu̶re yicami yu̶ jacu̶.</s>
     </seg>
     <seg type="verse" id="b.JOH.5.28">
      <s id="b.JOH.5.28.1">To bajiro yu̶ yisere ajiyamanire bajiro ajitu̶oĩabesa mu̶a.</s>
      <s id="b.JOH.5.28.2">Bajireariarã jediro ĩnare yu̶ jiro, ĩna ajijedirotirũ̶mu̶ ejaru̶aroja.</s>
     </seg>
     <seg type="verse" id="b.JOH.5.29">
      <s id="b.JOH.5.29.1">To cõrone yu̶ jisere ajicõari, yu̶ tu̶ju̶ ejajediru̶arãma ĩna, tudicatiana yuja.</s>
      <s id="b.JOH.5.29.2">Yu̶ tu̶ ejacõari, quẽnaro yirũgũriarãma, Diorãca quẽnaro ñacõa ñarũgũru̶arãma ĩna.</s>
      <s id="b.JOH.5.29.3">Rojose yirũgũriarãrema rojose tãmu̶otu̶jabetiriaroju̶ ĩnare cõaru̶cu̶ja yu̶ yuja —ĩnare yigoticami Jesús, jud'io masa u̶jarãre.</s>
     </seg>
     <seg type="verse" id="b.JOH.5.30">
      <s id="b.JOH.5.30.1">Quẽna ado bajiro ĩnare goticami Jesús: —Yu̶ bojarore bajiro yigu̶ me ñaja yu̶.</s>
      <s id="b.JOH.5.30.2">Yu̶re cõacacu̶ ĩ bojarore bajiro yiru̶a tu̶oĩagũ̶ ñari, masare rojose yirãre, to yicõari quẽnase yirãre yu̶ ĩabesejama, quẽnaro riojo yaja yu̶.</s>
     </seg>
     <seg type="verse" id="b.JOH.5.31">
      <s id="b.JOH.5.31.1">“To bajiro yigu̶ ñaja yu̶” yu̶ masurione yu̶ yijama, “Socu̶ yami”, yu̶re yiroti ñaboroja.</s>
     </seg>
     <seg type="verse" id="b.JOH.5.32">
      <s id="b.JOH.5.32.1">To bajiboarine, ñaami sĩgũ̶, yu̶re gotibosagu̶.</s>
      <s id="b.JOH.5.32.2">Yu̶re ĩ gotibosase, quẽnaro riojo ñaja ti.</s>
     </seg>
     <seg type="verse" id="b.JOH.5.33">
      <s id="b.JOH.5.33.1">Gãji quẽne, “Ĩne ñaami ‘Rotimu̶orũ̶gõru̶cu̶mi’ yigu̶ Dios ĩ cõar'i”, yu̶re yigotibosayumi, Juan, masare oco rãca bautizarimasu̶.</s>
      <s id="b.JOH.5.33.2">Ĩ tu̶ju̶re mu̶a ejarẽmorimasare sẽniĩaroticõañuja mu̶a.</s>
      <s id="b.JOH.5.33.3">Quẽnaro riojo mu̶are cu̶diyumi.</s>
     </seg>
     <seg type="verse" id="b.JOH.5.34">
      <s id="b.JOH.5.34.1">“Rotimu̶orũ̶gõru̶cu̶mi” yigu̶ Dios ĩ cõar'ire yu̶re ĩ gotibosajaquẽne, yu̶re ĩ gotibosabetijaquẽne, no yibeaja ti, yu̶re, Dios ĩ cõacacu̶ ñari.</s>
      <s id="b.JOH.5.34.2">Juan yu̶re ĩ gotibosarere mu̶are gotiaja yu̶, tire ajitirũ̶nu̶cõari, rojose tãmu̶otu̶jabetiriaroju̶ mu̶a vabetirotire bojagu̶ ñari.</s>
     </seg>
     <seg type="verse" id="b.JOH.5.35">
      <s id="b.JOH.5.35.1">Sĩabusuocõari quẽnaro riojo ĩamasire ñaja.</s>
      <s id="b.JOH.5.35.2">Tire bajirone bajicami Juan, quẽnaro riojo yu̶re gotibosacacu̶ ñari.</s>
      <s id="b.JOH.5.35.3">Ĩre ajivariquẽnañuja mu̶a maji.</s>
     </seg>
     <seg type="verse" id="b.JOH.5.36">
      <s id="b.JOH.5.36.1">To bajiro mu̶are yiboarine, “Sĩgũ̶ ñaami yu̶re gotibosagu̶” yu̶ yijama, Juanre tu̶oĩagũ̶ me yaja yu̶.</s>
      <s id="b.JOH.5.36.2">Juan yu̶re ĩ gotibosacati rẽtoro ñamasuse ñaja.</s>
      <s id="b.JOH.5.36.3">Tima ĩaĩañamanire mu̶are yu̶ yiĩorũgũse, yu̶ jacu̶ yu̶re ĩ rotise ñaja.</s>
      <s id="b.JOH.5.36.4">Tire ĩacõari, “Socu̶ me yami.</s>
      <s id="b.JOH.5.36.5">Dios ĩ cõar'i ñaami”, yu̶re yimasiama masa.</s>
     </seg>
     <seg type="verse" id="b.JOH.5.37">
      <s id="b.JOH.5.37.1">Yu̶ jacu̶ yu̶re cõacacu̶ quẽne, ĩ masune, “Yu̶ macu̶, yu̶ cõagũ̶ ñaami” yigu̶ ñari, masa ĩna ajimasirotire ĩnare cõarũgũami.</s>
      <s id="b.JOH.5.37.2">Ĩ cõacacu̶re yu̶re ajitirũ̶nu̶mena ñari, ĩre ajimena, to yicõari, ĩ ocare ajitirũ̶nu̶mena ñaja mu̶a.</s>
     </seg>
     <seg type="verse" id="b.JOH.5.39">
      <s id="b.JOH.5.39.1">Dios ocare masa ĩna ucamasirere bu̶to buerũgũboaja mu̶a, “Ti ocare mani buejama, Diorãca quẽnaro ñacõari, mani rijato beroju̶ ĩ rãca quẽnaro ñacõa ñarũgũru̶arãja mani” yirã.</s>
      <s id="b.JOH.5.39.2">To bajiboarine yu̶ bajiserene mu̶are ti gotiboajaquẽne, yu̶re ajiru̶abeaja mu̶a.</s>
      <s id="b.JOH.5.39.3">Yu̶re mu̶a ajitirũ̶nu̶jama, Diorãca quẽnaro ñacõari, mu̶a rijato beroju̶ ĩ rãca quẽnaro ñacõa ñarũgũborãja mu̶a.</s>
     </seg>
     <seg type="verse" id="b.JOH.5.41">
      <s id="b.JOH.5.41.1">“Quẽnaro yu̶re yirũ̶cu̶bu̶oato masa” yigu̶ me, adi macaru̶cu̶roju̶re vadicaju̶ yu̶.</s>
     </seg>
     <seg type="verse" id="b.JOH.5.42">
      <s id="b.JOH.5.42.1">Mu̶a tu̶oĩasere ĩamasiaja yu̶.</s>
      <s id="b.JOH.5.42.2">To bajiri, “Diore mairã me ñaja mu̶a”, mu̶are yimasiaja yu̶.</s>
     </seg>
     <seg type="verse" id="b.JOH.5.43">
      <s id="b.JOH.5.43.1">Yu̶ jacu̶ yu̶re ĩ roticõajare, adoju̶ vadicaju̶ yu̶, mu̶are gotimasiogũ̶.</s>
      <s id="b.JOH.5.43.2">To bajiro yu̶ bajiboajaquẽne, yu̶re ajitirũ̶nu̶beaja mu̶a.</s>
      <s id="b.JOH.5.43.3">No bojagu̶, Dios ĩ cõabecu̶rema, “Masa quẽnaro yu̶re yirũ̶cu̶bu̶oato ĩna” yigu̶ ĩ vadijama, ĩju̶are ajitirũ̶nu̶ru̶arãja mu̶a.</s>
     </seg>
     <seg type="verse" id="b.JOH.5.44">
      <s id="b.JOH.5.44.1">Mu̶a masune quẽnase gãmerã yirũ̶cu̶bu̶orere bojarũgũaja mu̶a.</s>
      <s id="b.JOH.5.44.2">Dios sĩgũ̶ne ñaami mani u̶ju̶.</s>
      <s id="b.JOH.5.44.3">To bajigu̶ ĩ ñaboajaquẽne, “Quẽnase manire yato Dios” yirã, no bojase mu̶a yirotire yitu̶oĩabetirũgũaja mu̶a.</s>
      <s id="b.JOH.5.44.4">To bajiro bajirã ñari, yu̶re ajitirũ̶nu̶beaja mu̶a.</s>
     </seg>
     <seg type="verse" id="b.JOH.5.45">
      <s id="b.JOH.5.45.1">Yu̶ jacu̶ tu̶ju̶re mu̶a ejaro, “Yu̶re ajitirũ̶nu̶beticama”, mu̶are yigotiyirobetiru̶cu̶ja yu̶.</s>
      <s id="b.JOH.5.45.2">Moisés ñamasir'ine ñaami to bajisere mu̶are yigotiyirogu̶.</s>
      <s id="b.JOH.5.45.3">“Moisés ñamasir'i ĩ rotimasirere quẽnaro mani ajitirũ̶nu̶jama, Dios tu̶ju̶ varu̶arãja mani”, yitu̶oĩaboaja mu̶a.</s>
     </seg>
     <seg type="verse" id="b.JOH.5.46">
      <s id="b.JOH.5.46.1">To bajiboarine yu̶ bajirotirene ucamasiñumi Moisés.</s>
      <s id="b.JOH.5.46.2">To bajiri ĩ ucamasirere mu̶a ajitirũ̶nu̶masucõajama, yu̶re quẽne ajitirũ̶nu̶borãja mu̶a.</s>
     </seg>
     <seg type="verse" id="b.JOH.5.47">
      <s id="b.JOH.5.47.1">Ĩ ucamasirere quẽnaro ajitirũ̶nu̶mena ñari, yu̶re quẽne ajitirũ̶nu̶beaja mu̶a, —ĩnare yicami Jesús, jud'io masa u̶jarãre.</s>
     </seg>
    </div>
    <div type="chapter" id="b.JOH.6">
     <seg type="verse" id="b.JOH.6.1">
      <s id="b.JOH.6.1.1">To bajiro ĩnare ĩ yiro bero, u̶tabu̶cu̶ra Galilea vãme cu̶tira gajejacatu̶aju̶aju̶ yu̶are ũmato jẽacami Jesús.</s>
      <s id="b.JOH.6.1.2">Gaje vãme, Tiberias vãme cu̶ticaju̶ tira.</s>
     </seg>
     <seg type="verse" id="b.JOH.6.2">
      <s id="b.JOH.6.2.1">“Dios macu̶ne ñaja yu̶” yigu̶, rijaye cu̶tirãre Jesús ĩ catiorũgũsere ĩacõari, jãjarã masa ĩre su̶yarũgũcama ĩna.</s>
     </seg>
     <seg type="verse" id="b.JOH.6.3">
      <s id="b.JOH.6.3.1">Gajejacatu̶aju̶ ejacõari, burore yu̶are ũmato majacõari, rujicami Jesús.</s>
     </seg>
     <seg type="verse" id="b.JOH.6.4">
      <s id="b.JOH.6.4.1">Pascua boserũ̶mu̶ jud'io masa yu̶a quẽnorotirũ̶mu̶ cõñacaju̶.</s>
     </seg>
     <seg type="verse" id="b.JOH.6.5">
      <s id="b.JOH.6.5.1">To bajiri jãjarã masa Jesúre ĩre su̶yarũgũrã ĩna vadore ĩacõari, ado bajiro Felipere ĩre yicami Jesús: —Ĩnare ecaru̶arã, ¿noju̶ bare vaja yirãti mani? —ĩre yicami.</s>
     </seg>
     <seg type="verse" id="b.JOH.6.6">
      <s id="b.JOH.6.6.1">“Ado bajiro yiru̶cu̶ja yu̶” yimasiboarine, “ ‘Mu̶ ejarẽmose rãca ecamasicõaru̶arãja’ Felipe yu̶re ĩ yicu̶diro ajigu̶sa” ĩre yigu̶ne, yicõañumi Jesús.</s>
     </seg>
     <seg type="verse" id="b.JOH.6.7">
      <s id="b.JOH.6.7.1">To bajiro ĩ yijare ado bajiro ĩre yicu̶dicami Felipe: —Doscientos gãjoatiiri rãca vaja yiboarine, ĩnare ecajeomasibetiborãja mani —Jesúre ĩre yicami.</s>
     </seg>
     <seg type="verse" id="b.JOH.6.8">
      <s id="b.JOH.6.8.1">To ĩ yirone, yu̶a rãcagu̶, Pedro bedi Andrés vãme cu̶tigu̶, ado bajiro Jesúre yicami:</s>
     </seg>
     <seg type="verse" id="b.JOH.6.9">
      <s id="b.JOH.6.9.1">—Sĩgũ̶ daquegu̶, cojomo cõro pan cebada vãme cu̶tise, to yicõari, ju̶arã vaire cu̶oboami, bajigu̶ju̶ma.</s>
      <s id="b.JOH.6.9.2">Masa jãjarã ĩna ñajare, tĩjariaro manimasucõaja ti —Jesúre ĩre yicami Andrés.</s>
     </seg>
     <seg type="verse" id="b.JOH.6.10">
      <s id="b.JOH.6.10.1">To bajiro ĩ yirone, —Masare ĩnare rujirotiya —yicami Jesús.</s>
      <s id="b.JOH.6.10.2">Toju̶re tatũcuro ñacaju̶.</s>
      <s id="b.JOH.6.10.3">To bajiri, ta joeju̶ rujicama.</s>
      <s id="b.JOH.6.10.4">Cinco mil ũ̶mu̶a ñacama ĩna.</s>
     </seg>
     <seg type="verse" id="b.JOH.6.11">
      <s id="b.JOH.6.11.1">Ĩna rujijediro ĩacõari, pan daquegu̶ ĩ baborotirene juacõari, “Quẽnaro yaja mu̶”, Diore yivariquẽnacami Jesús.</s>
      <s id="b.JOH.6.11.2">To yicõari ĩ buerãre yu̶are ĩsicami, “Rujirãre ĩsibatoya” yigu̶.</s>
      <s id="b.JOH.6.11.3">Vaire quẽne, to bajirone yicami.</s>
      <s id="b.JOH.6.11.4">Sĩgũ̶ ru̶yariaro mano quẽnaro bau̶su̶cu̶tijedicõacama.</s>
     </seg>
     <seg type="verse" id="b.JOH.6.12">
      <s id="b.JOH.6.12.1">Ĩna bagajanoro ĩacõari, ado bajiro yu̶are yicami Jesús: —Ĩna baru̶asere juarẽoña.</s>
      <s id="b.JOH.6.12.2">Bajirearobe tiju̶ma —yu̶are yicami Jesús.</s>
     </seg>
     <seg type="verse" id="b.JOH.6.13">
      <s id="b.JOH.6.13.1">To bajiro yu̶are ĩ yijare, cebada vãme cu̶tise cojomo cõro pan ñaboarere yu̶a juarẽojama, ju̶aãmo cõro, gu̶bo ju̶a jẽnituaro ñarijibu̶ri ru̶yacaju̶.</s>
     </seg>
     <seg type="verse" id="b.JOH.6.14">
      <s id="b.JOH.6.14.1">To bajiro ĩaĩañamanire Jesús ĩ yiĩoro ĩacõari, ado bajiro yicama masa: —Diore gotirẽtobosarimasu̶, adi macaru̶cu̶roju̶re vadicõari, manire rotirocu̶ne ñaami —Jesúre ĩre yicama masa.</s>
     </seg>
     <seg type="verse" id="b.JOH.6.15">
      <s id="b.JOH.6.15.1">To bajiro ĩna yijare, “Yu̶ bojabetiboajaquẽne, yu̶re ãmivacõari u̶ju̶ yu̶re cũru̶ama” yimasicõari, ĩ sĩgũ̶ne buro joeju̶re majacoacami Jesús.</s>
     </seg>
     <seg type="verse" id="b.JOH.6.16">
      <s id="b.JOH.6.16.1">Ti rãioato ĩacõari, u̶tabu̶cu̶rare rojaejacaju̶ yu̶a, Jesús buerimasa.</s>
     </seg>
     <seg type="verse" id="b.JOH.6.17">
      <s id="b.JOH.6.17.1">Rojaeja, cũmua vasãja jẽacaju̶ yu̶a, gajejacatu̶aju̶ Capernaum vãme cu̶ti macaju̶ vana.</s>
      <s id="b.JOH.6.17.2">Ti rẽtiacoaboajaquẽne, ejabeticõacami Jesús.</s>
     </seg>
     <seg type="verse" id="b.JOH.6.18">
      <s id="b.JOH.6.18.1">To yu̶a bajijẽarũtuatone, bu̶to mino vacaju̶.</s>
      <s id="b.JOH.6.18.2">To bajica yiro, bu̶to sabetu̶ocõacaju̶ ti.</s>
     </seg>
     <seg type="verse" id="b.JOH.6.19">
      <s id="b.JOH.6.19.1">Cinco o seis kilómetros cõro yu̶a jẽatu̶satone, yu̶a tu̶ju̶ oco joene vadicami Jesús.</s>
      <s id="b.JOH.6.19.2">Oco joene ĩ vadire ĩarãne, u̶cacaju̶ yu̶a.</s>
     </seg>
     <seg type="verse" id="b.JOH.6.20">
      <s id="b.JOH.6.20.1">To bajiro yu̶a bajiboajaquẽne, ado bajiro yu̶are yicami Jesús: —Güibesa.</s>
      <s id="b.JOH.6.20.2">Yu̶ne ñaja —yu̶are yi vadicami Jesús.</s>
     </seg>
     <seg type="verse" id="b.JOH.6.21">
      <s id="b.JOH.6.21.1">To bajiro yu̶are ĩ yijare, variquẽnarãne, ĩre sãcaju̶ yu̶a.</s>
      <s id="b.JOH.6.21.2">Ĩre yu̶a sãrirĩmarone jẽaejacoacaju̶ yu̶a yuja.</s>
     </seg>
     <seg type="verse" id="b.JOH.6.22">
      <s id="b.JOH.6.22.1">U̶tabu̶cu̶ra gajejacatu̶aju̶ tujacana, cũmuane yu̶a ĩ buerã Jesús ĩ manone yu̶a jẽasere ĩacama ĩna.</s>
      <s id="b.JOH.6.22.2">To bajiri gajerũ̶mu̶ yu̶a tudijẽaejabetore ĩacõari, Jesúre quẽne ĩre ĩabeticõari, Tiberias macana ĩna ejase cũmune jẽaejayuma, Capernaum vãme cu̶ti macaju̶, Jesúre macarã.</s>
     </seg>
     <seg type="verse" id="b.JOH.6.25">
      <s id="b.JOH.6.25.1">Yu̶are ĩabu̶jacõari, ado bajiro Jesúre yisẽniĩacama ĩna: —Gotimasiorimasu̶, ¿Divato adore ejari mu̶? —ĩre yisẽniĩacama ĩna.</s>
     </seg>
     <seg type="verse" id="b.JOH.6.26">
      <s id="b.JOH.6.26.1">To bajiro ĩna yisẽniĩasere ajicõari: —Ñamasusere riojo mu̶are gotiaja yu̶.</s>
      <s id="b.JOH.6.26.2">Ĩaĩañamanire yu̶ yiĩosere ĩari, “To bajiro yigu̶ ĩ ñajare, ĩre ajitirũ̶nu̶ su̶yaroti ñaja” yirã me yu̶re macasu̶yaja mu̶a.</s>
      <s id="b.JOH.6.26.3">“Quẽnaro bau̶su̶cu̶tiriaroju̶ bare ecagu̶ ñaami” yirã ñari, bajiaja mu̶a.</s>
     </seg>
     <seg type="verse" id="b.JOH.6.27">
      <s id="b.JOH.6.27.1">Bare mu̶a bojamasuseju̶ama yoaro meacane mu̶are jediveocoatoja ti.</s>
      <s id="b.JOH.6.27.2">To bajiri mu̶a barotire tu̶oĩarejaibeticõaña mu̶a.</s>
      <s id="b.JOH.6.27.3">Gajeye barere bajiro bajise ñaja, Dios ĩ roticõacacu̶ yu̶re ajitirũ̶nu̶rãre yu̶ ĩsisema.</s>
      <s id="b.JOH.6.27.4">Jedibetiru̶aroja tima. “ ‘Tire ĩsimasiami’ yu̶re yimasiato ĩna” yigu̶, ĩaĩañamanire yu̶ yiĩorũgũrotire yu̶re u̶jocami Dios.</s>
      <s id="b.JOH.6.27.5">To bajiri, bare jedibetiju̶are bojarã, Dios ĩ bojasere yiya mu̶a —ĩnare yicami Jesús.</s>
     </seg>
     <seg type="verse" id="b.JOH.6.28">
      <s id="b.JOH.6.28.1">To bajiro ĩ yijare, ĩre sẽniĩacama ĩna: —¿No bajiro yu̶a yirotire bojati Dios? —ĩre yisẽniĩacama.</s>
     </seg>
     <seg type="verse" id="b.JOH.6.29">
      <s id="b.JOH.6.29.1">To bajiro ĩna yisere ajicõari ado bajiro ĩnare yicu̶dicami Jesús: —Dios ĩ cõacacu̶re yu̶re mu̶a ajitirũ̶nu̶sere bojaami Dios —ĩnare yicami Jesús yuja.</s>
     </seg>
     <seg type="verse" id="b.JOH.6.30">
      <s id="b.JOH.6.30.1">To bajiro ĩ yijare, —¿Ñie ũnire Dios ĩ masise rãca ĩaĩañamanire yu̶are yiĩoru̶cu̶ada mu̶, tire ĩacõari “Yu̶re ajitirũ̶nu̶ato ĩna” yu̶are yigu̶?</s>
     </seg>
     <seg type="verse" id="b.JOH.6.31">
      <s id="b.JOH.6.31.1">Mani ñicu̶a ñamasiriarã yucú̶ manoju̶ ñacudirã, maná vãme cu̶tisere bamasiñujarã ĩna.</s>
      <s id="b.JOH.6.31.2">To bajirone gotiaja Dios ocare masa ĩna ucamasire.</s>
      <s id="b.JOH.6.31.3">Tu̶oĩasaque: “Bare Dios ĩ ñaroayere manire ecagu̶ yivẽjañumi”, yigotiaja Dios oca, masa ĩna ucamasire —Jesúre ĩre yicama.</s>
      <s id="b.JOH.6.31.4">To bajiro ĩna yijama, “Moisés ñamasir'i su̶orine bajiriaroja ti” yirã yicama.</s>
     </seg>
     <seg type="verse" id="b.JOH.6.32">
      <s id="b.JOH.6.32.1">To bajiro ĩna yisere ajicõari, ado bajiro cu̶dicami Jesús: —Ñamasusere riojo mu̶are gotiaja yu̶: Moisés ñamasir'i me Dios ĩ ñaroayere barere ĩnare cõacami.</s>
      <s id="b.JOH.6.32.2">Yu̶ jacu̶ne ñaami ĩ ñaroayere barere ĩnare cõacacu̶ma.</s>
      <s id="b.JOH.6.32.3">To bajirone bajiaja pan quẽnamasusere quẽne.</s>
      <s id="b.JOH.6.32.4">Tire mu̶are cõami Dios.</s>
     </seg>
     <seg type="verse" id="b.JOH.6.33">
      <s id="b.JOH.6.33.1">Tire mu̶a bajama, mu̶a rijato beroju̶, “Tudirijabeticõato” yigu̶, Dios ĩ catisere ĩsiecoru̶arãja mu̶a.</s>
     </seg>
     <seg type="verse" id="b.JOH.6.34">
      <s id="b.JOH.6.34.1">To bajiro ĩ yirone, —To yijama, pan quẽnamasusere yu̶are ecarũgũma mu̶ —ĩre yicama ĩna yuja.</s>
     </seg>
     <seg type="verse" id="b.JOH.6.35">
      <s id="b.JOH.6.35.1">To bajiro ĩna yijare, ado bajiro ĩnare yicami Jesús yuja: —Yu̶ne ñaja pan quẽnamasuse Dios ĩ cõase.</s>
      <s id="b.JOH.6.35.2">To bajiri, no bojagu̶ yu̶re ajitirũ̶nu̶gũ̶ma, bau̶su̶cu̶tirũgũgũ̶re bajiro bajigu̶mi.</s>
      <s id="b.JOH.6.35.3">To bajiri, diseju̶ane Dios ĩ ejarẽmose ĩre ru̶yabetiru̶aroja.</s>
     </seg>
     <seg type="verse" id="b.JOH.6.36">
      <s id="b.JOH.6.36.1">To bajiro yu̶ bajiboajaquẽne, yu̶re ajitirũ̶nu̶beaja mu̶a, yu̶re ĩarã ñaboarine.</s>
      <s id="b.JOH.6.36.2">Jẽre tirene mu̶are gotiboabu̶ yu̶.</s>
     </seg>
     <seg type="verse" id="b.JOH.6.37">
      <s id="b.JOH.6.37.1">No bojarã yu̶re ajitirũ̶nu̶rãma, yu̶ jacu̶ su̶orine yu̶ bojarore bajiro quẽnaseju̶are tu̶oĩavasoariarã ñaama.</s>
      <s id="b.JOH.6.37.2">No bojagu̶ yu̶re ajitirũ̶nu̶gũ̶re, “Mu̶re bojabeaja”, ĩre yibetiru̶cu̶ja yu̶.</s>
     </seg>
     <seg type="verse" id="b.JOH.6.38">
      <s id="b.JOH.6.38.1">Adoju̶re vagu̶, yu̶ bojasere yiru̶ me rujiadicaju̶ yu̶.</s>
      <s id="b.JOH.6.38.2">Yu̶ jacu̶ ĩ bojaseju̶are yiru̶, vadicaju̶ yu̶.</s>
     </seg>
     <seg type="verse" id="b.JOH.6.39">
      <s id="b.JOH.6.39.1">Ado bajiro bojaami yu̶ jacu̶, yu̶re cõacacu̶: Ĩ su̶orine yu̶re ajitirũ̶nu̶rã ñajediro, ñatu̶sarirũ̶mu̶re rojose tãmu̶otu̶jabetiriaroju̶ ĩna vasere bojabeami.</s>
      <s id="b.JOH.6.39.2">Ĩ tu̶ju̶ ĩna ñaseju̶are bojaami.</s>
     </seg>
     <seg type="verse" id="b.JOH.6.40">
      <s id="b.JOH.6.40.1">No bojagu̶, “Dios macu̶ ñaja mu̶” yu̶re yimasicõari, yu̶re ajitirũ̶nu̶gũ̶re, Dios ĩ catisere ĩ cu̶osere bojaami yu̶ jacu̶ —ĩnare yicami Jesús.</s>
     </seg>
     <seg type="verse" id="b.JOH.6.41">
      <s id="b.JOH.6.41.1">“Pan quẽnamasusere bajiro bajigu̶ ñaja yu̶ Dios ĩ ñaroju̶ rujiadicacu̶” Jesús ĩ yisere ajicõari, ñagõjaicama jud'io masa u̶jarã.</s>
     </seg>
     <seg type="verse" id="b.JOH.6.42">
      <s id="b.JOH.6.42.1">Ado bajiro gãmerã yicama: —¿Adi macagu̶, José macu̶ me ñatique?</s>
      <s id="b.JOH.6.42.2">Ĩ jacu̶re, ĩ jacore quẽne masiaja mani.</s>
      <s id="b.JOH.6.42.3">To bajigu̶ ñaboarine, “Dios ĩ ñaroju̶ rujiadicaju̶ yu̶”, manire yisocaboami —gãmerã yicama ĩna.</s>
     </seg>
     <seg type="verse" id="b.JOH.6.43">
      <s id="b.JOH.6.43.1">To bajiro ĩna gãmerã yiñajare, ado bajiro ĩnare yicami Jesús: —Yu̶re ñagõmacabesa mu̶a.</s>
     </seg>
     <seg type="verse" id="b.JOH.6.44">
      <s id="b.JOH.6.44.1">Yu̶ jacu̶ su̶orine yu̶ bojarore bajiro quẽnaseju̶are tu̶oĩavasoariarã rĩne ñaama yu̶re ajitirũ̶nu̶rã.</s>
      <s id="b.JOH.6.44.2">Ñatu̶sarirũ̶mu̶ ĩnare catioru̶cu̶ja yu̶.</s>
     </seg>
     <seg type="verse" id="b.JOH.6.45">
      <s id="b.JOH.6.45.1">Diore gotirẽtobosariarã yu̶re ajitirũ̶nu̶rona ĩna bajirotire yirã, gotirã ado bajiro ucayuma ĩna: “Dios ĩ masise su̶orine masiru̶arãma ĩna jedirone”, yiucayuma ĩna.</s>
      <s id="b.JOH.6.45.2">To bajiri yu̶ jacu̶ ĩ masise su̶orine yu̶ bojarore bajiroju̶are tu̶oĩavasoacõari, yu̶re ajitirũ̶nu̶ru̶arãma.</s>
     </seg>
     <seg type="verse" id="b.JOH.6.46">
      <s id="b.JOH.6.46.1">Masu̶, niju̶ane yu̶ jacu̶re ĩagũ̶ maami.</s>
      <s id="b.JOH.6.46.2">Yu̶ sĩgũ̶ne ĩ tu̶ju̶re rujiadicacu̶ ñari, ĩre ĩacacu̶ ñaja yu̶.</s>
     </seg>
     <seg type="verse" id="b.JOH.6.47">
      <s id="b.JOH.6.47.1">Ñamasusere riojo mu̶are gotiaja yu̶: No bojagu̶ yu̶re ajitirũ̶nu̶gũ̶ma, Dios ĩ catisere cu̶ogu̶ ñaami.</s>
     </seg>
     <seg type="verse" id="b.JOH.6.48">
      <s id="b.JOH.6.48.1">Pan quẽnamasusere bajiro bajigu̶ ñaja yu̶.</s>
     </seg>
     <seg type="verse" id="b.JOH.6.49">
      <s id="b.JOH.6.49.1">Mu̶a ñicu̶a yucú̶ manoju̶ maná vãme cu̶tisere bare, Dios ĩ cõarũgũrere barũgũriarã ñaboarine bajireajedicoasuma ĩna.</s>
     </seg>
     <seg type="verse" id="b.JOH.6.50">
      <s id="b.JOH.6.50.1">Yu̶rema, pan quẽnamasusere bajiro bajigu̶re, masa ĩna ajitirũ̶nu̶jama, bajireacoaboarine, quẽna tudicaticõari, quẽnaro ñarũgũru̶arãma ĩna.</s>
     </seg>
     <seg type="verse" id="b.JOH.6.51">
      <s id="b.JOH.6.51.1">Yu̶ne ñaja pan quẽnamasusere bajiro bajigu̶ Dios ĩ cõacacu̶ma.</s>
      <s id="b.JOH.6.51.2">No bojarã yu̶re barã ĩna rijato beroju̶, quẽna tudicaticõari, quẽnaro ñarũgũru̶arãma.</s>
      <s id="b.JOH.6.51.3">To bajiro ĩna bajirotire yigu̶, ĩnare rijabosaru̶cu̶ja yu̶ —jud'io masa u̶jarãre yicami Jesús.</s>
     </seg>
     <seg type="verse" id="b.JOH.6.52">
      <s id="b.JOH.6.52.1">To bajiro ĩ yisere ajicõari, ĩna masune ado bajiro gãmerã yicama ĩna: —¿No bajiro ĩ ruju̶re manire ecariquĩda ĩ? —gãmerã yicama ĩna.</s>
     </seg>
     <seg type="verse" id="b.JOH.6.53">
      <s id="b.JOH.6.53.1">To bajiro ĩna yisere ajicõari, ado bajiro ĩnare yicami Jesús: —Ñamasusere riojo mu̶are gotiaja yu̶: Yu̶re, Dios ĩ roticõacacu̶re, yu̶ ruju̶re mu̶a babetijama, yu̶ ri'ire quẽne mu̶a idibetijama, mu̶a rijato beroju̶ “Tudirijabeticõato” yigu̶, Dios ĩ catisere cu̶obetiru̶arãja mu̶a.</s>
     </seg>
     <seg type="verse" id="b.JOH.6.54">
      <s id="b.JOH.6.54.1">No bojagu̶ yu̶ ruju̶re bagu̶, yu̶ ri'ire idigu̶ ñaami Dios ĩ catisere cu̶ogu̶.</s>
      <s id="b.JOH.6.54.2">To bajicõari, ĩ rijato beroju̶ ñatu̶sarirũ̶mu̶re tudicaticõari, quẽnaro ñarũgũru̶cu̶mi.</s>
     </seg>
     <seg type="verse" id="b.JOH.6.55">
      <s id="b.JOH.6.55.1">Yu̶ ruju̶ ñaja bare ñamasuse.</s>
      <s id="b.JOH.6.55.2">To bajicõari, yu̶ ri'i ñaja idire ñamasuse.</s>
     </seg>
     <seg type="verse" id="b.JOH.6.56">
      <s id="b.JOH.6.56.1">To bajiri yu̶ ruju̶re bacõari, yu̶ ri'ire idigu̶ma, yu̶ rãcagu̶ ñagũ̶mi.</s>
      <s id="b.JOH.6.56.2">Yu̶ju̶a quẽne, ĩ rãcagu̶ ñaja yu̶.</s>
     </seg>
     <seg type="verse" id="b.JOH.6.57">
      <s id="b.JOH.6.57.1">Yu̶ jacu̶, yu̶re cõacacu̶ catirere cu̶ogu̶ ñaami.</s>
      <s id="b.JOH.6.57.2">To bajiri ĩ su̶orine catiaja yu̶.</s>
      <s id="b.JOH.6.57.3">To bajirone bajiru̶cu̶mi yu̶re ajitirũ̶nu̶gũ̶ quẽne.</s>
      <s id="b.JOH.6.57.4">Yu̶ su̶orine ĩ rijato beroju̶ quẽna tudicaticõari, yu̶ rãca quẽnaro ñacõa ñarũgũru̶cu̶mi.</s>
     </seg>
     <seg type="verse" id="b.JOH.6.58">
      <s id="b.JOH.6.58.1">To bajiri pan quẽnamasusere bajiro bajigu̶, Dios ĩ ñaroju̶ rujiadicacu̶ ñaja yu̶.</s>
      <s id="b.JOH.6.58.2">Yu̶ma mu̶a ñicu̶are õ vecaye bare Dios ĩ cõare maná vãme cu̶tisere bajiro bajigu̶ me ñaja.</s>
      <s id="b.JOH.6.58.3">Mu̶a ñicu̶a, maná vãme cu̶tisere bariarã ñaboarine, bajireajediyuma ĩna.</s>
      <s id="b.JOH.6.58.4">No bojagu̶ yu̶re ajitirũ̶nu̶gũ̶ma, ĩ rijato beroju̶ quẽna tudicaticõari, yu̶ rãca quẽnaro ñacõa ñarũgũru̶cu̶mi —ĩnare yicami Jesús, jud'io masa u̶jarãre.</s>
     </seg>
     <seg type="verse" id="b.JOH.6.59">
      <s id="b.JOH.6.59.1">Ado bajiro ĩ gotimasio ñajama, Capernaum vãme cu̶ti maca ñarivi, Dios ocare ĩna bueriviju̶ ñacõari, ĩnare gotimasiocami Jesús.</s>
     </seg>
     <seg type="verse" id="b.JOH.6.60">
      <s id="b.JOH.6.60.1">To bajiro ĩ gotisere ajicõari, jãjarã ĩre su̶yarã, ado bajiro gãmerã yicama ĩna: —To bajiro ĩ yigotimasiose, no bajiro yimasiriaro maja.</s>
      <s id="b.JOH.6.60.2">Tire ajivariquẽnagũ̶ magũ̶mi —gãmerã yicama ĩna.</s>
     </seg>
     <seg type="verse" id="b.JOH.6.61">
      <s id="b.JOH.6.61.1">To bajiro ĩna gãmerã yisere masicõacami Jesús.</s>
      <s id="b.JOH.6.61.2">To bajiri, ado bajiro ĩnare yicami: —To bajiro mu̶are yu̶ yigotimasiosere ajitebesa mu̶a.</s>
     </seg>
     <seg type="verse" id="b.JOH.6.62">
      <s id="b.JOH.6.62.1">“Riojo me yami” mu̶a yitu̶oĩajama, Dios ĩ roticõacacu̶ õ vecaju̶ yu̶ vadicatoju̶re quẽna yu̶ tudimu̶jatore ĩacõari, “Riojo yiyumi”, yitu̶oĩaboaru̶arãja mu̶a.</s>
     </seg>
     <seg type="verse" id="b.JOH.6.63">
      <s id="b.JOH.6.63.1">“Yu̶ ruju̶re ĩna base su̶orine, ĩna rijato beroju̶ ‘Tudirijabeticõato’ yigu̶, Dios ĩ catisere cu̶oru̶arãma masa” yu̶ yijama, yu̶ ruju̶re yigu̶ me yaja yu̶.</s>
      <s id="b.JOH.6.63.2">Yu̶re masa ĩna ajitirũ̶nu̶seju̶are yigu̶ yaja.</s>
      <s id="b.JOH.6.63.3">Yu̶re ajitirũ̶nu̶rãrema Esp'iritu Santore ĩnare cõaru̶cu̶ja yu̶, ĩna rijato beroju̶, “Tudirijabeticõato” yigu̶.</s>
     </seg>
     <seg type="verse" id="b.JOH.6.64">
      <s id="b.JOH.6.64.1">To bajiro yu̶ yigotisere, “Socu̶ yami”, yitu̶oĩaja mu̶a sĩgũ̶ri —ĩnare yicami Jesús.</s>
      <s id="b.JOH.6.64.2">Rẽmoju̶ne, “Ĩna ñaru̶arãma ‘Socu̶ yami’ ” yu̶re yitu̶oĩarã, to yicõari, “Ĩ ñaru̶cu̶mi yu̶re ĩsirocarocu̶” yimasigũ̶ ñari, to bajiro ĩnare yicami.</s>
     </seg>
     <seg type="verse" id="b.JOH.6.65">
      <s id="b.JOH.6.65.1">To bajiro yigajanocõari, ado bajiro ĩnare gotiquẽnocami: —“Yu̶re su̶yarã sĩgũ̶ri, ‘Socu̶ yami’, yu̶re yitu̶oĩaama” yimasigũ̶ ñari, “Ñimarã yu̶re ajitirũ̶nu̶rã maniborãma, yu̶ jacu̶ su̶orine quẽnaseju̶are ĩna tu̶oĩavasoabetijama”, mu̶are yibu̶ yu̶.</s>
      <s id="b.JOH.6.65.2">To bajiri yu̶ jacu̶ su̶orine quẽnaseju̶are tu̶oĩavasoarã me ñari, “Socu̶ yami”, yu̶re yaja mu̶a sĩgũ̶ri —ĩnare yicami Jesús.</s>
     </seg>
     <seg type="verse" id="b.JOH.6.66">
      <s id="b.JOH.6.66.1">To bajiro ĩ yisere ajicõari, jãjarã ĩre su̶yaboacana ĩre cãmotadicõari, ju̶aji ĩ rãca vacudibeticama ĩna yuja.</s>
     </seg>
     <seg type="verse" id="b.JOH.6.67">
      <s id="b.JOH.6.67.1">To bajiro ĩna bajiro ĩacõari, ju̶aãmo cõro, gu̶bo ju̶a jẽnituarirãcu̶ ñarãre ado bajiro yu̶are sẽniĩacami Jesús: —¿Mu̶a quẽne, “Ĩre cãmotadito mani”, yu̶re yitu̶oĩati mu̶a? —yu̶are yisẽniĩacami.</s>
     </seg>
     <seg type="verse" id="b.JOH.6.68">
      <s id="b.JOH.6.68.1">To bajiro ĩ yisere ajicõari, ado bajiro ĩre yicu̶dicami Pedro: —Ñimu̶ju̶a mu̶re bajiro bajigu̶ magũ̶mi.</s>
      <s id="b.JOH.6.68.2">Yu̶a rijato beroju̶, “Tudirijabeticõato” yigu̶, Dios ĩ catisere yu̶are mu̶ ĩsisere gotiaja mu̶.</s>
     </seg>
     <seg type="verse" id="b.JOH.6.69">
      <s id="b.JOH.6.69.1">Mu̶re ajitirũ̶nu̶aja yu̶a.</s>
      <s id="b.JOH.6.69.2">“Rojose yigu̶ me, Dios ĩ cõar'i ñaja mu̶”, mu̶re yimasiaja yu̶a —Jesúre ĩre yicami Pedro.</s>
     </seg>
     <seg type="verse" id="b.JOH.6.70">
      <s id="b.JOH.6.70.1">To bajiro ĩ yisere ajicõari ado bajiro yu̶are yicami Jesús: —Mu̶arema, ¿ju̶aãmo cõro, gu̶bo ju̶a jẽnituarirãcu̶ ñarãre yu̶ne mu̶are bese juabeticati yu̶?</s>
      <s id="b.JOH.6.70.2">To yu̶ yicana mu̶a ñaboajaquẽne, mu̶a vatoare ñaami sĩgũ̶ vãtia u̶ju̶re cu̶digu̶ —yu̶are yicami Jesús.</s>
     </seg>
     <seg type="verse" id="b.JOH.6.71">
      <s id="b.JOH.6.71.1">To bajise ĩ yijama, Simón macu̶ Judas Iscariotere yigu̶ yiyumi Jesús, yu̶a ju̶aãmo cõro, gu̶bo ju̶a jẽnituaro rãcagu̶ ñaboarine, ĩre ĩsirocarocu̶ ĩ ñajare.</s>
     </seg>
    </div>
    <div type="chapter" id="b.JOH.7">
     <seg type="verse" id="b.JOH.7.1">
      <s id="b.JOH.7.1.1">To bajiro ĩ yiro bero, quẽna Galilea sitaju̶ yu̶are ũmato vacudicami Jesús.</s>
      <s id="b.JOH.7.1.2">Judea sitaju̶ ñaru̶abeticami, ti sitana jud'io masa u̶jarã ĩre ĩna sĩaru̶ajare.</s>
     </seg>
     <seg type="verse" id="b.JOH.7.2">
      <s id="b.JOH.7.2.1">Yucú̶ manoju̶ ĩna ñicu̶a ĩna ñacudimasirere tu̶oĩariarũ̶mu̶ri, Enramadas vãme cu̶ti boserũ̶mu̶ cõñacaju̶.</s>
     </seg>
     <seg type="verse" id="b.JOH.7.3">
      <s id="b.JOH.7.3.1">To bajiri, Jesús bederã ado bajiro ĩre yicama: —Judea sitaju̶ mu̶re su̶yaboacana, jãjarã ñarãma.</s>
      <s id="b.JOH.7.3.2">To bajiri adoju̶re tujabesa.</s>
      <s id="b.JOH.7.3.3">Toju̶ane tudicoasa mu̶, ĩna quẽne, “Ĩaĩañamanire mu̶ yiĩorũgũsere ĩato ĩna” yigu̶.</s>
     </seg>
     <seg type="verse" id="b.JOH.7.4">
      <s id="b.JOH.7.4.1">No bojagu̶, jãjarã masa ĩre ĩna ĩamasirotire ĩ bojajama, masa mojoroaca ñaroju̶re yiĩocudibecu̶mi.</s>
      <s id="b.JOH.7.4.2">Ĩaĩañamanire yiĩomasigũ̶ ñari, jãjarã ĩna ñaroju̶are yiĩoaya mu̶ —ĩre yicama ĩna, Jesús bederã.</s>
     </seg>
     <seg type="verse" id="b.JOH.7.5">
      <s id="b.JOH.7.5.1">Jesús bederã ñaboarine, “ ‘Rotimu̶orũ̶gõru̶cu̶mi’ yigu̶, Dios ĩ cõar'i ñaami”, ĩre yitu̶oĩarã me ñacama.</s>
     </seg>
     <seg type="verse" id="b.JOH.7.6">
      <s id="b.JOH.7.6.1">To bajiri ado bajiro ĩnare yicami Jesús: —Judeaju̶ yu̶ varoti ejabeaja maji.</s>
      <s id="b.JOH.7.6.2">No bojarirũ̶mu̶ mu̶a vajama, mu̶arema quẽnacõaja.</s>
     </seg>
     <seg type="verse" id="b.JOH.7.7">
      <s id="b.JOH.7.7.1">Diore ajimena mu̶a ñajare, mu̶are ĩatemenama.</s>
      <s id="b.JOH.7.7.2">Yu̶rema ĩateama ĩna, “Mu̶a yirũgũse, rojose ñaja ti” ĩnare yu̶ yijare.</s>
     </seg>
     <seg type="verse" id="b.JOH.7.8">
      <s id="b.JOH.7.8.1">Enramadas boserũ̶mu̶ ĩarã vasa mu̶ama.</s>
      <s id="b.JOH.7.8.2">Yu̶rema, yu̶ varoti ejabeaja maji —ĩ bederãre yicami Jesús.</s>
     </seg>
     <seg type="verse" id="b.JOH.7.9">
      <s id="b.JOH.7.9.1">To bajiro ĩnare ĩ yiro bero, Galilea sitaju̶re ñacõacaju̶ yu̶a maji.</s>
     </seg>
     <seg type="verse" id="b.JOH.7.10">
      <s id="b.JOH.7.10.1">Ĩ bederã ĩna vato bero, Jesús quẽne, Enramadas boserũ̶mu̶ ũmato ĩagũ̶ vacami.</s>
      <s id="b.JOH.7.10.2">To bajiboarine, yayioroaca yu̶are ũmato ejacami.</s>
     </seg>
     <seg type="verse" id="b.JOH.7.11">
      <s id="b.JOH.7.11.1">To ñacama jud'io masa u̶jarã quẽne.</s>
      <s id="b.JOH.7.11.2">Ĩre macaboacama. —¿Noju̶ ñati ĩ? —yicudiboacama.</s>
     </seg>
     <seg type="verse" id="b.JOH.7.12">
      <s id="b.JOH.7.12.1">Tirũ̶mu̶rire jãjarã masa Jesúre ñagõjai ñacama ĩna.</s>
      <s id="b.JOH.7.12.2">Sĩgũ̶ri ado bajiro yicama: —Quẽnaro yigu̶ ñagũ̶mi —yicama ĩna.</s>
      <s id="b.JOH.7.12.3">Gãjerãju̶ama: —Quẽnaro yigu̶ me ñagũ̶mi.</s>
      <s id="b.JOH.7.12.4">Masare yitogu̶ ñagũ̶mi —boca yicama.</s>
      <s id="b.JOH.7.12.5">U̶jarãre güirã ñari, ĩna masune yayioroaca gãmerã ñagõcõa ñacama ĩna, Jesúre gõjarã.</s>
     </seg>
     <seg type="verse" id="b.JOH.7.14">
      <s id="b.JOH.7.14.1">Enramadas boserũ̶mu̶ ĩna yi gu̶dareco cu̶tiato, Diore yirũ̶cu̶bu̶oriavire sãjacõari, masare ĩnare gotimasiocami Jesús yuja.</s>
     </seg>
     <seg type="verse" id="b.JOH.7.15">
      <s id="b.JOH.7.15.1">Ĩ gotimasiosere ajicõari, no yimasibeticama jud'io masa u̶jarã: —Buebetir'i ñaboarine, ¿no yigu̶ to bajise gotimasiomasiati ĩ? —yicama ĩna.</s>
     </seg>
     <seg type="verse" id="b.JOH.7.16">
      <s id="b.JOH.7.16.1">To bajiro ĩna yisere masicõari, —Yu̶ gotimasiosema yu̶ ye me ñaja.</s>
      <s id="b.JOH.7.16.2">Yu̶re cõacacu̶ ye ñaja ti.</s>
     </seg>
     <seg type="verse" id="b.JOH.7.17">
      <s id="b.JOH.7.17.1">Dios ĩ bojasere mu̶a yiru̶ajama, “Dios ĩ yerene gotimasioami”, yimasiborãja mu̶a.</s>
     </seg>
     <seg type="verse" id="b.JOH.7.18">
      <s id="b.JOH.7.18.1">No bojagu̶ no ĩ tu̶oĩasene gotigu̶ma, masa quẽnase ĩre ĩna yirũ̶cu̶bu̶osere bojagu̶mi.</s>
      <s id="b.JOH.7.18.2">No bojagu̶ ĩre cõacacu̶re Diore masa quẽnase ĩre ĩna yirũ̶cu̶bu̶osere bojagu̶ma, riojo masune gotigu̶ ñagũ̶mi.</s>
      <s id="b.JOH.7.18.3">Ñie ũniju̶are masare ĩnare yitobecu̶mi.</s>
     </seg>
     <seg type="verse" id="b.JOH.7.19">
      <s id="b.JOH.7.19.1">¿Moisés ñamasir'i Dios ĩ rotimasirere mu̶are cũbesujarique ĩ?</s>
      <s id="b.JOH.7.19.2">Tire cu̶orã ñaboarine no bojagu̶ mu̶a vatoare Dios ĩ rotimasirere cu̶dijeogu̶ maami.</s>
      <s id="b.JOH.7.19.3">Rojose yu̶ yibetiboajaquẽne yu̶re sĩaru̶aja mu̶a —masare yicami Jesús.</s>
     </seg>
     <seg type="verse" id="b.JOH.7.20">
      <s id="b.JOH.7.20.1">To bajiro ĩ yisere ajicõari, ado bajiro ĩre cu̶dicama ĩna masa: —Vãti mu̶ u̶su̶ju̶re sãjacõari, rojose mu̶re yitogu̶ yigu̶mi.</s>
      <s id="b.JOH.7.20.2">Ñimu̶ju̶a mu̶re sĩaru̶agu̶ magũ̶mi —ĩre yicama ĩna, Jesúre.</s>
     </seg>
     <seg type="verse" id="b.JOH.7.21">
      <s id="b.JOH.7.21.1">To bajiro ĩna yijare, —U̶su̶sãjariarũ̶mu̶ ñaboajaquẽne, sĩgũ̶ rijagu̶re yu̶ catioro ĩacõari ĩau̶cacaju̶ mu̶a, “U̶su̶sãjariarũ̶mu̶ ñaboajaquẽne moami” yiĩaterã.</s>
     </seg>
     <seg type="verse" id="b.JOH.7.22">
      <s id="b.JOH.7.22.1">Moisés ñamasir'i sũcacare circuncisión yirere mu̶are rotiyumi ĩ.</s>
      <s id="b.JOH.7.22.2">Ĩ masu me tire rotisu̶oyumi.</s>
      <s id="b.JOH.7.22.3">Jẽre ĩ ñicu̶aju̶ne to bajirone yicoadimasiñujarã ĩna.</s>
      <s id="b.JOH.7.22.4">To bajiro rotimasire ñajare, u̶su̶sãjariarũ̶mu̶ ti ñaboajaquẽne, sũcare circuncisión yaja mu̶a.</s>
     </seg>
     <seg type="verse" id="b.JOH.7.23">
      <s id="b.JOH.7.23.1">Moisés ñamasir'i ĩ rotimasirere cu̶dirã ñari, u̶su̶sãjariarũ̶mu̶ ti ñaboajaquẽne sũcare circuncisión yaja mu̶a.</s>
      <s id="b.JOH.7.23.2">Yu̶ju̶arema u̶su̶sãjariarũ̶mu̶ ti ñaboajaquẽne sĩgũ̶ rijagu̶re yu̶ catiojama, ¿no yirã yu̶re jũnisiniati mu̶a?</s>
     </seg>
     <seg type="verse" id="b.JOH.7.24">
      <s id="b.JOH.7.24.1">Ñie manone rujajine quẽnaro tu̶oĩabetiboarine, “Rojose ĩre ñaja”, yu̶re yibesa mu̶a.</s>
      <s id="b.JOH.7.24.2">“Rojose ĩre ñaja” mu̶a yijama, quẽnaro tu̶oĩa rĩjoro yicõari, “Rojose ĩre ñaja”, yu̶re yiya mu̶a —ĩnare yicami Jesús, masare.</s>
     </seg>
     <seg type="verse" id="b.JOH.7.25">
      <s id="b.JOH.7.25.1">To bajiro ĩ yisere ajicõari, Jerusalén macana sĩgũ̶ri ĩna masune gãmerã sẽniĩacama ĩna: —¿Sĩaru̶arã, ĩna macagu̶ me ñaruyuati ĩ?</s>
     </seg>
     <seg type="verse" id="b.JOH.7.26">
      <s id="b.JOH.7.26.1">Ado mani jediro rĩjoroju̶are ñagõñaami ĩ.</s>
      <s id="b.JOH.7.26.2">To ĩ bajiboajaquẽne sĩgũ̶ ĩre boca yimatagu̶ maami.</s>
      <s id="b.JOH.7.26.3">Adoana u̶jarã, “Cristo Dios ĩ cõagũ̶, mani u̶ju̶ ñagũ̶mi ĩ”, ¿yitu̶oĩarãda ĩna?</s>
     </seg>
     <seg type="verse" id="b.JOH.7.27">
      <s id="b.JOH.7.27.1">“Ti macagu̶ vayumi”, yimasiaja mani.</s>
      <s id="b.JOH.7.27.2">Cristorema, “Ĩ ejaro, ‘Toagu̶ vayumi’ yimasibetiru̶arãja mani”, yiadire ñaja —ĩna masune gãmerã yicama ĩna, Jerusalén macana sĩgũ̶ri.</s>
     </seg>
     <seg type="verse" id="b.JOH.7.28">
      <s id="b.JOH.7.28.1">To bajiro ĩna yisere ajicõari, Diore yirũ̶cu̶bu̶oriaviju̶ gotimasio ñacacu̶, oca tutuase rãca ñagõcami Jesús yuja: —Yu̶re ĩacõari, “Ti macagu̶ ñaami”, yu̶re yitu̶oĩaboaja mu̶a.</s>
      <s id="b.JOH.7.28.2">To bajiro mu̶a yitu̶oĩajama, yu̶re cõacacu̶re riojo yigu̶re masibeaja mu̶a.</s>
     </seg>
     <seg type="verse" id="b.JOH.7.29">
      <s id="b.JOH.7.29.1">Yu̶ma ĩre masiaja.</s>
      <s id="b.JOH.7.29.2">Ĩ cõacacu̶ne ñaja yu̶.</s>
      <s id="b.JOH.7.29.3">Ĩ ñaroju̶ne vadicaju̶ yu̶ —ĩnare yicami Jesús.</s>
     </seg>
     <seg type="verse" id="b.JOH.7.30">
      <s id="b.JOH.7.30.1">To bajiro ĩ yijare, bu̶to ĩre ajijũnisinirã ñari, ĩre ñiaru̶aboacama ĩna, jud'io masa u̶jarã.</s>
      <s id="b.JOH.7.30.2">To bajiboarine ĩre ñiamasibeticama ĩna, “To cõrone ñiaecoru̶cu̶mi” Dios ĩ yiriarũ̶mu̶ ti ejabetijare.</s>
     </seg>
     <seg type="verse" id="b.JOH.7.31">
      <s id="b.JOH.7.31.1">Gãjerãma jãjarã ĩre ajitirũ̶nu̶cama ĩna.</s>
      <s id="b.JOH.7.31.2">To bajiri ado bajiro yicama ĩna: —Cristo, Dios ĩ cõar'i ñagũ̶mi ãni.</s>
      <s id="b.JOH.7.31.3">No bojagu̶ ĩ rẽtoro ĩaĩañamanire yigu̶ maniru̶cu̶mi —yicama ĩna, ĩre ajitirũ̶nu̶rã.</s>
     </seg>
     <seg type="verse" id="b.JOH.7.32">
      <s id="b.JOH.7.32.1">Masa Jesús ĩ bajisere yayioroaca ĩna gotiro ajiyuma fariseo masa.</s>
      <s id="b.JOH.7.32.2">To bajiri, Diore yirũ̶cu̶bu̶oriavi coderimasare Jesúre ĩre ñiarotiyuma ĩna, paia u̶jarã quẽne.</s>
     </seg>
     <seg type="verse" id="b.JOH.7.33">
      <s id="b.JOH.7.33.1">Ĩna ejaro ĩacõari ado bajiro yicami Jesús: —Yu̶re cõacacu̶ tu̶ju̶ quẽna tudiaru̶cu̶ja yu̶.</s>
      <s id="b.JOH.7.33.2">To bajiri yoaro meaca adore masa tu̶ju̶re ñaru̶cu̶ja yu̶.</s>
     </seg>
     <seg type="verse" id="b.JOH.7.34">
      <s id="b.JOH.7.34.1">Yu̶re macaru̶arãja mu̶a.</s>
      <s id="b.JOH.7.34.2">To bajiboarine yu̶re bu̶jabetiru̶arãja mu̶a.</s>
      <s id="b.JOH.7.34.3">Yu̶ ñaroju̶re no bajiro yi vamasibetiru̶arãja mu̶a —masare ĩnare yigoticami Jesús.</s>
     </seg>
     <seg type="verse" id="b.JOH.7.35">
      <s id="b.JOH.7.35.1">To bajiro Jesús ĩ yisere ajicõari, jud'io masa u̶jarã ĩna masune gãmerã sẽniĩacama ĩna: —¿Noju̶re variquĩda ĩ, ĩre mani bu̶jabetirotoju̶rema?</s>
      <s id="b.JOH.7.35.2">Mani ñaro soju̶aju̶ vacõari griego masa rãca vu̶sarã tu̶ju̶ varu̶ yigu̶mi, ĩ yijama.</s>
      <s id="b.JOH.7.35.3">Toju̶re vacõari, gãjerã masare, o mani yarãre gotimasiogũ̶ varu̶ yigu̶mi, ĩ yijama.</s>
     </seg>
     <seg type="verse" id="b.JOH.7.36">
      <s id="b.JOH.7.36.1">“Yu̶re macaboarine yu̶re bu̶jabetiru̶arãja mu̶a.</s>
      <s id="b.JOH.7.36.2">To bajicõari yu̶ ñaroju̶re vamasibetiru̶arãja mu̶a” ĩ yijama, ¿no yire ũnire yati ĩ? —gãmerã yiñagõcama ĩna.</s>
     </seg>
     <seg type="verse" id="b.JOH.7.37">
      <s id="b.JOH.7.37.1">Masa manoju̶ ĩna ñicu̶a ĩna ñacudimasirere tu̶oĩatu̶sariarũ̶mu̶, tirũ̶mu̶ ñacaju̶ rujarũ̶mu̶ masuma.</s>
      <s id="b.JOH.7.37.2">Tirũ̶mu̶re vũ̶mu̶rũ̶gũ̶cõari, oca tutuase rãca ñagõcami Jesús: —Sĩgũ̶ ĩ oco idiru̶ajama, oco sẽnigũ̶mi.</s>
      <s id="b.JOH.7.37.3">Tire bajirone, no bojagu̶ Diore ĩ masiru̶ajama, yu̶ tu̶ju̶re vadicõari ĩre yu̶ catiorotire sẽnigũ̶ ejato ĩ.</s>
     </seg>
     <seg type="verse" id="b.JOH.7.38">
      <s id="b.JOH.7.38.1">Ajiya mu̶a.</s>
      <s id="b.JOH.7.38.2">Ado bajiro gotiaja Dios ocare masa ĩna ucamasire: No bojarã yu̶re ajitirũ̶nu̶rãrema, “Ĩna u̶su̶riju̶ oco masare catiose, riagare bajiro ũmayucõa ñaru̶aroja, ‘Diorãca quẽnaro ñacõa ñarũgũrãjaro’ yiro”, yigotiaja Dios oca —masare ĩnare yigoticami Jesús.</s>
     </seg>
     <seg type="verse" id="b.JOH.7.39">
      <s id="b.JOH.7.39.1">To bajiro ĩ yijama, “Yu̶re ajitirũ̶nu̶rãre ĩna u̶su̶riju̶re, Dios ĩ cõagũ̶ Esp'iritu Santo ejacõari quẽnaro ĩnare ejarẽmocõa ñarũgũru̶cu̶mi, ĩna rijato beroju̶ tudirijabeticõari, Diorãca quẽnaro ñaronare” yigu̶ yicami Jesús.</s>
      <s id="b.JOH.7.39.2">Õ vecaju̶re, quẽnase ĩre yirũ̶cu̶bu̶oriaju̶ju̶re Jesús ĩ tudiejabetijare, Dios ĩ cõagũ̶ Esp'iritu Santore adi macaru̶cu̶rore Jesúre ajitirũ̶nu̶canare cõabesumi Dios maji.</s>
     </seg>
     <seg type="verse" id="b.JOH.7.40">
      <s id="b.JOH.7.40.1">Jesús ĩ ñagõsere ajicõari, sĩgũ̶ri ado bajiro yicama: —Diore ĩre gotirẽtobosarimasa, Dios ocare ucarã, “To bajiru̶cu̶mi” masa ĩna yiucamasir'i masune ñaami —yicama ĩna, sĩgũ̶ri.</s>
     </seg>
     <seg type="verse" id="b.JOH.7.41">
      <s id="b.JOH.7.41.1">Gãjerãju̶ama ado bajiro yicama ĩna: —Cristo, “Rotimu̶orũ̶gõru̶cu̶mi” yigu̶, Dios ĩ cõar'i masune ñacõaami —yicama ĩna.</s>
      <s id="b.JOH.7.41.2">Gãjerãma ado bajiro yicama: —Cristo me ñaami.</s>
      <s id="b.JOH.7.41.3">No bajiro yigu̶, Galileagu̶ne Cristo ñabecu̶mi.</s>
     </seg>
     <seg type="verse" id="b.JOH.7.42">
      <s id="b.JOH.7.42.1">Dios ocare masa ĩna ucamasire ti gotijama, ado bajiro yaja: “U̶ju̶ David ñamasir'i jãnerabatia jãnami ñaru̶cu̶mi Cristo.</s>
      <s id="b.JOH.7.42.2">To bajiri David ñamasir'ire bajirone Belén macagu̶ne ñaru̶cu̶mi ĩ quẽne”, yigotiaja Dios oca —yicama ĩna.</s>
     </seg>
     <seg type="verse" id="b.JOH.7.43">
      <s id="b.JOH.7.43.1">Ado bajise ricatiri rĩne Jesúre ĩre yitu̶oĩacama ĩna.</s>
     </seg>
     <seg type="verse" id="b.JOH.7.44">
      <s id="b.JOH.7.44.1">Sĩgũ̶ri ĩre ñiaru̶aboacama.</s>
      <s id="b.JOH.7.44.2">To bajiboarine ĩre ñiamasibeticama.</s>
     </seg>
     <seg type="verse" id="b.JOH.7.45">
      <s id="b.JOH.7.45.1">Diore yirũ̶cu̶bu̶oriavire coderimasa Jesúre ĩre ñiamasibeticõari, fariseo masa, paia u̶jarã tu̶ju̶re tudiacama ĩna.</s>
      <s id="b.JOH.7.45.2">Ñie manane ĩna ejaro ĩacõari ado bajiro ĩnare yisẽniĩañujarã ĩna paia u̶jarã: —¿No yirã ĩre ãmiadibeti mu̶a? —ĩnare yiyujarã ĩna.</s>
     </seg>
     <seg type="verse" id="b.JOH.7.46">
      <s id="b.JOH.7.46.1">Ado bajiro ĩnare yicu̶diyujarã Diore yirũ̶cu̶bu̶oriavire coderimasa: —Ĩre bajiro ñagõrã manicama ĩna —yiyujarã ĩna.</s>
     </seg>
     <seg type="verse" id="b.JOH.7.47">
      <s id="b.JOH.7.47.1">To bajiro ĩna yijare, fariseo masaju̶a ado bajiro ĩnare yiyujarã: —¿To yitogu̶ ĩ yiserene ĩre ajiri mu̶a?</s>
     </seg>
     <seg type="verse" id="b.JOH.7.48">
      <s id="b.JOH.7.48.1">Mu̶a u̶jarã ñaja yu̶a.</s>
      <s id="b.JOH.7.48.2">Yu̶ama sĩgũ̶ ĩre ajitirũ̶nu̶gũ̶ maja.</s>
      <s id="b.JOH.7.48.3">Mani u̶jarã quẽne sĩgũ̶ ĩre ajitirũ̶nu̶gũ̶ maami.</s>
     </seg>
     <seg type="verse" id="b.JOH.7.49">
      <s id="b.JOH.7.49.1">Adoana masa Moisés ñamasir'i ĩ rotimasirere masibeticõari, Jesúre ĩre ajitirũ̶nu̶rãma.</s>
      <s id="b.JOH.7.49.2">To bajiro ĩna bajijare, ĩnare rearu̶cu̶mi Dios —yiyujarã ĩna fariseo masa.</s>
     </seg>
     <seg type="verse" id="b.JOH.7.50">
      <s id="b.JOH.7.50.1">Nicodemo ñamiju̶ Jesúre ĩre ĩagũ̶ ejar'i, fariseo masu̶ ñañuju ĩ quẽne.</s>
      <s id="b.JOH.7.50.2">Ĩ babarãre ado bajiro ĩnare yiyuju ĩ:</s>
     </seg>
     <seg type="verse" id="b.JOH.7.51">
      <s id="b.JOH.7.51.1">—¡Majique!</s>
      <s id="b.JOH.7.51.2">Moisés ñamasir'i manire ĩ rotimasirere yirã, ĩ gotisere ajicõari, ĩre sẽniĩabetiboarine, “Rojose ñaja ti, ĩre”, yimasibeaja mani —yiyuju Nicodemo, ĩ babarãre.</s>
     </seg>
     <seg type="verse" id="b.JOH.7.52">
      <s id="b.JOH.7.52.1">To bajiro ĩ yijare, —¿Mu̶ quẽne Galileagu̶ ñatique mu̶?</s>
      <s id="b.JOH.7.52.2">Dios ocare masa ĩna ucamasiriatutire ĩaĩasaque mu̶.</s>
      <s id="b.JOH.7.52.3">Tire mu̶ buero bero, “Diore gotirẽtobosarimasu̶ Galileaju̶ vadir'i maniru̶cu̶mi” yiucaturere masiru̶cu̶ja mu̶ quẽne —ĩre yiyujarã ĩna, Nicodemore tud'irã.</s>
     </seg>
     <seg type="verse" id="b.JOH.7.53">
      <s id="b.JOH.7.53.1">To bajiro ĩre yicõa, ĩna ya viriju̶ tudijedicoasujarã ĩna.</s>
     </seg>
    </div>
    <div type="chapter" id="b.JOH.8">
     <seg type="verse" id="b.JOH.8.1">
      <s id="b.JOH.8.1.1">Macaju̶ yu̶a tujarone, Olivo vãme cu̶ti buroju̶ majacoacami Jesús.</s>
     </seg>
     <seg type="verse" id="b.JOH.8.2">
      <s id="b.JOH.8.2.1">Gajerũ̶mu̶, busuriju̶, Diore yirũ̶cu̶bu̶oriaviju̶ tudiejacami quẽna Jesús.</s>
      <s id="b.JOH.8.2.2">Ĩ ejaro ĩacõari jãjarã masa ĩ tu̶re rẽjacama.</s>
      <s id="b.JOH.8.2.3">To bajiro ĩna bajijare, rujicõari yu̶are gotimasiocami Jesús.</s>
     </seg>
     <seg type="verse" id="b.JOH.8.3">
      <s id="b.JOH.8.3.1">To bajiro yu̶are ĩ yigotimasio ñarone, fariseo masa, Dios ĩ rotimasire gotimasiorimasa quẽne ejacama.</s>
      <s id="b.JOH.8.3.2">Sĩgõ rõmio manaju̶ cu̶tiboarine gãji rãca ajeri cu̶tigore yu̶a ĩaro rĩjoroju̶are sore jiaejocama ĩna.</s>
     </seg>
     <seg type="verse" id="b.JOH.8.4">
      <s id="b.JOH.8.4.1">To yicõari, ado bajiro Jesúre ĩre yicama ĩna: —Yu̶are masiogũ̶, adio rõmio manaju̶ cu̶tiboarine gãji rãca so ajeri cu̶tisere ĩamu̶ yu̶a.</s>
     </seg>
     <seg type="verse" id="b.JOH.8.5">
      <s id="b.JOH.8.5.1">Moisés ñamasir'i ĩ rotimasire ado bajiro yirotiaja ti: “To bajiro yirãrema gũ̶tane ĩnare reasĩaña”, yaja ti.</s>
      <s id="b.JOH.8.5.2">Mu̶ma, ¿no bajiro tu̶oĩati mu̶? —Jesúre ĩre yicama.</s>
     </seg>
     <seg type="verse" id="b.JOH.8.6">
      <s id="b.JOH.8.6.1">“Moisés ĩ yiriarore bajirone Jesús manire ĩ cu̶dibetijama, ‘Jesús, rojose yimi’ ” u̶jarãre yi ocasãru̶arã, Jesúre sẽniĩatoboacama ĩna.</s>
      <s id="b.JOH.8.6.2">To bajiro ĩna yisẽniĩatoboajaquẽne, mubiacõari ĩ ãmo vãsoane ucacami Jesús, sita tũcuroju̶re.</s>
     </seg>
     <seg type="verse" id="b.JOH.8.7">
      <s id="b.JOH.8.7.1">Ĩre ĩna sẽniĩatu̶jabetijare, vũ̶mu̶rũ̶gũ̶cõari, ado bajiro ĩnare yicami Jesús yuja: —Mu̶a rãcagu̶, “Rojose yibecu̶ ñaja yu̶” yigu̶, gũ̶tane mu̶are ũmato rocavasu̶oato —ĩnare yicami Jesús.</s>
     </seg>
     <seg type="verse" id="b.JOH.8.8">
      <s id="b.JOH.8.8.1">To bajiro yicõa, quẽna mubiacoacami Jesús.</s>
      <s id="b.JOH.8.8.2">Mubiacõari, sita tũcurore ucacõa ñacami quẽna.</s>
     </seg>
     <seg type="verse" id="b.JOH.8.9">
      <s id="b.JOH.8.9.1">To bajiro ĩ yisere ajicõari, “Rojose yibeticaju̶” yigu̶ manicami.</s>
      <s id="b.JOH.8.9.2">To bajiri, sore gũ̶tane rocavamenane, bu̶cu̶rã vasu̶o, tiju̶ bero gãjerã vajedicoacama ĩna.</s>
      <s id="b.JOH.8.9.3">To ĩna baji veogo, so sĩgõne Jesúrãca tujacamo so.</s>
     </seg>
     <seg type="verse" id="b.JOH.8.10">
      <s id="b.JOH.8.10.1">To ĩna bajiro bero, vũ̶mu̶rũ̶gũ̶cõari, so sĩgõne so ñaro ĩacõari, ado bajiro sore sẽniĩacami Jesús: —¿Noju̶ ñati ĩna yuja, “Rojose yimo” mu̶re yirãma?</s>
      <s id="b.JOH.8.10.2">¿Rojose mu̶ yise vaja, sĩgũ̶ju̶ama mu̶re sĩamenane, vacoajari ĩna? —sore yicami Jesús.</s>
     </seg>
     <seg type="verse" id="b.JOH.8.11">
      <s id="b.JOH.8.11.1">To bajiro ĩ yijare, —Yu̶re sĩamenane, vacoajama —Jesúre yicamo.</s>
      <s id="b.JOH.8.11.2">To so yisere ajicõari, ado bajiro sore yicami Jesús: —Yu̶ quẽne, “Rojose mu̶ yire vaja rojose tãmu̶oru̶ocoja”, yibeaja yu̶.</s>
      <s id="b.JOH.8.11.3">Vasa.</s>
      <s id="b.JOH.8.11.4">Quẽna gãme rojose yibeja mu̶ yuja —sore yicami Jesús.</s>
     </seg>
     <seg type="verse" id="b.JOH.8.12">
      <s id="b.JOH.8.12.1">Quẽna ado bajiro masare ĩnare yigoticami Jesús: —Yu̶ su̶orine Diore masiama masa.</s>
      <s id="b.JOH.8.12.2">Yu̶re ajitirũ̶nu̶masurãma, Diore masimenare bajiro bajibetiru̶arãma ĩna.</s>
      <s id="b.JOH.8.12.3">Yu̶re ajitirũ̶nu̶rãre catioaja yu̶, ĩna rijato beroju̶, “Quẽnaro catijedicõa ñarũgũrãjaro” yigu̶ —ĩnare yicami Jesús.</s>
     </seg>
     <seg type="verse" id="b.JOH.8.13">
      <s id="b.JOH.8.13.1">To bajiro ĩ yisere ajicõari, ado bajiro yicama fariseo masa: —“To bajiro bajigu̶ ñaja yu̶” mu̶ yiboajaquẽne, niju̶ane gãji mami, “Riojo gotiami” mu̶re yigu̶ma.</s>
      <s id="b.JOH.8.13.2">To bajiri to bajiro mu̶ yiboase vaja maja ti.</s>
      <s id="b.JOH.8.13.3">To bajiro yitocõagũ̶ yaja mu̶ —Jesúre ĩre yicama.</s>
     </seg>
     <seg type="verse" id="b.JOH.8.14">
      <s id="b.JOH.8.14.1">To bajiro ĩna yijare, ado bajiro ĩnare yicu̶dicami Jesús: —Yu̶ vadicatoju̶re masiaja yu̶.</s>
      <s id="b.JOH.8.14.2">Yu̶ varotore quẽne masiaja yu̶.</s>
      <s id="b.JOH.8.14.3">To bajiri yu̶ masune yu̶ gotise ñaboarine, socase me ñaja ti.</s>
      <s id="b.JOH.8.14.4">Mu̶ama, yu̶ vadicatoju̶re, to yicõari, yu̶ varotore quẽne masibeaja mu̶a.</s>
     </seg>
     <seg type="verse" id="b.JOH.8.15">
      <s id="b.JOH.8.15.1">Masa ñari, riojo masimenane, “Rojose yirã ñaama”, gãjerãre yiĩabeserũgũaja mu̶a.</s>
      <s id="b.JOH.8.15.2">Yu̶ma, masa ĩna yisere ĩabesegu̶ me yaja.</s>
     </seg>
     <seg type="verse" id="b.JOH.8.16">
      <s id="b.JOH.8.16.1">To bajiboarine masa rojose ĩna yisere yu̶ ĩabesejama, yu̶ sĩgũ̶ne ĩabesebeaja yu̶.</s>
      <s id="b.JOH.8.16.2">Yu̶ jacu̶, yu̶re cõacacu̶, yu̶ rãcane ĩabeseami.</s>
      <s id="b.JOH.8.16.3">To bajiri, masare, “Rojose yirã ñaama” yu̶ yijama, riojo masune ĩnare gotiaja yu̶.</s>
     </seg>
     <seg type="verse" id="b.JOH.8.17">
      <s id="b.JOH.8.17.1">Mu̶a ñicu̶a ĩna rotimasirere ado bajiro yiucamasire ñaja ti: “ ‘Rojose yimi’ ju̶arã ĩna yijama, ĩnare ajiya”, yaja ti, mu̶a ñicu̶a ĩna rotimasire.</s>
     </seg>
     <seg type="verse" id="b.JOH.8.18">
      <s id="b.JOH.8.18.1">To bajiri, “To bajiro bajigu̶ ñaja yu̶”, masare yiĩorũgũaja yu̶, yu̶ masu quẽne.</s>
      <s id="b.JOH.8.18.2">Yu̶ jacu̶ yu̶re cõacacu̶ quẽne, ĩ masune, “Yu̶ macu̶ yu̶ cõagũ̶ ñaami” yigu̶ ñari, masa ĩna ajimasirotire ĩnare cõarũgũami —ĩnare yicami Jesús.</s>
     </seg>
     <seg type="verse" id="b.JOH.8.19">
      <s id="b.JOH.8.19.1">To bajiro ĩ yisere ajicõari, ado bajiro ĩre sẽniĩacama ĩna: —¿Noju̶ ñati mu̶ jacu̶? —ĩre yicama, Jesúre.</s>
      <s id="b.JOH.8.19.2">To bajiro ĩna yijare ĩnare cu̶dicami Jesús: —Yu̶re ĩamasibeaja mu̶a.</s>
      <s id="b.JOH.8.19.3">To bajiri yu̶ jacu̶re quẽne masibeaja mu̶a.</s>
      <s id="b.JOH.8.19.4">Yu̶re mu̶a ĩamasijama, yu̶ jacu̶re quẽne masiborãja mu̶a —ĩnare yicami Jesús.</s>
     </seg>
     <seg type="verse" id="b.JOH.8.20">
      <s id="b.JOH.8.20.1">Diore yirũ̶cu̶bu̶oriaviju̶, masa ĩna gãjoa sãriaju̶ tu̶ju̶re rũ̶gõcõari, to bajise masare ĩnare yigotimasiocami Jesús.</s>
      <s id="b.JOH.8.20.2">Toju̶ jud'io masa u̶jarã ĩna moariju̶ ti ñaboajaquẽne, Jesúre ñiamasibeticama, ĩre ĩna ñiaroticu maji ti ejabetijare.</s>
     </seg>
     <seg type="verse" id="b.JOH.8.21">
      <s id="b.JOH.8.21.1">Quẽna ado bajiro masare yigoticami Jesús: —Varu̶cu̶ja yu̶.</s>
      <s id="b.JOH.8.21.2">Yu̶ vato bero, yu̶re macaboaru̶arãja mu̶a.</s>
      <s id="b.JOH.8.21.3">Yu̶re bu̶jamena rĩne rojose mu̶a yise rãcane bajireacoaru̶arãja mu̶a.</s>
      <s id="b.JOH.8.21.4">To bajiri yu̶ vatoju̶re vamasibetiru̶arãja mu̶a —ĩnare yicami Jesús.</s>
     </seg>
     <seg type="verse" id="b.JOH.8.22">
      <s id="b.JOH.8.22.1">To bajiro ĩ yisere ajicõari, ado bajiro gãmerã yicama ĩna, jud'io masa u̶jarã: —¿Ĩ masune sĩayayiru̶ yati ĩ, “Yu̶ varotoju̶re vabetiru̶arãja mu̶a” ĩ yijama? —gãmerã yicama ĩna.</s>
     </seg>
     <seg type="verse" id="b.JOH.8.23">
      <s id="b.JOH.8.23.1">To bajiro ĩna yisere ajicõari: —Mu̶ama, adigodoana ñaja.</s>
      <s id="b.JOH.8.23.2">Yu̶ma, õ vecagu̶ju̶ ñaja.</s>
      <s id="b.JOH.8.23.3">Adi macaru̶cu̶roana Diore ajimena ñaja mu̶ama.</s>
      <s id="b.JOH.8.23.4">Yu̶ma, adi macaru̶cu̶roagu̶ me ñaja yu̶.</s>
     </seg>
     <seg type="verse" id="b.JOH.8.24">
      <s id="b.JOH.8.24.1">To bajiri, “Rojose mu̶a yise rãcane bajireacoaru̶arãja mu̶a”, mu̶are yibu̶ yu̶.</s>
      <s id="b.JOH.8.24.2">“Ĩne ñaja yu̶” yu̶ yirore bajiro yu̶re mu̶a ajitirũ̶nu̶betijama, rojose mu̶a yise rãcane bajireacoaru̶arãja mu̶a —ĩnare yicami Jesús.</s>
     </seg>
     <seg type="verse" id="b.JOH.8.25">
      <s id="b.JOH.8.25.1">To bajiro ĩ yisere ajicõari, ado bajiro ĩre sẽniĩacama ĩna: —¿Ñimu̶ ũgũ̶ ñati mu̶? —ĩre yicama ĩna, Jesúre.</s>
      <s id="b.JOH.8.25.2">To bajiro ĩna yirone, ĩnare cu̶dicami Jesús: —Mu̶are gotisu̶ogu̶ju̶ne, “Ĩ ñaja yu̶” mu̶are yisu̶oadicaju̶ yu̶.</s>
     </seg>
     <seg type="verse" id="b.JOH.8.26">
      <s id="b.JOH.8.26.1">Jairo mu̶are yu̶ gotiroti ñaboaja ti.</s>
      <s id="b.JOH.8.26.2">Rojose mu̶a yisere ĩacõari, “Ado bajiro rojose yaja mu̶a” cojoji me mu̶are yu̶ yiborotine bajicõaja ti.</s>
      <s id="b.JOH.8.26.3">To bajiboarine masare adi macaru̶cu̶roanare mu̶are yu̶ gotijama, yu̶re cõacacu̶ ĩ gotirotise rĩne gotirũgũaja yu̶ —ĩnare yicami Jesús.</s>
     </seg>
     <seg type="verse" id="b.JOH.8.27">
      <s id="b.JOH.8.27.1">To bajiro ĩ yiboajaquẽne, “ ‘Yu̶re cõacacu̶’ yigu̶, ‘Diore, ĩ jacu̶re’ yigu̶ yami”, yiajimasibeticama ĩna.</s>
     </seg>
     <seg type="verse" id="b.JOH.8.28">
      <s id="b.JOH.8.28.1">To bajiri ado bajiro ĩnare yigoticami Jesús: —Dios ĩ roticõacacu̶ne ñaja yu̶.</s>
      <s id="b.JOH.8.28.2">Yucú̶tẽroju̶ masa yu̶re ĩna jajuturo bero bajisere ĩacõari, “Riojo yiyumi.</s>
      <s id="b.JOH.8.28.3">To bajiro masune bajigu̶ ñañumi”, yu̶re yimasiru̶arãja mu̶a.</s>
      <s id="b.JOH.8.28.4">“Ĩ masurione ĩ tu̶oĩasere me gotirũgũñumi.</s>
      <s id="b.JOH.8.28.5">Ĩ jacu̶ ĩre ĩ gotimasiorotisere gotirũgũñumi”, yimasiru̶arãja mu̶a.</s>
     </seg>
     <seg type="verse" id="b.JOH.8.29">
      <s id="b.JOH.8.29.1">Yu̶re cõacacu̶ yu̶ rãcane ñacõa ñarũgũami.</s>
      <s id="b.JOH.8.29.2">Ĩ bojase rĩne yaja yu̶.</s>
      <s id="b.JOH.8.29.3">To bajiri yu̶re vaveobetirũgũami —masare yigoticami Jesús.</s>
     </seg>
     <seg type="verse" id="b.JOH.8.30">
      <s id="b.JOH.8.30.1">To bajiro Jesús ĩ yisere ajicõari, jãjarã masa ĩre ajitirũ̶nu̶cama.</s>
     </seg>
     <seg type="verse" id="b.JOH.8.31">
      <s id="b.JOH.8.31.1">To bajiri jud'io masare ĩre ajitirũ̶nu̶rãre ado bajiro goticami Jesús: —Mu̶are yu̶ gotimasiorũgũsere mu̶a ajitirũ̶nu̶ tu̶jabetijama, yu̶ buerã masune ñaru̶arãja mu̶a.</s>
     </seg>
     <seg type="verse" id="b.JOH.8.32">
      <s id="b.JOH.8.32.1">To bajiro bajirã rĩne Dios ocare socabetire ajimasiru̶arãja mu̶a.</s>
      <s id="b.JOH.8.32.2">Ti ocare ajimasicõari, rojose mu̶a yisejasere yitu̶jaru̶arãja mu̶a, Dios ĩ bojaseju̶are yiru̶arã —ĩnare yicami Jesús.</s>
     </seg>
     <seg type="verse" id="b.JOH.8.33">
      <s id="b.JOH.8.33.1">To bajiro ĩ yijare, ado bajiro yicama ĩna: —Abraham ñamasir'i jãnerabatia ñari, Dios yarã ñaja yu̶a.</s>
      <s id="b.JOH.8.33.2">To bajiri, ¿no bajiro yigu̶, “Rojose mu̶a yisejasere yitu̶jaru̶arãja mu̶a, Dios ĩ bojaseju̶are yiru̶arã”, yu̶are yati mu̶? —Jesúre ĩre yicama ĩna.</s>
     </seg>
     <seg type="verse" id="b.JOH.8.34">
      <s id="b.JOH.8.34.1">To bajiro ĩna yisere ajicõari, ado bajiro yicami: —Ñamasusere riojo mu̶are gotiaja yu̶: No bojarã rojose yirãma, rojose yisejarã ñari, rojose yitu̶jamasibeama.</s>
     </seg>
     <seg type="verse" id="b.JOH.8.35">
      <s id="b.JOH.8.35.1">Sĩgũ̶ ĩ u̶ju̶re moabosarimasu̶, “Ado yu̶re moarotigu̶ rãcane ñacõa ñarũgũru̶cu̶ja yu̶”, yimasibeami.</s>
      <s id="b.JOH.8.35.2">U̶ju̶ macu̶ju̶ama, ĩ rãcane ñacõa ñarũgũru̶cu̶mi.</s>
      <s id="b.JOH.8.35.3">To bajiri, Dios rĩama, ĩ rãcane ñacõa ñarũgũru̶arãma.</s>
     </seg>
     <seg type="verse" id="b.JOH.8.36">
      <s id="b.JOH.8.36.1">To bajiri, rojose mu̶a yisejasere yu̶ su̶orine “Yitu̶jaru̶arãja” mu̶a yijama, “Rojose maja ĩnare”, mu̶are yiru̶cu̶ja yu̶ yuja.</s>
     </seg>
     <seg type="verse" id="b.JOH.8.37">
      <s id="b.JOH.8.37.1">“Abraham ñamasir'i jãnerabatia ñaja yu̶a” mu̶a yisere masiaja yu̶.</s>
      <s id="b.JOH.8.37.2">To bajiro yirã ñaboarine, yu̶ gotisere ajitirũ̶nu̶beticõari yu̶re sĩaru̶aja mu̶a.</s>
     </seg>
     <seg type="verse" id="b.JOH.8.38">
      <s id="b.JOH.8.38.1">Yu̶ jacu̶ yu̶re ĩ yiĩocatire mu̶are gotiaja yu̶.</s>
      <s id="b.JOH.8.38.2">Mu̶ama, mu̶a jacu̶ rojose yigu̶ ĩ rotisere cu̶dirã ñaja —ĩnare yicami Jesús.</s>
     </seg>
     <seg type="verse" id="b.JOH.8.39">
      <s id="b.JOH.8.39.1">To bajiro ĩ yisere ajicõari, ado bajiro yicama ĩna: —Abraham ñamasir'ine ñañumi, “yu̶a jacu̶” yu̶a yigu̶ma —Jesúre ĩre yicama ĩna.</s>
      <s id="b.JOH.8.39.2">To bajiro ĩna yirone, ado bajiro ĩnare yicami Jesús: —Abraham ĩ yirũgũriarore bajirone yiborãja mu̶a, ĩ rĩa mu̶a ñajama.</s>
     </seg>
     <seg type="verse" id="b.JOH.8.40">
      <s id="b.JOH.8.40.1">Yu̶ jacu̶, Dios oca socase mere ĩ gotirotirore bajirone mu̶are yu̶ gotimasioboajaquẽne, yu̶re sĩaru̶aja mu̶a.</s>
      <s id="b.JOH.8.40.2">Abraham ñamasir'ima ti ũnire yibetirũgũmasiñumi.</s>
     </seg>
     <seg type="verse" id="b.JOH.8.41">
      <s id="b.JOH.8.41.1">Yu̶re sĩaru̶arã, mu̶a jacu̶ masu rojose yigu̶ ñadir'i ĩ yirũgũrore bajirone yirã ñaja mu̶a —ĩnare yicami Jesús.</s>
      <s id="b.JOH.8.41.2">To bajiro ĩ yijare, ado bajiro ĩre yicama: —Yu̶a jacu̶ masuma, Dios ñaami.</s>
      <s id="b.JOH.8.41.3">Gãji mami yu̶arema.</s>
      <s id="b.JOH.8.41.4">Ĩ rĩa masune ñaja yu̶ama —Jesúre ĩre yicama ĩna.</s>
     </seg>
     <seg type="verse" id="b.JOH.8.42">
      <s id="b.JOH.8.42.1">To bajiro ĩna yisere ajicõari, ado bajiro ĩnare cu̶dicami Jesús: —Mu̶a jacu̶ masune Dios ĩ ñajama, yu̶re maiboriarãja mu̶a.</s>
      <s id="b.JOH.8.42.2">Yu̶ masu me vadicaju̶ yu̶.</s>
      <s id="b.JOH.8.42.3">Dios yu̶re ĩ cõajare vadicaju̶ yu̶.</s>
      <s id="b.JOH.8.42.4">Dios tu̶ju̶ vadicõari adone ñaja yu̶.</s>
     </seg>
     <seg type="verse" id="b.JOH.8.43">
      <s id="b.JOH.8.43.1">¿No yirã yu̶ gotisere ajimasibeati mu̶a?</s>
      <s id="b.JOH.8.43.2">Yu̶ gotimasiosere ajiru̶amena ñari, tire ajimasibeaja mu̶a.</s>
     </seg>
     <seg type="verse" id="b.JOH.8.44">
      <s id="b.JOH.8.44.1">Mu̶a jacu̶ma, vãtia u̶ju̶ ñaami.</s>
      <s id="b.JOH.8.44.2">Ĩ rĩa ñaja mu̶a.</s>
      <s id="b.JOH.8.44.3">To bajiri ĩ bojasere bajirone mu̶a quẽne yiru̶a tu̶oĩaja mu̶a.</s>
      <s id="b.JOH.8.44.4">Rẽmoju̶ne masare sĩarimasu̶ne ñacoayumi vãtia u̶ju̶.</s>
      <s id="b.JOH.8.44.5">Riojo gotibetirũgũami.</s>
      <s id="b.JOH.8.44.6">Yitorimasu̶, socase jacu̶ ñaami.</s>
      <s id="b.JOH.8.44.7">Ĩ gotijama, socarũgũami.</s>
      <s id="b.JOH.8.44.8">Rẽmoju̶ne to bajirone bajicoayumi.</s>
     </seg>
     <seg type="verse" id="b.JOH.8.45">
      <s id="b.JOH.8.45.1">Yu̶rema socabeti quetire gotigu̶ yu̶ ñajare, yu̶re ajitirũ̶nu̶beaja mu̶a.</s>
     </seg>
     <seg type="verse" id="b.JOH.8.46">
      <s id="b.JOH.8.46.1">Sĩgũ̶, “Ado bajise rojosere yicaju̶ mu̶”, yu̶re yimasigũ̶ mami.</s>
      <s id="b.JOH.8.46.2">To bajiri, riojo mu̶are yu̶ gotiboajaquẽne, ¿no yirã yu̶re ajitirũ̶nu̶beati mu̶a?</s>
     </seg>
     <seg type="verse" id="b.JOH.8.47">
      <s id="b.JOH.8.47.1">Dios rĩa mu̶a ñajama, ĩ ocare ajiboriarãja mu̶a.</s>
      <s id="b.JOH.8.47.2">Ĩ rĩa me ñari yu̶re ajiru̶abeaja mu̶a —ĩnare yicami Jesús.</s>
     </seg>
     <seg type="verse" id="b.JOH.8.48">
      <s id="b.JOH.8.48.1">To bajiro ĩ yirone, cu̶dicama jud'io masa u̶jarã: —“Samaria sitagu̶, vãti sãñagũ̶ ñaja mu̶” mu̶re yu̶a yirũgũse riojone yiyuja yu̶a —Jesúre ĩre yicama jud'io masa u̶jarã yuja.</s>
     </seg>
     <seg type="verse" id="b.JOH.8.49">
      <s id="b.JOH.8.49.1">To bajiro ĩna yisere ajicõari, ado bajiro ĩnare yicami Jesús: —Vãti sãñagũ̶ me ñaja yu̶ma.</s>
      <s id="b.JOH.8.49.2">Yu̶ jacu̶ Diore quẽnase ĩre yirũ̶cu̶bu̶oaja yu̶.</s>
      <s id="b.JOH.8.49.3">Mu̶ama, yu̶re rũ̶cu̶bu̶obeaja mu̶a.</s>
     </seg>
     <seg type="verse" id="b.JOH.8.50">
      <s id="b.JOH.8.50.1">“Quẽnaro yu̶re yirũ̶cu̶bu̶oato ĩna masa” yigu̶ me vadicacu̶ ñaja yu̶.</s>
      <s id="b.JOH.8.50.2">Sĩgũ̶ne ñaami, quẽnaro masa yu̶re ĩna yirũ̶cu̶bu̶osere bojagu̶ma.</s>
      <s id="b.JOH.8.50.3">Yu̶re rũ̶cu̶bu̶omenare ĩamasigũ̶ ñaami.</s>
      <s id="b.JOH.8.50.4">Ĩamasicõari, rojose yu̶re ĩna yise vaja rojose tãmu̶orotiru̶cu̶mi.</s>
     </seg>
     <seg type="verse" id="b.JOH.8.51">
      <s id="b.JOH.8.51.1">Ñamasusere riojo mu̶are gotiaja yu̶.</s>
      <s id="b.JOH.8.51.2">No bojarã yu̶ gotisere ajitirũ̶nu̶rãma, bajireabetiru̶arãma ĩna —ĩnare yicami Jesús.</s>
     </seg>
     <seg type="verse" id="b.JOH.8.52">
      <s id="b.JOH.8.52.1">To bajiro ĩ yisere ajicõari, ado bajiro Jesúre yicama jud'io masa u̶jarã: —To bajiro mu̶ yisere ajicõari, “Vãti sãñagũ̶ masune ñaami”, mu̶re yimasiaja yu̶a yuja.</s>
      <s id="b.JOH.8.52.2">Abraham ñamasir'i, Diore gotirẽtobosarimasa ñamasiriarã quẽne, bajireajedicoasuma ĩna.</s>
      <s id="b.JOH.8.52.3">To bajiro ĩna bajire ti ñaboajaquẽne, “Yu̶re ajitirũ̶nu̶rãma bajireabetiru̶arãma ĩna”, yiboaja mu̶.</s>
     </seg>
     <seg type="verse" id="b.JOH.8.53">
      <s id="b.JOH.8.53.1">Yu̶a ñicu̶ Abraham ñamasir'i, ñamasugũ̶ ñamasiñuju ĩma.</s>
      <s id="b.JOH.8.53.2">¿Ĩ rẽtoro ñamasugũ̶ ñatique mu̶?</s>
      <s id="b.JOH.8.53.3">Abraham quẽne, Diore gotirẽtobosarimasa quẽne bajireajedicoasuma ĩna.</s>
      <s id="b.JOH.8.53.4">To yijama, ¿ñimu̶ ũgũ̶ ñati mu̶? —Jesúre ĩre yicama ĩna.</s>
     </seg>
     <seg type="verse" id="b.JOH.8.54">
      <s id="b.JOH.8.54.1">To bajiro ĩna yijare, ĩnare cu̶dicami Jesús: —Yu̶ masurione, “Quẽnagũ̶ ñaja yu̶.</s>
      <s id="b.JOH.8.54.2">Quẽnase yigu̶ ñaja yu̶” yu̶ yiboajama, ñie vaja maja ti.</s>
      <s id="b.JOH.8.54.3">Yu̶ jacu̶ ñaami quẽnase yu̶re yirũ̶cu̶bu̶ogu̶, “Ĩne ñaami yu̶a Dios” mu̶a yiboagu̶.</s>
     </seg>
     <seg type="verse" id="b.JOH.8.55">
      <s id="b.JOH.8.55.1">Ĩre masibeaja mu̶a.</s>
      <s id="b.JOH.8.55.2">Yu̶ma, ĩre quẽnaro masiaja.</s>
      <s id="b.JOH.8.55.3">“Ĩre masibeaja” yu̶ yijama, mu̶are bajirone socagu̶ ñabogu̶ja yu̶.</s>
      <s id="b.JOH.8.55.4">Yu̶ma, quẽnaro masune ĩre masicõaja yu̶.</s>
      <s id="b.JOH.8.55.5">Ĩ yirore bajirone ĩre cu̶diaja yu̶.</s>
     </seg>
     <seg type="verse" id="b.JOH.8.56">
      <s id="b.JOH.8.56.1">Mu̶a masa ñicu̶, Abraham ñamasir'i, “Cojorũ̶mu̶ ejaru̶cu̶mi Dios ĩ cõagũ̶, ñajediro masa u̶ju̶” yigu̶, variquẽna yuñamasiñumi.</s>
      <s id="b.JOH.8.56.2">To bajiri adi macaru̶cu̶roju̶re yu̶ ejaro ĩacõari, variquẽnamasucõacami —ĩnare yicami Jesús, jud'io masa u̶jarãre.</s>
     </seg>
     <seg type="verse" id="b.JOH.8.57">
      <s id="b.JOH.8.57.1">To bajiro ĩ yisere ajicõari, ado bajiro ĩre yicama ĩna, Jesúre: —Bu̶cu̶ me ñaja mu̶.</s>
      <s id="b.JOH.8.57.2">Cincuenta cũ̶mari cu̶obetiboarine, ¿no yigu̶, “Abraham ñamasir'ire ĩre ĩacaju̶ yu̶”, yati mu̶? —ĩre yicama ĩna.</s>
     </seg>
     <seg type="verse" id="b.JOH.8.58">
      <s id="b.JOH.8.58.1">To bajiro ĩna yijare, ado bajiro ĩnare yicami: —Ñamasusere riojo mu̶are gotiaja yu̶.</s>
      <s id="b.JOH.8.58.2">Abraham ñamasir'i ĩ ñaroto rĩjoroju̶ne jẽre ñacõacaju̶ yu̶ —ĩnare yicami Jesús.</s>
     </seg>
     <seg type="verse" id="b.JOH.8.59">
      <s id="b.JOH.8.59.1">To bajiro ĩ yisere ajicõari, gũ̶tari juacama, ĩre rearu̶arã.</s>
      <s id="b.JOH.8.59.2">To bajiro ĩna yirone, ĩnare rudicõa budiacami Jesús, Diore yirũ̶cu̶bu̶oriavire ñaboacacu̶.</s>
     </seg>
    </div>
    <div type="chapter" id="b.JOH.9">
     <seg type="verse" id="b.JOH.9.1">
      <s id="b.JOH.9.1.1">To bajivacu̶ne, sĩgũ̶ rẽmone caje ĩabecu̶ ruyuar'ire ĩre ĩabu̶jacami Jesús.</s>
     </seg>
     <seg type="verse" id="b.JOH.9.2">
      <s id="b.JOH.9.2.1">To ĩ bajisere ĩacõari, ado bajiro ĩre sẽniĩacaju̶ yu̶a, ĩ buerimasa, Jesúre: —Gotimasiogũ̶, ¿no yigu̶ rẽmone ĩabecu̶ ruyuayujari ĩma?</s>
      <s id="b.JOH.9.2.2">¿Ĩ jacu̶aju̶a o ĩ masu ye su̶ori bajiyujarique? —Jesúre ĩre yisẽniĩacaju̶ yu̶a.</s>
     </seg>
     <seg type="verse" id="b.JOH.9.3">
      <s id="b.JOH.9.3.1">To bajiro yu̶a sẽniĩarone, ado bajiro yu̶are cu̶dicami Jesús: —Ĩ masune rojose ĩ yire vaja me, ĩ jacu̶a quẽne rojose ĩna yire vaja me, to bajigu̶ ruyuayumi ĩ.</s>
      <s id="b.JOH.9.3.2">“Dios ĩ masisere masirãjaro masa” yigu̶, to bajigu̶ ruyuayumi.</s>
     </seg>
     <seg type="verse" id="b.JOH.9.4">
      <s id="b.JOH.9.4.1">Ũ̶mu̶a ti ñaro moamasiaja mani.</s>
      <s id="b.JOH.9.4.2">Rãioro beroju̶ma moamasibeaja mani.</s>
      <s id="b.JOH.9.4.3">To bajirone bajiaja mani catise quẽne.</s>
      <s id="b.JOH.9.4.4">Ado ñarãma, moamasiaja mani.</s>
      <s id="b.JOH.9.4.5">To bajiboarine, no bojarirũ̶mu̶ mani bajireacoajama, moamenaja mani.</s>
      <s id="b.JOH.9.4.6">To bajiri, yu̶re cõacacu̶ ĩ rotirore bajirone quẽnaro yirũgũroti ñaja.</s>
     </seg>
     <seg type="verse" id="b.JOH.9.5">
      <s id="b.JOH.9.5.1">To bajiri adi macaru̶cu̶roju̶re masa ruju̶re bajiro ruju̶ cu̶ticõari, yu̶ ñasere ĩacõari, to yicõari, yu̶ gotimasiosere ajicõari, Diore masiama masa.</s>
      <s id="b.JOH.9.5.2">Ti ñaja yu̶ moare —yicami Jesús.</s>
     </seg>
     <seg type="verse" id="b.JOH.9.6">
      <s id="b.JOH.9.6.1">To bajiro yigajanogũ̶ne, sita tũcuroju̶re gooco eoreacũcami.</s>
      <s id="b.JOH.9.6.2">To yicõa, ĩ goocone sitare yierocami.</s>
      <s id="b.JOH.9.6.3">To yicõari, ĩabecu̶re tine tucami, ĩ cajere.</s>
     </seg>
     <seg type="verse" id="b.JOH.9.7">
      <s id="b.JOH.9.7.1">To bajiro ĩre yicõari ado bajiro ĩre yiroticami, ĩabecu̶re: —Siloé vãme cu̶tirita, masa ĩna guarũgũritaju̶ vasa.</s>
      <s id="b.JOH.9.7.2">Toju̶ ejacõari, mu̶ cajere coeba —ĩre yicami Jesús, ĩabecu̶re.</s>
      <s id="b.JOH.9.7.3">(Hebreo oca rãca “siloé” ĩna yijama, “cõar'i” yirã yicama.)</s>
      <s id="b.JOH.9.7.4">To bajiri Jesús ĩ coerotisere ajicõari, ĩ coerotirore bajirone ĩ cajere coegu̶ vacoacami ĩabecu̶.</s>
      <s id="b.JOH.9.7.5">Ĩ cajere coegajanogũ̶ne, ĩacoasuju.</s>
      <s id="b.JOH.9.7.6">To bajiri ĩ ya viju̶ tudicoasuju.</s>
     </seg>
     <seg type="verse" id="b.JOH.9.8">
      <s id="b.JOH.9.8.1">Ĩ tudiejaro ĩacõari, ĩ yarã, ĩre ĩarũgũriarã, ado bajiro ĩre yiyujarã ĩna: —“¿Yu̶re ĩamaicõari, yu̶re ĩsiña” yirujirũgũgũ̶ me ñati ĩma? —yiyujarã ĩna.</s>
     </seg>
     <seg type="verse" id="b.JOH.9.9">
      <s id="b.JOH.9.9.1">To bajiro ĩna yirone, —Ĩne ñaami —yiyujarã ĩna sĩgũ̶ri.</s>
      <s id="b.JOH.9.9.2">Gãjerãju̶ama: —Ĩ me ñaami.</s>
      <s id="b.JOH.9.9.3">Ĩre bajigu̶ne ñaami, bajigu̶ju̶ma —yiyujarã gãjerãju̶a.</s>
      <s id="b.JOH.9.9.4">To bajiro ĩna yisere ajicõari ĩ masune, —Ĩne ñaja yu̶ —yigotiyuju ĩ.</s>
     </seg>
     <seg type="verse" id="b.JOH.9.10">
      <s id="b.JOH.9.10.1">To bajiro ĩ yigotijare ado bajiro ĩre yisẽniĩañujarã masa: —¿No bajiro yicõari, ĩacoati mu̶ yuja? —ĩre yiyujarã ĩna.</s>
     </seg>
     <seg type="verse" id="b.JOH.9.11">
      <s id="b.JOH.9.11.1">To bajiro ĩna yijare, —Sĩgũ̶, Jesús vãme cu̶tigu̶ ĩ goocone sitare yierocõari yu̶ cajere tumi.</s>
      <s id="b.JOH.9.11.2">Tire tucõari, ado bajiro yu̶re yirotimi: “Siloé vãme cu̶tiritaju̶ vacõari, mu̶ cajere coeba”, yu̶re yimi.</s>
      <s id="b.JOH.9.11.3">To bajiri tiraju̶ ejacõari, yu̶ cajere coebu̶ yu̶.</s>
      <s id="b.JOH.9.11.4">To bajiro yigu̶ne, ĩacoaju̶ yu̶ yuja —ĩnare yiyuju ĩ.</s>
     </seg>
     <seg type="verse" id="b.JOH.9.12">
      <s id="b.JOH.9.12.1">To bajise ĩnare ĩ yigotijare, ado bajiro ĩre yisẽniĩañujarã masa: —¿Noju̶ ñarojari, to bajiro mu̶re yir'ima? —ĩre yisẽniĩaboayujarã ĩna. —Ba.</s>
      <s id="b.JOH.9.12.2">Masibeaja yu̶ —yiyuju ĩabecu̶ ñaboar'i.</s>
     </seg>
     <seg type="verse" id="b.JOH.9.13">
      <s id="b.JOH.9.13.1">To bajiro ĩ yisere ajicõari, fariseo masa tu̶ju̶re ĩabecu̶ ñaboar'ire ĩre jiasujarã ĩna.</s>
     </seg>
     <seg type="verse" id="b.JOH.9.14">
      <s id="b.JOH.9.14.1">Ĩ goocone sitare yierocõari ĩabecu̶re Jesús ĩ caje ĩaroticatirũ̶mu̶ma, jud'io masa ĩna u̶su̶sãjarirũ̶mu̶ ñacaju̶ ti.</s>
     </seg>
     <seg type="verse" id="b.JOH.9.15">
      <s id="b.JOH.9.15.1">To bajiri ĩabetiboacacu̶re ĩna ãmiejaro ĩacõari, ado bajiro ĩre yisẽniĩañujarã fariseo masa: —¿No bajiro yicõari, ĩabetirũgũboagu̶ne, ĩacoati mu̶ yuja? —ĩre yisẽniĩañujarã fariseo masa.</s>
      <s id="b.JOH.9.15.2">To bajiro ĩre ĩna yirone, —Ĩ goocone sitare yierocõari, yu̶ cajere tumi.</s>
      <s id="b.JOH.9.15.3">Tire coegu̶ne ĩacoaju̶ yu̶ yuja —ĩnare yigotiyuju ĩ.</s>
     </seg>
     <seg type="verse" id="b.JOH.9.16">
      <s id="b.JOH.9.16.1">To bajiro ĩ yirone, —Mu̶re to bajiro yir'ima, Dios ĩ cõar'i me ñagũ̶mi.</s>
      <s id="b.JOH.9.16.2">U̶su̶sãjariarũ̶mu̶re rũ̶cu̶bu̶obesumi —yiyujarã ĩna.</s>
      <s id="b.JOH.9.16.3">Gãjerãju̶ama ado bajiro yiyujarã ĩna: —Rojose yigu̶ ĩ ñajama, ado bajiro ĩaĩañamanire yibetiborimi —yiyujarã gãjerãju̶ama.</s>
      <s id="b.JOH.9.16.4">To bajiri ricatiri rĩne tu̶oĩañujarã ĩna fariseo masa.</s>
     </seg>
     <seg type="verse" id="b.JOH.9.17">
      <s id="b.JOH.9.17.1">To yicõari bero, quẽna gãme sẽniĩañujarã ĩna, ĩabecu̶ ñaboar'ire: —Mu̶ma, ¿no bajiro tu̶oĩati mu̶, “Ĩato” mu̶re yir'ire? —yiyujarã ĩna.</s>
      <s id="b.JOH.9.17.2">To bajiro ĩna yirone, —“Diore gotirẽtobosarimasu̶ ñagũ̶mi”, yaja yu̶ma —yiyuju ĩ.</s>
     </seg>
     <seg type="verse" id="b.JOH.9.18">
      <s id="b.JOH.9.18.1">“Ĩabecu̶ ruyuar'i ñaboarine, ĩacoasumi yuja”, yiru̶abesujarã ĩna maji.</s>
      <s id="b.JOH.9.18.2">To bajiri ĩabetiboar'i jacu̶are jicõañujarã ĩna.</s>
     </seg>
     <seg type="verse" id="b.JOH.9.19">
      <s id="b.JOH.9.19.1">Ĩna ejaro, ado bajiro ĩnare yisẽniĩañujarã ĩna: —¿Mu̶a macu̶, ĩabecu̶ ruyuacacu̶ mu̶a yigu̶ne ñati ãnima?</s>
      <s id="b.JOH.9.19.2">¿No bajiro yicõari ĩabecu̶ ñaboarine, ĩacoasujari ĩ yuja? —yisẽniĩañujarã ĩna, ĩ jacu̶are.</s>
     </seg>
     <seg type="verse" id="b.JOH.9.20">
      <s id="b.JOH.9.20.1">To bajiro ĩna yisẽniĩajare, ĩnare gotiyujarã ĩna: —Ĩne ñaami yu̶a macu̶ne, ĩabecu̶ ruyuacacu̶ne.</s>
     </seg>
     <seg type="verse" id="b.JOH.9.21">
      <s id="b.JOH.9.21.1">To bajiboarine, “Ado bajiro yicõari, ĩaami yuja”, yimasibeaja yu̶a.</s>
      <s id="b.JOH.9.21.2">Ĩ cajere ĩarotir'ire masibeaja yu̶a.</s>
      <s id="b.JOH.9.21.3">Ĩre sẽniĩaña mu̶a.</s>
      <s id="b.JOH.9.21.4">Bu̶cu̶ ñaami jẽre.</s>
      <s id="b.JOH.9.21.5">Ĩ masu mu̶are gotiato —yiyujarã ĩ jacu̶a.</s>
     </seg>
     <seg type="verse" id="b.JOH.9.22">
      <s id="b.JOH.9.22.1">Jud'io masa u̶jarãre ĩnare güirã ñari, “Jesúne ñaami ĩre ĩarotir'i” ĩnare yiterã ñari, to bajise yiyujarã ĩ jacu̶a.</s>
      <s id="b.JOH.9.22.2">Jud'io masa u̶jarã ado bajiro yitu̶oĩañujarã ĩna: —“Jesús ñaami ‘Rotimu̶orũ̶gõru̶cu̶mi’ yigu̶, Dios ĩ cõar'i, mani u̶ju̶” yirãre sãjarotibetiru̶arãja mani, Dios ocare ĩna bueriviriju̶re —yitu̶oĩañujarã ĩna.</s>
     </seg>
     <seg type="verse" id="b.JOH.9.23">
      <s id="b.JOH.9.23.1">To bajiri, “Manire sãjarotibetoma” yirã, “Bu̶cu̶ ñaami.</s>
      <s id="b.JOH.9.23.2">Ĩre sẽniĩaña”, ĩnare yiyujarã ĩabetiboar'i jacu̶a.</s>
     </seg>
     <seg type="verse" id="b.JOH.9.24">
      <s id="b.JOH.9.24.1">To bajiro ĩna yijare, ĩabetiboar'ire ado bajiro ĩre yiyujarã ĩna quẽna: —Dios sĩgũ̶rene quẽnase ĩre yirũ̶cu̶bu̶oya, mu̶ cajere ĩarotir'i ĩ ñajare.</s>
      <s id="b.JOH.9.24.2">Jesúju̶arema, “Rojose yigu̶ ñaami”, ĩre yimasiaja yu̶a —ĩre yiyujarã ĩna.</s>
     </seg>
     <seg type="verse" id="b.JOH.9.25">
      <s id="b.JOH.9.25.1">To bajiro ĩna yisere ajicõari, ado bajiro yiyuju ĩ: —“Rojose yigu̶, quẽnase yigu̶ ñagũ̶mi”, ĩre yimasibeaja yu̶.</s>
      <s id="b.JOH.9.25.2">“Ĩabecu̶ ñaboacacu̶, yucu̶rema ĩagũ̶ ñaja yu̶ yuja”, yimasiaja yu̶, tirema —yiyuju ĩ.</s>
     </seg>
     <seg type="verse" id="b.JOH.9.26">
      <s id="b.JOH.9.26.1">To bajiro ĩ yisere ajiboarine, quẽna ĩre sẽniĩañujarã ĩna: —¿No bajiro mu̶re yiri ĩ, “Ĩato ĩ” mu̶re yigu̶? —ĩre yiyujarã ĩna.</s>
     </seg>
     <seg type="verse" id="b.JOH.9.27">
      <s id="b.JOH.9.27.1">To bajiro ĩna yijare, ado bajiro ĩnare cu̶diyuju ĩ: —Jẽre mu̶are gotiboabu̶ yu̶.</s>
      <s id="b.JOH.9.27.2">Yu̶re ajibeaja mu̶a.</s>
      <s id="b.JOH.9.27.3">¿No yiru̶arã quẽna gãme gotire bojati mu̶a?</s>
      <s id="b.JOH.9.27.4">¿Mu̶a quẽne ĩ buerã ñaru̶atique? —ĩnare yiyuju ĩ.</s>
     </seg>
     <seg type="verse" id="b.JOH.9.28">
      <s id="b.JOH.9.28.1">To bajiro ĩ yisere ajicõari, ĩre tud'iyujarã ĩna: —Mu̶ma, ĩ buegu̶ ñaja mu̶.</s>
      <s id="b.JOH.9.28.2">Yu̶ama, Moisés ñamasir'i ĩ rotimasirere buerã ñaja yu̶ama.</s>
     </seg>
     <seg type="verse" id="b.JOH.9.29">
      <s id="b.JOH.9.29.1">“Moisés ñamasir'ire ñagõñumi Dios”, yimasiaja yu̶a.</s>
      <s id="b.JOH.9.29.2">Mu̶re catior'irema masibeaja yu̶a.</s>
      <s id="b.JOH.9.29.3">“Toju̶ vadir'i ñagũ̶mi”, yimasibeaja yu̶a, ĩrema —yiyujarã ĩna.</s>
     </seg>
     <seg type="verse" id="b.JOH.9.30">
      <s id="b.JOH.9.30.1">To bajiro ĩna yisere ajiu̶cacõari, ado bajiro ĩnare cu̶diyuju ĩ: —Yu̶ cajere ĩ ĩarotiboajaquẽne, “Toju̶ vadir'i ñañumi”, yimasibeaja mu̶a.</s>
     </seg>
     <seg type="verse" id="b.JOH.9.31">
      <s id="b.JOH.9.31.1">“Rojose yirãrema ajibecu̶mi Dios.</s>
      <s id="b.JOH.9.31.2">Ĩre rũ̶cu̶bu̶ocõari, ĩ bojasere yirã rĩrene ajigu̶mi Dios”, yimasiaja mani.</s>
     </seg>
     <seg type="verse" id="b.JOH.9.32">
      <s id="b.JOH.9.32.1">“Ĩabecu̶ ruyuar'ire sĩgũ̶ ĩre ĩaroticõañuju” yire ajiyamanicaju̶ ti.</s>
     </seg>
     <seg type="verse" id="b.JOH.9.33">
      <s id="b.JOH.9.33.1">Yu̶re ĩarotigu̶ma, Dios ĩ cõagũ̶ me ĩ ñajama, yu̶re no yimasibetiborimi —ĩnare yiyuju ĩ.</s>
     </seg>
     <seg type="verse" id="b.JOH.9.34">
      <s id="b.JOH.9.34.1">To bajiro ĩ yijare, ado bajiro ĩre yiyujarã ĩna: —Rẽmone rojose rãca ruyuar'i ñaja mu̶.</s>
      <s id="b.JOH.9.34.2">To bajigu̶ ñaboarine, “Ĩnare gotimasioru̶cu̶ja yu̶”, ¿yitu̶oĩaboati mu̶, yu̶are? —ĩre yiyujarã ĩna, ĩabecu̶ ñaboar'ire.</s>
      <s id="b.JOH.9.34.3">To yicõa, ĩre bucõañujarã ĩna, Dios ocare ĩna bueriviju̶ ñaboagu̶re.</s>
     </seg>
     <seg type="verse" id="b.JOH.9.35">
      <s id="b.JOH.9.35.1">Ĩabecu̶ ñaboar'ire ĩre ĩna bucõasere ajicaju̶ yu̶a, Jesúrãca.</s>
      <s id="b.JOH.9.35.2">To bajiri ĩre ĩabu̶jacõari, ado bajiro ĩre yicami Jesús: —¿Dios ĩ roticõacacu̶re ajitirũ̶nu̶ati mu̶? —ĩre yicami Jesús.</s>
     </seg>
     <seg type="verse" id="b.JOH.9.36">
      <s id="b.JOH.9.36.1">To bajiro ĩ yirone, ado bajiro ĩre cu̶dicami: —Yu̶re gotiya.</s>
      <s id="b.JOH.9.36.2">“Ĩ ñaami”, yiya.</s>
      <s id="b.JOH.9.36.3">Ĩre ajitirũ̶nu̶ru̶aja —Jesúre ĩre yicami.</s>
     </seg>
     <seg type="verse" id="b.JOH.9.37">
      <s id="b.JOH.9.37.1">To bajiro ĩ yirone, ado bajiro ĩre cu̶dicami Jesús: —Jẽre ĩre ĩaja mu̶.</s>
      <s id="b.JOH.9.37.2">Ĩne ñaja yu̶, ado mu̶ rãca ñagõgũ̶ne —ĩre yicami Jesús.</s>
     </seg>
     <seg type="verse" id="b.JOH.9.38">
      <s id="b.JOH.9.38.1">To bajiro ĩ yirone, —Yu̶ u̶ju̶, mu̶re ajitirũ̶nu̶aja yu̶ —Jesúre ĩre yicõa, ĩ rĩjoroju̶are gu̶somuniari tuetucami, “Ñamasugũ̶ masune ñaja mu̶” ĩre yirũ̶cu̶bu̶ogu̶.</s>
     </seg>
     <seg type="verse" id="b.JOH.9.39">
      <s id="b.JOH.9.39.1">To ĩ yiro bero, ado bajiro masare yicami Jesús: —Ĩamenare bajiro bajirã ñaama Dios ocare ajitirũ̶nu̶mena.</s>
      <s id="b.JOH.9.39.2">“Quẽnaro Diore ajitirũ̶nu̶ato ĩna” yigu̶, adi macaru̶cu̶roju̶re vadicaju̶ yu̶.</s>
      <s id="b.JOH.9.39.3">To bajiboarine Diore ajitirũ̶nu̶mena ñaboarine, “ ‘Diore ajitirũ̶nu̶rã ñaja yu̶a’ yirãma, rojose tãmu̶otu̶jabetiriaroju̶ varu̶arãma ĩna” yigu̶agu̶ vadicaju̶ yu̶ —ĩnare yicami Jesús.</s>
     </seg>
     <seg type="verse" id="b.JOH.9.40">
      <s id="b.JOH.9.40.1">To bajiro ĩ yijare, to ñacana fariseo masa sĩgũ̶ri, Jesúre ĩre sẽniĩacama ĩna: —¿“Dios ocare masimena ñaama ĩna quẽne” yigu̶, yu̶are yati mu̶? —Jesúre ĩre yicama ĩna.</s>
     </seg>
     <seg type="verse" id="b.JOH.9.41">
      <s id="b.JOH.9.41.1">To bajiro ĩna yirone, —“Dios ocare quẽnaro masibeaja yu̶a” mu̶a yigotijama, rojose maniboriaroja ti, mu̶are.</s>
      <s id="b.JOH.9.41.2">“Jẽre Dios ocare masiaja yu̶a” yirã ñari, yu̶re mu̶a ajitirũ̶nu̶betijare, rojose ñacõa ñaja mu̶are —ĩnare yicami Jesús.</s>
     </seg>
    </div>
    <div type="chapter" id="b.JOH.10">
     <seg type="verse" id="b.JOH.10.1">
      <s id="b.JOH.10.1.1">Quẽna masare gotimasiogũ̶ ado bajiro yicami Jesús: —Ñamasusere riojo mu̶are gotiaja yu̶.</s>
      <s id="b.JOH.10.1.2">No bojagu̶ oveja ĩna ñarisãnirore, sojere sãjabecu̶, soje maniju̶rene joresãjagũ̶ma, juarudirimasu̶ o gãjerã yarãre ẽmacudirimasu̶ ñagũ̶mi.</s>
     </seg>
     <seg type="verse" id="b.JOH.10.2">
      <s id="b.JOH.10.2.1">Sojene sãjagũ̶ma, ĩnare coderimasu̶ ñaami.</s>
     </seg>
     <seg type="verse" id="b.JOH.10.3">
      <s id="b.JOH.10.3.1">Ovejare coderimasu̶re, “Sãjajaro ĩ” yigu̶ ĩre soje jãnabosagu̶mi, ti sãniro sojere codegu̶.</s>
      <s id="b.JOH.10.3.2">Ĩ sãjatone ĩ oca jedisere ajimasicõarãma ĩna oveja.</s>
      <s id="b.JOH.10.3.3">Ĩna vãmene ĩnare jibugu̶mi, ĩnare masigũ̶ ñari.</s>
     </seg>
     <seg type="verse" id="b.JOH.10.4">
      <s id="b.JOH.10.4.1">Ĩnare jibujeocõari, ĩnare rĩjoro cu̶ti vacu̶mi.</s>
      <s id="b.JOH.10.4.2">Ĩ ocare ajimasicõari, ĩre su̶yarãma ĩna.</s>
     </seg>
     <seg type="verse" id="b.JOH.10.5">
      <s id="b.JOH.10.5.1">Ĩna ajimasibecu̶rema su̶yamenama ĩna.</s>
      <s id="b.JOH.10.5.2">Ĩ ocare ajimasibeticõari, ĩre rudiru̶arãma ĩna —ĩnare yicami Jesús, masare.</s>
     </seg>
     <seg type="verse" id="b.JOH.10.6">
      <s id="b.JOH.10.6.1">Ado bajise ĩnare yigotimasioboacami Jesús.</s>
      <s id="b.JOH.10.6.2">Ĩnaju̶ama boca ajimasibeticama.</s>
     </seg>
     <seg type="verse" id="b.JOH.10.7">
      <s id="b.JOH.10.7.1">Ĩna ajimasibetire masicõari, ado bajiro ĩnare goticami Jesús quẽna: —Ñamasusere riojo mu̶are gotiaja yu̶.</s>
      <s id="b.JOH.10.7.2">Yu̶ ñaja soje, oveja ĩna sãjarisojere bajiro bajigu̶.</s>
      <s id="b.JOH.10.7.3">Ovejare bajiro bajirã ñaama masa.</s>
     </seg>
     <seg type="verse" id="b.JOH.10.8">
      <s id="b.JOH.10.8.1">Yu̶ rĩjoro ejariarãma, “ ‘Rotimu̶orũ̶gõru̶cu̶mi’ yigu̶, Dios ĩ cõagũ̶ ñaja yu̶”, yisocariarãma.</s>
      <s id="b.JOH.10.8.2">Ĩna ñaro cõrone juarudirimasare bajiro bajirã ñacoayuma ĩna, yu̶re ajitirũ̶nu̶riarãre, “Ajitirũ̶nu̶beticõaña” yirã.</s>
      <s id="b.JOH.10.8.3">To bajiro ĩnare ĩna yiboajaquẽne, yu̶re ajitirũ̶nu̶rãju̶ama, ĩnare cu̶dibesuma ĩna.</s>
     </seg>
     <seg type="verse" id="b.JOH.10.9">
      <s id="b.JOH.10.9.1">Yu̶ ñaja sojere bajiro bajigu̶.</s>
      <s id="b.JOH.10.9.2">No bojarãre yu̶re ajitirũ̶nu̶rãre, rojose tãmu̶otu̶jabetiriaroju̶ ĩna vaborotire ĩnare yirẽtobosaru̶cu̶ja yu̶.</s>
      <s id="b.JOH.10.9.3">Ovejare coderimasu̶re bajirone quẽnaro ĩnare ĩacoderũgũru̶cu̶ja yu̶.</s>
      <s id="b.JOH.10.9.4">To bajiri ñie güiose mano quẽnaro ñacõa ñarũgũru̶arãma ĩna.</s>
     </seg>
     <seg type="verse" id="b.JOH.10.10">
      <s id="b.JOH.10.10.1">Juarudirimasa, masare juarudiru̶arã, ĩnare sĩama ĩna.</s>
      <s id="b.JOH.10.10.2">Yu̶ju̶ama, “Sĩgũ̶ ru̶yabeto catireayere quẽnaro cu̶ojedicõato ĩna” yigu̶, vadicaju̶ yu̶.</s>
     </seg>
     <seg type="verse" id="b.JOH.10.11">
      <s id="b.JOH.10.11.1">Yu̶ ñaja ovejare quẽnaro coderimasu̶re bajiro bajigu̶.</s>
      <s id="b.JOH.10.11.2">Ovejare quẽnaro coderimasu̶re ĩre ĩna sĩaru̶aboajaquẽne, quẽnaro ĩnare codecõa ñaru̶cu̶mi.</s>
      <s id="b.JOH.10.11.3">Ĩre bajiro bajigu̶ ñaja yu̶.</s>
      <s id="b.JOH.10.11.4">Yu̶re ajitirũ̶nu̶rã rojose ĩna yise vajare yu̶ne ĩnare vaja yibosarocu̶ ñaja yu̶.</s>
     </seg>
     <seg type="verse" id="b.JOH.10.12">
      <s id="b.JOH.10.12.1">Sĩgũ̶, vaja bojagu̶ rĩne ĩ moajama, quẽnaro ovejare codetirũ̶nu̶becu̶mi.</s>
      <s id="b.JOH.10.12.2">Buyairo ĩ ejaro ĩacõari, ovejare vaveocoacu̶mi ĩ, ĩre rudigu̶.</s>
      <s id="b.JOH.10.12.3">Ĩ yarã oveja me ĩna ñajare, ĩnare vaveocoacu̶mi.</s>
      <s id="b.JOH.10.12.4">To bajiri, buyairo jiaejacõari, ovejare ĩnare ãgõbatereacõagũ̶mi.</s>
     </seg>
     <seg type="verse" id="b.JOH.10.13">
      <s id="b.JOH.10.13.1">Vaja bojagu̶ masune moagũ̶ ñari, ovejare ĩnare maibecu̶ne, ĩnare vaveoru̶cu̶mi, ĩ yarã me ĩna ñajare.</s>
     </seg>
     <seg type="verse" id="b.JOH.10.14">
      <s id="b.JOH.10.14.1">Yu̶ ñaja ovejare quẽnaro coderimasu̶re bajiro bajigu̶.</s>
      <s id="b.JOH.10.14.2">Dios, yu̶ jacu̶ yu̶re ĩ masirore bajirone yu̶ quẽne ĩre masiaja.</s>
      <s id="b.JOH.10.14.3">Tire bajirone yu̶re ajitirũ̶nu̶rãre quẽne ĩnare ĩamasiaja yu̶.</s>
      <s id="b.JOH.10.14.4">Ĩnaju̶a quẽne, yu̶re ĩamasiama ĩna.</s>
      <s id="b.JOH.10.14.5">Ĩnare rijabosarocu̶ ñaja yu̶.</s>
     </seg>
     <seg type="verse" id="b.JOH.10.16">
      <s id="b.JOH.10.16.1">Yu̶re ajitirũ̶nu̶rona, sĩgũ̶ri, jud'io masa me ñaru̶arãma.</s>
      <s id="b.JOH.10.16.2">Ĩnare quẽne ĩnare jirẽoru̶cu̶ja yu̶.</s>
      <s id="b.JOH.10.16.3">Ĩna quẽne yu̶re cu̶diru̶arãma ĩna.</s>
      <s id="b.JOH.10.16.4">To bajiri cojorũ̶mu̶ cojo masare bajirone bajicõa ñarũgũru̶arãma ĩna, gãmerã ĩamairã.</s>
      <s id="b.JOH.10.16.5">To bajiri yu̶ sĩgũ̶ne quẽnaro ĩnare coderũgũru̶cu̶ja yu̶.</s>
     </seg>
     <seg type="verse" id="b.JOH.10.17">
      <s id="b.JOH.10.17.1">Yu̶re ajitirũ̶nu̶rãre ĩnare rijabosaru̶aja yu̶, “Ĩna rijato beroju̶ rojose tãmu̶otu̶jabetiriaroju̶ vatoma ĩna” yigu̶.</s>
      <s id="b.JOH.10.17.2">Yu̶ rijato beroju̶ quẽna tudicatiru̶cu̶ja yu̶, bajigu̶ju̶ma.</s>
      <s id="b.JOH.10.17.3">Yu̶re ajitirũ̶nu̶rãre yu̶ rijabosaru̶ajare, yu̶ jacu̶ bu̶to yu̶re maiami.</s>
     </seg>
     <seg type="verse" id="b.JOH.10.18">
      <s id="b.JOH.10.18.1">Masare yu̶ rijabosaru̶abetijama, no bajiro yicõari yu̶re sĩabetiborãma ĩna.</s>
      <s id="b.JOH.10.18.2">Masare yu̶ rijabosaru̶ase ñaja yu̶ bojarore bajirone yu̶ yiroti.</s>
      <s id="b.JOH.10.18.3">To bajiri, quẽna yu̶ tudicatiru̶ajama, caticoa masiaja yu̶.</s>
      <s id="b.JOH.10.18.4">To bajiro yu̶ yimasirotire yu̶re cũcami yu̶ jacu̶ —masare yigoticami Jesús.</s>
     </seg>
     <seg type="verse" id="b.JOH.10.19">
      <s id="b.JOH.10.19.1">To bajiro ĩ yisere ajicõari, jud'io masa u̶jarã ricatiri rĩne tu̶oĩacama ĩna.</s>
     </seg>
     <seg type="verse" id="b.JOH.10.20">
      <s id="b.JOH.10.20.1">Jãjarã ĩna rãcana ado bajiro yicama: —Vãti sãñagũ̶, mecu̶rimasu̶ ĩ ñaboajaquẽne, ¿no yirã ĩre ajiati mu̶a? —ĩnare yicama ĩna.</s>
     </seg>
     <seg type="verse" id="b.JOH.10.21">
      <s id="b.JOH.10.21.1">Gãjerãju̶ama, ado bajiro yicama ĩna: —Vãti sãñagũ̶ ĩ ñajama, to bajise ñagõbetiborimi; to yicõari, caje ĩamenare quẽne ĩnare ĩarotibetiborimi —yicama ĩna.</s>
     </seg>
     <seg type="verse" id="b.JOH.10.22">
      <s id="b.JOH.10.22.1">Jerusalénju̶ Diore yirũ̶cu̶bu̶oriaviju̶re ñarãre Diore rũ̶cu̶bu̶omenare ĩnare bucõari, ĩna quẽnorere tu̶oĩariarũ̶mu̶ri ñacaju̶ ti, tirũ̶mu̶ri.</s>
      <s id="b.JOH.10.22.2">Juebu̶cu̶rũ̶mu̶ri ñacaju̶ ti.</s>
     </seg>
     <seg type="verse" id="b.JOH.10.23">
      <s id="b.JOH.10.23.1">To bajiri Diore yirũ̶cu̶bu̶oriaviju̶ sãjacõari, Salomón vãme cu̶tijacatu̶aju̶are vacaju̶ yu̶a Jesúrãca.</s>
     </seg>
     <seg type="verse" id="b.JOH.10.24">
      <s id="b.JOH.10.24.1">To bajiro yu̶a bajiñarone, Jesús tu̶ju̶ jud'io masa u̶jarã rẽjacõari, ado bajiro ĩre sẽniĩacama: —¿No cõroju̶, “Ĩ me ñaami.</s>
      <s id="b.JOH.10.24.2">Ĩne ñaami”, mu̶re yimasirãti yu̶a?</s>
      <s id="b.JOH.10.24.3">“Rotimu̶orũ̶gõru̶cu̶mi” yigu̶, Dios ĩ cõar'i mu̶ ñajama, yucu̶ne riojo yu̶are gotiya —Jesúre ĩre yicama ĩna.</s>
     </seg>
     <seg type="verse" id="b.JOH.10.25">
      <s id="b.JOH.10.25.1">To bajiro ĩna yisere ajicõari, ado bajiro cu̶dicami Jesús: —Jẽre mu̶are gotiboaja yu̶.</s>
      <s id="b.JOH.10.25.2">Yu̶re ajibeaja mu̶a.</s>
      <s id="b.JOH.10.25.3">Yu̶ jacu̶ ĩ rotisene cojoji me mu̶are yiĩocõarũgũboaja yu̶.</s>
      <s id="b.JOH.10.25.4">Tire ĩacõari, “Ĩne ñaami”, mu̶are yiroti ñarũgũboaja ti.</s>
     </seg>
     <seg type="verse" id="b.JOH.10.26">
      <s id="b.JOH.10.26.1">Yu̶ yarã me ñaja mu̶a, bajirãju̶ma.</s>
      <s id="b.JOH.10.26.2">To bajiri yu̶re ajitirũ̶nu̶beaja mu̶a.</s>
     </seg>
     <seg type="verse" id="b.JOH.10.27">
      <s id="b.JOH.10.27.1">Oveja ĩna u̶ju̶ ocare ĩna ajimasirore bajirone yu̶ yarã yu̶re ajimasiama ĩna.</s>
      <s id="b.JOH.10.27.2">Yu̶ quẽne quẽnaro ĩnare masiaja.</s>
      <s id="b.JOH.10.27.3">To bajiri yu̶re ajitirũ̶nu̶ su̶yaama ĩna.</s>
     </seg>
     <seg type="verse" id="b.JOH.10.28">
      <s id="b.JOH.10.28.1">Dios ĩ catisere ĩnare ĩsiaja yu̶.</s>
      <s id="b.JOH.10.28.2">To bajiri niju̶ane yu̶re jicãmoto ecobetiru̶cu̶mi.</s>
      <s id="b.JOH.10.28.3">To bajiri, ĩna rijato beroju̶, quẽna tudicatijedicõari yu̶ rãca quẽnaro ñacõa ñarũgũru̶arãma.</s>
     </seg>
     <seg type="verse" id="b.JOH.10.29">
      <s id="b.JOH.10.29.1">“Ĩnare cu̶oato” yigu̶, yu̶ jacu̶ yu̶re cũcami.</s>
      <s id="b.JOH.10.29.2">Niju̶ane ĩ rẽtoro masigũ̶ magũ̶mi.</s>
      <s id="b.JOH.10.29.3">To bajiri niju̶ane yu̶re jicãmoto veomasibetiru̶cu̶mi.</s>
     </seg>
     <seg type="verse" id="b.JOH.10.30">
      <s id="b.JOH.10.30.1">Yu̶, yu̶ jacu̶ rãca sĩgũ̶ne ñaja yu̶a —yicami Jesús, jud'io masa u̶jarãre.</s>
     </seg>
     <seg type="verse" id="b.JOH.10.31">
      <s id="b.JOH.10.31.1">To bajiro ĩ yirone, gũ̶tarire juacama ĩna, ĩre rearu̶arã.</s>
     </seg>
     <seg type="verse" id="b.JOH.10.32">
      <s id="b.JOH.10.32.1">To bajiro ĩna yisere ĩacõari, ado bajiro ĩnare yicami Jesús: —Yu̶ jacu̶ ĩ masisene cojoji me mu̶a ĩaro rĩjoroju̶a ĩaĩañamanire yiĩorũgũmu̶ yu̶.</s>
      <s id="b.JOH.10.32.2">¿Di vãme yu̶ yiĩosere ĩacõari, “Rojose yigu̶ yami” yirã, gũ̶tane yu̶re rearu̶ati mu̶a? —ĩnare yicami Jesús.</s>
     </seg>
     <seg type="verse" id="b.JOH.10.33">
      <s id="b.JOH.10.33.1">To bajiro ĩ yirone, ado bajiro ĩre cu̶dicama ĩna jud'io masa u̶jarã: —Ĩaĩañamanire mu̶ yiĩose su̶ori me gũ̶ta rãca mu̶re rearu̶arãja yu̶a.</s>
      <s id="b.JOH.10.33.2">Rujajine Diore mu̶ yise vaja mu̶re rearu̶arãja yu̶a.</s>
      <s id="b.JOH.10.33.3">Yu̶are bajiro masu̶ ñaboarine, “Dios ñaja yu̶”, yiboaja mu̶ —ĩre yicama ĩna, Jesúre.</s>
     </seg>
     <seg type="verse" id="b.JOH.10.34">
      <s id="b.JOH.10.34.1">To bajiro ĩna yijare, ado bajiro ĩnare yicami Jesús: —“ ‘Yu̶re bajiro bajirã ñaja mu̶a’ yiyumi Dios”, yiucamasire ñaja, mu̶a ñicu̶a ĩna rotimasire.</s>
     </seg>
     <seg type="verse" id="b.JOH.10.35">
      <s id="b.JOH.10.35.1">“Dios ocare masa ĩna ucamasire riojo ñamasuse ñaja”, yimasiaja mani.</s>
      <s id="b.JOH.10.35.2">“Ĩ ocare ajitirũ̶nu̶rãre, ‘Yu̶re bajiro bajirã ñaja mu̶a’ yiyumi Dios”, yimasiaja mani.</s>
     </seg>
     <seg type="verse" id="b.JOH.10.36">
      <s id="b.JOH.10.36.1">“Mu̶ sĩgũ̶ne ñaja mu̶, yu̶re bajiro bajigu̶” yigu̶, adi macaru̶cu̶roju̶re yu̶re cõacami Dios.</s>
      <s id="b.JOH.10.36.2">To bajiro ĩ yicacu̶ yu̶ ñaboajaquẽne, “Dios macu̶ ñaja yu̶” yu̶ yirone, ¿no yirã, “Diore yiajegu̶ yaja mu̶”, yu̶re yati mu̶a?</s>
     </seg>
     <seg type="verse" id="b.JOH.10.37">
      <s id="b.JOH.10.37.1">Yu̶ jacu̶ ĩ yirore bajirone yu̶ yibetijama, yu̶re ajitirũ̶nu̶besa.</s>
     </seg>
     <seg type="verse" id="b.JOH.10.38">
      <s id="b.JOH.10.38.1">Yu̶ jacu̶ ĩ yirore bajirone yu̶ yijama, yu̶re ajitirũ̶nu̶betiboarine, yu̶ yiĩosere ĩacõari, “Dios macu̶ ñaami”, yitu̶oĩaroti ñaja mu̶are.</s>
      <s id="b.JOH.10.38.2">To bajiri, “Yu̶ jacu̶ rãcane ñaja yu̶.</s>
      <s id="b.JOH.10.38.3">Ĩ quẽne yu̶ rãcane ñaami” yu̶ yigotimasiosere ajicõari, “Riojo gotiami”, yu̶re yimasirona ñaja mu̶a —ĩnare yicami Jesús.</s>
     </seg>
     <seg type="verse" id="b.JOH.10.39">
      <s id="b.JOH.10.39.1">To bajiro ĩ yisere ajicõari, ĩre ñiaru̶aboacama ĩna.</s>
      <s id="b.JOH.10.39.2">Jesúju̶ama boca rudicoacami.</s>
     </seg>
     <seg type="verse" id="b.JOH.10.40">
      <s id="b.JOH.10.40.1">To bajivacu̶, Jordán vãme cu̶tirisa gajejacatu̶aju̶ yu̶are ũmato jẽacoacami Jesús.</s>
      <s id="b.JOH.10.40.2">Toju̶ ejacõari, masare oco rãca Juan ĩ bautiza ñacatoju̶re tujacaju̶ yu̶a yuja.</s>
     </seg>
     <seg type="verse" id="b.JOH.10.41">
      <s id="b.JOH.10.41.1">Toju̶re jãjarã masa ĩre ĩarã ejacama.</s>
      <s id="b.JOH.10.41.2">Jesúre ĩre ĩacõari, ado bajiro gãmerã yicama ĩna: —Ĩaĩañamanire yiĩobetiboarine, jediro Jesús ĩ bajisere gotigu̶, socu̶ mene gotiyumi Juan —gãmerã yicama masa.</s>
     </seg>
     <seg type="verse" id="b.JOH.10.42">
      <s id="b.JOH.10.42.1">Toju̶re jãjarã masu, Jesúre ĩre ajitirũ̶nu̶ su̶yasu̶ocama ĩna yuja.</s>
     </seg>
    </div>
    <div type="chapter" id="b.JOH.11">
     <seg type="verse" id="b.JOH.11.1">
      <s id="b.JOH.11.1.1">Sĩgũ̶ ñacami Lázaro vãme cu̶tigu̶.</s>
      <s id="b.JOH.11.1.2">Ĩ bederã rõmiri ñacama Mar'ia, gajeo Marta.</s>
      <s id="b.JOH.11.1.3">Ĩna ñacama Betania vãme cu̶ti macana.</s>
      <s id="b.JOH.11.1.4">Mar'ia ñacamo so, Jesús gu̶borire su̶tiquẽnase tucõari so joa ñajone vejacarocaco.</s>
      <s id="b.JOH.11.1.5">Bu̶to rijayuju Lázaro.</s>
     </seg>
     <seg type="verse" id="b.JOH.11.3">
      <s id="b.JOH.11.3.1">Lázaro ĩ rijaro ĩacõari, ĩ bederã rõmiri Jesúre ĩre oca cõañuma ĩna: —Mu̶ baba Lázaro bu̶to rijami —ĩre yi oca cõañuma ĩna.</s>
     </seg>
     <seg type="verse" id="b.JOH.11.4">
      <s id="b.JOH.11.4.1">Tire ajicõari, ado bajiro yu̶are yicami Jesús: —Rijaye ĩre sĩabetoja. “ ‘Quẽnarẽtogũ̶ ñaami Dios.</s>
      <s id="b.JOH.11.4.2">Ĩ cõrone quẽnagũ̶ ñaami ĩ macu̶ quẽne’ yirũ̶cu̶bu̶orãjaro masa” yigu̶, rijagu̶ bajigu̶mi —yu̶are yicami Jesús.</s>
      <s id="b.JOH.11.4.3">“Ĩre rijaye ĩre sĩabetoja” yigu̶, “Rijayayicõa tu̶jabetiru̶cu̶mi” yiru̶ne yicõañumi.</s>
     </seg>
     <seg type="verse" id="b.JOH.11.5">
      <s id="b.JOH.11.5.1">Lázarore, ĩ bederã rõmiri Martare, to yicõari, Mar'iare quẽne ĩnare maicami Jesús.</s>
     </seg>
     <seg type="verse" id="b.JOH.11.6">
      <s id="b.JOH.11.6.1">To bajiboarine, “Bu̶to rijami Lázaro” ĩna yisere ajiboarine, vabeticami Jesús maji.</s>
      <s id="b.JOH.11.6.2">Tone yu̶a ñacatone ju̶arũ̶mu̶ ñacõacaju̶ yu̶a maji, Jesúrãca.</s>
     </seg>
     <seg type="verse" id="b.JOH.11.7">
      <s id="b.JOH.11.7.1">To baji, ju̶arũ̶mu̶ bero yu̶are ĩ buerãre ado bajiro yu̶are yicami Jesús: —Ita quẽna, Judea sitaju̶.</s>
      <s id="b.JOH.11.7.2">Lázaro ĩ ñaroju̶ vajaro mani —yu̶are yicami Jesús.</s>
     </seg>
     <seg type="verse" id="b.JOH.11.8">
      <s id="b.JOH.11.8.1">To bajiro ĩ yisere ajicõari, ado bajiro ĩre sẽniĩacaju̶ yu̶a: —Cãnu̶bu̶sane toana jud'io masa u̶jarã gũ̶ta rãca mu̶re rearu̶acama ĩna.</s>
      <s id="b.JOH.11.8.2">¿Toju̶re quẽna tudivaroti tu̶oĩati mu̶, yu̶are gotimasiogũ̶? —ĩre yisẽniĩacaju̶ yu̶a, Jesúre.</s>
     </seg>
     <seg type="verse" id="b.JOH.11.9">
      <s id="b.JOH.11.9.1">To yu̶a yirone, ado bajiro yu̶are cu̶dicami Jesús: —Adi macaru̶cu̶roju̶re mani catiro cõro quẽnaro cõĩamasiami Dios.</s>
      <s id="b.JOH.11.9.2">Ĩ bojaro cõro catiru̶arãja mani.</s>
      <s id="b.JOH.11.9.3">No bojarã Diore masirã, Dios ĩ bojasere yitu̶jabeama, yu̶re ajitirũ̶nu̶rã ñari.</s>
     </seg>
     <seg type="verse" id="b.JOH.11.10">
      <s id="b.JOH.11.10.1">Diore masimenaju̶ama, Dios ĩ bojasere yiru̶abeama, yu̶re ajitirũ̶nu̶mena ñari —yu̶are yicami Jesús.</s>
     </seg>
     <seg type="verse" id="b.JOH.11.11">
      <s id="b.JOH.11.11.1">Tire yu̶are goticõa, quẽna gajeye yu̶are gotirẽmocami: —Mani baba Lázaro, cãnicoarimi.</s>
      <s id="b.JOH.11.11.2">To bajiri ĩre yujiogu̶acu̶ yaja yu̶ —yicami Jesús.</s>
     </seg>
     <seg type="verse" id="b.JOH.11.12">
      <s id="b.JOH.11.12.1">To bajiro ĩ yijare, ado bajiro ĩre yicaju̶ yu̶a: —Cãnigũ̶ ĩ bajijama, caticoaru̶cu̶mi —ĩre yicaju̶ yu̶a, Jesúre.</s>
     </seg>
     <seg type="verse" id="b.JOH.11.13">
      <s id="b.JOH.11.13.1">“Cãnigũ̶ bajigu̶mi” Jesús ĩ yisere ajicõari, “Ĩ u̶su̶sãjarere yigu̶mi”, yicõacaju̶ yu̶a.</s>
      <s id="b.JOH.11.13.2">To bajiro yu̶a yitu̶oĩaboajaquẽne, Jesúju̶ama, “Bajirocacoarimi” yiru̶ne yicõañumi Jesús.</s>
     </seg>
     <seg type="verse" id="b.JOH.11.14">
      <s id="b.JOH.11.14.1">To bajiri, “Yu̶re quẽnaro ajimasibeama ĩna” yigu̶, riojo yu̶are goticami Jesús: —Lázaro bajiyayicoarimi —yicami yuja.</s>
     </seg>
     <seg type="verse" id="b.JOH.11.15">
      <s id="b.JOH.11.15.1">—Variquẽnaja.</s>
      <s id="b.JOH.11.15.2">Quẽnaro ĩ tu̶ju̶re vabeju̶ yu̶, “Riojo Dios macu̶ne ñaami” mu̶a yirũ̶cu̶bu̶orotire yigu̶.</s>
      <s id="b.JOH.11.15.3">To bajiri, ita.</s>
      <s id="b.JOH.11.15.4">Ĩato, Lázarore —yu̶are yicami Jesús.</s>
     </seg>
     <seg type="verse" id="b.JOH.11.16">
      <s id="b.JOH.11.16.1">Jesús buerimasu̶ yu̶a rãcagu̶, Tomás vãme cu̶tigu̶ ñacami.</s>
      <s id="b.JOH.11.16.2">Cojoji ruyuarãne, ju̶arã ruyuar'i yu̶a yicacu̶ ñacami.</s>
      <s id="b.JOH.11.16.3">Ado bajise yu̶are yicami: —Ita mani quẽne.</s>
      <s id="b.JOH.11.16.4">Jesúrãcane bajiyayirãsa —yu̶are yicami Tomás.</s>
     </seg>
     <seg type="verse" id="b.JOH.11.17">
      <s id="b.JOH.11.17.1">To bajiri, Betaniaju̶ yu̶a ejarone, —Babarirũ̶mu̶ri tu̶saju̶, Lázarore ĩna yujero bero —yu̶are yigoticama masa.</s>
     </seg>
     <seg type="verse" id="b.JOH.11.18">
      <s id="b.JOH.11.18.1">Jerusalén macaju̶ ñacõari, vajama, tres kilómetros vaejariaro ñacaju̶ Betania maca.</s>
     </seg>
     <seg type="verse" id="b.JOH.11.19">
      <s id="b.JOH.11.19.1">Jerusalén maca vadiriarã jud'io masa jãjarã ejayuma, Lázaro ĩ bajirocajare otirã.</s>
      <s id="b.JOH.11.19.2">“Quẽnabeti bajiaja ti mu̶a gagu̶ ĩ bajiyayise” Martare, to yicõari Mar'iare quẽne yiotirã ejayuma ĩna.</s>
     </seg>
     <seg type="verse" id="b.JOH.11.20">
      <s id="b.JOH.11.20.1">To bajiro ĩna yiñarone, “Vadiami Jesús” ĩna yisere ajicõari, yu̶are bocago, vadicoayumo Marta.</s>
      <s id="b.JOH.11.20.2">To so bajiro ũnone, so bedeo, Mar'iaju̶ama, vadibesumo.</s>
      <s id="b.JOH.11.20.3">Viju̶ne ñacõañumo so.</s>
     </seg>
     <seg type="verse" id="b.JOH.11.21">
      <s id="b.JOH.11.21.1">Jesús tu̶ju̶re ejacõari, ado bajiro ĩre yicamo Marta: —Yu̶ u̶ju̶, adone mu̶ ñajama, yu̶ gagu̶ bajiyayibetiborimi.</s>
     </seg>
     <seg type="verse" id="b.JOH.11.22">
      <s id="b.JOH.11.22.1">Ĩ bajirocato bero ti ñaboajaquẽne, “Diore mu̶ sẽnijama, mu̶ sẽnirore bajirone mu̶re cu̶diru̶cu̶mi Dios”, yimasiaja yu̶ —Jesúre ĩre yicamo so, Marta.</s>
     </seg>
     <seg type="verse" id="b.JOH.11.23">
      <s id="b.JOH.11.23.1">To so yisere ajicõari, —Mu̶ gagu̶ quẽna caticoaru̶cu̶mi —sore yicami Jesús.</s>
     </seg>
     <seg type="verse" id="b.JOH.11.24">
      <s id="b.JOH.11.24.1">To bajiro ĩ yijare, —Socu̶ me yaja mu̶.</s>
      <s id="b.JOH.11.24.2">Ñatu̶sarirũ̶mu̶ masare Dios ĩ catiorirũ̶mu̶ju̶, quẽna caticoaru̶cu̶mi yu̶ gagu̶ —ĩre yicamo so.</s>
     </seg>
     <seg type="verse" id="b.JOH.11.25">
      <s id="b.JOH.11.25.1">To so yisere ajicõari, ado bajiro sore yicami Jesús: —Yu̶ ñaja masare catiogu̶ masuma.</s>
      <s id="b.JOH.11.25.2">No bojarã yu̶re ajitirũ̶nu̶rãma bajiyayicoaboarine, quẽna tudicaticõaru̶arãma ĩna.</s>
      <s id="b.JOH.11.25.3">To ĩna bajiro bero, ju̶aji tudirijabetiru̶arãma.</s>
      <s id="b.JOH.11.25.4">¿Tire ajitirũ̶nu̶ati mu̶ quẽne? —Martare sore yisẽniĩacami Jesús.</s>
     </seg>
     <seg type="verse" id="b.JOH.11.27">
      <s id="b.JOH.11.27.1">To bajiro ĩ yisere ajicõari, —“Yu̶ u̶ju̶, mu̶ yirore bajirone bajiaja ti.</s>
      <s id="b.JOH.11.27.2">Mu̶ne ñaja, ‘Rotimu̶orũ̶gõru̶cu̶mi’ yigu̶, Dios ĩ cõar'i, masa ñajediro u̶ju̶.</s>
      <s id="b.JOH.11.27.3">Dios macu̶ne ñaja mu̶, adi macaru̶cu̶roju̶re vadir'i”, mu̶re yimasiaja yu̶ —Jesúre ĩre yicamo so.</s>
     </seg>
     <seg type="verse" id="b.JOH.11.28">
      <s id="b.JOH.11.28.1">To yicõa, so bedeore Mar'iare, sore jigo, tudicoacamo Marta.</s>
      <s id="b.JOH.11.28.2">So tu̶ju̶re ejacõari, ado bajiro Mar'iare sore gotirudiyuju so, yayioroaca: —Manire gotimasiorimasu̶ tone ñaami.</s>
      <s id="b.JOH.11.28.3">“Vadiato”, mu̶re yimi —sore yiyuju Marta, so bedeore.</s>
     </seg>
     <seg type="verse" id="b.JOH.11.29">
      <s id="b.JOH.11.29.1">To sore so yigoticõaroju̶ma, guaro vũ̶mu̶ budi vadicoayumo so Mar'ia, Jesúre ĩre ĩagoago.</s>
     </seg>
     <seg type="verse" id="b.JOH.11.30">
      <s id="b.JOH.11.30.1">Jesúrãca ti macaju̶re ejabeticaju̶ yu̶a maji.</s>
      <s id="b.JOH.11.30.2">Marta yu̶are so bocacatoju̶ne ñacõacaju̶ yu̶a maji.</s>
     </seg>
     <seg type="verse" id="b.JOH.11.31">
      <s id="b.JOH.11.31.1">Mar'ia rãca ñañuma ĩna jud'io masa, so gagu̶ ĩ bajiyayijare otirã.</s>
      <s id="b.JOH.11.31.2">To bajiri Mar'ia guaro so vũ̶mu̶ vado ĩacõari sore su̶yayuma ĩna quẽne.</s>
      <s id="b.JOH.11.31.3">“Masa boero tu̶ju̶ otigo, vaco bajigomo” yirã baji ruyuyuma ĩna.</s>
     </seg>
     <seg type="verse" id="b.JOH.11.32">
      <s id="b.JOH.11.32.1">Mar'ia, Jesús tu̶ju̶ ejacõari, ĩ gu̶bori tu̶ju̶ gu̶somuniari tuetucamo so, ĩre rũ̶cu̶bu̶ogo.</s>
      <s id="b.JOH.11.32.2">To yicõari, ado bajiro ĩre yicamo so: —Yu̶ u̶ju̶, cãnu̶ju̶ mu̶ ejajama, yu̶ gagu̶ bajiyayibetiborimi —Jesúre ĩre yicamo so, Mar'ia.</s>
     </seg>
     <seg type="verse" id="b.JOH.11.33">
      <s id="b.JOH.11.33.1">Mar'ia so otisere ĩacõari, so rãca vadicana jud'io masa quẽne ĩna otisere ĩacõari, Jesús, bu̶to su̶tiriticami.</s>
     </seg>
     <seg type="verse" id="b.JOH.11.34">
      <s id="b.JOH.11.34.1">To bajicõari ĩnare sẽniĩacami Jesús: —¿Noju̶ ĩre yujemasiri mu̶a? —ĩnare yisẽniĩacami Jesús.</s>
      <s id="b.JOH.11.34.2">To bajiro ĩ yirone, —Adoju̶a ĩagũ̶ vadiĩasa yu̶a u̶ju̶ —ĩre yicama ĩna.</s>
     </seg>
     <seg type="verse" id="b.JOH.11.35">
      <s id="b.JOH.11.35.1">To bajiro ĩre ĩna yirone, oticami Jesús.</s>
     </seg>
     <seg type="verse" id="b.JOH.11.36">
      <s id="b.JOH.11.36.1">Jesús ĩ otisere ĩacõari, ado bajiro yicama ĩna jud'io masa, sĩgũ̶ri: —Ĩaĩasaque.</s>
      <s id="b.JOH.11.36.2">Lázarore bu̶to ĩre maiboayumi —gãmerã yicama ĩna.</s>
     </seg>
     <seg type="verse" id="b.JOH.11.37">
      <s id="b.JOH.11.37.1">To bajiro ĩna yirone, gãjerã sĩgũ̶ri ado bajiro yicama: —Caje ĩabecu̶re ĩaroticacu̶ ñaboarine, ¿no yigu̶ Lázarorema, “Rijabeticõato”, yimasibesujari? —gãmerã yicama ĩna sĩgũ̶ri, to ñacodecana.</s>
     </seg>
     <seg type="verse" id="b.JOH.11.38">
      <s id="b.JOH.11.38.1">Bu̶to su̶tiritigu̶ne, ejarũ̶gũ̶cami Jesús, Lázaro masa boero tu̶ju̶re.</s>
      <s id="b.JOH.11.38.2">Gũ̶tavi ñacaju̶ ti, bajirocar'ire ĩna yujeriaju̶.</s>
      <s id="b.JOH.11.38.3">Gũ̶tane bibe ecoyuja.</s>
     </seg>
     <seg type="verse" id="b.JOH.11.39">
      <s id="b.JOH.11.39.1">Toju̶re ejagu̶ne, —Gũ̶tare tũnuo gocõaña —ĩnare yicami Jesús.</s>
      <s id="b.JOH.11.39.2">To bajiro ĩ yirone ado bajiro ĩre yicamo so, Marta, Lázaro ñaboar'i bedeo: —¡Yu̶ u̶ju̶, majique!</s>
      <s id="b.JOH.11.39.3">Babaricãrãcarũ̶mu̶ tu̶sacoaju̶ ĩ bajiyayiro bero.</s>
      <s id="b.JOH.11.39.4">Jẽre ũ̶ni su̶ticoacu̶mi —Jesúre yicamo so.</s>
     </seg>
     <seg type="verse" id="b.JOH.11.40">
      <s id="b.JOH.11.40.1">To so yiboajaquẽne, ado bajiro sore yicami Jesús: —Yu̶re mu̶ ajitirũ̶nu̶jama, rẽtoro ñamasusere Dios ĩ yimasisere ĩaru̶ocoja mu̶, mu̶re yibu̶ yu̶ —sore yicami Jesús.</s>
     </seg>
     <seg type="verse" id="b.JOH.11.41">
      <s id="b.JOH.11.41.1">To bajiri yuja, gũ̶tare tũnuogocama masa.</s>
      <s id="b.JOH.11.41.2">Ĩna tũnuogorone, õ vecaju̶are ĩamu̶ocõari, ado bajiro yicami Jesús: —Cacu̶, “Quẽnaja” mu̶re yaja, yu̶re mu̶ ajise ñajare.</s>
      <s id="b.JOH.11.41.3">Tocãrãcajine mu̶re yu̶ sẽniro ajirũgũaja mu̶.</s>
      <s id="b.JOH.11.41.4">To bajiri, “ ‘Dione ñaami Jesúre ĩre cõar'i’ yimasiato ĩna” yigu̶, ĩna ĩaro rĩjoroju̶a yu̶ yimasirotire mu̶re sẽniaja yu̶ —Diore yicami Jesús.</s>
     </seg>
     <seg type="verse" id="b.JOH.11.43">
      <s id="b.JOH.11.43.1">To yigajanogũ̶ne, tutuase avasãcami Jesús yuja: —Lázaro, budiaya mu̶ —yicami Jesús.</s>
     </seg>
     <seg type="verse" id="b.JOH.11.44">
      <s id="b.JOH.11.44.1">To bajiro ĩ yirone, bajirocar'ire ĩna yujer'i ñaboarine, budicoadicami Lázaro.</s>
      <s id="b.JOH.11.44.2">Ĩ ricarire to yicõari, ĩ ruju̶re quẽne sudine du̶rear'i ñacami.</s>
      <s id="b.JOH.11.44.3">Ĩ gu̶bori, ĩ ru̶joa quẽne sudine gũmar'i ñacami.</s>
      <s id="b.JOH.11.44.4">To bajiri, —Ĩre õjaña mu̶a.</s>
      <s id="b.JOH.11.44.5">Vajaro ĩ —ĩnare yicami Jesús.</s>
     </seg>
     <seg type="verse" id="b.JOH.11.45">
      <s id="b.JOH.11.45.1">To bajiro Jesús ĩ yiĩosere ĩacõari, jãjarã jud'io masa, Mar'iare baba cu̶ticana, Jesúre ĩre ajitirũ̶nu̶ su̶yasu̶ocama ĩna.</s>
     </seg>
     <seg type="verse" id="b.JOH.11.46">
      <s id="b.JOH.11.46.1">Gãjerãma, Jesús ĩ yiĩosere ĩacõari, fariseo masare gotirã vasujarã ĩna.</s>
     </seg>
     <seg type="verse" id="b.JOH.11.47">
      <s id="b.JOH.11.47.1">Ĩna gotisere ajicõari, fariseo masa, paia u̶jarã rãca rẽjañujarã ĩna.</s>
      <s id="b.JOH.11.47.2">Rẽjacõari, jud'io masa u̶jarãre, Dios ĩ rotimasire gotimasiorimasare quẽne jirẽocõañujarã ĩna.</s>
      <s id="b.JOH.11.47.3">To bajiri ĩna rãca ado bajiro gãmerã ñagõñujarã ĩna: —¿No bajiro ĩre yirãti mani?</s>
      <s id="b.JOH.11.47.4">Bu̶to masune ĩaĩañamanire yiĩogũ̶ yami.</s>
     </seg>
     <seg type="verse" id="b.JOH.11.48">
      <s id="b.JOH.11.48.1">To bajirone ĩre mani yiboa tu̶jajama, masa jediro ĩre ajitirũ̶nu̶ru̶arãma.</s>
      <s id="b.JOH.11.48.2">To bajicõari, Diore yirũ̶cu̶bu̶oriavire caguereacõaru̶arãma romano masa.</s>
      <s id="b.JOH.11.48.3">To yicõari mani ñarimacarire reajeocõaru̶arãma ĩna —gãmerã yiyujarã ĩna.</s>
     </seg>
     <seg type="verse" id="b.JOH.11.49">
      <s id="b.JOH.11.49.1">Ti cũ̶mare paia u̶ju̶ ñamasugũ̶ Caifás vãme cu̶tigu̶ ñacami.</s>
      <s id="b.JOH.11.49.2">To bajiro ĩna yisere ajicõari, ado bajiro ĩnare gotiyuju ĩ: —Masibeaja mu̶a.</s>
     </seg>
     <seg type="verse" id="b.JOH.11.50">
      <s id="b.JOH.11.50.1">Mani ye jedirore ĩna reajama, quẽnabetoja.</s>
      <s id="b.JOH.11.50.2">To bajiri ĩaĩañamanire yiĩogũ̶, manire rijabosato ĩ —yiyuju Caifás.</s>
     </seg>
     <seg type="verse" id="b.JOH.11.51">
      <s id="b.JOH.11.51.1">Ĩ masurione to bajise tu̶oĩacõari, yibesuju Caifás.</s>
      <s id="b.JOH.11.51.2">Paia u̶ju̶ ñamasugũ̶ ñari, Dios su̶orine to bajiro gotiyuju, Jesúre ĩre sĩaru̶agu̶ ñaboarine.</s>
      <s id="b.JOH.11.51.3">“Jud'io masa rĩrene ĩnare rijabosabetiru̶cu̶mi Jesús.</s>
      <s id="b.JOH.11.51.4">No bojarã Jesúre ĩre ajitirũ̶nu̶rona Dios rĩa ñaronare adi macaru̶cu̶roanare ĩnare rijabosaru̶cu̶mi Jesús” yimasibecu̶ ñaboajaquẽne, ĩ tu̶oĩasere Caifáre cõañuju Dios.</s>
     </seg>
     <seg type="verse" id="b.JOH.11.53">
      <s id="b.JOH.11.53.1">To bajiri, Caifás ĩ gotiriarũ̶mu̶ne, “¿No bajiro yicõari Jesúre ĩre sĩarãti mani?”, gãmerã yisu̶oyujarã ĩna, jud'io masa u̶jarã.</s>
     </seg>
     <seg type="verse" id="b.JOH.11.54">
      <s id="b.JOH.11.54.1">To bajiri, jud'io masa ĩna ñarorema ñacudibeticami Jesús yuja.</s>
      <s id="b.JOH.11.54.2">To ñabecu̶ne, yucú̶ manoju̶ ñarimaca, Efra'in vãme cu̶ti macaju̶a yu̶are ũmato vacoacami Jesús.</s>
     </seg>
     <seg type="verse" id="b.JOH.11.55">
      <s id="b.JOH.11.55.1">Pascua boserũ̶mu̶ ĩna yiroto mojoroaca ru̶yacoadicaju̶ ti.</s>
      <s id="b.JOH.11.55.2">To bajiri, jãjarã masa vacama Jerusalénju̶, “ ‘Rojose mana ñaja mu̶a yuja’ manire yiĩato Dios” yirã, paia ĩna yirotirere yirã vana.</s>
     </seg>
     <seg type="verse" id="b.JOH.11.56">
      <s id="b.JOH.11.56.1">Toju̶re ejacõari, Jesúre macaboayujarã ĩna.</s>
      <s id="b.JOH.11.56.2">Ĩre macaboana, Diore yirũ̶cu̶bu̶oriaviju̶re ejacõari ado bajiro gãmerã sẽniĩañujarã ĩna, Jesús ĩ ejabetijare: —¿Mu̶ma no bajiro tu̶oĩati mu̶?</s>
      <s id="b.JOH.11.56.3">¿Boserũ̶mu̶ vadibetimasucõagũ̶ yiguida? —gãmerã yiyujarã ĩna, Jesús ĩ ejabetijare.</s>
     </seg>
     <seg type="verse" id="b.JOH.11.57">
      <s id="b.JOH.11.57.1">Fariseo masa, to yicõari, paia u̶jarã quẽne, “Jesúre mu̶a ĩabu̶jajama, yu̶are gotiba.</s>
      <s id="b.JOH.11.57.2">Ĩre ñiaru̶arã yaja yu̶a”, yiyujarã ĩna, masare.</s>
     </seg>
    </div>
    <div type="chapter" id="b.JOH.12">
     <seg type="verse" id="b.JOH.12.1">
      <s id="b.JOH.12.1.1">Cojomo cõro, coja jẽnituarirũ̶mu̶ri Pascua boserũ̶mu̶ ñaroti ti ru̶yarũtuato Betania vãme cu̶ti macaju̶ vacaju̶ yu̶a, Jesúrãca.</s>
      <s id="b.JOH.12.1.2">Lázaro ĩ ñarimaca ñacaju̶ ti maca Betania.</s>
      <s id="b.JOH.12.1.3">To ñacaju̶ Lázarore, bajirocaboar'irene Jesús ĩre ĩ catiocato.</s>
     </seg>
     <seg type="verse" id="b.JOH.12.2">
      <s id="b.JOH.12.2.1">Jesús ĩ ejaro ĩacõari, ĩre rũ̶cu̶bu̶orã ĩre bare quẽnoecacama toana rõmiri.</s>
      <s id="b.JOH.12.2.2">Lázaro bedeo, Marta ñacamo, yu̶are bare jeogo.</s>
      <s id="b.JOH.12.2.3">Lázaro quẽne ñacami, yu̶a rãca bagu̶.</s>
     </seg>
     <seg type="verse" id="b.JOH.12.3">
      <s id="b.JOH.12.3.1">Yu̶a bañarone su̶tiquẽnase nardo vãme cu̶tisere ãmiejacamo Lázaro bedeo ñatu̶sago, Mar'ia vãme cu̶tigo.</s>
      <s id="b.JOH.12.3.2">Trescientos gramos cõro ñacaju̶ ti.</s>
      <s id="b.JOH.12.3.3">Jairo vaja cu̶tise ñacaju̶.</s>
      <s id="b.JOH.12.3.4">Tine Jesús gu̶borire yuetucamo so.</s>
      <s id="b.JOH.12.3.5">Yuetucõari so joa ñajone tire vejacarocamo so.</s>
      <s id="b.JOH.12.3.6">Vi jũ̶mu̶rone su̶tijũ̶mu̶coacaju̶ ti.</s>
     </seg>
     <seg type="verse" id="b.JOH.12.4">
      <s id="b.JOH.12.4.1">Tone ñacami Judas Iscariote quẽne.</s>
      <s id="b.JOH.12.4.2">Ĩ quẽne yu̶are bajirone Jesús buegu̶ ñacami.</s>
      <s id="b.JOH.12.4.3">Ĩ ñañumi Jesúre ĩaterãre ĩsirocarocu̶.</s>
      <s id="b.JOH.12.4.4">Jesús gu̶borire so yueturo ĩacõari, ado bajiro sore yicami:</s>
     </seg>
     <seg type="verse" id="b.JOH.12.5">
      <s id="b.JOH.12.5.1">—Tire su̶tiquẽnasere ĩsicõari, trescientos ñaritiiri juaroco ñaboayumo so.</s>
      <s id="b.JOH.12.5.2">Ti vaja juacõari, maioro bajirãre ĩnare mani ĩsijama, quẽnaboyuja ti —sore yicami Judaju̶ama.</s>
     </seg>
     <seg type="verse" id="b.JOH.12.6">
      <s id="b.JOH.12.6.1">Maioro bajirãre maibetiboarine to bajiro yicõacami ĩ.</s>
      <s id="b.JOH.12.6.2">Juarudirimasu̶ ñari to bajise yicami ĩ.</s>
      <s id="b.JOH.12.6.3">Ĩ ñarũgũcami yu̶a gãjoare juabosarimasu̶.</s>
      <s id="b.JOH.12.6.4">To bajiro yica yigu̶ne yu̶a gãjoare juarudicõarũgũñumi ĩ.</s>
     </seg>
     <seg type="verse" id="b.JOH.12.7">
      <s id="b.JOH.12.7.1">To bajiri Judas to bajise sore ĩ yijare, ado bajiro ĩre yicami Jesús: —Tone yicõato.</s>
      <s id="b.JOH.12.7.2">Yu̶re ĩna yujeroto rĩjoro yuejeo rĩjoro cu̶tigo yamo so.</s>
     </seg>
     <seg type="verse" id="b.JOH.12.8">
      <s id="b.JOH.12.8.1">Maioro bajirã mu̶a rãca ñacõa ñarũgũru̶arãma, mu̶a ejarẽmorona.</s>
      <s id="b.JOH.12.8.2">Yu̶ma, mu̶a rãca ñacõa ñabetiru̶cu̶ja —ĩre yicami Jesús.</s>
     </seg>
     <seg type="verse" id="b.JOH.12.9">
      <s id="b.JOH.12.9.1">“Betania macaju̶ ñaami Jesús” ĩna yisere ajicõari jud'io masa jãjarã ejacama.</s>
      <s id="b.JOH.12.9.2">Jesús sĩgũ̶rene ĩre ĩarã ejarã me, bajicama ĩna.</s>
      <s id="b.JOH.12.9.3">Lázarore, Jesús ĩ catior'ire ĩarã rãcane vayuma ĩna.</s>
     </seg>
     <seg type="verse" id="b.JOH.12.10">
      <s id="b.JOH.12.10.1">Lázarore quẽne sĩaru̶ayujarã ĩna paia u̶jarã, ĩre Jesús ĩ catiore su̶orine, jãjarãbu̶sa Jesúju̶are ajitirũ̶nu̶ su̶yacõari, ĩnare ĩna cãmotadise ñajare.</s>
     </seg>
     <seg type="verse" id="b.JOH.12.12">
      <s id="b.JOH.12.12.1">Jerusalénju̶ Pascua boserũ̶mu̶ ĩna yiñarore ĩarã, jãjarã masa ejayuma ĩna.</s>
      <s id="b.JOH.12.12.2">To bajiri Mar'ia Jesúre so yuetucatirũ̶mu̶ beroagarũ̶mu̶ ñacaju̶ tirũ̶mu̶ma.</s>
      <s id="b.JOH.12.12.3">To bajiri tirũ̶mu̶rene Jesús ĩ ejarotire ajicõari, jejejũ ũni rujañoquerire jasurejuacõari Jesúre bocacama.</s>
      <s id="b.JOH.12.12.4">Ĩre bocarã, ado bajiro yiavasã variquẽnacama ĩna: —¡“Rotimu̶orũ̶gõru̶cu̶mi” yigu̶, Dios ĩ cõar'i ñaami!</s>
      <s id="b.JOH.12.12.5">¡Quẽnase ĩre yivariquẽnato mani!</s>
      <s id="b.JOH.12.12.6">¡Diore rotibosagu̶ quẽnaro ĩ yigu̶ ñaami! —Jesúre ĩre yiavasã variquẽnacama ĩna.</s>
     </seg>
     <seg type="verse" id="b.JOH.12.14">
      <s id="b.JOH.12.14.1">To bajiro ĩna yi vatone, burro vãme cu̶tigu̶re ĩre bu̶jacõari, ĩre vajejacami Jesús, “To bajirone bajiru̶cu̶mi” Dios oca, masa ĩna yiucamasire ñajare.</s>
      <s id="b.JOH.12.14.2">Ado bajiro yiucamasiñuma ĩna:</s>
     </seg>
     <seg type="verse" id="b.JOH.12.15">
      <s id="b.JOH.12.15.1">“Mu̶a Jerusalén macana, güibetiru̶arãja mu̶a.</s>
      <s id="b.JOH.12.15.2">Mu̶a u̶ju̶ ñarocu̶ burro vãme cu̶tigu̶ joeju̶ jesacõari, vadiru̶cu̶mi”, yiucamasiñuma.</s>
     </seg>
     <seg type="verse" id="b.JOH.12.16">
      <s id="b.JOH.12.16.1">Maji to bajiro ĩna yiucamasirere ajimasibeticaju̶ yu̶a, ĩ buerimasa.</s>
      <s id="b.JOH.12.16.2">Jesús masare rijabosacõari Dios ĩ ñaroju̶ ĩ tudimu̶jato bero, “Dios ocare masa ĩna ucamasire, Jesús ĩ vadirotirene gotiyuja ti”, yimasicaju̶ yu̶a yuja.</s>
     </seg>
     <seg type="verse" id="b.JOH.12.17">
      <s id="b.JOH.12.17.1">Jẽre ĩna yujeriju̶re Lázarore Jesús ĩ catiocatire ĩacana, masa jedirorene gotibatocõañuma.</s>
     </seg>
     <seg type="verse" id="b.JOH.12.18">
      <s id="b.JOH.12.18.1">To bajiri, ĩaĩañamanire Jesús ĩ yiĩocatire ajicõari Jesúre ĩarã ejacama jãjarã masa.</s>
     </seg>
     <seg type="verse" id="b.JOH.12.19">
      <s id="b.JOH.12.19.1">To bajiro masa ĩna yisere ĩacõari fariseo masa ĩna masune gãmerã ñagõñujarã ĩna: —Ĩaña.</s>
      <s id="b.JOH.12.19.2">Masa jediro ĩ ocare ĩre ajitirũ̶nu̶ama ĩna yuja.</s>
      <s id="b.JOH.12.19.3">No yiriaro maja mani —gãmerã yiyujarã fariseo masa.</s>
     </seg>
     <seg type="verse" id="b.JOH.12.20">
      <s id="b.JOH.12.20.1">Pascua boserũ̶mu̶re Jerusalénju̶ Diore rũ̶cu̶bu̶orã vana rãca sĩgũ̶ri vu̶sacama griego masa.</s>
     </seg>
     <seg type="verse" id="b.JOH.12.21">
      <s id="b.JOH.12.21.1">Felipere sẽniĩarã ejayujarã ĩna.</s>
      <s id="b.JOH.12.21.2">Galilea sita Betsaida vãme cu̶ti macagu̶ ñacami Felipe.</s>
      <s id="b.JOH.12.21.3">Jesús buegu̶ ñacami ĩ quẽne.</s>
      <s id="b.JOH.12.21.4">Ado bajiro Felipere yiyujarã ĩna: —Jesúrãca ñagõru̶aja yu̶a —Felipere ĩre yiyujarã ĩna.</s>
     </seg>
     <seg type="verse" id="b.JOH.12.22">
      <s id="b.JOH.12.22.1">To bajiro ĩna yisere ajicõari, Andrére ĩre gotigu̶ vasuju Felipe.</s>
      <s id="b.JOH.12.22.2">To bajiri ĩna ju̶arã Jesúre gotirã ejacama, yu̶a tu̶ju̶.</s>
     </seg>
     <seg type="verse" id="b.JOH.12.23">
      <s id="b.JOH.12.23.1">Ĩna gotisere ajicõari, ado bajiro yicami Jesús, ĩnare: —Yu̶ ñaja Dios ĩ roticõacacu̶.</s>
      <s id="b.JOH.12.23.2">Yu̶re ĩna sĩarotirũ̶mu̶ cõñaja ti.</s>
      <s id="b.JOH.12.23.3">Yu̶re ĩna sĩaro bero, “Rẽtoro quẽnagũ̶ ñaami”, yu̶re yimasiru̶arãma masa.</s>
     </seg>
     <seg type="verse" id="b.JOH.12.24">
      <s id="b.JOH.12.24.1">Ñamasusere riojo mu̶are gotiaja yu̶: Yu̶ rijabosabetijama, masa ñajediro, Diorãca quẽnaro ñabeticõari, ĩna bajirearo bero, rojose tãmu̶otu̶jabetiriaroju̶ varu̶arãma.</s>
      <s id="b.JOH.12.24.2">Trigo aje oteriarore bajirone bajiaja ti.</s>
      <s id="b.JOH.12.24.3">Trigo ajea, sita ẽñeroca tiare ĩna coacũbetijama, judibetoja ti.</s>
      <s id="b.JOH.12.24.4">Tiare ĩna coacũjama, judicõari, jairo rica cu̶tiru̶aroja ti.</s>
      <s id="b.JOH.12.24.5">To bajirone bajiru̶aroja yu̶re quẽne.</s>
      <s id="b.JOH.12.24.6">Yu̶re ĩna yujejare, yu̶ su̶orine ĩna rijato bero quẽnaro catijedicõa ñarũgũru̶arãma jãjarã yu̶re ajitirũ̶nu̶rona.</s>
     </seg>
     <seg type="verse" id="b.JOH.12.25">
      <s id="b.JOH.12.25.1">No bojarã, no ĩna bojarone ñare cu̶tirãma adi macaru̶cu̶ro ñasere ĩavariquẽnacõari, Diore tu̶oĩamenama, Dios ĩ catisere cu̶omena ñaru̶arãma ĩna.</s>
      <s id="b.JOH.12.25.2">To bajiboarine, yu̶re ajitirũ̶nu̶rã, “Ĩ oca yu̶a gotise ñajare, yu̶are ĩna sĩacõajama, quẽnacõaroja” yirãma, Dios ĩ catisere cu̶orã ñaru̶arãma.</s>
     </seg>
     <seg type="verse" id="b.JOH.12.26">
      <s id="b.JOH.12.26.1">No bojagu̶ yu̶ bojasere yiru̶agu̶, quẽnaro yu̶re ajitirũ̶nu̶ su̶yaroti ñaja.</s>
      <s id="b.JOH.12.26.2">To bajiro bajigu̶ma, yu̶ rãca ñacõa ñarũgũru̶cu̶mi.</s>
      <s id="b.JOH.12.26.3">To bajiro bajigu̶rema quẽnaro ĩre rũ̶cu̶bu̶oru̶cu̶mi yu̶ jacu̶ —ĩnare yicami Jesús.</s>
     </seg>
     <seg type="verse" id="b.JOH.12.27">
      <s id="b.JOH.12.27.1">To bajiro yicõari, ado bajiro ñagõcami Jesús quẽna: —Bu̶to tu̶oĩasu̶tiritiaja yu̶.</s>
      <s id="b.JOH.12.27.2">¿No bajiro yigu̶ti yu̶? ¿“ ‘Cacu̶ rojose tãmu̶oromi’ yigu̶, yu̶re matabosaya”, yigu̶ti yu̶?</s>
      <s id="b.JOH.12.27.3">To bajiro yibetiru̶cu̶ja yu̶.</s>
      <s id="b.JOH.12.27.4">Tire tãmu̶oru̶ne vadicacu̶ ñaja yu̶ —yicami Jesús.</s>
     </seg>
     <seg type="verse" id="b.JOH.12.28">
      <s id="b.JOH.12.28.1">To bajiro yicõa, Dioju̶are sẽnicami yuja: —Cacu̶, mu̶ bojarore bajirone bajiato.</s>
      <s id="b.JOH.12.28.2">Masa mu̶re rũ̶cu̶bu̶orãjaro —Diore ĩre yicami Jesús yuja.</s>
      <s id="b.JOH.12.28.3">To bajiro ĩ yirone, õ vecaju̶ ocaruyucaju̶: —Mu̶ su̶ori “Masa quẽnaro yu̶re yirũ̶cu̶bu̶oato” yigu̶, yicoadicaju̶ yu̶.</s>
      <s id="b.JOH.12.28.4">To bajiri, yiru̶cu̶ja yu̶ quẽna, mu̶ bajirotire —yi ocaruyucaju̶ õ vecaju̶.</s>
     </seg>
     <seg type="verse" id="b.JOH.12.29">
      <s id="b.JOH.12.29.1">Tire ajirãne, —Bu̶jo ñaromi —yicaju̶ yu̶a sĩgũ̶ri.</s>
      <s id="b.JOH.12.29.2">Gãjerãma: —Ángel ĩre ñagõgũ̶ yiromi —yicama ĩna.</s>
     </seg>
     <seg type="verse" id="b.JOH.12.30">
      <s id="b.JOH.12.30.1">To bajiro masa ĩna yisere ajicõari, ado bajiro yicami Jesús: —“Yu̶re yiro me”, yi ocaruyuaja ti.</s>
      <s id="b.JOH.12.30.2">Mu̶are “Ajiato” yiro, yaja.</s>
     </seg>
     <seg type="verse" id="b.JOH.12.31">
      <s id="b.JOH.12.31.1">Yucu̶acane rojose yu̶re yirãre ĩabesesu̶oru̶cu̶mi Dios.</s>
      <s id="b.JOH.12.31.2">To bajiro ĩ yisu̶orone masare ĩnare rojose yirotigu̶re yirẽtorũ̶gũ̶ru̶cu̶ja yu̶.</s>
      <s id="b.JOH.12.31.3">To yu̶ yirone, masare ĩ rotirũgũboasere rotimasibetiru̶cu̶mi ĩ yuja.</s>
     </seg>
     <seg type="verse" id="b.JOH.12.32">
      <s id="b.JOH.12.32.1">Yucú̶tẽroju̶ masa yu̶re ĩna jajutuse su̶orine masa ñajediro u̶ju̶ ñaru̶cu̶ja yu̶ yuja.</s>
      <s id="b.JOH.12.32.2">To bajiro yu̶ bajise su̶orine, “Dios macu̶, yu̶ u̶ju̶ ñaru̶cu̶ja mu̶, mu̶ masise rãca yu̶re ejarẽmorocu̶”, yiru̶arãma jãjarã adi macaru̶cu̶roana.</s>
     </seg>
     <seg type="verse" id="b.JOH.12.33">
      <s id="b.JOH.12.33.1">To bajiro ĩ yijama, “Ado bajiro sĩaecoru̶cu̶ja” yigu̶ yicami.</s>
     </seg>
     <seg type="verse" id="b.JOH.12.34">
      <s id="b.JOH.12.34.1">To bajiro ĩ yijare, ado bajiro ĩre cu̶dicama masa: —Dios ocare masa ucamasire ti gotijama, “ ‘Rotimu̶orũ̶gõru̶cu̶mi’ yigu̶, Dios ĩ cõarocu̶ bajirocabetiru̶cu̶mi”, yigotiaja ti.</s>
      <s id="b.JOH.12.34.2">To bajiro ti yigotiboajaquẽne, ¿no yigu̶, “ ‘Rotimu̶orũ̶gõru̶cu̶mi’ yigu̶, Dios ĩ cõagũ̶re yu̶re jajuturu̶arãma ĩna”, yati mu̶?</s>
      <s id="b.JOH.12.34.3">¿Ñimu̶ju̶a Dios ĩ roticõar'i masuma ñati? —Jesúre ĩre yicama ĩna.</s>
     </seg>
     <seg type="verse" id="b.JOH.12.35">
      <s id="b.JOH.12.35.1">To bajiro ĩna yijare, ado bajiro cu̶dicami Jesús: —Yu̶ su̶orine riojo ñamasusere masiama masa, ĩna masiru̶ajama.</s>
      <s id="b.JOH.12.35.2">Yoaro mene mu̶are vaveogu̶agu̶ yaja yu̶.</s>
      <s id="b.JOH.12.35.3">To bajiri yu̶re quẽnaro ajitirũ̶nu̶tu̶saya mu̶a, “Ĩ yirore bajirone yirãsa mani” yirã.</s>
      <s id="b.JOH.12.35.4">To bajise mu̶a yijama, rojose tãmu̶otu̶jabetiriaroju̶ vabetiru̶arãja mu̶a.</s>
      <s id="b.JOH.12.35.5">Diore masimenaju̶ama, rojose tãmu̶otu̶jabetiriaroju̶ ĩna varotire masibeama.</s>
     </seg>
     <seg type="verse" id="b.JOH.12.36">
      <s id="b.JOH.12.36.1">To bajiri, mu̶a rãca yu̶ ñarone yu̶re ajitirũ̶nu̶ña, “Ĩre bajirone Diore masicoaru̶arãja mani” yirã —ĩnare yicami Jesús.</s>
      <s id="b.JOH.12.36.2">To bajiro masare ĩnare yigotigajanocõa, ĩna masibetoju̶a vacõari, ĩnare yayicami Jesús.</s>
     </seg>
     <seg type="verse" id="b.JOH.12.37">
      <s id="b.JOH.12.37.1">Jesús, jairo ĩaĩañamanire ĩnare ĩ yiĩoboajaquẽne, ĩre ajitirũ̶nu̶beticama masa.</s>
     </seg>
     <seg type="verse" id="b.JOH.12.38">
      <s id="b.JOH.12.38.1">“To bajiro bajiru̶aroja ti” Isa'ias ñamasir'i, ĩ yimasire ñajare, bajicaju̶ ti.</s>
      <s id="b.JOH.12.38.2">Ado bajiro yiucamasiñumi: “Yu̶a u̶ju̶, mu̶re yu̶a gotirẽtobosasere ajiboarine, to yicõari, mu̶ yiĩosere ĩaboarine, mu̶re ajitirũ̶nu̶gũ̶ maami”, yiucamasiñumi Isa'ias ñamasir'i.</s>
     </seg>
     <seg type="verse" id="b.JOH.12.39">
      <s id="b.JOH.12.39.1">Dios ĩ cõarocu̶re ajitirũ̶nu̶betironare yigu̶ ado bajiro ucamasiñumi Isa'ias ñamasir'i quẽna:</s>
     </seg>
     <seg type="verse" id="b.JOH.12.40">
      <s id="b.JOH.12.40.1">“Ĩre ĩna ajitirũ̶nu̶beti vaja ĩna masiboasere ĩnare masiriojeocõaru̶cu̶mi Dios.</s>
      <s id="b.JOH.12.40.2">To bajiro ĩ yise ñajare, ĩre ajimasibetiru̶arãma.</s>
      <s id="b.JOH.12.40.3">Riojo ĩna ajimasijama, rojose ĩna yirũgũsere tu̶oĩasu̶tiriticõari, tu̶oĩavasoaborãma ĩna.</s>
      <s id="b.JOH.12.40.4">Yu̶re ĩna sẽnijama, yu̶re ĩna cãmotadicõa tu̶jaborotire ĩnare yirẽtobosabogu̶ja yu̶, yigotiami Dios”, yiucamasiñumi Isa'ias ñamasir'i.</s>
     </seg>
     <seg type="verse" id="b.JOH.12.41">
      <s id="b.JOH.12.41.1">“Cristo rẽtoro ñamasugũ̶ maami” Dios ĩ yiĩosere ĩacõari, to bajiro yiucamasiñumi Isa'ias.</s>
     </seg>
     <seg type="verse" id="b.JOH.12.42">
      <s id="b.JOH.12.42.1">“To bajiro bajiru̶aroja” Isa'ias ĩ yiucamasire ñaboajaquẽne jãjarã jud'io masa, to yicõari ĩna u̶jarã quẽne sĩgũ̶ri Jesúre ĩre ajitirũ̶nu̶cama ĩna.</s>
      <s id="b.JOH.12.42.2">To bajirã ñaboarine, masa ĩna ajiro rĩjoroju̶a, “Jesúre ajitirũ̶nu̶rã ñaja”, yibeticama ĩna bajirãju̶ma, fariseo masa, “Jesúre ajitirũ̶nu̶rãre sãjarotibetiru̶arãja mani, Dios ocare mani bueriviju̶re” ĩna yire ñajare.</s>
      <s id="b.JOH.12.42.3">To bajiri ĩnare güirã, “Yu̶are masiroma” yirã, tire gotibeticama ĩna.</s>
     </seg>
     <seg type="verse" id="b.JOH.12.43">
      <s id="b.JOH.12.43.1">To bajiro yirã ñari, Dios ye rẽtobu̶saro masa yeju̶are rũ̶cu̶bu̶orere bojacama ĩna.</s>
     </seg>
     <seg type="verse" id="b.JOH.12.44">
      <s id="b.JOH.12.44.1">Ruyugoaro goticami Jesús: —Yu̶re ajitirũ̶nu̶rãma, yu̶ sĩgũ̶rene ajitirũ̶nu̶rã me yama.</s>
      <s id="b.JOH.12.44.2">Yu̶ jacu̶ yu̶re cõacacu̶re quẽne ajitirũ̶nu̶rã yama.</s>
     </seg>
     <seg type="verse" id="b.JOH.12.45">
      <s id="b.JOH.12.45.1">Yu̶re ĩarãma, yu̶ jacu̶re quẽne ĩarã yama.</s>
     </seg>
     <seg type="verse" id="b.JOH.12.46">
      <s id="b.JOH.12.46.1">Yu̶ su̶orine Diore masiama masa.</s>
      <s id="b.JOH.12.46.2">Adi macaru̶cu̶roju̶re vadicaju̶ yu̶, “Yu̶re ajitirũ̶nu̶cõari, rojose yitu̶jato” yigu̶.</s>
     </seg>
     <seg type="verse" id="b.JOH.12.47">
      <s id="b.JOH.12.47.1">Yu̶ ocare ajiboarine yu̶re ĩna ajitirũ̶nu̶betijama, yu̶ me ñaja rojose tãmu̶otu̶jabetiriaroju̶ ĩnare cõarocu̶ma.</s>
      <s id="b.JOH.12.47.2">Adi macaru̶cu̶roanare rojose yigu̶agu̶ vadicacu̶ me ñaja yu̶ma.</s>
      <s id="b.JOH.12.47.3">Yu̶re ajitirũ̶nu̶rãre ĩna ñaro cõrone rojose tãmu̶otu̶jabetiriaroju̶ ĩna vaborotire ĩnare yirẽtobosagu̶agu̶ vadicaju̶ yu̶.</s>
     </seg>
     <seg type="verse" id="b.JOH.12.48">
      <s id="b.JOH.12.48.1">To bajiboarine, yu̶re rũ̶cu̶bu̶obeticõari, yu̶ ocare ajitirũ̶nu̶menama, ñatu̶sarirũ̶mu̶ rojose tãmu̶otu̶jabetiriaroju̶ varu̶arãma ĩna.</s>
     </seg>
     <seg type="verse" id="b.JOH.12.49">
      <s id="b.JOH.12.49.1">Yu̶ masurione tu̶oĩacõari, tire gotigu̶ me yaja yu̶.</s>
      <s id="b.JOH.12.49.2">Yu̶ jacu̶ yu̶re cõacacu̶ ĩ gotirotise rĩne gotiaja yu̶.</s>
     </seg>
     <seg type="verse" id="b.JOH.12.50">
      <s id="b.JOH.12.50.1">“Yu̶ jacu̶ ĩ rotisere ĩna ajitirũ̶nu̶jama, ĩna rijato beroju̶, tudirijabeticõari, yu̶ rãca quẽnaro ñacõa ñarũgũru̶arãma ĩna”, yimasiaja yu̶.</s>
      <s id="b.JOH.12.50.2">To bajiri yu̶ gotijama, yu̶ jacu̶ yu̶re ĩ yirotirore bajirone gotiaja yu̶ —masare yicami Jesús.</s>
     </seg>
    </div>
    <div type="chapter" id="b.JOH.13">
     <seg type="verse" id="b.JOH.13.1">
      <s id="b.JOH.13.1.1">Pascua boserũ̶mu̶ yu̶a batu̶saroto rĩjoro, jẽre, “Yu̶ jacu̶ tu̶ju̶ adi macaru̶cu̶rore yu̶ vaveoroto mojoroaca ru̶yaja yuja”, yimasicõacami Jesús.</s>
      <s id="b.JOH.13.1.2">Simón macu̶re, Judas Iscariotere, “Jesús vajanare ĩnare ocasãru̶cu̶ja yu̶, ‘Ĩre ñiato ĩna’ yigu̶” yirere ĩre cõañumi ĩ, vãtia u̶ju̶.</s>
      <s id="b.JOH.13.1.3">Jẽre tire masicõañumi Jesús.</s>
      <s id="b.JOH.13.1.4">“Dios tu̶ju̶ vadicacu̶ ñaja yu̶.</s>
      <s id="b.JOH.13.1.5">To bajiri ĩ tu̶ju̶ quẽna tudiaru̶cu̶ja yu̶.</s>
      <s id="b.JOH.13.1.6">Rẽmoju̶ne, ‘No yiyamagũ̶ ñaja mu̶.</s>
      <s id="b.JOH.13.1.7">No mu̶ bojasere yimasiaja mu̶’ yu̶re yicoadicami Dios”, yimasicõacami Jesús.</s>
      <s id="b.JOH.13.1.8">Rẽmoju̶ne adi macaru̶cu̶roanare, ĩre ajitirũ̶nu̶canare, yu̶are maicoadicami “Mu̶are maimasucõaja yu̶” yigu̶, ado bajiro bajicami Jesús adi macaru̶cu̶roju̶re ĩ ñatu̶sacatirũ̶mu̶ri.</s>
      <s id="b.JOH.13.1.9">Tire mu̶are gotigu̶agu̶ yaja yu̶.</s>
     </seg>
     <seg type="verse" id="b.JOH.13.4">
      <s id="b.JOH.13.4.1">Yu̶a batu̶sañarone, vũ̶mu̶rũ̶gũ̶cõari, joeado ĩ sãñaritore veacami Jesús.</s>
      <s id="b.JOH.13.4.2">To yicõari, ĩ ruju̶ gu̶darecore toallare siatucami.</s>
     </seg>
     <seg type="verse" id="b.JOH.13.5">
      <s id="b.JOH.13.5.1">To yicõari, rujabajaju̶ ocore jiocami.</s>
      <s id="b.JOH.13.5.2">Jiojeo, yu̶a gu̶borire coecami Jesús.</s>
      <s id="b.JOH.13.5.3">Coecõari, toalla rãca yu̶a gu̶borire carocami.</s>
     </seg>
     <seg type="verse" id="b.JOH.13.6">
      <s id="b.JOH.13.6.1">Pedro gu̶borire ĩ coegu̶adone, ado bajiro ĩre boca yicami: —¿Yu̶ u̶ju̶ ñaboarine, yu̶ gu̶borire coegu̶agu̶ yati mu̶? —yicami Pedro.</s>
     </seg>
     <seg type="verse" id="b.JOH.13.7">
      <s id="b.JOH.13.7.1">To bajiro ĩ yijare, ado bajiro ĩre cu̶dicami Jesús: —Yucu̶acarema mu̶a gu̶borire yu̶ coesere tu̶oĩamasibeaja mu̶a maji.</s>
      <s id="b.JOH.13.7.2">Bero tire ajimasiru̶arãja mu̶a —yicami Jesús.</s>
     </seg>
     <seg type="verse" id="b.JOH.13.8">
      <s id="b.JOH.13.8.1">To bajiro ĩ yiboajaquẽne: —Yu̶ gu̶borire coebetiru̶cu̶ja mu̶ —Jesúre ĩre yicami Pedro.</s>
      <s id="b.JOH.13.8.2">To bajiro ĩ yirone, —Mu̶ gu̶borire yu̶ coebetijama, yu̶ rãcagu̶ me ñaru̶cu̶ja mu̶ —Pedrore ĩre yicami Jesús.</s>
     </seg>
     <seg type="verse" id="b.JOH.13.9">
      <s id="b.JOH.13.9.1">To bajiro ĩ yisere ajicõari, ado bajiro ĩre cu̶dicami Pedro: —To mu̶ yiro ũnoma yu̶ gu̶bori rĩne coebesa.</s>
      <s id="b.JOH.13.9.2">Yu̶ ãmorire quẽne, yu̶ ru̶joare quẽne coeya —Jesúre ĩre yicami Pedro.</s>
     </seg>
     <seg type="verse" id="b.JOH.13.10">
      <s id="b.JOH.13.10.1">To bajiro ĩ yisere ajicõari, ado bajiro ĩre cu̶dicami Jesús: —Jẽre guacõar'irema, jediro ĩ ruju̶re coere maja.</s>
      <s id="b.JOH.13.10.2">Gu̶bori rĩne coejama, quẽnaja.</s>
      <s id="b.JOH.13.10.3">U̶eri manare bajiro bajirã ñaja mu̶a.</s>
      <s id="b.JOH.13.10.4">To bajiboajaquẽne sĩgũ̶ ñaami mu̶a rãcagu̶ u̶eri cu̶tigu̶re bajiro bajigu̶ —yu̶are yicami Jesús.</s>
     </seg>
     <seg type="verse" id="b.JOH.13.11">
      <s id="b.JOH.13.11.1">“Ĩ ñaami yu̶re ĩsirocarocu̶” yimasicõari, “Mu̶a jedirone u̶eri mana ñajedicõa bajibeaja mu̶a”, yu̶are yicami Jesús.</s>
     </seg>
     <seg type="verse" id="b.JOH.13.12">
      <s id="b.JOH.13.12.1">Yu̶a gu̶borire coegajanocõari, quẽna ĩ veacũcatiasere sãñacami Jesús.</s>
      <s id="b.JOH.13.12.2">To yigajano, quẽna gãme ejarũjucõari ado bajiro yu̶are goticami Jesús: —¿Mu̶a gu̶borire yu̶ coesere ajimasiati mu̶a?</s>
     </seg>
     <seg type="verse" id="b.JOH.13.13">
      <s id="b.JOH.13.13.1">“Yu̶are gotimasiogũ̶, yu̶a u̶ju̶”, yu̶re yaja mu̶a.</s>
      <s id="b.JOH.13.13.2">Ĩ masune ñaja yu̶.</s>
      <s id="b.JOH.13.13.3">To bajiro yu̶re mu̶a yijama, quẽnaja.</s>
      <s id="b.JOH.13.13.4">Riojone yaja mu̶a.</s>
     </seg>
     <seg type="verse" id="b.JOH.13.14">
      <s id="b.JOH.13.14.1">Yu̶, mu̶a u̶ju̶, mu̶are gotimasiogũ̶ ñaboarine, mu̶a gu̶borire yu̶ coejare, mu̶a masu quẽne, mu̶a gãmerã gu̶bori coejama, quẽnaja.</s>
     </seg>
     <seg type="verse" id="b.JOH.13.15">
      <s id="b.JOH.13.15.1">“Yu̶ yirore bajirone yato ĩna” yigu̶, mu̶are yiĩogũ̶ yaja yu̶.</s>
     </seg>
     <seg type="verse" id="b.JOH.13.16">
      <s id="b.JOH.13.16.1">Ñamasusere riojo mu̶are gotiaja yu̶: Sĩgũ̶ moabosarimasu̶ ñamasugũ̶ me ñaami ĩ.</s>
      <s id="b.JOH.13.16.2">Ĩ u̶ju̶ju̶ama ñamasugũ̶ ñaami.</s>
      <s id="b.JOH.13.16.3">Sĩgũ̶ gãji ĩ cõar'i ĩ ñajama, ñamasugũ̶ me ñaami.</s>
      <s id="b.JOH.13.16.4">Ñamasugũ̶ju̶ama ĩre cõar'i ñaami.</s>
      <s id="b.JOH.13.16.5">To bajiri mu̶a u̶ju̶ ñari, “Yu̶ yirore bajirone mu̶a masu quẽne gãmerã ejarẽmoña mu̶a”, mu̶are yaja yu̶.</s>
     </seg>
     <seg type="verse" id="b.JOH.13.17">
      <s id="b.JOH.13.17.1">Yu̶ gotisere ajicõari, quẽnaro mu̶a yijama, variquẽnaru̶arãja mu̶a.</s>
     </seg>
     <seg type="verse" id="b.JOH.13.18">
      <s id="b.JOH.13.18.1">Mu̶a jedirorene yigu̶ me yaja yu̶ adirema.</s>
      <s id="b.JOH.13.18.2">Yu̶ besecanare, mu̶are quẽnaro masiaja yu̶.</s>
      <s id="b.JOH.13.18.3">Yucu̶acane yu̶ bajiroti Dios ĩ goticũcati ejaru̶aroja ti.</s>
      <s id="b.JOH.13.18.4">Ado bajiro yigotiaja ti, Dios ocare masa ucamasire: “Yu̶ rãca bagu̶ ñaboarine yu̶re ĩsirocarocu̶ ñaami”, yigotiaja Dios oca.</s>
     </seg>
     <seg type="verse" id="b.JOH.13.19">
      <s id="b.JOH.13.19.1">Ti bajiroto rĩjoroaca mu̶are gotiaja yu̶.</s>
      <s id="b.JOH.13.19.2">To bajiro ti bajiro ĩacõari, “ ‘Rotimu̶orũ̶gõru̶cu̶mi’ yigu̶, Dios ĩ cõar'i ñaami”, yu̶re yiajitirũ̶nu̶ru̶arãja mu̶a.</s>
     </seg>
     <seg type="verse" id="b.JOH.13.20">
      <s id="b.JOH.13.20.1">Ñamasusere riojo mu̶are gotiaja yu̶: Yu̶ cõarãre ajitirũ̶nu̶rãma, yu̶re quẽne ajitirũ̶nu̶ru̶arãma.</s>
      <s id="b.JOH.13.20.2">No bojarã yu̶re ajitirũ̶nu̶rãma, yu̶re cõacacu̶re quẽne ajitirũ̶nu̶ama —yu̶are yicami Jesús.</s>
     </seg>
     <seg type="verse" id="b.JOH.13.21">
      <s id="b.JOH.13.21.1">To bajiro yigoticõari bero, bu̶to tu̶oĩasu̶tiriticami Jesús.</s>
      <s id="b.JOH.13.21.2">To bajiri quẽnaro riojo yu̶are goticami: —Ñamasusere riojo mu̶are gotiaja yu̶.</s>
      <s id="b.JOH.13.21.3">Sĩgũ̶ mu̶a rãcagu̶, yu̶re ĩaterãre yu̶re ĩsirocaru̶cu̶mi —yu̶are yicami Jesús.</s>
     </seg>
     <seg type="verse" id="b.JOH.13.22">
      <s id="b.JOH.13.22.1">To bajiro ĩ yisere ajicõari, yu̶a ĩ buerimasa, yu̶a masune gãmerã ĩacaju̶ yu̶a, “¿Ñimu̶ju̶are yati?” yirã ñari.</s>
     </seg>
     <seg type="verse" id="b.JOH.13.23">
      <s id="b.JOH.13.23.1">Yu̶re ĩ buegu̶re bu̶to yu̶re maicami Jesús.</s>
      <s id="b.JOH.13.23.2">To bajiri yu̶a batu̶sacatire ĩ tu̶aca barujicaju̶ yu̶.</s>
     </seg>
     <seg type="verse" id="b.JOH.13.24">
      <s id="b.JOH.13.24.1">“ ‘¿Ñimu̶ju̶are yati mu̶?’ ĩre yisẽniĩato” yigu̶, yu̶re sõjucami Pedro.</s>
     </seg>
     <seg type="verse" id="b.JOH.13.25">
      <s id="b.JOH.13.25.1">To bajiro ĩ yiro ĩacõari, Jesús tu̶bu̶saca vu̶ru̶acaju̶ yu̶, ĩre sẽniĩagũ̶: —Yu̶ u̶ju̶, ¿ñimu̶ju̶a ñati mu̶re ĩaterãre ĩsirocarocu̶ma? —ĩre yisẽniĩacaju̶ yu̶.</s>
     </seg>
     <seg type="verse" id="b.JOH.13.26">
      <s id="b.JOH.13.26.1">To yu̶ yirone, ado bajiro yu̶re cu̶dicami Jesús: —Pan yosecõari, yu̶ ĩsigũ̶ne ñaru̶cu̶mi yu̶re ĩsirocarocu̶ma —yicu̶dicami Jesús.</s>
      <s id="b.JOH.13.26.2">To yicõa yuja, Simón macu̶ Judas Iscariotere, ĩsicami ĩ yuja.</s>
     </seg>
     <seg type="verse" id="b.JOH.13.27">
      <s id="b.JOH.13.27.1">Tire bocaãmicõari, ĩ barone ĩ u̶su̶ju̶re vãtia u̶ju̶ sãjacoa ruyucami Judare.</s>
      <s id="b.JOH.13.27.2">To bajiro ĩ bajijare, ado bajiro ĩre yicami Jesús: —Mu̶ yiru̶a tu̶oĩasere yidaya mu̶ —Judare ĩre yicami Jesús.</s>
     </seg>
     <seg type="verse" id="b.JOH.13.28">
      <s id="b.JOH.13.28.1">Ĩ rãca barujicana sĩgũ̶ju̶ama to bajiro ĩ yisere ajimasibeticaju̶ yu̶a.</s>
     </seg>
     <seg type="verse" id="b.JOH.13.29">
      <s id="b.JOH.13.29.1">Yu̶a ye gãjoare coderimasu̶ ĩ ñajare, “ ‘Boserũ̶mu̶ ñaro mani baroti vaja yiaya’ ĩre yigu̶ yigu̶mi Jesús”, yitu̶oĩaboacaju̶ yu̶a sĩgũ̶ri.</s>
      <s id="b.JOH.13.29.2">Gajeyerema, “ ‘Maioro bajirãre gãjoa ĩsiaya’ yigu̶ yigu̶mi ĩ yijama”, yicõacaju̶ yu̶a.</s>
     </seg>
     <seg type="verse" id="b.JOH.13.30">
      <s id="b.JOH.13.30.1">Bagajano, vacoacami Judas yuja.</s>
      <s id="b.JOH.13.30.2">Jẽre ñamiju̶ ñacaju̶ ti.</s>
     </seg>
     <seg type="verse" id="b.JOH.13.31">
      <s id="b.JOH.13.31.1">Judas ĩ budiato bero, ado bajiro yu̶are yicami Jesús: —Yucu̶acane, “Quẽnamasugũ̶ ñaami Dios ĩ roticõacacu̶”, yimasiroti ñaja.</s>
      <s id="b.JOH.13.31.2">To bajiro yu̶re yirã ñari, “Quẽnamasugũ̶ ñaami Dios quẽne”, yimasiroti ñaja ti.</s>
     </seg>
     <seg type="verse" id="b.JOH.13.32">
      <s id="b.JOH.13.32.1">Diore masa ĩna rũ̶cu̶bu̶ojama, yu̶re quẽne, “Ĩre rũ̶cu̶bu̶oru̶arãma”, yiru̶cu̶mi Dios.</s>
      <s id="b.JOH.13.32.2">Yoaro mene to bajiro yigu̶agu̶ yami Dios.</s>
     </seg>
     <seg type="verse" id="b.JOH.13.33">
      <s id="b.JOH.13.33.1">Yu̶ rĩare bajiro bajirã ñaja mu̶a.</s>
      <s id="b.JOH.13.33.2">Mu̶a rãca yoaro ñacõa ñabetirũgũru̶cu̶ja yu̶.</s>
      <s id="b.JOH.13.33.3">Yu̶re macaboaru̶arãja mu̶a.</s>
      <s id="b.JOH.13.33.4">Cãnu̶ jud'io masa u̶jarãre yu̶ gotimasirore bajirone mu̶are quẽne gotiaja yu̶.</s>
      <s id="b.JOH.13.33.5">“Yu̶ varotore vamasimenaja mu̶a”, mu̶are yaja yu̶.</s>
     </seg>
     <seg type="verse" id="b.JOH.13.34">
      <s id="b.JOH.13.34.1">Yucu̶ne mame rotisere mu̶are gotiaja yu̶: Ado bajiro bajiñama mu̶a: Mu̶are yu̶ ĩamaiadicatore bajirone mu̶a quẽne gãmerã ĩamaiña.</s>
     </seg>
     <seg type="verse" id="b.JOH.13.35">
      <s id="b.JOH.13.35.1">Mu̶a gãmerã ĩamairo ĩacõari, “Jesús buerimasa ñaama”, mu̶are yiĩaru̶arãma ĩna, masa jediro —yu̶are yicami Jesús.</s>
     </seg>
     <seg type="verse" id="b.JOH.13.36">
      <s id="b.JOH.13.36.1">To bajiro ĩ yisere ajicõari, Jesúre sẽniĩacami Pedro: —Yu̶ u̶ju̶, ¿noju̶a vacu̶ yati mu̶? —ĩre yicami Pedro.</s>
      <s id="b.JOH.13.36.2">To bajiro ĩ yijare, —Yucu̶acarema yu̶ varotoju̶re vamasibecu̶ja mu̶ma maji.</s>
      <s id="b.JOH.13.36.3">Ado beroju̶ yu̶re su̶yaru̶cu̶ja mu̶ —Pedrore ĩre yicami Jesús.</s>
     </seg>
     <seg type="verse" id="b.JOH.13.37">
      <s id="b.JOH.13.37.1">To bajiro ĩ yirone, —Yu̶ u̶ju̶, ¿no bajijare yucu̶acarema mu̶ rãca su̶yamasibecu̶ada yu̶?</s>
      <s id="b.JOH.13.37.2">Mu̶ sĩaecoroti ñaboajaquẽne, yu̶ju̶a sĩaecoru̶cu̶ja yu̶ —Jesúre yicami Pedro.</s>
     </seg>
     <seg type="verse" id="b.JOH.13.38">
      <s id="b.JOH.13.38.1">To bajiro ĩ yirone, ado bajiro ĩre cu̶dicami Jesús: —¿Socabetiboatime mu̶?</s>
      <s id="b.JOH.13.38.2">Ñamasusere riojo mu̶re gotiaja yu̶: Gãjabocu̶ ĩ ñagõroto rĩjoro idiaji, “Jesúre ĩre masibeaja yu̶”, yiru̶cu̶ja mu̶ —Pedrore ĩre yicami Jesús.</s>
     </seg>
    </div>
    <div type="chapter" id="b.JOH.14">
     <seg type="verse" id="b.JOH.14.1">
      <s id="b.JOH.14.1.1">To bajiro Pedrore ĩre yigajanocõari ado bajiro yu̶are yigoticami Jesús quẽna: —Bu̶to tu̶oĩarejaibeticõaña mu̶a.</s>
      <s id="b.JOH.14.1.2">Diore ĩre ajitirũ̶nu̶cõari, yu̶re quẽne ajitirũ̶nu̶ña.</s>
     </seg>
     <seg type="verse" id="b.JOH.14.2">
      <s id="b.JOH.14.2.1">Yu̶ jacu̶ ya viju̶re jairo mu̶a ñarotijau̶ri ñaja ti.</s>
      <s id="b.JOH.14.2.2">To ti bajibetijama, mu̶are gotibetibogu̶ja yu̶.</s>
      <s id="b.JOH.14.2.3">Toju̶ mu̶a ñarotire mu̶are quẽnoyugu̶ varu̶ bajiaja yu̶.</s>
     </seg>
     <seg type="verse" id="b.JOH.14.3">
      <s id="b.JOH.14.3.1">Toju̶ mu̶a ñarotijau̶rire quẽnogajanocõari, quẽna gãme vadiru̶cu̶ja yu̶.</s>
      <s id="b.JOH.14.3.2">“Toju̶re yu̶ ñaro yu̶ rãca ñarãjaro” yigu̶ mu̶are juagu̶ ejaru̶cu̶ja yu̶ quẽna.</s>
     </seg>
     <seg type="verse" id="b.JOH.14.4">
      <s id="b.JOH.14.4.1">Yu̶ vaejarotore masiaja mu̶a.</s>
      <s id="b.JOH.14.4.2">To bajiri toju̶ vaejaria maare masiaja mu̶a —yu̶are yicami Jesús.</s>
     </seg>
     <seg type="verse" id="b.JOH.14.5">
      <s id="b.JOH.14.5.1">To bajise ĩ yiboajaquẽne, ado bajiroju̶a ĩre yicami Tomás: —Yu̶a u̶ju̶, mu̶ varotore masibeaja yu̶a.</s>
      <s id="b.JOH.14.5.2">¿No bajiro yicõari, to varia maare masiru̶arãda yu̶a? —Jesúre ĩre yicami.</s>
     </seg>
     <seg type="verse" id="b.JOH.14.6">
      <s id="b.JOH.14.6.1">To bajiro ĩ yirone ado bajiro ĩre yicu̶dicami Jesús: —Yu̶ne ñaja varia maare bajiro bajigu̶ma.</s>
      <s id="b.JOH.14.6.2">Yu̶ su̶orine Dios tu̶ju̶re ejare ñaja ti.</s>
      <s id="b.JOH.14.6.3">Yu̶ su̶orine riojo ñamasusere masire ñaja ti.</s>
      <s id="b.JOH.14.6.4">“Ĩna rijato beroju̶ tudirijabeticõato” yigu̶, Dios ĩ catisere masare ĩnare ĩsigũ̶ ñaja yu̶.</s>
      <s id="b.JOH.14.6.5">To bajiri, yu̶re ajitirũ̶nu̶rã rĩne yu̶ jacu̶ tu̶ju̶re ejaru̶arãma.</s>
     </seg>
     <seg type="verse" id="b.JOH.14.7">
      <s id="b.JOH.14.7.1">Yu̶re mu̶a masijama, yu̶ jacu̶re quẽne ĩre masiru̶arãja mu̶a.</s>
      <s id="b.JOH.14.7.2">Yu̶re ĩarã ñari, “Ĩ jacu̶re masiaja yu̶a”, yimasiru̶arãja mu̶a —yu̶are yicami Jesús.</s>
     </seg>
     <seg type="verse" id="b.JOH.14.8">
      <s id="b.JOH.14.8.1">To bajiro ĩ yirone, ado bajiro ĩre yicami Felipeju̶ama: —Yu̶a u̶ju̶, mu̶ jacu̶re yu̶are ĩoña mu̶.</s>
      <s id="b.JOH.14.8.2">To mu̶ yicõaroju̶, “Riojo gotiami yu̶are”, yimasiru̶arãja yu̶a yuja —Jesúre ĩre yicami Felipe.</s>
     </seg>
     <seg type="verse" id="b.JOH.14.9">
      <s id="b.JOH.14.9.1">To bajiro Felipe ĩ yijare, —Tirũ̶mu̶ju̶ne mu̶a rãca ñacõa su̶oadicaju̶ yu̶.</s>
      <s id="b.JOH.14.9.2">¿No yigu̶ to yu̶ bajiboajaquẽne yu̶re ĩamasibeati mu̶ maji?</s>
      <s id="b.JOH.14.9.3">No bojagu̶ yu̶re ĩagũ̶ma, yu̶ jacu̶re ĩagũ̶ ñaami.</s>
      <s id="b.JOH.14.9.4">To bajiri, “Mu̶ jacu̶re yu̶are ĩoña”, yibeticõaña mu̶.</s>
     </seg>
     <seg type="verse" id="b.JOH.14.10">
      <s id="b.JOH.14.10.1">“Yu̶ jacu̶ rãcane ñacõaja yu̶.</s>
      <s id="b.JOH.14.10.2">Ĩ quẽne yu̶ rãca ñaami”, mu̶are yaja yu̶.</s>
      <s id="b.JOH.14.10.3">Tire ajicõari, ¿“Riojone gotiami”, yu̶re yibetimasucõati mu̶a, yu̶re ajitirũ̶nu̶rã?</s>
      <s id="b.JOH.14.10.4">Mu̶are yu̶ gotirũgũserema yu̶ masune yu̶ tu̶oĩase mere mu̶are gotiaja yu̶.</s>
      <s id="b.JOH.14.10.5">Yu̶ jacu̶, yu̶ rãcane ñacõarũgũgũ̶ ĩ yise ñajare, jediro yicoadicaju̶ yu̶.</s>
     </seg>
     <seg type="verse" id="b.JOH.14.11">
      <s id="b.JOH.14.11.1">“Yu̶ jacu̶ rãcane ñaja yu̶.</s>
      <s id="b.JOH.14.11.2">Ĩ quẽne yu̶ rãcane ñaami” yu̶ yisere yu̶re ajitirũ̶nu̶ña.</s>
      <s id="b.JOH.14.11.3">Yu̶ gotisere ajicõaboarine yu̶re mu̶a ajitirũ̶nu̶betijama, ĩaĩañamanire yu̶ yiĩoadirũgũcatire tu̶oĩacõari, yu̶re ajitirũ̶nu̶ña mu̶a.</s>
     </seg>
     <seg type="verse" id="b.JOH.14.12">
      <s id="b.JOH.14.12.1">Ñamasusere riojo mu̶are gotiaja yu̶: No bojagu̶ “ ‘Rotimu̶orũ̶gõru̶cu̶mi’ yigu̶, Dios ĩ cõar'i ñaami” yu̶re yiajitirũ̶nu̶gũ̶ma, yu̶ yirore bajirone yiru̶cu̶mi.</s>
      <s id="b.JOH.14.12.2">Yucu̶acane yu̶ jacu̶ tu̶ vagu̶agu̶ yaja yu̶.</s>
      <s id="b.JOH.14.12.3">Dios tu̶ yu̶ tudiajare, ĩaĩañamani yu̶ yiĩocati rẽtobu̶saro ĩaĩañamanire yiĩoru̶arãja mu̶a quẽne.</s>
     </seg>
     <seg type="verse" id="b.JOH.14.13">
      <s id="b.JOH.14.13.1">Yu̶re ajitirũ̶nu̶rã ñari, güimenane sẽnirũgũma mu̶a.</s>
      <s id="b.JOH.14.13.2">To bajiro mu̶a yijama, no mu̶a bojasere mu̶a sẽniro cõrone mu̶are ĩsirũgũru̶cu̶ja yu̶, “ ‘Quẽnamasugũ̶ ñaami’ yu̶ jacu̶re yimasiato ĩna” yigu̶.</s>
     </seg>
     <seg type="verse" id="b.JOH.14.14">
      <s id="b.JOH.14.14.1">Yu̶re ajitirũ̶nu̶rã ñari, güimenane yu̶re mu̶a sẽnijama, no mu̶a sẽnirore bajirone mu̶are cu̶diru̶cu̶ja yu̶ —ĩ buerãre yu̶are yicami Jesús.</s>
     </seg>
     <seg type="verse" id="b.JOH.14.15">
      <s id="b.JOH.14.15.1">To bajiro yigajanocõari, ado bajiro yu̶are goticami Jesús quẽna: —Yu̶re mu̶a maimasucõajama, yu̶ rotisere cu̶diru̶arãja mu̶a.</s>
     </seg>
     <seg type="verse" id="b.JOH.14.16">
      <s id="b.JOH.14.16.1">To bajiro mu̶a yijama, yu̶ jacu̶re ĩre sẽniru̶cu̶ja yu̶, “Yu̶re ñavasoarocu̶re ĩre cõato ĩ” yigu̶.</s>
      <s id="b.JOH.14.16.2">Ĩ cõarocu̶ ñaami Esp'iritu Santo riojo gotigu̶.</s>
      <s id="b.JOH.14.16.3">Mu̶a rãca ñacõarũgũru̶cu̶mi, mu̶are yirẽmogũ̶.</s>
     </seg>
     <seg type="verse" id="b.JOH.14.17">
      <s id="b.JOH.14.17.1">Diore ajimena Dios ĩ cõagũ̶ Esp'iritu Santore masibeama ĩna.</s>
      <s id="b.JOH.14.17.2">To bajiri ĩna u̶su̶riju̶re ĩre sãjarotimasibeama.</s>
      <s id="b.JOH.14.17.3">Mu̶a rãca ĩ ñajare, ĩre masirã ñaja mu̶ama.</s>
      <s id="b.JOH.14.17.4">Mu̶a u̶su̶riju̶re ñacõarũgũru̶cu̶mi.</s>
     </seg>
     <seg type="verse" id="b.JOH.14.18">
      <s id="b.JOH.14.18.1">Vagu̶agu̶ yaja yu̶.</s>
      <s id="b.JOH.14.18.2">Mu̶a rãca ñagũ̶ vadiru̶cu̶ja yu̶ quẽna.</s>
     </seg>
     <seg type="verse" id="b.JOH.14.19">
      <s id="b.JOH.14.19.1">Yucu̶acane vagu̶agu̶ yaja yu̶.</s>
      <s id="b.JOH.14.19.2">To bajiri yu̶re ajimenama, yu̶re ĩabetiru̶arãma.</s>
      <s id="b.JOH.14.19.3">Mu̶a rãca yu̶ ñarũgũrotire masiru̶arãja mu̶ama.</s>
      <s id="b.JOH.14.19.4">Yu̶ rijato bero quẽna gãme caticõarocu̶ yu̶ ñajare mu̶a quẽne, yu̶re ajitirũ̶nu̶rã, mu̶a rijato beroju̶ quẽna gãme caticõari ñacõarũgũru̶arãja mu̶a quẽne.</s>
     </seg>
     <seg type="verse" id="b.JOH.14.20">
      <s id="b.JOH.14.20.1">Yu̶ jacu̶ rãca ñacõaja yu̶.</s>
      <s id="b.JOH.14.20.2">Mu̶a rãca quẽne ñacõaja yu̶.</s>
      <s id="b.JOH.14.20.3">Mu̶aju̶a quẽne, “Yu̶ rãcane ñacõaja mu̶a” yu̶ yirore bajirone, yu̶ tudicatirirũ̶mu̶, “Socu̶ mene yiyumi Jesús”, yimasiru̶arãja mu̶a yuja.</s>
     </seg>
     <seg type="verse" id="b.JOH.14.21">
      <s id="b.JOH.14.21.1">Yu̶ rotisere cu̶digu̶ma, yu̶re maigũ̶ ñaami.</s>
      <s id="b.JOH.14.21.2">Yu̶re maigũ̶rene ĩre mairu̶cu̶mi yu̶ jacu̶ quẽne.</s>
      <s id="b.JOH.14.21.3">Yu̶ quẽne ĩre mairu̶cu̶ja yu̶.</s>
      <s id="b.JOH.14.21.4">Ĩre maicõari, ĩ rãca ñagũ̶ ejaru̶cu̶ja yu̶.</s>
      <s id="b.JOH.14.21.5">To yu̶ bajiro yu̶re ĩabetiboarine ĩ rãcane yu̶ ñasere “Masiato” yigu̶ ĩre rotiru̶cu̶ja yu̶ —yu̶are yicami Jesús.</s>
     </seg>
     <seg type="verse" id="b.JOH.14.22">
      <s id="b.JOH.14.22.1">To bajiro ĩ yisere ajicõari, Judas Iscariote me, gãji Judas vãme cu̶tigu̶, ado bajiro ĩre sẽniĩacami: —Yu̶a u̶ju̶, ¿no yigu̶ gãjerãre ĩnare yiĩobecu̶ne, yu̶a rĩrene yu̶are yiĩoru̶cu̶ada mu̶? —Jesúre ĩre yisẽniĩacami Judas.</s>
     </seg>
     <seg type="verse" id="b.JOH.14.23">
      <s id="b.JOH.14.23.1">To bajiro ĩ yirone, ado bajiro cu̶dicami Jesús: —No bojarã yu̶re mairã, yu̶ gotisere ajitirũ̶nu̶ru̶arãma.</s>
      <s id="b.JOH.14.23.2">To bajiri yu̶ jacu̶ ĩnare mairu̶cu̶mi.</s>
      <s id="b.JOH.14.23.3">To bajiri yu̶ quẽne, yu̶ jacu̶ quẽne, ĩna tu̶ ñarã vadiru̶arãja yu̶a.</s>
     </seg>
     <seg type="verse" id="b.JOH.14.24">
      <s id="b.JOH.14.24.1">No bojagu̶ yu̶re maibecu̶ma, yu̶ gotisere ajitirũ̶nu̶becu̶mi.</s>
      <s id="b.JOH.14.24.2">Mu̶are yu̶ gotisema yu̶ masune yu̶ tu̶oĩarujeose mere mu̶are gotiaja yu̶.</s>
      <s id="b.JOH.14.24.3">Yu̶ jacu̶ yu̶re cõacacu̶ ĩ gotirotisere gotiaja yu̶.</s>
     </seg>
     <seg type="verse" id="b.JOH.14.25">
      <s id="b.JOH.14.25.1">Maji mu̶a rãca ñagũ̶ ñari, tire mu̶are gotiaja yu̶.</s>
     </seg>
     <seg type="verse" id="b.JOH.14.26">
      <s id="b.JOH.14.26.1">Yu̶re ñavasoarocu̶re, Esp'iritu Santore ĩre cõaru̶cu̶mi yu̶ jacu̶.</s>
      <s id="b.JOH.14.26.2">Ñajediro mu̶are yu̶ gotiadicatire, “Masiritiroma” yigu̶, mu̶are ejarẽmoru̶cu̶mi —yu̶are yicami Jesús.</s>
     </seg>
     <seg type="verse" id="b.JOH.14.27">
      <s id="b.JOH.14.27.1">Gajeye quẽna ado bajiro yu̶are goticami Jesús: —Mu̶are vare gotigu̶agu̶ yaja yu̶.</s>
      <s id="b.JOH.14.27.2">Mu̶are yu̶ rijabosaroti ñajare, Diorãca quẽnaro ñaru̶arãja mu̶a.</s>
      <s id="b.JOH.14.27.3">Yu̶re ajimenaju̶ama, “Ado bajiro mani yijama, quẽnaro ñaru̶arãja mani” yiboarine, Diorãca quẽnaro ñamasibetiru̶arãma.</s>
      <s id="b.JOH.14.27.4">To bajiri, tu̶oĩarejaibesa mu̶a.</s>
      <s id="b.JOH.14.27.5">To bajicõari, güibesa.</s>
     </seg>
     <seg type="verse" id="b.JOH.14.28">
      <s id="b.JOH.14.28.1">“Vagu̶agu̶ yaja yu̶.</s>
      <s id="b.JOH.14.28.2">To bajiboarine mu̶a rãca ñagũ̶ vadiru̶cu̶ja yu̶ quẽna” yu̶ yisere ajibu̶ mu̶a.</s>
      <s id="b.JOH.14.28.3">Socarã mene yu̶re mu̶a maijama, “Yu̶ jacu̶ tu̶ju̶re vagu̶agu̶ yaja yu̶” yu̶ yisere ajicõari, quẽnaro variquẽnaboriarãja mu̶a.</s>
      <s id="b.JOH.14.28.4">Ĩ ñaami yu̶ rẽtobu̶saro ñagũ̶.</s>
     </seg>
     <seg type="verse" id="b.JOH.14.29">
      <s id="b.JOH.14.29.1">Yu̶ bajiroto rĩjoro tire mu̶are gotiaja yu̶.</s>
      <s id="b.JOH.14.29.2">To bajiri to ti bajiro ĩacõari, bu̶tobu̶sa yu̶re ajitirũ̶nu̶ru̶arãja mu̶a.</s>
     </seg>
     <seg type="verse" id="b.JOH.14.30">
      <s id="b.JOH.14.30.1">Gajeye jairo mu̶are ñagõrẽmobetiru̶cu̶ja yu̶.</s>
      <s id="b.JOH.14.30.2">Diore ajimenare rojose yirotigu̶, vãtia u̶ju̶, jẽre vadicoagu̶mi.</s>
      <s id="b.JOH.14.30.3">To bajiboarine, yu̶re rotimasigũ̶ me ñaami ĩma.</s>
     </seg>
     <seg type="verse" id="b.JOH.14.31">
      <s id="b.JOH.14.31.1">Yu̶ jacu̶ ĩ rotirore bajirone yaja yu̶.</s>
      <s id="b.JOH.14.31.2">To bajiro yu̶ yisere ĩacõari, “Ĩ jacu̶re maigũ̶ masune ñacõaami”, yimasiru̶arãma masa —yu̶are yicami Jesús.</s>
      <s id="b.JOH.14.31.3">To bajiro yigajanocõari, —Ita.</s>
      <s id="b.JOH.14.31.4">Vajaro mani —yu̶are yicami Jesús yuja.</s>
     </seg>
    </div>
    <div type="chapter" id="b.JOH.15">
     <seg type="verse" id="b.JOH.15.1">
      <s id="b.JOH.15.1.1">—U̶yebu̶ ñamasuribu̶re bajiro bajigu̶ ñaja yu̶.</s>
      <s id="b.JOH.15.1.2">Tibu̶re ĩatirũ̶nu̶gũ̶re bajiro bajigu̶ ñaami yu̶ jacu̶.</s>
     </seg>
     <seg type="verse" id="b.JOH.15.2">
      <s id="b.JOH.15.2.1">To bajiri tibu̶ ru̶ju̶ri ti rica manijama, jasurereacõaru̶cu̶mi.</s>
      <s id="b.JOH.15.2.2">Ti rica cu̶tijama, quẽnaro ĩatirũ̶nu̶ru̶cu̶mi.</s>
      <s id="b.JOH.15.2.3">“Jairobu̶sa rica cu̶tiato” yigu̶, sĩniriru̶ju̶rirema, tire bejareacõaru̶cu̶mi.</s>
     </seg>
     <seg type="verse" id="b.JOH.15.3">
      <s id="b.JOH.15.3.1">Rica cu̶ti ru̶ju̶rire bajiro bajirã ñaja mu̶a, mu̶are yu̶ gotimasiosere ajitirũ̶nu̶rã ñari.</s>
      <s id="b.JOH.15.3.2">To bajiri yu̶ jacu̶ su̶orine jẽre rojose mana ñacoadicaju̶ mu̶a.</s>
     </seg>
     <seg type="verse" id="b.JOH.15.4">
      <s id="b.JOH.15.4.1">Quẽnaro yu̶ rãca ñacõarũgũma mu̶a.</s>
      <s id="b.JOH.15.4.2">To bajiro mu̶a bajijama, mu̶a rãcane ñacoarũgũru̶cu̶ja yu̶.</s>
      <s id="b.JOH.15.4.3">U̶yebu̶ ru̶ju̶ tibu̶ju̶re ti tuyabetijama, rica manoja ti.</s>
      <s id="b.JOH.15.4.4">To bajirone bajiru̶arãja mu̶a.</s>
      <s id="b.JOH.15.4.5">Yu̶ rãca mu̶a ñabetijama, quẽnase yimasibetiru̶arãja mu̶a yuja.</s>
     </seg>
     <seg type="verse" id="b.JOH.15.5">
      <s id="b.JOH.15.5.1">Yu̶ ñaja u̶yebu̶re bajiro bajigu̶ma.</s>
      <s id="b.JOH.15.5.2">Tibu̶ ru̶ju̶rire bajiro bajirã ñaja mu̶a.</s>
      <s id="b.JOH.15.5.3">No bojarã yu̶ rãca ñarãma, ĩna rãca yu̶ ñajare, quẽnase rĩne yiru̶arãma ĩna.</s>
      <s id="b.JOH.15.5.4">To bajiro ĩna bajijama, jairo rica cu̶tirãre bajiro bajirã ñaru̶arãma ĩna.</s>
      <s id="b.JOH.15.5.5">Yu̶ manijama, ĩna masurione Dios ĩ ĩavariquẽnasere yimasibetiru̶arãma ĩna.</s>
     </seg>
     <seg type="verse" id="b.JOH.15.6">
      <s id="b.JOH.15.6.1">No bojagu̶ yu̶ rãca ñabecu̶rema ĩre rocacõaru̶cu̶mi yu̶ jacu̶.</s>
      <s id="b.JOH.15.6.2">Sĩniriru̶ju̶re ãmicõari, jeameju̶ tĩarocagu̶re bajiro ĩre yicõaru̶cu̶mi yu̶ jacu̶.</s>
     </seg>
     <seg type="verse" id="b.JOH.15.7">
      <s id="b.JOH.15.7.1">Yu̶ rãcane ñacõari, mu̶are yu̶ gotimasiosere masiritibeticõari, mu̶a bojasere yu̶re mu̶a sẽniro cõrone mu̶are ĩsiru̶cu̶ja yu̶.</s>
     </seg>
     <seg type="verse" id="b.JOH.15.8">
      <s id="b.JOH.15.8.1">Quẽnase rĩne mu̶a yirũgũsere ĩacõari, yu̶ jacu̶re quẽnase ĩre yirũ̶cu̶bu̶oru̶arãma masa.</s>
      <s id="b.JOH.15.8.2">To bajiri, “Jesúre ĩre ajitirũ̶nu̶rã ñaama”, mu̶are yimasiru̶arãma ĩna.</s>
     </seg>
     <seg type="verse" id="b.JOH.15.9">
      <s id="b.JOH.15.9.1">Yu̶ jacu̶ yu̶re ĩ mairore bajirone mu̶are quẽne maiaja yu̶.</s>
      <s id="b.JOH.15.9.2">Yu̶ mairã ñaja mu̶a.</s>
      <s id="b.JOH.15.9.3">To bajiri quẽnase rĩne yirũgũña mu̶a, yu̶ bojarore bajirone yirã.</s>
     </seg>
     <seg type="verse" id="b.JOH.15.10">
      <s id="b.JOH.15.10.1">Yu̶ rotisere mu̶a cu̶dirũgũjama, yu̶ mairã ñarũgũru̶arãja mu̶a.</s>
      <s id="b.JOH.15.10.2">To bajirone yaja yu̶ quẽne.</s>
      <s id="b.JOH.15.10.3">Yu̶ jacu̶ yu̶re ĩ rotisere cu̶dirũgũaja yu̶.</s>
      <s id="b.JOH.15.10.4">To bajiri yu̶re mairũgũami yu̶ jacu̶.</s>
     </seg>
     <seg type="verse" id="b.JOH.15.11">
      <s id="b.JOH.15.11.1">“Yu̶re bajirone quẽnaro variquẽnaro ñato ĩna” yigu̶ mu̶are gotiaja yu̶.</s>
     </seg>
     <seg type="verse" id="b.JOH.15.12">
      <s id="b.JOH.15.12.1">Ado bajiro mu̶are rotiaja yu̶: Mu̶are yu̶ maiadicatore bajirone gãmerã maiña mu̶a.</s>
     </seg>
     <seg type="verse" id="b.JOH.15.13">
      <s id="b.JOH.15.13.1">Sĩgũ̶ ĩ babare maigũ̶ ñari, ĩ rijabosajama, tiju̶a ñaja ñamasuse gãmerã maireayema.</s>
     </seg>
     <seg type="verse" id="b.JOH.15.14">
      <s id="b.JOH.15.14.1">Yu̶ rotirore bajiro mu̶a cu̶dijama, yu̶ babarã ñaru̶arãja mu̶a.</s>
     </seg>
     <seg type="verse" id="b.JOH.15.15">
      <s id="b.JOH.15.15.1">To bajiri, “Yu̶re moabosarimasa ñaja mu̶a”, mu̶are yibeaja yu̶ yuja.</s>
      <s id="b.JOH.15.15.2">Moabosarimasama ĩna u̶ju̶ ĩ yisere masimenama ĩna.</s>
      <s id="b.JOH.15.15.3">“Yu̶ babarã ñaja mu̶a”, mu̶are yaja yu̶ yuja.</s>
      <s id="b.JOH.15.15.4">Jediro yu̶ jacu̶ yu̶re ĩ gotiadicatire mu̶are gotimasiocoadicaju̶ yu̶.</s>
      <s id="b.JOH.15.15.5">To bajiri yu̶ babarã ñaja mu̶a.</s>
     </seg>
     <seg type="verse" id="b.JOH.15.16">
      <s id="b.JOH.15.16.1">Yu̶re besecana me ñaja mu̶ama.</s>
      <s id="b.JOH.15.16.2">Yu̶ju̶a mu̶are besecaju̶ yu̶.</s>
      <s id="b.JOH.15.16.3">“Quẽnase rĩne yato ĩna” yigu̶, mu̶are besecaju̶ yu̶.</s>
      <s id="b.JOH.15.16.4">To bajiro mu̶a yijama, gãjerã mu̶are ĩacõari, mu̶are ajicõari yu̶re ajitirũ̶nu̶ru̶arãma ĩna quẽne.</s>
      <s id="b.JOH.15.16.5">To bajiri Dios ĩ catisere cu̶oru̶arãma ĩna quẽne.</s>
      <s id="b.JOH.15.16.6">To bajiri, quẽnase mu̶a yijama, yu̶re mu̶a sẽnirore bajirone mu̶are ĩsiru̶cu̶mi yu̶ jacu̶.</s>
     </seg>
     <seg type="verse" id="b.JOH.15.17">
      <s id="b.JOH.15.17.1">Ado bajiro mu̶are rotiaja yu̶: Gãmerã ĩamaiña mu̶a —yu̶are yicami Jesús.</s>
     </seg>
     <seg type="verse" id="b.JOH.15.18">
      <s id="b.JOH.15.18.1">Quẽna ado bajiro yu̶are gotimasiocami Jesús: —Diore ajimena mu̶are ĩna ĩatud'ijama, “Yu̶a rĩrene ĩatud'irã me yirãma ĩna.</s>
      <s id="b.JOH.15.18.2">Jesúre quẽne ĩre ĩatud'icoadicama ĩna”, yitu̶oĩamasiru̶arãja mu̶a.</s>
     </seg>
     <seg type="verse" id="b.JOH.15.19">
      <s id="b.JOH.15.19.1">Diore ajimenama, ĩnare bajiro tu̶oĩarãre maiama ĩna.</s>
      <s id="b.JOH.15.19.2">To bajiri ĩnare bajiro mu̶a tu̶oĩajama, mu̶are quẽne maiboriarãma ĩna.</s>
      <s id="b.JOH.15.19.3">Diore ajimena rãca mu̶a ñarore mu̶are besecaju̶ yu̶, “Tu̶oĩavasoacõari, yu̶re ajitirũ̶nu̶rãjaro” yigu̶.</s>
      <s id="b.JOH.15.19.4">To bajiri mu̶are ĩatud'iama Diore ajimena yuja.</s>
     </seg>
     <seg type="verse" id="b.JOH.15.20">
      <s id="b.JOH.15.20.1">Mu̶are yu̶ gotisere masiritibesa mu̶a: “Moabosarimasu̶ma, ñamasugũ̶ me ñaami.</s>
      <s id="b.JOH.15.20.2">U̶ju̶ju̶ama ñamasugũ̶ ñaami ĩma” yigu̶, mu̶are gotibu̶ yu̶.</s>
      <s id="b.JOH.15.20.3">Diore ajimenama, mu̶a u̶ju̶re, yu̶re rojose yisu̶yarũgũama.</s>
      <s id="b.JOH.15.20.4">To bajiri mu̶are quẽne rojose yisu̶yaru̶arãma.</s>
      <s id="b.JOH.15.20.5">To bajiboarine tu̶oĩavasoacõari, yu̶ gotimasiosere cu̶dirũgũama.</s>
      <s id="b.JOH.15.20.6">To bajiri mu̶are quẽne mu̶are cu̶diru̶arãma.</s>
     </seg>
     <seg type="verse" id="b.JOH.15.21">
      <s id="b.JOH.15.21.1">Yu̶re cõacacu̶re quẽne masibeama Diore ajimena.</s>
      <s id="b.JOH.15.21.2">To bajiri yu̶re ajitirũ̶nu̶rã mu̶a ñajare, mu̶are quẽne rojose yisu̶yaru̶arãma ĩna.</s>
     </seg>
     <seg type="verse" id="b.JOH.15.22">
      <s id="b.JOH.15.22.1">Masare gotimasiogũ̶ yu̶ vadibetijama, “Rojose yirã ñaja mani.</s>
      <s id="b.JOH.15.22.2">Dios ĩ rotiriarore bajirone cu̶dibeaja”, yimasibetiboriarãma, Diore ajimena.</s>
      <s id="b.JOH.15.22.3">Ĩnare yu̶ gotimasioro bero ñajare, “Rojose mana ñaja”, yimasibeama ĩna yuja.</s>
     </seg>
     <seg type="verse" id="b.JOH.15.23">
      <s id="b.JOH.15.23.1">No bojarã yu̶re ĩatud'irã, yu̶ jacu̶re quẽne ĩatud'irã yama ĩna.</s>
     </seg>
     <seg type="verse" id="b.JOH.15.24">
      <s id="b.JOH.15.24.1">Ĩna ĩaro rĩjoroju̶a Dios ĩ masise rãca ĩaĩañamanire yu̶ yiĩobetijama, “Yu̶are Dios ĩ masise rãca ĩaĩañamanire ĩ yiĩobetijare, ‘Dios ĩ cõar'i, Cristo ñaami’ ĩre yimasibeaja yu̶a”, yiboriarãma ĩna.</s>
      <s id="b.JOH.15.24.2">Dios ĩ masise rãca ĩaĩañamanire yu̶ yiĩoro ĩacana ñaama ĩna.</s>
      <s id="b.JOH.15.24.3">Tire ĩacana ñaboarine ĩna ĩatirũ̶nu̶beti vaja rojose ĩnare ñacõa ñaja.</s>
      <s id="b.JOH.15.24.4">To bajiri, yu̶re ĩateama ĩna.</s>
      <s id="b.JOH.15.24.5">Yu̶ jacu̶re quẽne ĩre teama ĩna.</s>
     </seg>
     <seg type="verse" id="b.JOH.15.25">
      <s id="b.JOH.15.25.1">Dios ocare masa ĩna ucamasire ti gotirore bajirone bajiaja ti yuja, yucu̶rirema.</s>
      <s id="b.JOH.15.25.2">Ado bajise gotiaja ti: “Ñie manone yu̶re ĩateama ĩna”, yigotiaja ti —yu̶are yicami Jesús.</s>
     </seg>
     <seg type="verse" id="b.JOH.15.26">
      <s id="b.JOH.15.26.1">To bajiro yicõari, gajeyere quẽna ado bajiro yu̶are gotimasiocami Jesús: —Dios ĩ cõagũ̶ Esp'iritu Santore socabecu̶re mu̶are cõaru̶cu̶ja yu̶, yu̶ gotimasirũgũsere “Ajimasiato” yigu̶, mu̶are ejarẽmorocu̶re.</s>
     </seg>
     <seg type="verse" id="b.JOH.15.27">
      <s id="b.JOH.15.27.1">Yu̶ gotimasiosu̶oroju̶ne yu̶ rãcane ñacoadicaju̶ mu̶a.</s>
      <s id="b.JOH.15.27.2">To bajiri, yu̶ gotimasiocatire ajicana ñari, ĩaĩañamanire yu̶ yiĩocatire ĩacana ñari, masare gotimasiomasiru̶arãja mu̶a —yu̶are yicami Jesús.</s>
     </seg>
    </div>
    <div type="chapter" id="b.JOH.16">
     <seg type="verse" id="b.JOH.16.1">
      <s id="b.JOH.16.1.1">Quẽna ado bajiro yu̶are gotimasiorũtuacami Jesús: —“Yu̶re ajiquejeroma” yigu̶, adire mu̶are gotiaja yu̶:</s>
     </seg>
     <seg type="verse" id="b.JOH.16.2">
      <s id="b.JOH.16.2.1">Dios ocare mani buerũgũriviju̶ mu̶a ñarore mu̶are bucõaru̶arãma ĩna.</s>
      <s id="b.JOH.16.2.2">To bajiro yicõari mu̶are sĩarãne, “Dios ĩ bojasere bajiro ãnoare ĩre sĩabosaja mani”, yitu̶oĩaboaru̶arãma ĩna.</s>
     </seg>
     <seg type="verse" id="b.JOH.16.3">
      <s id="b.JOH.16.3.1">To bajiro ĩna yijama, yu̶re quẽne, yu̶ jacu̶re quẽne masimena ñari, yiru̶arãma ĩna.</s>
     </seg>
     <seg type="verse" id="b.JOH.16.4">
      <s id="b.JOH.16.4.1">“ ‘ “To bajiro masune bajiru̶aroja ti” yiquĩda ĩ Jesús’ yitu̶oĩamasirãjaro ĩna” yigu̶, mu̶are gotiaja yu̶.</s>
      <s id="b.JOH.16.4.2">Rẽmoju̶re mu̶are gotisu̶ogu̶, mu̶are gotibeticaju̶ yu̶ maji, “Ĩna rãca ñaru̶cu̶ja yu̶ maji” yigu̶ ñari.</s>
     </seg>
     <seg type="verse" id="b.JOH.16.5">
      <s id="b.JOH.16.5.1">Yu̶re cõacacu̶ tu̶ju̶ vagu̶agu̶ yaja yu̶ yuja.</s>
      <s id="b.JOH.16.5.2">To yu̶ bajiboajaquẽne, “¿Noju̶ vagu̶agu̶ yati mu̶?”, yu̶re yisẽniĩabeaja mu̶a.</s>
     </seg>
     <seg type="verse" id="b.JOH.16.6">
      <s id="b.JOH.16.6.1">Sẽniĩamenane, mu̶are yu̶ yigotiserene tu̶oĩasu̶tiritiaja mu̶a.</s>
     </seg>
     <seg type="verse" id="b.JOH.16.7">
      <s id="b.JOH.16.7.1">To bajiri, riojo mu̶are gotiaja yu̶.</s>
      <s id="b.JOH.16.7.2">Yu̶ vacoajama, mu̶are quẽnaru̶aroja.</s>
      <s id="b.JOH.16.7.3">Yu̶ vabetijama, mu̶are ejarẽmorocu̶, Esp'iritu Santo mu̶a rãca ñagũ̶ vadibetibogu̶mi.</s>
      <s id="b.JOH.16.7.4">Yu̶ vajama, ĩre cõaru̶cu̶ja yu̶.</s>
     </seg>
     <seg type="verse" id="b.JOH.16.8">
      <s id="b.JOH.16.8.1">Esp'iritu Santo ĩ vadijama, ĩ ejarẽmose rãca, “Riojo manire yiyumi Dios.</s>
      <s id="b.JOH.16.8.2">Rojose yirã ñaja mani”, yimasiru̶arãma masa.</s>
      <s id="b.JOH.16.8.3">Ĩ ejarẽmose rãca quẽnase masune yirere masiru̶arãma ĩna.</s>
      <s id="b.JOH.16.8.4">Gajeye quẽne, ĩ ejarẽmose rãca ado bajiro tu̶oĩamasiru̶arãma masa: “Diore mani cu̶dibeti vaja rojose tãmu̶otu̶jabetiriaroju̶ manire cõaru̶cu̶mi Dios”, yimasiru̶arãma.</s>
     </seg>
     <seg type="verse" id="b.JOH.16.9">
      <s id="b.JOH.16.9.1">Yu̶re ĩna ajitirũ̶nu̶beti vaja rojose tãmu̶otu̶jabetiriaroju̶ ĩna varotire Esp'iritu Santo ĩ ejarẽmose rãca masiru̶arãma.</s>
     </seg>
     <seg type="verse" id="b.JOH.16.10">
      <s id="b.JOH.16.10.1">Yu̶ jacu̶ ĩ ñaroju̶re yu̶ varoti ti ñajare, yu̶re ĩabetiru̶arãja mu̶a.</s>
      <s id="b.JOH.16.10.2">Yu̶ jacu̶ tu̶ ñacõari, yu̶ cõagũ̶ Esp'iritu Santo ĩ ejarẽmose rãca, “Quẽnaro riojo yigu̶ ñañumi”, yimasiru̶arãja mu̶a.</s>
     </seg>
     <seg type="verse" id="b.JOH.16.11">
      <s id="b.JOH.16.11.1">“Masare rojose yirotigu̶re vãtia u̶ju̶re rojoroju̶, rojose tãmu̶oato” yigu̶, ĩre yu̶ cõarotire Esp'iritu Santo ĩ ejarẽmose rãca masiru̶arãja mu̶a.</s>
     </seg>
     <seg type="verse" id="b.JOH.16.12">
      <s id="b.JOH.16.12.1">To bajiro yigajanocõari, ado bajiro yu̶are yigotimasiocami Jesús: —Jairo mu̶are yu̶ gotiroti ñaboaja ti.</s>
      <s id="b.JOH.16.12.2">To ti bajiboajaquẽne yucu̶ne mu̶are yu̶ gotijeocõajama, ajimasimenaja mu̶a maji.</s>
     </seg>
     <seg type="verse" id="b.JOH.16.13">
      <s id="b.JOH.16.13.1">Dios ĩ cõagũ̶ Esp'iritu Santo mu̶a tu̶ ejacõari, ĩ ejarẽmose rãca riojo masu ajimasijeoru̶arãja mu̶a.</s>
      <s id="b.JOH.16.13.2">Ĩ sĩgũ̶ ĩ ejarẽmose rĩne bajibetiru̶aroja.</s>
      <s id="b.JOH.16.13.3">Yu̶ jacu̶ ĩ rotise rãca ejarẽmoru̶cu̶mi.</s>
      <s id="b.JOH.16.13.4">To yicõari, “Ado bajiro bajiru̶aroja” ĩ yise rãca ajimasiru̶arãja.</s>
     </seg>
     <seg type="verse" id="b.JOH.16.14">
      <s id="b.JOH.16.14.1">To yicõari, mu̶a rãca yu̶ yiñarũgũcatire mu̶a ajimasirotire mu̶are ejarẽmoru̶cu̶mi Esp'iritu Santo, “ ‘Jesús, quẽnamasugũ̶ ñaami’ ĩre yirũ̶cu̶bu̶oato ĩna” yigu̶.</s>
     </seg>
     <seg type="verse" id="b.JOH.16.15">
      <s id="b.JOH.16.15.1">Ñajedirone yu̶ jacu̶ yu̶re ĩ rotirore bajirone mu̶are gotiaja yu̶ quẽne.</s>
      <s id="b.JOH.16.15.2">To bajiri, “Mu̶a rãca yu̶ yiadicatire mu̶are gotimasioru̶cu̶mi Esp'iritu Santo”, mu̶are yibu̶ yu̶ —yu̶are yicami Jesús.</s>
     </seg>
     <seg type="verse" id="b.JOH.16.16">
      <s id="b.JOH.16.16.1">To yigu̶ne, quẽna ado bajiro goticami Jesús: —Yucu̶ne yu̶ jacu̶ tu̶ju̶ vagu̶agu̶ yaja yu̶.</s>
      <s id="b.JOH.16.16.2">To bajiri yu̶re ĩabetiru̶arãja mu̶a.</s>
      <s id="b.JOH.16.16.3">To bajiboarine quẽna yoaro mene yu̶re ĩacõaru̶arãja mu̶a —ĩ buerãre yu̶are yicami Jesús.</s>
     </seg>
     <seg type="verse" id="b.JOH.16.17">
      <s id="b.JOH.16.17.1">To bajiro ĩ yisere ajicõari, sĩgũ̶ri ĩ buerã, ado bajiro gãmerã yisẽniĩacaju̶ yu̶a: —¿No yire ũnire yigu̶ yati ĩ? —gãmerã yicaju̶ yu̶a. —“Yu̶ jacu̶ tu̶ju̶ vagu̶agu̶ yaja yu̶.</s>
      <s id="b.JOH.16.17.2">To bajiri yu̶re ĩabetiru̶arãja mu̶a.</s>
      <s id="b.JOH.16.17.3">To bajiboarine quẽna yoato mene yu̶re ĩacõaru̶arãja mu̶a”, manire yami —gãmerã yicaju̶ yu̶a.</s>
     </seg>
     <seg type="verse" id="b.JOH.16.18">
      <s id="b.JOH.16.18.1">—“Yoato mene yu̶re ĩaru̶arãja” manire ĩ yijama, ¿no bajiro bajiru̶ yati?</s>
      <s id="b.JOH.16.18.2">“Tire yigu̶ yami”, yiajimasibeaja mani —gãmerã yicaju̶ yu̶a.</s>
     </seg>
     <seg type="verse" id="b.JOH.16.19">
      <s id="b.JOH.16.19.1">To yu̶a yiñarone, “Yu̶re sẽniĩaru̶ama ĩna”, yimasicõacami Jesúju̶ama.</s>
      <s id="b.JOH.16.19.2">To bajiri ado bajiro yu̶are yicami: —“Yoaro mene yu̶re ĩabetiroana yaja mu̶a.</s>
      <s id="b.JOH.16.19.3">To bajiboarine quẽna yoato mene yu̶re ĩacoaru̶arãja mu̶a”, mu̶are yibu̶ yu̶.</s>
      <s id="b.JOH.16.19.4">To bajiro yu̶ yiserene, ¿mu̶a masune gãmerã sẽniĩati mu̶a?</s>
     </seg>
     <seg type="verse" id="b.JOH.16.20">
      <s id="b.JOH.16.20.1">Riojo ñamasusere mu̶are gotiaja yu̶.</s>
      <s id="b.JOH.16.20.2">Tu̶oĩasu̶tiritirã ñari, otiru̶arãja mu̶a.</s>
      <s id="b.JOH.16.20.3">Diore ajimenama, variquẽnaru̶arãma ĩna.</s>
      <s id="b.JOH.16.20.4">Mu̶ama, tu̶oĩasu̶tiritirã ñaboarine yoaro mene quẽna variquẽnacoaru̶arãja mu̶a.</s>
     </seg>
     <seg type="verse" id="b.JOH.16.21">
      <s id="b.JOH.16.21.1">Adire bajiro bajiru̶aroja ti: Sĩgõ rõmio, macu̶ cu̶tigoago, tu̶oĩasu̶tiritigomo so, “Josari tãmu̶oru̶ocoja” yigo.</s>
      <s id="b.JOH.16.21.2">So macu̶ cu̶tiro beroju̶ma, tire tu̶oĩasu̶tiritibecone, variquẽna masiriocõagõmo so.</s>
     </seg>
     <seg type="verse" id="b.JOH.16.22">
      <s id="b.JOH.16.22.1">Tire bajirone mu̶a quẽne yucu̶rema tu̶oĩasu̶tiritiaja mu̶a.</s>
      <s id="b.JOH.16.22.2">To bajiboarine quẽna mu̶are ĩagũ̶ vadiru̶cu̶ja yu̶.</s>
      <s id="b.JOH.16.22.3">Yu̶re ĩacõari, bu̶to variquẽnaru̶arãja mu̶a quẽna.</s>
      <s id="b.JOH.16.22.4">To bajiro mu̶a variquẽnasere gãji, “Variquẽnabeticõaña mu̶a”, yibetiru̶cu̶mi.</s>
     </seg>
     <seg type="verse" id="b.JOH.16.23">
      <s id="b.JOH.16.23.1">Tirũ̶mu̶ ti ejarone yuja, ñieju̶are yu̶re sẽniĩabetiru̶arãja mu̶a yuja.</s>
      <s id="b.JOH.16.23.2">Jẽre masicõaru̶arãja mu̶a.</s>
      <s id="b.JOH.16.23.3">Riojo ñamasusere mu̶are gotiaja yu̶: “ ‘Rotimu̶orũ̶gõru̶cu̶mi’ yigu̶, Dios ĩ cõar'i ñaami” yu̶re yiajitirũ̶nu̶rã ñari, yu̶ jacu̶re mu̶a sẽnijama, mu̶a sẽniro cõrone mu̶are ĩsiru̶cu̶mi.</s>
     </seg>
     <seg type="verse" id="b.JOH.16.24">
      <s id="b.JOH.16.24.1">“Jesúre ajitirũ̶nu̶rã ñaja yu̶a”, yisẽnibeticaju̶ mu̶a maji, yu̶ jacu̶re.</s>
      <s id="b.JOH.16.24.2">Ado beroma yuja, “Jesúre ajitirũ̶nu̶rã ñaja yu̶a”, yisẽnirũgũña mu̶a.</s>
      <s id="b.JOH.16.24.3">To bajiro mu̶a yijama, mu̶are ĩsiru̶cu̶mi yu̶ jacu̶, “Quẽnaro variquẽnato ĩna” yigu̶ —yu̶are yicami Jesús.</s>
     </seg>
     <seg type="verse" id="b.JOH.16.25">
      <s id="b.JOH.16.25.1">Gajeye quẽna ado bajiro yu̶are yigoticami Jesús: —Mu̶are yu̶ gotijama, gotimasiore rãca mu̶are goticoadicaju̶ yu̶ maji.</s>
      <s id="b.JOH.16.25.2">Bero mu̶are yu̶ gotijama, gotimasiore rãca me mu̶are gotiru̶cu̶ja yu̶.</s>
      <s id="b.JOH.16.25.3">To bajiro yu̶ jacu̶ yere mu̶are yu̶ gotijare, quẽnaro ajimasiru̶arãja mu̶a.</s>
     </seg>
     <seg type="verse" id="b.JOH.16.26">
      <s id="b.JOH.16.26.1">Yu̶ jacu̶ tu̶ju̶ yu̶ tudiejato berone, “Yu̶are sẽnibosaya mu̶”, yu̶re yibetiru̶arãja mu̶a.</s>
      <s id="b.JOH.16.26.2">Mu̶a masune, yu̶ jacu̶re güimenane, “Jesúre ajitirũ̶nu̶rã ñaja yu̶a”, ĩre yisẽnirũgũru̶arãja mu̶a.</s>
     </seg>
     <seg type="verse" id="b.JOH.16.27">
      <s id="b.JOH.16.27.1">Mu̶are maiami yu̶ jacu̶, yu̶re mu̶a maijare.</s>
      <s id="b.JOH.16.27.2">“Dios ĩ cõar'i ñaami” mu̶a yiajitirũ̶nu̶jare, mu̶are maiami ĩ.</s>
     </seg>
     <seg type="verse" id="b.JOH.16.28">
      <s id="b.JOH.16.28.1">Yu̶ jacu̶ tu̶ ñar'i, adi macaru̶cu̶roju̶re vadicaju̶ yu̶.</s>
      <s id="b.JOH.16.28.2">To bajiri adi macaru̶cu̶roanare vaveocoaru̶cu̶ja yu̶, quẽna yu̶ jacu̶ tu̶ tudiacu̶ —yu̶are yicami Jesús, ĩ buerãre.</s>
     </seg>
     <seg type="verse" id="b.JOH.16.29">
      <s id="b.JOH.16.29.1">To bajiro ĩ yisere ajicõari ĩre cu̶dicaju̶ yu̶a yuja: —Yucu̶rema gotimasiore rãca me, mu̶ gotisere quẽnaro ajimasiaja yu̶a yuja.</s>
     </seg>
     <seg type="verse" id="b.JOH.16.30">
      <s id="b.JOH.16.30.1">“Ñajediro masigũ̶ ñaja mu̶”, yiĩamasiaja yu̶a yuja.</s>
      <s id="b.JOH.16.30.2">Mu̶re yu̶a sẽniĩaroto rĩjoroju̶ne jẽre yu̶a sẽniĩarotire masicõaja mu̶.</s>
      <s id="b.JOH.16.30.3">To bajiri, “Dios tu̶ vadir'i ñaja mu̶”, mu̶re yiajitirũ̶nu̶aja yu̶a yuja —Jesúre ĩre yicaju̶ yu̶a.</s>
     </seg>
     <seg type="verse" id="b.JOH.16.31">
      <s id="b.JOH.16.31.1">To bajiro yu̶a yijare, ado bajiro yu̶are cu̶dicami Jesús: —¿Socarã mene, “Quẽnaro mu̶re ajitirũ̶nu̶aja yu̶a”, yu̶re yati mu̶a?</s>
     </seg>
     <seg type="verse" id="b.JOH.16.32">
      <s id="b.JOH.16.32.1">Riojo mu̶are gotiaja yu̶: Yucu̶ne yu̶re cãmotadijedicoaru̶arãja mu̶a.</s>
      <s id="b.JOH.16.32.2">To bajiro mu̶a bajiboajaquẽne, sĩgũ̶ne ñabetiru̶cu̶ja yu̶.</s>
      <s id="b.JOH.16.32.3">Yu̶ rãcane ñacõa ñaru̶cu̶mi yu̶ jacu̶.</s>
     </seg>
     <seg type="verse" id="b.JOH.16.33">
      <s id="b.JOH.16.33.1">Ti jediro mu̶are gotiaja yu̶, “Yu̶re ajitirũ̶nu̶cõari, quẽnaro ñacõaru̶arãja mu̶a” yigu̶.</s>
      <s id="b.JOH.16.33.2">Adi macaru̶cu̶roana, Diore ajimena, rojose mu̶are ĩna yijare, rojose tãmu̶oru̶arãja mu̶a.</s>
      <s id="b.JOH.16.33.3">To bajiboarine, tu̶oĩatĩmama: Masa rojose yu̶re ĩna yiboajaquẽne, rojose yibeticõari, Dios ĩ bojaseju̶are yicoadicaju̶ yu̶.</s>
      <s id="b.JOH.16.33.4">To bajiri, mu̶a quẽne yu̶re bajirone yimasiru̶arãja mu̶a —yu̶are yicami Jesús, ĩ buerãre.</s>
     </seg>
    </div>
    <div type="chapter" id="b.JOH.17">
     <seg type="verse" id="b.JOH.17.1">
      <s id="b.JOH.17.1.1">To bajiro yicõari bero, õ vecaju̶are ĩamu̶ocõari, ado bajiro yicami Jesús: —Cacu̶, mu̶ tu̶ju̶ yu̶ tudiaroti mojoroaca ru̶yaja ti yuja.</s>
      <s id="b.JOH.17.1.2">Masa, “Quẽnamasugũ̶ ñaami” yu̶re ĩna yimasirotire yigu̶, ejarẽmoña.</s>
      <s id="b.JOH.17.1.3">To bajiro mu̶ yijama, yu̶ su̶orine, “Quẽnamasugũ̶ ñaami”, mu̶re quẽne yiru̶arãma ĩna.</s>
     </seg>
     <seg type="verse" id="b.JOH.17.2">
      <s id="b.JOH.17.2.1">Mu̶ macu̶ ñaja yu̶.</s>
      <s id="b.JOH.17.2.2">“Masare ñajedirore rotimasiato ĩ” yigu̶ yu̶re cõacaju̶ mu̶.</s>
      <s id="b.JOH.17.2.3">Mu̶ su̶orine yu̶re ajitirũ̶nu̶rã, “Ĩna rijato bero quẽnaro catijedicõa ñarũgũrãjaro” yigu̶ yu̶re cõacaju̶ mu̶.</s>
     </seg>
     <seg type="verse" id="b.JOH.17.3">
      <s id="b.JOH.17.3.1">Ado bajiro bajiama ĩna tudirijabetirere cu̶orãma: Dios ñamasugũ̶re, mu̶re masiama.</s>
      <s id="b.JOH.17.3.2">To yicõari, mu̶ roticõacacu̶re quẽne yu̶re masiama.</s>
     </seg>
     <seg type="verse" id="b.JOH.17.4">
      <s id="b.JOH.17.4.1">Adi macaru̶cu̶roju̶ yu̶ ñaro, yu̶ su̶orine quẽnase mu̶re yirũ̶cu̶bu̶ocoadicama ĩna masa.</s>
      <s id="b.JOH.17.4.2">Yu̶re mu̶ yirotirũgũro cõrone jẽre mu̶re yibosagajanoaja yu̶.</s>
     </seg>
     <seg type="verse" id="b.JOH.17.5">
      <s id="b.JOH.17.5.1">Adi macaru̶cu̶ro ti ruyuaroto rĩjoroju̶ne mu̶re bajirone rũ̶cu̶bu̶o ecogu̶ ñacoadicaju̶ yu̶.</s>
      <s id="b.JOH.17.5.2">To bajiri, mu̶ tu̶ju̶ yu̶ tudiejaro, quẽna yu̶re ĩna yirũ̶cu̶bu̶orotire yigu̶, yu̶re yirẽmoña mu̶.</s>
     </seg>
     <seg type="verse" id="b.JOH.17.6">
      <s id="b.JOH.17.6.1">Yu̶ buerimasa mu̶re ajimena rãca ĩna ñarore mu̶ besecana ñama.</s>
      <s id="b.JOH.17.6.2">Ĩnare besecõari, yu̶re ĩsicaju̶ mu̶.</s>
      <s id="b.JOH.17.6.3">To bajiri yu̶ su̶orine mu̶re masiama ĩna yuja.</s>
      <s id="b.JOH.17.6.4">Mu̶ yarã ñacõari, mu̶ ocare cu̶dirã ñaama.</s>
     </seg>
     <seg type="verse" id="b.JOH.17.7">
      <s id="b.JOH.17.7.1">To bajiri jediro yu̶ gotimasiose, to yicõari, ĩaĩañamani yu̶ yiĩosere ĩacõari, “Dios su̶orine yami”, yimasiama ĩna.</s>
     </seg>
     <seg type="verse" id="b.JOH.17.8">
      <s id="b.JOH.17.8.1">Mu̶ ocare yu̶re mu̶ gotiroticatore bajirone ĩnare goticoadicaju̶ yu̶.</s>
      <s id="b.JOH.17.8.2">Tire ajicõari, “Dios tu̶ vadir'i, Dios ĩ cõar'i ñaami”, yu̶re yimasiama ĩna yuja.</s>
     </seg>
     <seg type="verse" id="b.JOH.17.9">
      <s id="b.JOH.17.9.1">Mu̶re ĩnare sẽnibosaja yu̶.</s>
      <s id="b.JOH.17.9.2">Mu̶re ajimenarema ĩnare mu̶re sẽnibosabeaja yu̶.</s>
      <s id="b.JOH.17.9.3">Yu̶re mu̶ ĩsicana ñajare, sẽnibosaja yu̶.</s>
     </seg>
     <seg type="verse" id="b.JOH.17.10">
      <s id="b.JOH.17.10.1">Yu̶ yarã ñarã ñari, mu̶ yarãne ñarã bajiama.</s>
      <s id="b.JOH.17.10.2">Ĩna su̶orine yu̶re quẽnase yirũ̶cu̶bu̶oama masa.</s>
     </seg>
     <seg type="verse" id="b.JOH.17.11">
      <s id="b.JOH.17.11.1">Yucu̶acane mu̶ rãca ñagũ̶ vagu̶agu̶ yaja yu̶.</s>
      <s id="b.JOH.17.11.2">To bajiri adi macaru̶cu̶rore vaveoacu̶ yaja yu̶ yuja.</s>
      <s id="b.JOH.17.11.3">Yu̶re ajitirũ̶nu̶rãma, adi macaru̶cu̶roju̶ tujacõarã yama ĩna.</s>
      <s id="b.JOH.17.11.4">Cacu̶, rojose yigu̶ me ñaja mu̶.</s>
      <s id="b.JOH.17.11.5">Mu̶ masise, yu̶re mu̶ ĩsicati rãcane ãnoare ĩnare ĩatirũ̶nu̶ña.</s>
      <s id="b.JOH.17.11.6">Cojoro cõro tu̶oĩarã ñaja mani.</s>
      <s id="b.JOH.17.11.7">Manire bajirone ĩna quẽne “Sĩgũ̶re bajirone tu̶oĩato ĩna” yigu̶, ĩnare ĩatirũ̶nu̶ña.</s>
     </seg>
     <seg type="verse" id="b.JOH.17.12">
      <s id="b.JOH.17.12.1">Adi macaru̶cu̶roju̶re ĩna rãca ñagũ̶ yu̶ yimasirotire yu̶re mu̶ ĩsicati ñajare, quẽnaro ĩnare ĩatirũ̶nu̶coadicaju̶ yu̶.</s>
      <s id="b.JOH.17.12.2">“Sĩgũ̶ rojose tãmu̶otu̶jabetiriaroju̶ vatomi” yigu̶ quẽnaro ĩnare ĩatirũ̶nu̶coadicaju̶ yu̶.</s>
      <s id="b.JOH.17.12.3">To bajiboarine sĩgũ̶ ñaami rojose tãmu̶otu̶jabetiriaroju̶ varocu̶.</s>
      <s id="b.JOH.17.12.4">“To bajiro bajiru̶aroja” mu̶ yicatire masa ĩna ucamasicati ti goticatore bajirone yigu̶ bajiru̶cu̶mi ĩma.</s>
     </seg>
     <seg type="verse" id="b.JOH.17.13">
      <s id="b.JOH.17.13.1">Yucu̶acane mu̶ tu̶ vagu̶agu̶ yaja yu̶ yuja.</s>
      <s id="b.JOH.17.13.2">Adi macaru̶cu̶roju̶re ñagũ̶ maji adire mu̶re sẽniaja yu̶, “Yu̶re ajitirũ̶nu̶rã, yu̶ variquẽnarore bajirone ĩna quẽne quẽnaro variquẽnajedicõato ĩna” yigu̶.</s>
     </seg>
     <seg type="verse" id="b.JOH.17.14">
      <s id="b.JOH.17.14.1">Ãnoa yu̶ buerã, yu̶re mu̶ gotiroticatire ajicõari tu̶oĩavasoacana ñaama ĩna.</s>
      <s id="b.JOH.17.14.2">To bajiri mu̶re ajimena ĩna tu̶oĩare bajirone tu̶oĩabeama ĩna yuja.</s>
      <s id="b.JOH.17.14.3">Yu̶re bajirone tu̶oĩarã ñama.</s>
      <s id="b.JOH.17.14.4">To bajiro bajirã ĩna ñajare, ĩnare ĩateama masa, mu̶re ajimena.</s>
     </seg>
     <seg type="verse" id="b.JOH.17.15">
      <s id="b.JOH.17.15.1">Yu̶re ajitirũ̶nu̶rãre, “ ‘Mu̶re ajimena rãca vatoaju̶ ñabeticõato ĩna’ yigu̶, ĩnare juacoasa mu̶”, mu̶re yibeaja yu̶.</s>
      <s id="b.JOH.17.15.2">Ado bajiroju̶a mu̶re sẽniaja yu̶.</s>
      <s id="b.JOH.17.15.3">Quẽnaro ĩnare yirẽmoña, “Vãtia u̶ju̶re ĩre cu̶diroma ĩna” yigu̶.</s>
     </seg>
     <seg type="verse" id="b.JOH.17.16">
      <s id="b.JOH.17.16.1">Mu̶re ajimena ĩna tu̶oĩarore bajirone tu̶oĩagũ̶ me ñaja yu̶.</s>
      <s id="b.JOH.17.16.2">To bajiri, yu̶re ajitirũ̶nu̶rã quẽne, mu̶re ajimena ĩna tu̶oĩarore bajiro tu̶oĩarã me ñaama ĩna.</s>
     </seg>
     <seg type="verse" id="b.JOH.17.17">
      <s id="b.JOH.17.17.1">Riojo ñamasuse ñaja ti mu̶ oca.</s>
      <s id="b.JOH.17.17.2">To bajiri yu̶re ajitirũ̶nu̶rãre ĩnare yirẽmoña mu̶, mu̶ ocare “Quẽnaro ajimasiato ĩna” yigu̶.</s>
      <s id="b.JOH.17.17.3">Mu̶ ocare ajimasicõari, “Quẽnase rĩne yirã ñato” yigu̶, ĩnare yirẽmoña.</s>
     </seg>
     <seg type="verse" id="b.JOH.17.18">
      <s id="b.JOH.17.18.1">Mu̶re ajimena vatoaju̶re yu̶re cõacaju̶ mu̶.</s>
      <s id="b.JOH.17.18.2">Yu̶ quẽne, to bajirone mu̶re ajimena vatoaju̶re yu̶re ajitirũ̶nu̶rãre ĩnare cõagu̶agu̶ yaja yu̶.</s>
     </seg>
     <seg type="verse" id="b.JOH.17.19">
      <s id="b.JOH.17.19.1">“Yu̶ bajirotire mu̶ tu̶oĩacatore bajirone bajiru̶aroja ti”, mu̶re yaja yu̶, “Yu̶ su̶orine quẽnase ĩnare ejaru̶aroja” yimasigũ̶ ñari.</s>
      <s id="b.JOH.17.19.2">To bajiro mu̶re yaja yu̶, “Yu̶re ĩacõari, ‘Dios ocare socabetire Jesús ĩ cu̶dirore bajirone cu̶dirãsa mani’ yato ĩna” yigu̶ —yicami Jesús, Diore sẽnigũ̶.</s>
     </seg>
     <seg type="verse" id="b.JOH.17.20">
      <s id="b.JOH.17.20.1">Gajeye ado bajiro Diore sẽnicami Jesús: —Yu̶ rãca ñacõari, yu̶re ajitirũ̶nu̶rã rĩrene ĩnare sẽnibosagu̶ me yaja yu̶.</s>
      <s id="b.JOH.17.20.2">Ãnoa ĩna gotimasiose ti ñajare, “Gãjerã quẽne, yu̶re ajitirũ̶nu̶ru̶arãma” yigu̶, ĩnare quẽne sẽnibosaja yu̶.</s>
     </seg>
     <seg type="verse" id="b.JOH.17.21">
      <s id="b.JOH.17.21.1">“Yu̶re ajitirũ̶nu̶rã ñajediro sĩgũ̶re bajiro ñato ĩna” yigu̶, mu̶re sẽniaja yu̶, to yicõari, “Mani rãca quẽne ñacõa ñato ĩna” yigu̶.</s>
      <s id="b.JOH.17.21.2">Cacu̶, yu̶ rãca ñaja mu̶.</s>
      <s id="b.JOH.17.21.3">Yu̶ quẽne, mu̶ rãca ñaja.</s>
      <s id="b.JOH.17.21.4">To mani bajirore bajirone sĩgũ̶re bajiro ĩna ñasere bojaja yu̶.</s>
      <s id="b.JOH.17.21.5">To bajiro ĩna bajiro ĩacõari, “Socu̶ mene Dios ĩ cõar'i ñañumi Jesús”, yitu̶oĩavasoaru̶arãma masa.</s>
     </seg>
     <seg type="verse" id="b.JOH.17.22">
      <s id="b.JOH.17.22.1">“ ‘Diorãca ñaami’ masa yu̶re yirũ̶cu̶bu̶oato” yigu̶, yu̶re ejarẽmoadicaju̶ mu̶.</s>
      <s id="b.JOH.17.22.2">To bajirone yu̶re ajitirũ̶nu̶rãre quẽne, yu̶re mu̶ ejarẽmocatore bajirone ĩnare ejarẽmoru̶cu̶ja yu̶, masa, ĩnare ĩacõari “ ‘Diorãca ñaama’ ĩnare yirũ̶cu̶bu̶oato” yigu̶.</s>
      <s id="b.JOH.17.22.3">To bajiro ĩnare yiru̶cu̶ja yu̶, mani bajirore bajirone, “Sĩgũ̶re bajiro ñato ĩna” yigu̶.</s>
     </seg>
     <seg type="verse" id="b.JOH.17.23">
      <s id="b.JOH.17.23.1">Ĩna rãca ñarũgũaja yu̶.</s>
      <s id="b.JOH.17.23.2">Mu̶ quẽne, yu̶ rãca ñarũgũaja mu̶.</s>
      <s id="b.JOH.17.23.3">To bajiri sĩgũ̶re bajirone tu̶oĩaru̶arãma ĩna.</s>
      <s id="b.JOH.17.23.4">To bajiro ĩna bajiro ĩacõari, “Dios ĩ cõar'ine ñañumi Jesús”, yimasiru̶arãma masa.</s>
      <s id="b.JOH.17.23.5">“Ĩ macu̶re ĩ mairore bajirone ĩnare quẽne maiami Dios”, yimasiru̶arãma masa.</s>
     </seg>
     <seg type="verse" id="b.JOH.17.24">
      <s id="b.JOH.17.24.1">Cacu̶, yu̶re ajitirũ̶nu̶rã yu̶re mu̶ ĩsicana ñaama ĩna.</s>
      <s id="b.JOH.17.24.2">To bajiri yu̶ rãca ĩna ñarotire bojaja yu̶, mu̶ rãca yu̶ rotiñarore “Ĩarãjaro ĩna” yigu̶.</s>
      <s id="b.JOH.17.24.3">To bajiri, mu̶ rãca yu̶ rotisere ĩacõari, “Adi macaru̶cu̶ro ti ruyuaroto rĩjoroju̶ne Jesúre maicoayumi Dios” ĩna yimasirotire bojaja yu̶.</s>
     </seg>
     <seg type="verse" id="b.JOH.17.25">
      <s id="b.JOH.17.25.1">Cacu̶ rojose yigu̶ me ñaja mu̶.</s>
      <s id="b.JOH.17.25.2">Mu̶re ajimenama, mu̶re masibeama ĩna.</s>
      <s id="b.JOH.17.25.3">Yu̶ma, mu̶re masiaja yu̶.</s>
      <s id="b.JOH.17.25.4">Ãnoa yu̶ buerã quẽne, “Dios ĩ cõar'ine ñaami”, yu̶re yimasiama ĩna.</s>
     </seg>
     <seg type="verse" id="b.JOH.17.26">
      <s id="b.JOH.17.26.1">“Ado bajiro bajigu̶ ñaami Dios”, ĩnare yigotimasiocoadicaju̶ yu̶, yu̶re ajitirũ̶nu̶rãre.</s>
      <s id="b.JOH.17.26.2">To bajirone ĩnare gotimasiocõaja yu̶ maji, yu̶re mu̶ mairore bajirone “Gãjerãre maiato ĩna” yigu̶.</s>
      <s id="b.JOH.17.26.3">To yicõari, “Ĩna rãca yu̶ ñacõa ñarũgũrotire masiato ĩna” yigu̶ to bajiro yu̶re ajitirũ̶nu̶rãre ĩnare gotimasioaja yu̶ —Diore ĩre yicami Jesús.</s>
     </seg>
    </div>
    <div type="chapter" id="b.JOH.18">
     <seg type="verse" id="b.JOH.18.1">
      <s id="b.JOH.18.1.1">To bajiro Diore Jesús ĩ yisẽniro bero, Cedrón vãme cu̶ti cora gajejacatu̶aju̶ vacaju̶ yu̶a, ĩ rãca.</s>
      <s id="b.JOH.18.1.2">To vanane, olivo vãme cu̶tisere oteriaveseju̶re jiacaju̶ yu̶a.</s>
     </seg>
     <seg type="verse" id="b.JOH.18.2">
      <s id="b.JOH.18.2.1">Tocãrãcajine ti veseju̶re rẽjacaju̶ yu̶a.</s>
      <s id="b.JOH.18.2.2">To bajiri Judas, Jesúre ĩaterãre ĩsirocacacu̶ quẽne, yu̶a rãca rẽjarũgũcacu̶ ñari, toju̶re quẽnaro masicami.</s>
     </seg>
     <seg type="verse" id="b.JOH.18.3">
      <s id="b.JOH.18.3.1">To bajiri ti vesere masigũ̶ ñari, surarare, to yicõari, Diore yirũ̶cu̶bu̶oriavi coderimasare ũmato ejacami Judas.</s>
      <s id="b.JOH.18.3.2">Paia u̶jarã, to yicõari, fariseo masa ĩna cõariarã ñacama.</s>
      <s id="b.JOH.18.3.3">Jariaserine besu cu̶ocama ĩna.</s>
      <s id="b.JOH.18.3.4">Sĩgũ̶ri sĩabusuoriari, gãjerã mu̶jorijãirire bajise sĩare cu̶ocama ĩna.</s>
     </seg>
     <seg type="verse" id="b.JOH.18.4">
      <s id="b.JOH.18.4.1">Jẽre, “To bajirone yu̶re yiru̶arãma” yigoticacu̶ ñari, ĩnare bocagu̶acami Jesús.</s>
      <s id="b.JOH.18.4.2">Ĩnare bocacõari ado bajiro ĩnare sẽniĩacami: —¿Ñimu̶re macati mu̶a? —ĩnare yicami Jesús.</s>
     </seg>
     <seg type="verse" id="b.JOH.18.5">
      <s id="b.JOH.18.5.1">To bajiro ĩ yirone, —Jesús Nazaret macagu̶re macaja yu̶a —ĩre yicu̶dicama ĩna.</s>
      <s id="b.JOH.18.5.2">To bajiro ĩna yirone, —Yu̶ne ñaja —ĩnare yicu̶dicami ĩju̶ama.</s>
      <s id="b.JOH.18.5.3">Judas, Jesúre ĩaterãre gotiyiror'i quẽne ĩna rãca ñacami.</s>
     </seg>
     <seg type="verse" id="b.JOH.18.6">
      <s id="b.JOH.18.6.1">“Yu̶ne ñaja yu̶” Jesús ĩ yirone, ju̶davẽjacoacama ĩna.</s>
     </seg>
     <seg type="verse" id="b.JOH.18.7">
      <s id="b.JOH.18.7.1">To ĩna bajirone, ĩnare tudisẽniĩacami Jesús: —¿Ñimu̶re macarã bajiati mu̶a? —ĩnare yicami Jesús.</s>
      <s id="b.JOH.18.7.2">To bajiro ĩ yirone, —Jesús Nazaret macagu̶re macaja yu̶a —yicama ĩna.</s>
     </seg>
     <seg type="verse" id="b.JOH.18.8">
      <s id="b.JOH.18.8.1">To bajiro ĩna yisere ajicõari: —“Yu̶ne ñaja yu̶”, jẽre mu̶are yibu̶ yu̶.</s>
      <s id="b.JOH.18.8.2">Yu̶rene mu̶a macajama, yu̶ rãcanare ĩnare varotiya maji —ĩnare yicami Jesús.</s>
     </seg>
     <seg type="verse" id="b.JOH.18.9">
      <s id="b.JOH.18.9.1">To bajiro ĩ yijama, “ ‘To bajiru̶aroja ti’ ĩ yigoticatore bajiro bajiato” yigu̶ yicami.</s>
      <s id="b.JOH.18.9.2">Ado bajise Diore ĩre yicami: “Cacu̶, yu̶re mu̶ ĩsicanare quẽnaro ĩnare ĩatirũ̶nu̶coadicaju̶ yu̶, ‘Sĩgũ̶ bajiyayiromi’ yigu̶”, yicami Jesús.</s>
     </seg>
     <seg type="verse" id="b.JOH.18.10">
      <s id="b.JOH.18.10.1">Jesúre ĩna ñiaru̶aro ĩacõari, ĩ jariasere yoveacami Pedro.</s>
      <s id="b.JOH.18.10.2">Tiasene paia u̶ju̶ ñamasugũ̶re moabosarimasu̶re, Malco vãme cu̶tigu̶re riojojacatu̶aga gãmorore ĩre jatarocacõacami Pedro.</s>
     </seg>
     <seg type="verse" id="b.JOH.18.11">
      <s id="b.JOH.18.11.1">To bajiro ĩ yijare, ado bajiro Pedrore ĩre yicami Jesús: —Mu̶ jariasere tudisuacõaña quẽna.</s>
      <s id="b.JOH.18.11.2">Rojose yu̶ tãmu̶orotire yu̶ jacu̶ ĩ bojacatire, “Tãmu̶oru̶abecu̶mi”, ¿yu̶re yiboatime mu̶? —Pedrore ĩre yicami Jesús.</s>
     </seg>
     <seg type="verse" id="b.JOH.18.12">
      <s id="b.JOH.18.12.1">To bajiro ĩ yirone surara, ĩna u̶ju̶ rãca, Diore yirũ̶cu̶bu̶oriavi coderimasa quẽne Jesúre ñiacama ĩna.</s>
      <s id="b.JOH.18.12.2">Ĩre ñiacõari, ĩ ãmobearire siacama ĩna.</s>
     </seg>
     <seg type="verse" id="b.JOH.18.13">
      <s id="b.JOH.18.13.1">To yicõari, Anás ya viju̶ ĩre ãmicoacama ĩna yuja.</s>
      <s id="b.JOH.18.13.2">Caifás ũmañicu̶ ñacami Anás.</s>
      <s id="b.JOH.18.13.3">Ti cũ̶mare paia u̶ju̶ ñamasugũ̶ ñacami Caifás.</s>
     </seg>
     <seg type="verse" id="b.JOH.18.14">
      <s id="b.JOH.18.14.1">Caifás ñañuju: “Ĩre mani sĩabetijama, mani ñaro cõrone sĩajeocõaru̶arãma ĩna romano masa.</s>
      <s id="b.JOH.18.14.2">To bajiri manire rijabosagu̶re bajirone bajiato ĩ”, yigotir'i ñañuju ĩ.</s>
     </seg>
     <seg type="verse" id="b.JOH.18.15">
      <s id="b.JOH.18.15.1">Pedro rãca, Jesúre ĩna ãmivato su̶yacaju̶ yu̶a.</s>
      <s id="b.JOH.18.15.2">Paia u̶ju̶ ñamasugũ̶re quẽnaro ĩ masigũ̶ ñacaju̶ yu̶.</s>
      <s id="b.JOH.18.15.3">To bajiri josari mene paia u̶ju̶ ya vi ta biberiasãniro rẽtosãjacoacaju̶.</s>
     </seg>
     <seg type="verse" id="b.JOH.18.16">
      <s id="b.JOH.18.16.1">Pedroju̶ama ta biberiasãniro su̶yaroju̶aju̶ne sãjabecu̶ne tujacoacami.</s>
      <s id="b.JOH.18.16.2">To bajiri paia u̶ju̶ ñamasugũ̶re masigũ̶ ñari, ta biberiasãnirore coderimaso rãca ñagõgũ̶ tudibudicoacaju̶ yu̶.</s>
      <s id="b.JOH.18.16.3">To yicõari Pedrore ĩre jisõcaju̶ yu̶.</s>
     </seg>
     <seg type="verse" id="b.JOH.18.17">
      <s id="b.JOH.18.17.1">To cõrone ta biberiasãnirore coderimaso, Pedrore ĩre sẽniĩacamo so: —¿Jesús buerimasa rãcagu̶ me ñati mu̶? —ĩre yicamo so, Pedrore.</s>
      <s id="b.JOH.18.17.2">To so yirone, —Ĩ me ñaja yu̶ —sore yicami Pedro.</s>
     </seg>
     <seg type="verse" id="b.JOH.18.18">
      <s id="b.JOH.18.18.1">Ti u̶sajare, paia u̶ju̶ ñamasugũ̶re moabosarimasa, Diore yirũ̶cu̶bu̶oriavi coderimasa quẽne jea riocõari, sũmañacama ĩna.</s>
      <s id="b.JOH.18.18.2">Pedro quẽne ĩna rãca sũmañacami.</s>
     </seg>
     <seg type="verse" id="b.JOH.18.19">
      <s id="b.JOH.18.19.1">Jesúre ĩna ãmiejaro, ĩacõari, paia u̶ju̶ ñamasugũ̶, ado bajiro ĩre sẽniĩañuju: —¿Nocãrãcu̶ ñati mu̶ buerã?</s>
      <s id="b.JOH.18.19.2">¿Ñie ũnire ĩnare gotimasiorũgũati mu̶? —ĩre yisẽniĩañuju ĩ, Jesúre.</s>
     </seg>
     <seg type="verse" id="b.JOH.18.20">
      <s id="b.JOH.18.20.1">To bajiro ĩ yijare, ado bajiro cu̶diyuju Jesús: —Masa ĩaro rĩjoroju̶a gotisu̶oadicaju̶ yu̶, Diore yirũ̶cu̶bu̶oriaviju̶re, to yicõari, ĩ ocare mani buerũgũriviriju̶re quẽne.</s>
      <s id="b.JOH.18.20.2">Diseju̶ane yayioroaca yu̶ gotimasiore maja.</s>
     </seg>
     <seg type="verse" id="b.JOH.18.21">
      <s id="b.JOH.18.21.1">¿No yigu̶ yu̶ju̶are sẽniĩati mu̶?</s>
      <s id="b.JOH.18.21.2">Yu̶re ajicanaju̶are ĩnare sẽniĩaĩasaque.</s>
      <s id="b.JOH.18.21.3">Yu̶ gotirũgũcatire mu̶re gotiru̶arãma ĩna.</s>
      <s id="b.JOH.18.21.4">Tire masirãma ĩna —ĩre yiyuju Jesús, paia u̶ju̶ ñamasugũ̶re.</s>
     </seg>
     <seg type="verse" id="b.JOH.18.22">
      <s id="b.JOH.18.22.1">To bajiro Jesús ĩ yisere ajicõari, sĩgũ̶, Diore yirũ̶cu̶bu̶oriavi coderimasu̶ Jesús riogare jayuju.</s>
      <s id="b.JOH.18.22.2">Ĩre jacõari, —To bajiro mu̶ yicu̶dijama, paia u̶ju̶ ñamasugũ̶re ĩre rũ̶cu̶bu̶ogu̶ me yaja mu̶ —Jesúre ĩre yiyuju Diore yirũ̶cu̶bu̶oriavi coderimasu̶.</s>
     </seg>
     <seg type="verse" id="b.JOH.18.23">
      <s id="b.JOH.18.23.1">To bajiro ĩ yirone, ĩre cu̶diyuju Jesús: —Riojo me yu̶ yijama, “Ado bajiro yaja mu̶”, yu̶re yigotiya mu̶.</s>
      <s id="b.JOH.18.23.2">Riojo yu̶ yiboajaquẽne, ¿no yigu̶ yu̶re jati mu̶? —ĩre yiyuju Jesús.</s>
     </seg>
     <seg type="verse" id="b.JOH.18.24">
      <s id="b.JOH.18.24.1">To bajiro ĩre yisẽniĩacõari bero, ĩre ĩna siarere jojiorotibecu̶ne paia u̶ju̶ ñamasugũ̶ Caifás vãme cu̶tigu̶ tu̶ju̶are Jesúre cõañuju Anás.</s>
     </seg>
     <seg type="verse" id="b.JOH.18.25">
      <s id="b.JOH.18.25.1">To ĩna yiñaro ũnone jea sũmacõa ñacami Pedro.</s>
      <s id="b.JOH.18.25.2">Ĩ rãca jea sũmañarã ado bajiro ĩre yisẽniĩacama ĩna: —¿Ĩ buerimasu̶ me ñati mu̶ quẽne? —ĩre yisẽniĩacama ĩna.</s>
      <s id="b.JOH.18.25.3">To bajiro ĩna yirone, —Bajibeaja.</s>
      <s id="b.JOH.18.25.4">Ĩ me ñaja yu̶ —yicami Pedro.</s>
     </seg>
     <seg type="verse" id="b.JOH.18.26">
      <s id="b.JOH.18.26.1">To bajiro ĩ yirone, sĩgũ̶ paia u̶ju̶re moabosarimasu̶ Pedrore ĩre sẽniĩacami: —Olivo vãme cu̶tisere oteriaveseju̶, ĩ rãca mu̶ ñaro, mu̶re ĩamu̶ yu̶ —ĩre yicami.</s>
      <s id="b.JOH.18.26.2">Ĩ ñacami Pedro ĩ gãmoro jatacacu̶.</s>
     </seg>
     <seg type="verse" id="b.JOH.18.27">
      <s id="b.JOH.18.27.1">To bajiro ĩ yisẽniĩasere ajicõari, —Ĩ me ñaja yu̶ —yicõacami quẽna Pedro.</s>
      <s id="b.JOH.18.27.2">To bajiro ĩ yirirĩmarone, gãjabocu̶ ñagõcõacami yuja.</s>
     </seg>
     <seg type="verse" id="b.JOH.18.28">
      <s id="b.JOH.18.28.1">Tiju̶ bero, Caifás ya vi ñariarã, Pilato ya viju̶are Jesúre ĩre ãmivacama.</s>
      <s id="b.JOH.18.28.2">Jud'io masa u̶ju̶ ñaboarine, Roma vãme cu̶ti macagu̶ ñacami Pilato.</s>
      <s id="b.JOH.18.28.3">To cõrone busumu̶jacoacaju̶ yuja.</s>
      <s id="b.JOH.18.28.4">Ĩ ya vire sãjabeticama ĩna jud'io masa, “Gãjerã masa ya vi mani sãjajama, Pascua bare bamasimenaja mani” yitu̶oĩarã ñari.</s>
     </seg>
     <seg type="verse" id="b.JOH.18.29">
      <s id="b.JOH.18.29.1">To bajiri, Pilato ĩna rãca ñagõru̶ budiacami ĩ yuja: —¿Ñie rojose ĩ yise su̶ori ĩre ocasãti mu̶a? —yicami Pilato, jud'io masare.</s>
     </seg>
     <seg type="verse" id="b.JOH.18.30">
      <s id="b.JOH.18.30.1">To bajiro ĩ yisẽniĩarone, ado bajiro ĩre cu̶dicama ĩna: —Rojose ĩ yibetijama, mu̶ tu̶ ĩre ãmiejobetiboriarãja yu̶a —ĩre yicama ĩna.</s>
     </seg>
     <seg type="verse" id="b.JOH.18.31">
      <s id="b.JOH.18.31.1">To bajiro ĩna yirone, —Ĩre ãmicoasa mu̶a.</s>
      <s id="b.JOH.18.31.2">Mu̶a masune rojose ĩ yisere ĩacõĩajeocõari, rojose ĩ yise vaja rojose ĩre yiba mu̶a yuja —ĩnare yiboacami Pilato, jud'io masare.</s>
      <s id="b.JOH.18.31.3">To bajiro ĩnare ĩ yirone, —Yu̶a, jud'io masama, masare sĩamasibeaja —Pilatore ĩre yicama ĩna.</s>
     </seg>
     <seg type="verse" id="b.JOH.18.32">
      <s id="b.JOH.18.32.1">“Yucú̶tẽroju̶ yu̶re jajutusĩacõaru̶arãma masa” Jesús ĩ yicatore bajirone bajicaju̶ ti.</s>
     </seg>
     <seg type="verse" id="b.JOH.18.33">
      <s id="b.JOH.18.33.1">Quẽna sãjacõari, Jesúre ĩre jiyuju Pilato.</s>
      <s id="b.JOH.18.33.2">To yicõari, ado bajiro Jesúre ĩre yisẽniĩañuju: —¿Jud'io masa u̶ju̶ masune ñati mu̶? —Jesúre ĩre yiyuju Pilato.</s>
     </seg>
     <seg type="verse" id="b.JOH.18.34">
      <s id="b.JOH.18.34.1">To bajiro ĩ yirone, —¿Mu̶ masu tu̶oĩarine, to bajise yu̶re yisẽniĩati mu̶?</s>
      <s id="b.JOH.18.34.2">¿Gãjerã mu̶re ĩna gotijare, to bajise yu̶re sẽniĩatique mu̶? —ĩre yiyuju Jesús, Pilatore.</s>
     </seg>
     <seg type="verse" id="b.JOH.18.35">
      <s id="b.JOH.18.35.1">To bajiro ĩ yijare, —Jud'io masu̶ me ñaja yu̶, tia.</s>
      <s id="b.JOH.18.35.2">Mu̶ yarãne, paia u̶jarã rãca, yu̶ tu̶ mu̶re ãmiejoama ĩna.</s>
      <s id="b.JOH.18.35.3">¿Ñie ũni rojose yirori mu̶? —Jesúre ĩre yiyuju Pilato.</s>
     </seg>
     <seg type="verse" id="b.JOH.18.36">
      <s id="b.JOH.18.36.1">To bajiro ĩ yisere ajicõari, ado bajiro ĩre cu̶diyuju Jesús: —Masa u̶ju̶ mu̶ yigu̶re bajiro bajigu̶ me ñaja yu̶.</s>
      <s id="b.JOH.18.36.2">To bajiro bajigu̶ yu̶ ñajama, yu̶re su̶yarimasa yu̶re ĩaterãre ĩna rãca gãmerã quẽaboriarãma ĩna, “Yu̶re ñiaroma ĩna” yirã.</s>
      <s id="b.JOH.18.36.3">To bajiri, masa u̶ju̶ mu̶ yigu̶re bajiro bajigu̶ me ñaja yu̶.</s>
      <s id="b.JOH.18.36.4">Yu̶re rotise adone ñabeaja —Pilatore ĩre yiyuju Jesús.</s>
     </seg>
     <seg type="verse" id="b.JOH.18.37">
      <s id="b.JOH.18.37.1">To bajiro ĩ yirone, —To yijama, ¿u̶ju̶ ñati mu̶? —yiyuju Pilato.</s>
      <s id="b.JOH.18.37.2">To bajiro ĩ yirone ĩre cu̶diyuju Jesús: —Mu̶ yirore bajirone bajiaja yu̶.</s>
      <s id="b.JOH.18.37.3">U̶ju̶ne ñaja yu̶.</s>
      <s id="b.JOH.18.37.4">Adi macaru̶cu̶roju̶re vadicõari ruyuacaju̶, riojo ñamasusere gotiru̶.</s>
      <s id="b.JOH.18.37.5">No bojarã yu̶ gotisere ajivariquẽnarãma, yu̶re ajitirũ̶nu̶rã ñaama —Pilatore ĩre yiyuju Jesús.</s>
     </seg>
     <seg type="verse" id="b.JOH.18.38">
      <s id="b.JOH.18.38.1">To bajiro ĩ yirone, —¿Ñie ũnire yigu̶ yati mu̶, ñamasuse ñaja mu̶ yiserema? —Jesúre ĩre yiyuju Pilato.</s>
      <s id="b.JOH.18.38.2">To bajiro Jesúre ĩre yisẽniĩa gajanocõari, budiejacami Pilato, jud'io masare gotigu̶agu̶ quẽna: —Yu̶ ĩajama, ñie rojose yigu̶ me ñaami.</s>
     </seg>
     <seg type="verse" id="b.JOH.18.39">
      <s id="b.JOH.18.39.1">Tocãrãca cũ̶mari Pascua mu̶a yiro cõro, sĩgũ̶ tubibe ecor'ire mu̶are bubosarũgũaja yu̶.</s>
      <s id="b.JOH.18.39.2">To bajiri, ¿mu̶a jud'io masa u̶ju̶re yu̶ bubosasere bojati mu̶a? —ĩnare yicami Pilato, jud'io masare.</s>
     </seg>
     <seg type="verse" id="b.JOH.18.40">
      <s id="b.JOH.18.40.1">To bajiro ĩnare ĩ yijare, ado bajiro ĩre avasãcu̶dicama ĩna: —¡Ĩrema bubesa mu̶!</s>
      <s id="b.JOH.18.40.2">¡Barrabáju̶are ĩre bucõaña! —yiavasãcama ĩna, Pilatore.</s>
      <s id="b.JOH.18.40.3">Barrabáju̶ama, juarudirimasu̶ ñañuju.</s>
     </seg>
    </div>
    <div type="chapter" id="b.JOH.19">
     <seg type="verse" id="b.JOH.19.1">
      <s id="b.JOH.19.1.1">To bajiro ĩna yisere ajicõari, Jesúre ĩre bajerotiyuju Pilato yuja.</s>
     </seg>
     <seg type="verse" id="b.JOH.19.2">
      <s id="b.JOH.19.2.1">Jesús ru̶joa joere jotabedo suariabedo ĩre jeoyujarã surara.</s>
      <s id="b.JOH.19.2.2">To yicõari, u̶jarã ĩna sãñarito ũnore sũarivu̶jorore ĩre sãñujarã ĩna.</s>
     </seg>
     <seg type="verse" id="b.JOH.19.3">
      <s id="b.JOH.19.3.1">To bajiro ĩre yigajanocõa, ĩ tu̶bu̶sa ejarũ̶gũ̶cõari, ado bajiro ĩre yiyujarã ĩna: —Jud'io masa u̶ju̶re mu̶re quẽnarotiaja yu̶a yuja —yiajatud'iyujarã ĩna, Jesúre.</s>
      <s id="b.JOH.19.3.2">To yicõari ĩ riogare ĩre jayujarã ĩna.</s>
     </seg>
     <seg type="verse" id="b.JOH.19.4">
      <s id="b.JOH.19.4.1">To bajiro ĩna yiro bero quẽna budiejacõari jud'io masare ado bajiro ĩnare yicami Pilato yuja: —¡Ĩaña mu̶a!</s>
      <s id="b.JOH.19.4.2">Yu̶ ĩajama, ñieju̶a rojose yigu̶ me ñaami.</s>
      <s id="b.JOH.19.4.3">Mu̶a quẽne ĩre ĩacõari, “Yu̶re bajiro tu̶oĩato” yigu̶, ĩre buaja yu̶ —ĩnare yicami Pilato.</s>
     </seg>
     <seg type="verse" id="b.JOH.19.5">
      <s id="b.JOH.19.5.1">To bajiro ĩ yirone, jotabedo jesacõari, sũarivu̶jorore sãñacõari budiadicami Jesús.</s>
      <s id="b.JOH.19.5.2">To cõrone yuja ado bajiro masare yicami Pilato: —¡Ĩaña mu̶a!</s>
      <s id="b.JOH.19.5.3">Ãni ñaami ĩ yuja —ĩnare yicami Pilato.</s>
     </seg>
     <seg type="verse" id="b.JOH.19.6">
      <s id="b.JOH.19.6.1">To bajiro ĩ yirone, Jesús ĩ budiadore ĩacõari ado bajiro avasãcama ĩna paia u̶jarã, Diore yirũ̶cu̶bu̶oriavi coderimasa quẽne: —¡Yucú̶tẽroju̶ ĩre jajutuya!</s>
      <s id="b.JOH.19.6.2">¡Ĩre jajutuya! —yiavasãcama ĩna.</s>
      <s id="b.JOH.19.6.3">To bajiro ĩna yirone, —¡Mu̶a masune ĩre ãmivacõari yucú̶tẽroju̶ ĩre jajutuaya mu̶a!</s>
      <s id="b.JOH.19.6.4">Yu̶ju̶a yu̶ ĩajama, ñieju̶a rojose yigu̶ me ñaami —ĩnare yicami Pilato, jud'io masare.</s>
     </seg>
     <seg type="verse" id="b.JOH.19.7">
      <s id="b.JOH.19.7.1">To bajiro ĩ yisere ajicõari, ado bajiro ĩre cu̶dicama jud'io masa: —Yu̶a ñicu̶a ĩna rotimasiriarore bajirone yirã “Rijacoajaro” yaja yu̶a, “Dios macu̶ ñaja yu̶” ĩ yise vaja —Pilatore ĩre yicama ĩna.</s>
     </seg>
     <seg type="verse" id="b.JOH.19.8">
      <s id="b.JOH.19.8.1">To bajiro ĩna yisere ajicõari bu̶tobu̶sa güiyuju Pilato.</s>
     </seg>
     <seg type="verse" id="b.JOH.19.9">
      <s id="b.JOH.19.9.1">To bajiri quẽna viju̶ ĩre jicõari ĩre sẽniĩañuju Pilato: —¿Noagu̶ masu ñati mu̶? ĩre yisẽniĩañuju Pilato.</s>
      <s id="b.JOH.19.9.2">To bajiro ĩ yisẽniĩaboajaquẽne —ĩre cu̶dibesuju Jesús.</s>
     </seg>
     <seg type="verse" id="b.JOH.19.10">
      <s id="b.JOH.19.10.1">To bajiri quẽna ĩre tudisẽniĩañuju Pilato: —¿Yu̶re cu̶dibeatime mu̶?</s>
      <s id="b.JOH.19.10.2">Gãjerãre mu̶re yucú̶tẽroju̶ yu̶ jajuturotiru̶ajama, jajutu rotimasiaja yu̶.</s>
      <s id="b.JOH.19.10.3">Mu̶re yu̶ buru̶ajaquẽne bucõamasiaja yu̶.</s>
      <s id="b.JOH.19.10.4">¿Tire masibeatique mu̶? —Jesúre ĩre yiyuju Pilato.</s>
     </seg>
     <seg type="verse" id="b.JOH.19.11">
      <s id="b.JOH.19.11.1">To bajiro ĩ yirone, —No bajiro yicõari rotimasibetibogu̶ja mu̶, Dios ĩ bojabetijama.</s>
      <s id="b.JOH.19.11.2">Masare rotirocu̶re mu̶re cũcami Dios.</s>
      <s id="b.JOH.19.11.3">To bajiri mu̶ tu̶ju̶re yu̶re cõagũ̶re, mu̶ rẽtoro rojose masu ñacõaja ti —Pilatore ĩre yiyuju Jesús.</s>
     </seg>
     <seg type="verse" id="b.JOH.19.12">
      <s id="b.JOH.19.12.1">To bajiro ĩ yisere ajicõari, “¿No bajiro yicõari, Jesúre ĩre bucõaroti ñaboati ti?”, yitu̶oĩañuju Pilato yuja.</s>
      <s id="b.JOH.19.12.2">To bajiro ĩ yitu̶oĩaboajaquẽne, ado bajiro yiavasãcama jud'io masa: —Ĩre mu̶ bucõajama, u̶ju̶ ñamasugũ̶ César vãme cu̶tigu̶ rãcagu̶ me ñaru̶cu̶ja mu̶.</s>
      <s id="b.JOH.19.12.3">No bojagu̶ ĩre sẽnibecu̶ne, “U̶ju̶ ñaru̶cu̶ja yu̶” yigu̶ma, César ĩ ĩategu̶ ñaami.</s>
      <s id="b.JOH.19.12.4">To bajiri, ĩre mu̶ bujama, quẽnabeaja —Pilatore ĩre yiavasãcama ĩna.</s>
     </seg>
     <seg type="verse" id="b.JOH.19.13">
      <s id="b.JOH.19.13.1">To bajiro ĩna yisere ajicõari, Jesúre ĩre jiburoticami Pilato yuja.</s>
      <s id="b.JOH.19.13.2">To yicõari, rotigu̶ ĩ rujiriju̶re ejarũjũcoacami Pilato.</s>
      <s id="b.JOH.19.13.3">Gabata vãme cu̶ticaju̶ hebreo ocarema.</s>
      <s id="b.JOH.19.13.4">“Gũ̶tane bu̶oriaju̶” yire ũni ñacaju̶ ti.</s>
     </seg>
     <seg type="verse" id="b.JOH.19.14">
      <s id="b.JOH.19.14.1">Pascua boserũ̶mu̶ bare basu̶oriarũ̶mu̶ rĩjoroagarũ̶mu̶, ñacaju̶ ti.</s>
      <s id="b.JOH.19.14.2">Ũ̶mu̶recaji ñaro ado bajiro ĩnare yicami Pilato, jud'io masare: —Ãni ñaami mu̶a u̶ju̶ —ĩnare yicami.</s>
     </seg>
     <seg type="verse" id="b.JOH.19.15">
      <s id="b.JOH.19.15.1">To bajiro ĩ yisere ajicõari, bu̶to avasãcama ĩna quẽna: —¡Sĩacõaroti ñaja!</s>
      <s id="b.JOH.19.15.2">¡Sĩacõaroti ñaja!</s>
      <s id="b.JOH.19.15.3">¡Yucú̶tẽroju̶ ĩre jajutusĩarotiya mu̶! —Pilatore ĩre yiavasã cu̶dicama ĩna.</s>
      <s id="b.JOH.19.15.4">To bajiro ĩre ĩna yise ñajare, ado bajiro ĩnare yicami Pilato: —¿No yigu̶ mu̶a u̶ju̶re jajutusĩarotigu̶ada yu̶? —ĩnare yicami Pilato.</s>
      <s id="b.JOH.19.15.5">To bajiro ĩ yijare, ado bajiro ĩre cu̶dicama paia u̶jarã: —César sĩgũ̶ne ñaami yu̶a u̶ju̶ma.</s>
      <s id="b.JOH.19.15.6">Ñimu̶ju̶a gãji maami —yicama ĩna, Pilatore.</s>
     </seg>
     <seg type="verse" id="b.JOH.19.16">
      <s id="b.JOH.19.16.1">To bajiro ĩna yisere ajicõari, “Yucú̶tẽroju̶ ĩre jajusĩato ĩna” yigu̶, Jesúre ĩnare ĩsicami Pilato.</s>
      <s id="b.JOH.19.16.2">To bajiri Jesúre ĩre ãmicoacama ĩna yuja.</s>
     </seg>
     <seg type="verse" id="b.JOH.19.17">
      <s id="b.JOH.19.17.1">Ĩre ĩna ãmiato, yu̶a quẽne su̶yacaju̶ yu̶a.</s>
      <s id="b.JOH.19.17.2">Ĩre ãmivacõari, yucú̶tẽrore ĩre gajaroticama ĩna.</s>
      <s id="b.JOH.19.17.3">Hebreo ocama Gólgota vãme cu̶ti buroju̶ ĩre ãmivacama ĩna.</s>
      <s id="b.JOH.19.17.4">“Ru̶joco Buro” yire ũni ñacaju̶ ti.</s>
     </seg>
     <seg type="verse" id="b.JOH.19.18">
      <s id="b.JOH.19.18.1">Toju̶ ĩre ãmiejacõari, Jesúre yucú̶tẽroju̶ ĩre jajutucama ĩna.</s>
      <s id="b.JOH.19.18.2">Ĩ tu̶ gãjerã ju̶arã ĩnare jajutucama.</s>
      <s id="b.JOH.19.18.3">Sĩgũ̶re ĩ riojojacatu̶a, gãjire ĩ gãcojacatu̶a ĩnare jajutucama ĩna.</s>
     </seg>
     <seg type="verse" id="b.JOH.19.19">
      <s id="b.JOH.19.19.1">Jesús ĩ tuyaritẽroju̶re ĩ ru̶joa vecare ĩ vãmere ucaturotiyumi Pilato.</s>
      <s id="b.JOH.19.19.2">Ado bajise yituyacaju̶: “Jesús Nazaret macagu̶, jud'io masa u̶ju̶” yiucature ñacaju̶ ti.</s>
     </seg>
     <seg type="verse" id="b.JOH.19.20">
      <s id="b.JOH.19.20.1">Jãjarã jud'io masa tire ĩacama ĩna.</s>
      <s id="b.JOH.19.20.2">Maca tu̶acane ñacaju̶ ti, Jesúre ĩna jajutucato.</s>
      <s id="b.JOH.19.20.3">Ĩ ru̶joa veca vãme tuyase griego oca, hebreo oca, lat'in oca quẽne ñacaju̶ ti.</s>
     </seg>
     <seg type="verse" id="b.JOH.19.21">
      <s id="b.JOH.19.21.1">To bajiri jud'io masa paia u̶jarã ado bajiro ĩre yicama, Pilatore: —“Jud'io masa u̶ju̶ ñaami” mu̶ yiucarotiboare quẽnabeaja ti. “ ‘Jud'io masa u̶ju̶ ñaja yu̶’ yiboami”, yiucavasoarotiya mu̶ —Pilatore ĩre yicama ĩna.</s>
     </seg>
     <seg type="verse" id="b.JOH.19.22">
      <s id="b.JOH.19.22.1">To bajiro ĩna yiboajaquẽne, ado bajiro ĩnare cu̶dicami Pilato: —Jẽre uca ecocoamu̶.</s>
      <s id="b.JOH.19.22.2">To bajiro ñacõato —ĩnare yicami Pilato.</s>
     </seg>
     <seg type="verse" id="b.JOH.19.23">
      <s id="b.JOH.19.23.1">Yucú̶tẽroju̶ Jesúre jajutugajanocõari, ĩ sudi sãñaboarere juacama ĩna surara.</s>
      <s id="b.JOH.19.23.2">Babaricãrãcaju̶ vocõari, gãmerã batocama ĩna.</s>
      <s id="b.JOH.19.23.3">To bajiri, cojasene ru̶yacaju̶ ti, ĩna ãmirotiase.</s>
      <s id="b.JOH.19.23.4">Jesús ĩ sãñarito joeado tiayamano ñacaju̶ ti.</s>
      <s id="b.JOH.19.23.5">Riojone suamu̶jagajanoriaro ñacaju̶ ti.</s>
     </seg>
     <seg type="verse" id="b.JOH.19.24">
      <s id="b.JOH.19.24.1">To bajiri ado bajiro gãmerã yicama surara: —Tiasere vobeticõato mani.</s>
      <s id="b.JOH.19.24.2">“Ñimu̶ju̶a tiasere ĩ ãmiu̶jaro ĩarãsa mani” yirã, gũ̶tariacane reacũĩacama ĩna.</s>
      <s id="b.JOH.19.24.3">To bajiro ĩna yijama, Dios ocare masa ĩna ucamasire ti gotiriarore bajirone bajicaju̶ ti yuja, ado bajiro ti yimasire ñajare: “Yu̶ ye sudire gãmerã batoru̶arãma ĩna.</s>
      <s id="b.JOH.19.24.4">‘Ñimu̶ju̶a tiasere ĩ ãmiu̶jaro ĩaĩarãsa mani’ yiru̶arãma ĩna.</s>
      <s id="b.JOH.19.24.5">To yirãne gũ̶tariacane reacũĩaru̶arãma ĩna”, yigotiaja Dios ocare masa ĩna ucamasire.</s>
      <s id="b.JOH.19.24.6">To bajiri, to bajirone yicama surara.</s>
     </seg>
     <seg type="verse" id="b.JOH.19.25">
      <s id="b.JOH.19.25.1">Jesús yucú̶tẽroju̶ ĩ tuyaro tu̶ju̶ adocãrãcu̶ ñacaju̶ yu̶a: Ĩ jaco, to yicõari, so yo Cleofas manajo Mar'ia vãme cu̶tigo, gajeo Mar'ia Magdalena, ñacaju̶ yu̶a.</s>
     </seg>
     <seg type="verse" id="b.JOH.19.26">
      <s id="b.JOH.19.26.1">Yu̶ Jesús ĩ buecacu̶, ĩ maigũ̶ quẽne ñacaju̶ yu̶.</s>
      <s id="b.JOH.19.26.2">Ĩ jaco rãca yu̶ ñasere ĩacõari ado bajiro yicami Jesús: —Caco, ĩ ñaru̶cu̶mi mu̶ macu̶re bajiro bajigu̶ —sore yicami Jesús, yu̶ju̶are.</s>
     </seg>
     <seg type="verse" id="b.JOH.19.27">
      <s id="b.JOH.19.27.1">To yicõari, yu̶ju̶are ado bajiro yicami: —Mu̶ jacore bajiro bajigo ñaru̶ocomo so —yu̶re yicami Jesús.</s>
      <s id="b.JOH.19.27.2">To bajiro ĩ yise ñajare, yu̶ ya viju̶ sore ũmato ñarũgũcaju̶ yu̶ yuja.</s>
     </seg>
     <seg type="verse" id="b.JOH.19.28">
      <s id="b.JOH.19.28.1">Jesús, to bajise yu̶are ĩ yiro bero, “Dios ĩ bojadicatore bajirone jẽre adi macaru̶cu̶roju̶re yijeocõaja yu̶ yuja” yigu̶ ñari, Dios ocare masa ĩna ucamasire, “Ti gotirore bajirone bajiato ti” yigu̶, —Bogoaja yu̶re —yicami Jesús yuja.</s>
     </seg>
     <seg type="verse" id="b.JOH.19.29">
      <s id="b.JOH.19.29.1">To ñacaju̶ u̶ye oco jiase.</s>
      <s id="b.JOH.19.29.2">Tire, sudiro bu̶ru̶ane ñiabiacõari, hisopo vãme cu̶tiricu̶ gajane siatucama ĩna, tibu̶ru̶are.</s>
      <s id="b.JOH.19.29.3">To yicõari, Jesús rise tu̶ju̶re ñumu̶otucama ĩna.</s>
     </seg>
     <seg type="verse" id="b.JOH.19.30">
      <s id="b.JOH.19.30.1">U̶ye oco jiase veroĩacõari ado bajiro yicami Jesús: —Dios ĩ roticõacatore bajirone jẽre yijeocõaja yu̶ yuja.</s>
      <s id="b.JOH.19.30.2">To cõrone ñaja —yicami Jesús.</s>
      <s id="b.JOH.19.30.3">To yigu̶ne, murocayo, u̶su̶tadicõa tu̶jacami Jesús yuja.</s>
     </seg>
     <seg type="verse" id="b.JOH.19.31">
      <s id="b.JOH.19.31.1">Pascua boserũ̶mu̶ bare basu̶oriarũ̶mu̶ rĩjoroagarũ̶mu̶ ñacaju̶ ti.</s>
      <s id="b.JOH.19.31.2">Gajerũ̶mu̶ yu̶a jud'io masa u̶su̶sãjariarũ̶mu̶ ñacaju̶.</s>
      <s id="b.JOH.19.31.3">To bajiri yucú̶tẽroju̶ rijariarã ruju̶ri tuyasere bojabeticama ĩna.</s>
      <s id="b.JOH.19.31.4">To bajiri Pilatore ĩre sẽniñujarã jud'io masa u̶jarã: —Yucú̶tẽroju̶ tuyarãre ĩna ñicu̶gũ̶ri gõare jatũ̶rerotiya mu̶, “Guaro rijacoajaro” yigu̶.</s>
      <s id="b.JOH.19.31.5">To yicõari ĩna ruju̶rire rujio rotiya —ĩre yiyujarã ĩna, jud'io masa u̶jarã.</s>
     </seg>
     <seg type="verse" id="b.JOH.19.32">
      <s id="b.JOH.19.32.1">To bajiri Pilato ĩ rotijare, ĩ yarã surara vacõari, yucú̶tẽroju̶ Jesús tu̶ju̶ ju̶arã tuyarãre ĩna ñicu̶gũ̶ri gõare jatũ̶recama ĩna.</s>
     </seg>
     <seg type="verse" id="b.JOH.19.33">
      <s id="b.JOH.19.33.1">Jesús tu̶ju̶re ejarũ̶gũ̶cõari, “Jẽre u̶su̶tadicoasumi ãnima”, ĩre yiĩacama ĩna.</s>
      <s id="b.JOH.19.33.2">To bajiri ĩ ñicu̶gũ̶ri gõare jatũ̶rebeticama ĩna.</s>
     </seg>
     <seg type="verse" id="b.JOH.19.34">
      <s id="b.JOH.19.34.1">To bajiboarine Jesús varubu̶re sĩgũ̶ surara sarejoracami.</s>
      <s id="b.JOH.19.34.2">Ĩ sarejorarone, ri'i, oco rãca budicaju̶.</s>
     </seg>
     <seg type="verse" id="b.JOH.19.35">
      <s id="b.JOH.19.35.1">Yu̶, tire gotigu̶, tire ĩacacu̶ masune ñacõaja yu̶.</s>
      <s id="b.JOH.19.35.2">“Riojo gotiaja tire”, yimasiaja yu̶.</s>
      <s id="b.JOH.19.35.3">Mu̶are quẽne, quẽnabu̶saro “ ‘Jesús ñaami Dios macu̶ mani u̶ju̶, ĩ masise rãca manire ejarẽmogũ̶’ yimasiato ĩna” yigu̶, riojo tire gotiaja yu̶.</s>
     </seg>
     <seg type="verse" id="b.JOH.19.36">
      <s id="b.JOH.19.36.1">To bajiro ti bajijama, Dios ocare masa ĩna ucamasire ti gotirore bajirone jediro bajicaju̶ ti.</s>
      <s id="b.JOH.19.36.2">Ado bajiro gotiaja Dios oca: “Cojo gõaro ĩre gõaro jajeabetiru̶arãma ĩna”, yigotiaja ti Dios oca.</s>
     </seg>
     <seg type="verse" id="b.JOH.19.37">
      <s id="b.JOH.19.37.1">Gajeju̶ Dios oca ti gotijama, ado bajiro gotiaja: “Sarejora ecor'ire ĩaru̶arãma masa”, yigotiaja Dios oca.</s>
     </seg>
     <seg type="verse" id="b.JOH.19.38">
      <s id="b.JOH.19.38.1">To ĩna yiro bero, Arimatea vãme cu̶ti macagu̶ José, Jesús ruju̶rire ãmiru̶ Pilatore sẽniñuju ĩ.</s>
      <s id="b.JOH.19.38.2">Jesúre ĩre ajitirũ̶nu̶cacu̶ ñacami José.</s>
      <s id="b.JOH.19.38.3">To bajiboarine gãjerãre gotibatobeticami, jud'io masa u̶jarãre güigu̶.</s>
      <s id="b.JOH.19.38.4">To bajiri, “Ãmiña” Pilato ĩ yijare, Jesús ruju̶rire rujiogu̶ vasuju José.</s>
     </seg>
     <seg type="verse" id="b.JOH.19.39">
      <s id="b.JOH.19.39.1">Nicodemo ñamiju̶ Jesúrãca ñagõgũ̶ ejar'i quẽne ejayuju.</s>
      <s id="b.JOH.19.39.2">Treinta y cuatro kilo cõro rũ̶cu̶se su̶tiquẽnasere juaejayuju ĩ.</s>
      <s id="b.JOH.19.39.3">Mirra vãme cu̶tise, áloe vãme cu̶tise rãca vu̶ore ñañuju ti su̶tise.</s>
     </seg>
     <seg type="verse" id="b.JOH.19.40">
      <s id="b.JOH.19.40.1">To bajiri José, Nicodemo rãca, Jesús ruju̶rire rujiocõari sudijãiri botiquẽnarijãirine su̶tisere tucõari, ĩre gũmañujarã ĩna.</s>
      <s id="b.JOH.19.40.2">Yu̶a jud'io masa, to bajiro yirũgũcaju̶ yu̶a, bajirearãre yujerã.</s>
     </seg>
     <seg type="verse" id="b.JOH.19.41">
      <s id="b.JOH.19.41.1">Jesúre yucú̶tẽroju̶ ĩna jajutusĩacato, ote vese tu̶ju̶ ñacaju̶ ti.</s>
      <s id="b.JOH.19.41.2">Ti veseju̶re masa yujeriavi gũ̶tavi mame quẽnoriaviju̶re ĩ ruju̶rire cũñujarã.</s>
      <s id="b.JOH.19.41.3">Gãjerãre yujeĩañamanivi ñañuju ti vi.</s>
     </seg>
     <seg type="verse" id="b.JOH.19.42">
      <s id="b.JOH.19.42.1">U̶su̶sãjariarũ̶mu̶, Pascua bare basu̶oriarũ̶mu̶ ti ejaroto mojoroaca ru̶yacaju̶ ti.</s>
      <s id="b.JOH.19.42.2">To bajiri ti viju̶ Jesús ruju̶rire cũñujarã ĩna, sõju̶ me ti ñajare.</s>
     </seg>
    </div>
    <div type="chapter" id="b.JOH.20">
     <seg type="verse" id="b.JOH.20.1">
      <s id="b.JOH.20.1.1">Gaje semana ĩna moasu̶oriarũ̶mu̶ busuriju̶ jẽju̶ rẽtiabu̶saroju̶ne vasuju so Mar'ia Magdalena.</s>
      <s id="b.JOH.20.1.2">Jesúre ĩna yujeriavi tu̶ ejacõari, so ĩajama, gũ̶ta tũnuobibeboaria mañuju.</s>
     </seg>
     <seg type="verse" id="b.JOH.20.2">
      <s id="b.JOH.20.2.1">To ti bajiro ĩacõari, ũmadi, yu̶a tu̶ju̶ ejacamo so.</s>
      <s id="b.JOH.20.2.2">Pedro, yu̶, Jesús bu̶to ĩ maicacu̶, ñacaju̶ yu̶a.</s>
      <s id="b.JOH.20.2.3">Yu̶a tu̶ju̶re ejacõari, ado bajiro yu̶are goticamo so: —Mani u̶ju̶ ruju̶rire ãmicoasuma ĩna.</s>
      <s id="b.JOH.20.2.4">“Toju̶ ĩ ruju̶rire cũriarãma ĩna”, yimasibeaja yu̶ —yu̶are yicamo so.</s>
     </seg>
     <seg type="verse" id="b.JOH.20.3">
      <s id="b.JOH.20.3.1">To so yisere ajicõari, Pedro rãca ĩarã vacoacaju̶ yu̶a.</s>
     </seg>
     <seg type="verse" id="b.JOH.20.4">
      <s id="b.JOH.20.4.1">Yu̶a ju̶arã, cojoro cõro ũmacaju̶ yu̶a.</s>
      <s id="b.JOH.20.4.2">Pedro rẽtobu̶saro ũmacaju̶ yu̶ju̶a.</s>
      <s id="b.JOH.20.4.3">To bajiri, yu̶ju̶a ĩ rĩjoro ejacoacaju̶ yu̶.</s>
     </seg>
     <seg type="verse" id="b.JOH.20.5">
      <s id="b.JOH.20.5.1">Mubiacõari, ti vire ĩasõcaju̶ yu̶.</s>
      <s id="b.JOH.20.5.2">Ĩre ĩna gũmaboare rĩne ñacaju̶.</s>
      <s id="b.JOH.20.5.3">Sãjabeticaju̶ yu̶, bajigu̶ju̶ma.</s>
     </seg>
     <seg type="verse" id="b.JOH.20.6">
      <s id="b.JOH.20.6.1">Yu̶ beroju̶ ejacami Pedroju̶ama.</s>
      <s id="b.JOH.20.6.2">Ĩma ĩre ĩna yujeriaviju̶ sãjacoacami.</s>
      <s id="b.JOH.20.6.3">Ĩ quẽne, Jesúre ĩna gũmaboare rĩrene ĩacami.</s>
     </seg>
     <seg type="verse" id="b.JOH.20.7">
      <s id="b.JOH.20.7.1">Jesús ru̶joare ĩna gũmariaro ricatiju̶ ti jesaro ĩacami.</s>
      <s id="b.JOH.20.7.2">Ĩre ĩna du̶reariaboare gajeroju̶ jesacaju̶ ti.</s>
     </seg>
     <seg type="verse" id="b.JOH.20.8">
      <s id="b.JOH.20.8.1">To cõrone yu̶ quẽne ĩ rĩjoro ejasu̶ocacu̶ quẽne sãjacoacaju̶ yu̶.</s>
      <s id="b.JOH.20.8.2">Tire ĩacõari, “Tudicaticoasumi Jesús”, yimasicaju̶ yu̶ yuja.</s>
     </seg>
     <seg type="verse" id="b.JOH.20.9">
      <s id="b.JOH.20.9.1">“Rijacoaboarine tudicaticoaru̶cu̶mi Jesús” Dios ocare masa ĩna ucamasire ti yigotisere ajimasibeticaju̶ yu̶a maji.</s>
     </seg>
     <seg type="verse" id="b.JOH.20.10">
      <s id="b.JOH.20.10.1">To bajicõa, yu̶a ya viju̶ tudicoacaju̶ yu̶a yuja.</s>
     </seg>
     <seg type="verse" id="b.JOH.20.11">
      <s id="b.JOH.20.11.1">Mar'ia Magdalenama, Jesúre ĩna yujeriavi tu̶ju̶ne oticõa tujasumo so.</s>
      <s id="b.JOH.20.11.2">Otiñagõne, mubiacõari, ti vire ĩasõcõañuju so.</s>
     </seg>
     <seg type="verse" id="b.JOH.20.12">
      <s id="b.JOH.20.12.1">Ĩasõcõagõne, ju̶arã ángel mesa, botiquẽnase sãñacõari rujirãre ĩañuju so.</s>
      <s id="b.JOH.20.12.2">Sĩgũ̶ Jesús ru̶joa ñariaroju̶are rujiyuju ĩ.</s>
      <s id="b.JOH.20.12.3">Gãji, ĩ gu̶bori ñariaroju̶are rujiyuju.</s>
     </seg>
     <seg type="verse" id="b.JOH.20.13">
      <s id="b.JOH.20.13.1">So otiñaro ĩacõari, sore sẽniĩañujarã ĩna, Mar'ia Magdalenare: —¿No yigo otiati mu̶? —sore yiyujarã ángel mesa.</s>
      <s id="b.JOH.20.13.2">To bajiro ĩna yirone, —Yu̶ u̶ju̶ ruju̶rire ãmicoasuma ĩna.</s>
      <s id="b.JOH.20.13.3">“Toju̶ ĩ ruju̶rire cũriarãma ĩna”, yimasibeaja yu̶ —yiyuju so.</s>
     </seg>
     <seg type="verse" id="b.JOH.20.14">
      <s id="b.JOH.20.14.1">To bajiro ĩnare yigotigajanocõari, ju̶darũ̶gũ̶gõne Jesúre ĩañuju so.</s>
      <s id="b.JOH.20.14.2">Ĩre ĩaboarine, “Jesúne ñaami”, yimasibesuju so.</s>
     </seg>
     <seg type="verse" id="b.JOH.20.15">
      <s id="b.JOH.20.15.1">To cõrone ĩju̶a sore sẽniĩañuju ĩ: —¿No yigo otiati mu̶?</s>
      <s id="b.JOH.20.15.2">¿Ñimu̶re macati mu̶? —sore yiyuju Jesús.</s>
      <s id="b.JOH.20.15.3">“Adi vese coderimasu̶ ñagũ̶mi”, yitu̶oĩacõañuju so.</s>
      <s id="b.JOH.20.15.4">To bajiri ado bajiro ĩre yiyuju so: —Ĩ ruju̶rire mu̶ ãmicũjama, “To cũmu̶ yu̶”, yu̶re yigotiya.</s>
      <s id="b.JOH.20.15.5">Ãmigõ varu̶o yaja yu̶ —ĩre yiyuju so.</s>
     </seg>
     <seg type="verse" id="b.JOH.20.16">
      <s id="b.JOH.20.16.1">To so yirone, ado bajiro sore yiyuju Jesús yuja: —Mar'ia —sore yiyuju.</s>
      <s id="b.JOH.20.16.2">To bajiro ĩ yirone hebreo ocane ado bajiro ĩre yiyuju so: —Rabuni —yiyuju so.</s>
      <s id="b.JOH.20.16.3">“Gotimasiogũ̶” yire ũni ñaja ti.</s>
     </seg>
     <seg type="verse" id="b.JOH.20.17">
      <s id="b.JOH.20.17.1">To so yirone, ado bajiro sore cu̶diyuju Jesús: —Yu̶re moaĩabesa maji.</s>
      <s id="b.JOH.20.17.2">Yu̶ jacu̶ tu̶ju̶ mu̶jabeaja yu̶ maji.</s>
      <s id="b.JOH.20.17.3">Vasa.</s>
      <s id="b.JOH.20.17.4">Yu̶ yarãre ĩnare gotiaya: “Dios mani jacu̶, mani rũ̶cu̶bu̶ogu̶, ĩ ñaroju̶ vacu̶ yimi”, ĩnare yigotiaya —sore yigotirotiyuju Jesús, Mar'ia Magdalenare.</s>
     </seg>
     <seg type="verse" id="b.JOH.20.18">
      <s id="b.JOH.20.18.1">To bajiro ĩ yirio, yu̶are gotigo ejacamo so.</s>
      <s id="b.JOH.20.18.2">“Mani u̶ju̶re ĩamu̶ yu̶”, yu̶are yicamo so.</s>
      <s id="b.JOH.20.18.3">To yicõari, Jesús ĩ gotiroticõariarore bajirone yu̶are goticamo.</s>
     </seg>
     <seg type="verse" id="b.JOH.20.19">
      <s id="b.JOH.20.19.1">Moasu̶oriarũ̶mu̶ rãioati ñamire yu̶a Jesús ĩ buecana viju̶re rẽjacõari, ñacaju̶ yu̶a.</s>
      <s id="b.JOH.20.19.2">Yu̶a yarã jud'io masare ĩnare güirã ñari, sojere tubibecõari ñacaju̶ yu̶a.</s>
      <s id="b.JOH.20.19.3">To bajiro yu̶a bajiñaro yu̶a vatoane ruyuarũ̶gũ̶cõacami Jesús: —¿Ñati mu̶a?</s>
      <s id="b.JOH.20.19.4">Quẽnaro ñaña mu̶a —yu̶are yicami Jesús.</s>
     </seg>
     <seg type="verse" id="b.JOH.20.20">
      <s id="b.JOH.20.20.1">To yigu̶ne, ĩ ãmorire ĩna jajucatire, ĩ varubu̶re ĩna sarecatire yu̶are ĩocami Jesús.</s>
      <s id="b.JOH.20.20.2">Yu̶a ĩ buecana yu̶a u̶ju̶re ĩacõari, bu̶to variquẽnacaju̶ yu̶a yuja.</s>
     </seg>
     <seg type="verse" id="b.JOH.20.21">
      <s id="b.JOH.20.21.1">To bajiri quẽna ado bajiro yu̶are gotirũtuacami Jesús: —Quẽnaro ñaña mu̶a.</s>
      <s id="b.JOH.20.21.2">Yu̶ jacu̶ masa tu̶ju̶ yu̶re ĩ cõacatore bajirone yu̶ quẽne mu̶are cõaja yu̶ yuja —yu̶are yicami Jesús.</s>
     </seg>
     <seg type="verse" id="b.JOH.20.22">
      <s id="b.JOH.20.22.1">To yigu̶ne, yu̶are jutijeocami.</s>
      <s id="b.JOH.20.22.2">Jutijeogu̶ne, ado bajiro yicami: —Dios ĩ cõagũ̶re Esp'iritu Santore bocaãmiña mu̶a.</s>
     </seg>
     <seg type="verse" id="b.JOH.20.23">
      <s id="b.JOH.20.23.1">Ĩre bocaãmicõari, gãjerã rojose ĩna yisere mu̶a masiriojama, Dios quẽne rojose ĩna yisere masirioru̶cu̶mi.</s>
      <s id="b.JOH.20.23.2">Rojose ĩna yisere mu̶a masiriobetijama, Dios quẽne rojose ĩna yisere masiriobetiru̶cu̶mi —yu̶are yicami Jesús.</s>
     </seg>
     <seg type="verse" id="b.JOH.20.24">
      <s id="b.JOH.20.24.1">Yu̶are Jesús ĩ ruyuaĩororema, Tomás yu̶a rãcagu̶ cojoji ruyuarãne, ju̶arã ruyuar'i yu̶a yicacu̶ manicami maji.</s>
     </seg>
     <seg type="verse" id="b.JOH.20.25">
      <s id="b.JOH.20.25.1">Jesús ĩ ruyuaĩoro bero Tomáre ĩabu̶jacõari, “Mani u̶ju̶re ĩre ĩamu̶ yu̶a”, ĩre yiboacaju̶ yu̶a.</s>
      <s id="b.JOH.20.25.2">To bajiro ĩre yu̶a yiboajaquẽne ado bajiro yu̶are boca cu̶dicami Tomás: —Ĩ ãmorire ĩre ĩna jajucati gojerire ĩacõari yu̶ tõmeĩabetijama, to yicõari ĩ varubu̶re ĩna sarecatiju̶re yu̶ moaĩabetijama, “Ĩne ñaami”, yimasibecu̶ja yu̶ —yu̶are boca yicami Tomás.</s>
     </seg>
     <seg type="verse" id="b.JOH.20.26">
      <s id="b.JOH.20.26.1">Cojomo cõro idia jẽnituarirũ̶mu̶ri bero quẽna rẽjacaju̶ yu̶a.</s>
      <s id="b.JOH.20.26.2">Tirũ̶mu̶ yu̶a rẽjarirũ̶mu̶re Tomás quẽne ñacami yuja.</s>
      <s id="b.JOH.20.26.3">Soje turiaro ti ñaboajaquẽne yu̶a vatoane ruyuarũ̶gũ̶cami Jesús quẽna. —¿Ñati mu̶a?</s>
      <s id="b.JOH.20.26.4">Quẽnaro ñaña mu̶a —yu̶are yicami Jesús.</s>
     </seg>
     <seg type="verse" id="b.JOH.20.27">
      <s id="b.JOH.20.27.1">To yicõa, ado bajiro Tomáre ĩre yicami: —Yu̶ ãmorire ĩacõari, mu̶ ãmo vãsoane yu̶re tõmeĩaña mu̶.</s>
      <s id="b.JOH.20.27.2">Mu̶ ãmo vãsoane yu̶ varubu̶re ĩna saremasiriju̶re tõmeĩaña.</s>
      <s id="b.JOH.20.27.3">“Ĩ me ñagũ̶mi”, yibeja yuja.</s>
      <s id="b.JOH.20.27.4">“Ĩne ñaami”, yimasiña mu̶ yuja —ĩre yicami Jesús.</s>
     </seg>
     <seg type="verse" id="b.JOH.20.28">
      <s id="b.JOH.20.28.1">To bajiro ĩre ĩ yirone, —Yu̶ u̶ju̶, Dione ñaja mu̶ —Jesúre yicami Tomás.</s>
     </seg>
     <seg type="verse" id="b.JOH.20.29">
      <s id="b.JOH.20.29.1">To bajiro ĩ yirone, ado bajiro ĩre cu̶dicami Jesús: —Tomás, yu̶re ĩagũ̶ ñari, “Ĩne ñaja mu̶”, yu̶re yaja mu̶.</s>
      <s id="b.JOH.20.29.2">Gãjerãma yu̶re ĩabetiboarine mu̶ yirore bajirone yu̶re ĩna yijama, quẽnaro variquẽnaru̶arãma ĩna —Tomáre ĩre yicami Jesús.</s>
     </seg>
     <seg type="verse" id="b.JOH.20.30">
      <s id="b.JOH.20.30.1">Gajeye jairo ĩaĩañamanire yiĩocami Jesús, yu̶are ĩ buerãre.</s>
      <s id="b.JOH.20.30.2">Ti ñaro cõrone ucajeobeaja yu̶, adi queti ucagu̶.</s>
     </seg>
     <seg type="verse" id="b.JOH.20.31">
      <s id="b.JOH.20.31.1">Yu̶ ucasema, “Mani rijato beroju̶, rojose tãmu̶otu̶jabetiriaroju̶ mani vaborotire manire yirẽtobosacõari, ĩ rotirotire yigu̶, Dios ĩ cõar'i, to yicõari, ĩ macu̶ ñagũ̶mi Jesús” mu̶a yitu̶oĩarotire yigu̶, ucaja yu̶.</s>
      <s id="b.JOH.20.31.2">To bajiro Jesúre mu̶a yitu̶oĩajama, mu̶a rijato beroju̶, “Tudirijabeticõato” yigu̶, Dios ĩ catisere ĩsiecoru̶arãja mu̶a quẽne.</s>
     </seg>
    </div>
    <div type="chapter" id="b.JOH.21">
     <seg type="verse" id="b.JOH.21.1">
      <s id="b.JOH.21.1.1">Tiju̶ bero, quẽna yu̶are ruyuaĩocami Jesús, ĩ buecanare.</s>
      <s id="b.JOH.21.1.2">Tiberias vãme cu̶tira tu̶saroju̶ yu̶are ruyuaĩocami ĩ.</s>
      <s id="b.JOH.21.1.3">Ado bajiro bajicami:</s>
     </seg>
     <seg type="verse" id="b.JOH.21.2">
      <s id="b.JOH.21.2.1">Adocãrãcu̶ ñacaju̶ yu̶a, rẽjacana: Simón Pedro vãme cu̶tigu̶, Tomás yu̶a rãcagu̶ cojoji ruyuarãne, ju̶arã ruyuar'i yu̶a yicacu̶, Natanael, Galilea sitagu̶ Caná vãme cu̶ti macagu̶, yu̶a Zebedeo rĩa, gãjerã ju̶arã Jesús ĩ buecana ñacaju̶ yu̶a.</s>
     </seg>
     <seg type="verse" id="b.JOH.21.3">
      <s id="b.JOH.21.3.1">To yu̶a bajiñarone, ado bajiro yicami Pedro: —Vai vayagu̶acu̶ yaja yu̶ —yicami.</s>
      <s id="b.JOH.21.3.2">To bajiro ĩ yijare, —Yu̶a quẽne mu̶ rãca vana yaja —ĩre yicaju̶ yu̶a.</s>
      <s id="b.JOH.21.3.3">To yi, ĩ rãca vacoacaju̶ yu̶a.</s>
      <s id="b.JOH.21.3.4">Va, cũmua vasãjacaju̶ yu̶a.</s>
      <s id="b.JOH.21.3.5">Ti ñamire vai vaya ñamicu̶tiboacaju̶ yu̶a.</s>
     </seg>
     <seg type="verse" id="b.JOH.21.4">
      <s id="b.JOH.21.4.1">Ti busumu̶jadone u̶tabu̶cu̶ra tu̶ne yu̶are ruyuaĩocõacami Jesús.</s>
      <s id="b.JOH.21.4.2">To ĩ bajiboajaquẽne, “Ĩne ñagũ̶mi”, yimasibeticaju̶ yu̶a.</s>
     </seg>
     <seg type="verse" id="b.JOH.21.5">
      <s id="b.JOH.21.5.1">Ado bajise yu̶are yicami: —¿Vai sĩabeati mu̶a? —yu̶are yicami Jesús.</s>
      <s id="b.JOH.21.5.2">To bajiro ĩ yijare, —Vai vayaboaja yu̶a.</s>
      <s id="b.JOH.21.5.3">Sãjabeama —ĩre yicaju̶ yu̶a.</s>
     </seg>
     <seg type="verse" id="b.JOH.21.6">
      <s id="b.JOH.21.6.1">To yu̶a yirone, —¡Cũmua riojojacatu̶are bajiu̶re rocaroaya mu̶a!</s>
      <s id="b.JOH.21.6.2">To bajiro mu̶a yijama, vai sĩaru̶arãja mu̶a —yu̶are yicami Jesús.</s>
      <s id="b.JOH.21.6.3">To ĩ yirotirore bajirone yicaju̶ yu̶a.</s>
      <s id="b.JOH.21.6.4">Jãjarã vai ĩna sãjajare, no yi tũ̶amu̶o sãtĩmabeticaju̶ yu̶a.</s>
     </seg>
     <seg type="verse" id="b.JOH.21.7">
      <s id="b.JOH.21.7.1">Tire ĩaboacu̶, yu̶, Jesús ĩ maicacu̶ ado bajiro ĩre yicaju̶ yu̶, Pedrore: —Mani u̶ju̶ne ñaami —ĩre yicaju̶ yu̶.</s>
      <s id="b.JOH.21.7.2">Tire ajicõari, ĩ sudiro veacũcatiasere guaro sãña, jatirocaroa, bacõa jãjacami ĩ, Jesús ĩ ñaroju̶are.</s>
     </seg>
     <seg type="verse" id="b.JOH.21.8">
      <s id="b.JOH.21.8.1">Cien metros cõro vijariaroju̶re jayacaju̶ yu̶a.</s>
      <s id="b.JOH.21.8.2">To bajiri jabua cu̶toju̶re bajiu̶re sãjacanare vaire vejajãjacaju̶ yu̶a.</s>
     </seg>
     <seg type="verse" id="b.JOH.21.9">
      <s id="b.JOH.21.9.1">Jãjaeja, majacõari, jeame ũ̶ju̶rime vecare vai jesarãre ĩnare ĩacaju̶ yu̶a.</s>
      <s id="b.JOH.21.9.2">To bajicõari, pan quẽne jesacaju̶ ti.</s>
     </seg>
     <seg type="verse" id="b.JOH.21.10">
      <s id="b.JOH.21.10.1">Yu̶a ejaro ĩacõari ado bajiro yu̶are yicami Jesús: —Gãjerã vai juadirẽmoña yucu̶acane mu̶a vayasĩarãre —yu̶are yicami Jesús.</s>
     </seg>
     <seg type="verse" id="b.JOH.21.11">
      <s id="b.JOH.21.11.1">To bajiro ĩ yisere ajicõari, cũmuaju̶re ejasãjacami Pedro.</s>
      <s id="b.JOH.21.11.2">To yicõari, bajiu̶re boeju̶ vejamocũcami, jacarã vai sãñaricu̶re.</s>
      <s id="b.JOH.21.11.3">Ciento cincuenta y tres ñarirãcu̶ ñacama vai ñajediro.</s>
      <s id="b.JOH.21.11.4">Jãjarã ĩna ñaboajaquẽne, surebeticaju̶ ti, bajiu̶.</s>
     </seg>
     <seg type="verse" id="b.JOH.21.12">
      <s id="b.JOH.21.12.1">To ĩ yiro bero, ado bajiro yu̶are yicami Jesús: —Bayujiroaya —yu̶are yicami Jesús.</s>
      <s id="b.JOH.21.12.2">“¿Ñimu̶ ñati mu̶?”, ĩre yisẽniĩabeticaju̶ yu̶a, “Mani u̶ju̶ne ñaami” yirã ñari.</s>
     </seg>
     <seg type="verse" id="b.JOH.21.13">
      <s id="b.JOH.21.13.1">To yicõa, yu̶a tu̶ju̶ ejarũ̶gũ̶, panre yu̶are ĩsibatocami.</s>
      <s id="b.JOH.21.13.2">Vaire quẽne, to bajirone yicami.</s>
     </seg>
     <seg type="verse" id="b.JOH.21.14">
      <s id="b.JOH.21.14.1">Idiaji yu̶are ruyuaĩocoacami, ĩ sĩaecocato bero tudicaticõari.</s>
     </seg>
     <seg type="verse" id="b.JOH.21.15">
      <s id="b.JOH.21.15.1">Yu̶a bayujigajanoro bero, Pedrore ĩre sẽniĩacami Jesús: —¿Mu̶ rãcana yu̶re ĩna mairo rẽtoro yu̶re maiati mu̶ Pedro, Jonás macu̶? —ĩre yisẽniĩacami Jesús.</s>
      <s id="b.JOH.21.15.2">To bajiro ĩ yirone, —Yu̶ u̶ju̶ mu̶re maiaja yu̶.</s>
      <s id="b.JOH.21.15.3">Mu̶re yu̶ maisere masiaja mu̶ —Jesúre ĩre yicami Pedro.</s>
      <s id="b.JOH.21.15.4">To bajiro ĩ yijare, —¡Oveja rĩare ĩna ecarũgũriarore bajirone yu̶ yarãre yu̶re gotimasiobosaba mu̶! —ĩre yicami Jesús.</s>
     </seg>
     <seg type="verse" id="b.JOH.21.16">
      <s id="b.JOH.21.16.1">Quẽna tudisẽniĩacami Jesús, Pedrore: —¿Yu̶re maimasucõati mu̶ Pedro, Jonás macu̶? —ĩre yicami Jesús.</s>
      <s id="b.JOH.21.16.2">To bajiro ĩ yirone Pedroju̶ama: —Yu̶ u̶ju̶ mu̶re maiaja yu̶.</s>
      <s id="b.JOH.21.16.3">Mu̶re yu̶ maisere masiaja mu̶ —Jesúre ĩre yicami Pedro quẽna.</s>
      <s id="b.JOH.21.16.4">To bajiro ĩ yijare, —¡Ovejare coderiarore bajirone yu̶ yarãre yu̶re codebosaba mu̶! —ĩre yicami Jesús.</s>
     </seg>
     <seg type="verse" id="b.JOH.21.17">
      <s id="b.JOH.21.17.1">To yicõa, quẽna ĩre tudisẽniĩaquẽnocami Jesús: —¿Yu̶re maiati mu̶ Pedro, Jonás macu̶? —ĩre yicami Jesús.</s>
      <s id="b.JOH.21.17.2">Idiaji, “¿Yu̶re maiati mu̶?”</s>
      <s id="b.JOH.21.17.3">Jesús ĩ yisere ajicõari, su̶tiriticoacami Pedro yuja.</s>
      <s id="b.JOH.21.17.4">To bajiri ado bajiro Jesúre ĩre yicami Pedro: —Yu̶ u̶ju̶, ñajediro masigũ̶ ñaja mu̶.</s>
      <s id="b.JOH.21.17.5">Mu̶re yu̶ maisere masiaja mu̶ —Jesúre ĩre yicami Pedro.</s>
      <s id="b.JOH.21.17.6">To bajiro ĩ yijare, —Ovejare ĩna ecarũgũrore bajirone yu̶ yarãre yu̶re gotimasiobosaba mu̶.</s>
     </seg>
     <seg type="verse" id="b.JOH.21.18">
      <s id="b.JOH.21.18.1">Socu̶ mene mu̶re gotiaja yu̶.</s>
      <s id="b.JOH.21.18.2">Tirũ̶mu̶ju̶ mamu̶ ñagũ̶ju̶ma sudi sãñacõari, no mu̶ bojarone vacudirũgũcaju̶ mu̶ maji.</s>
      <s id="b.JOH.21.18.3">Bu̶cu̶ mu̶ ñatone mu̶ ãmorire siacõari, mu̶ varu̶abetoju̶re mu̶re ãmiru̶arãma ĩna —Pedrore ĩre yicami Jesús.</s>
     </seg>
     <seg type="verse" id="b.JOH.21.19">
      <s id="b.JOH.21.19.1">To bajise Pedrore ĩ yijama, ĩ sĩaecoroti vãmere gotimasiogũ̶ yicami.</s>
      <s id="b.JOH.21.19.2">To bajiro mu̶ yiecosere ĩacõari, “Diore rũ̶cu̶bu̶oru̶arãma masa” yigu̶, to bajise goticami Jesús, Pedrore.</s>
      <s id="b.JOH.21.19.3">To yigajanogũ̶ne, —Vayá yu̶ rãca.</s>
      <s id="b.JOH.21.19.4">Yu̶re ajitirũ̶nu̶ su̶yaya —ĩre yicami Jesús.</s>
     </seg>
     <seg type="verse" id="b.JOH.21.20">
      <s id="b.JOH.21.20.1">Ju̶dati ĩacõari ĩnare yu̶ su̶yaro yu̶re ĩacami Pedro.</s>
      <s id="b.JOH.21.20.2">Yu̶ ñacaju̶ Jesús ĩ buecacu̶, bu̶to ĩ maicacu̶.</s>
      <s id="b.JOH.21.20.3">Yu̶ne ñaja Jesús, Pascua boserũ̶mu̶ yu̶are ĩ ũmato batu̶sacatirũ̶mu̶ ĩ tu̶bu̶saca ñacõari, “¿Ñimu̶ ñati, mu̶re ĩaterãre ĩsirocarocu̶ma?”</s>
      <s id="b.JOH.21.20.4">Jesúre yisẽniĩacacu̶.</s>
     </seg>
     <seg type="verse" id="b.JOH.21.21">
      <s id="b.JOH.21.21.1">Yu̶re ĩacõari, ado bajiro Jesúre ĩre yisẽniĩacami Pedro: —Yu̶ u̶ju̶, ãnima, ¿no bajiro bajirijariquĩda? —Jesúre ĩre yisẽniĩacami Pedro.</s>
     </seg>
     <seg type="verse" id="b.JOH.21.22">
      <s id="b.JOH.21.22.1">To bajiro ĩ yirone, ado bajiro ĩre cu̶dicami Jesús: —Quẽna yu̶ tudivadirotoju̶ ĩ catirotire yu̶ bojajama, caticõa ñarũgũru̶cu̶mi maji.</s>
      <s id="b.JOH.21.22.2">No bajiro mu̶re yibeaja ti, mu̶ masibetijaquẽne.</s>
      <s id="b.JOH.21.22.3">Mu̶ma yu̶re ajitirũ̶nu̶ su̶yaya mu̶ —Pedrore ĩre yicami Jesús.</s>
     </seg>
     <seg type="verse" id="b.JOH.21.23">
      <s id="b.JOH.21.23.1">To bajiro ĩ yirone, yu̶ju̶arema, “ ‘Rijabetiru̶cu̶mi’ yigu̶ yigu̶mi” yirene masicõacama ĩna.</s>
      <s id="b.JOH.21.23.2">To bajiboarine Jesúju̶ama, “Rijabetiru̶cu̶mi”, yibeticami.</s>
      <s id="b.JOH.21.23.3">Ado bajiroju̶a yicami ĩ: “Yu̶ tudiejariju̶ju̶ ĩ catisere yu̶ bojajama, caticõaru̶cu̶mi maji.</s>
      <s id="b.JOH.21.23.4">Tire mu̶ masibetijama, no yibeaja mu̶re” yigu̶ yicami Jesús.</s>
      <s id="b.JOH.21.23.5">Tire quẽnaro ajimasibeticõari, “Rijabetiru̶cu̶mi Juan” yire queti gotibatoyuma ĩna.</s>
     </seg>
     <seg type="verse" id="b.JOH.21.24">
      <s id="b.JOH.21.24.1">Juan ñaja yu̶, Jesús ĩ buecacu̶.</s>
      <s id="b.JOH.21.24.2">Yu̶ne ñaja, adi paperare ucagu̶.</s>
      <s id="b.JOH.21.24.3">Yu̶ gotisere, “Riojo gotiaja ti”, yimasiaja mani.</s>
     </seg>
     <seg type="verse" id="b.JOH.21.25">
      <s id="b.JOH.21.25.1">Gajeye jairo ñaja Jesús ĩ yiĩocati.</s>
      <s id="b.JOH.21.25.2">Jediro Jesús ĩ yirũgũcatire mani ucajeocõajama, adi macaru̶cu̶rore tĩjabetiboroja paperatutiri.</s>
      <s id="b.JOH.21.25.3">To cõrone ñaja.</s>
     </seg>
    </div>
   </div>
   <div type="book" id="b.ACT">
    <div type="chapter" id="b.ACT.1">
     <seg type="verse" id="b.ACT.1.1">
      <s id="b.ACT.1.1.1">¿Teófilo, ñaboati mu̶?</s>
      <s id="b.ACT.1.1.2">Tirũ̶mu̶ mu̶re papera cõasu̶ocaju̶ yu̶.</s>
      <s id="b.ACT.1.1.3">Ti papera rãca Jesús ĩ yisu̶orere masare ĩ gotimasiorere mu̶re ucacõacaju̶ yu̶.</s>
      <s id="b.ACT.1.1.4">Ĩ bueriarã yu̶re ĩna goticato cõro ucajeocõacaju̶ yu̶.</s>
      <s id="b.ACT.1.1.5">Ĩ ruyuarere ucasu̶ocaju̶ yu̶.</s>
      <s id="b.ACT.1.1.6">To yicõari, ĩ sĩaecorere, tudicaticõari õ vecaju̶ ĩ mu̶jarere quẽne ucacaju̶ yu̶.</s>
      <s id="b.ACT.1.1.7">Õ vecaju̶ ĩ mu̶jaroto rĩjoro, ĩ bueriarãre ĩnare gotimasioroticõagũ̶, Esp'iritu Santo ĩ ejarẽmose rãca, “Ado bajiro yiba mu̶a” ĩnare ĩ yigoticũrere ucacaju̶ yu̶.</s>
     </seg>
     <seg type="verse" id="b.ACT.1.3">
      <s id="b.ACT.1.3.1">Ĩ rijato bero, tudicaticõari ĩ cõaronare cojoji me ĩnare ruyuaĩoñuju Jesús.</s>
      <s id="b.ACT.1.3.2">To bajicõari, cuarenta ñarirũ̶mu̶ri ĩna rãca ñagũ̶, ĩnare ĩ ũmato yirũgũriarore bajiro ĩnare ũmato yicõa ñañuju, “Ĩne ñaami” ĩna yimasirotire yigu̶.</s>
      <s id="b.ACT.1.3.3">To bajiñagũ̶, “Yu̶ rijabosare su̶orine yu̶re ajitirũ̶nu̶rãre ĩavariquẽnaami Dios yuja”, ĩnare yigotimasioñuju.</s>
     </seg>
     <seg type="verse" id="b.ACT.1.4">
      <s id="b.ACT.1.4.1">Ĩna rãca ñagũ̶ju̶, ado bajiro ĩnare gotiyuju Jesús maji: —Adone ñacõama maji, Jerusalénne.</s>
      <s id="b.ACT.1.4.2">Dios mani jacu̶ ĩ gotirere bajirone ĩ cõagũ̶ Esp'iritu Santo ejarotire yuba mu̶a.</s>
      <s id="b.ACT.1.4.3">Tire mu̶are yu̶ goticatire ajicaju̶ mu̶a.</s>
     </seg>
     <seg type="verse" id="b.ACT.1.5">
      <s id="b.ACT.1.5.1">Tirũ̶mu̶ju̶ oco rãca mu̶are bautizacami Juan, “Dios ĩ bojabeti yiru̶abeaja” mu̶a yitu̶oĩajare.</s>
      <s id="b.ACT.1.5.2">To bajiri, yoaro mene Esp'iritu Santore mu̶are cõaru̶cu̶mi Dios, mu̶a rãca ñarocu̶re, “Dios ĩ bojarore bajirone yimasiato” yirocu̶re —ĩnare yiyuju Jesús.</s>
     </seg>
     <seg type="verse" id="b.ACT.1.6">
      <s id="b.ACT.1.6.1">To bajiri, Jesúrãca rẽjarã ado bajiro sẽniĩañujarã ĩna: —Tirũ̶mu̶ju̶ romano masa, mani Israel ñamasir'i jãnerabatia ye sitare ẽmacõari, moarotisu̶oadimasiñuma ĩna.</s>
      <s id="b.ACT.1.6.2">¿Yucu̶rema, ĩnare bucõari, “ ‘Rotimu̶orũ̶gõru̶cu̶ja mu̶’ yigu̶, Dios ĩ cõagũ̶ ñaja yu̶”, yigotigu̶ti mu̶? —Jesúre ĩre yiyujarã ĩna.</s>
     </seg>
     <seg type="verse" id="b.ACT.1.7">
      <s id="b.ACT.1.7.1">To bajiro ĩna yijare, ado bajiro ĩnare cu̶diyuju Jesús: —No bajiro yicõari, masimenaja mu̶ama.</s>
      <s id="b.ACT.1.7.2">Dios mani jacu̶ma ĩ masise rãca ĩ yirotire, ĩ sĩgũ̶ne masiami.</s>
     </seg>
     <seg type="verse" id="b.ACT.1.8">
      <s id="b.ACT.1.8.1">To bajiboarine, Dios ĩ cõagũ̶ Esp'iritu Santo ĩ vado, ĩ masise mu̶are ejaru̶aroja ti.</s>
      <s id="b.ACT.1.8.2">To bajiri, gãjerã masa tu̶ju̶ vacõari yu̶re gotibosarã varu̶arãja mu̶a.</s>
      <s id="b.ACT.1.8.3">Jerusalénju̶re, adi maca Judea sita jediro, Samaria sitaju̶ quẽne, macaru̶cu̶ro ñaro cõrone yu̶re gotibatocudibosaru̶arãja mu̶a —ĩnare yiyuju Jesús ĩ buerãre.</s>
     </seg>
     <seg type="verse" id="b.ACT.1.9">
      <s id="b.ACT.1.9.1">To bajiro ĩnare gotigajanogũ̶ne, ĩre ĩna ĩañarone mu̶jacoasuju Jesús.</s>
      <s id="b.ACT.1.9.2">Buerigasero ejacu̶ne yayicoasuju.</s>
      <s id="b.ACT.1.9.3">To bajiro ĩ bajiro bero ĩre tudiĩabesujarã yuja.</s>
     </seg>
     <seg type="verse" id="b.ACT.1.10">
      <s id="b.ACT.1.10.1">Ĩ mu̶javeoro bero to bajirone vecaju̶re ĩamu̶ocõa ñañujarã ĩna maji.</s>
      <s id="b.ACT.1.10.2">To ĩna bajirone ĩna vatoaju̶ ju̶arã ángeles ruyuarũ̶gũ̶cõañujarã ĩna.</s>
      <s id="b.ACT.1.10.3">Bu̶to botise sudi sãñarã ñañujarã ĩna.</s>
     </seg>
     <seg type="verse" id="b.ACT.1.11">
      <s id="b.ACT.1.11.1">To bajicõari, ado bajiro ĩnare gotiyujarã ĩna: —Mu̶a Galileana, ¿ñiere yirã ũ̶mu̶agaseroju̶are ĩamu̶ocõa ñati?</s>
      <s id="b.ACT.1.11.2">Jesús, mu̶a rãca ñar'i, ũ̶mu̶agaseroju̶ ĩ mu̶jato mu̶a ĩarore bajirone tudirujiadiru̶cu̶mi quẽna —Jesús bueriarãre yiyujarã ángeles.</s>
     </seg>
     <seg type="verse" id="b.ACT.1.12">
      <s id="b.ACT.1.12.1">To bajiri, Olivo vãme cu̶ti buro ñañujarã ĩna, Jesús ĩ bueriarã, ĩ cõarona.</s>
      <s id="b.ACT.1.12.2">To bajiri Jerusalénju̶ tudicoasujarã ĩna yuja.</s>
      <s id="b.ACT.1.12.3">Ti buro tu̶acane ñañuju ti, ti maca.</s>
     </seg>
     <seg type="verse" id="b.ACT.1.13">
      <s id="b.ACT.1.13.1">Ti macaju̶ ejacõari, viju̶ vecaga sõaju̶re ñañujarã ĩna.</s>
      <s id="b.ACT.1.13.2">Ado bajise vãme cu̶tiyujarã ĩna: Pedro, Juan, Santiago, Andrés, Felipe, Tomás, Bartolomé, Mateo, gãji Santiago Alfeo macu̶ ñañuju ĩ.</s>
      <s id="b.ACT.1.13.3">Gãji Simón Celote ĩna yigu̶ ñañuju.</s>
      <s id="b.ACT.1.13.4">Gãji, Santiago macu̶ Judas ñañuju ĩ.</s>
      <s id="b.ACT.1.13.5">Tocãrãcu̶ ñañujarã ĩna.</s>
     </seg>
     <seg type="verse" id="b.ACT.1.14">
      <s id="b.ACT.1.14.1">Sĩgũ̶re bajirone tu̶oĩacõari, rẽjarũgũñujarã ĩna, Diore sẽnirã.</s>
      <s id="b.ACT.1.14.2">Jesús bederã, ĩ jaco Mar'ia, gãjerã rõmia quẽne ñañujarã ĩna.</s>
     </seg>
     <seg type="verse" id="b.ACT.1.15">
      <s id="b.ACT.1.15.1">Tirũ̶mu̶rire ĩna rãca rẽjarũgũñujarã ĩna, Jesúre ajitirũ̶nu̶rã.</s>
      <s id="b.ACT.1.15.2">Ciento veinte cõro ñariarãma ĩna.</s>
      <s id="b.ACT.1.15.3">Ĩna vatoaju̶ vũ̶mu̶rũ̶gũ̶cõari, ado bajiro ĩnare gotiyuju Pedro:</s>
     </seg>
     <seg type="verse" id="b.ACT.1.16">
      <s id="b.ACT.1.16.1">—Ajiya mu̶a, yu̶ yarã.</s>
      <s id="b.ACT.1.16.2">Tirũ̶mu̶ju̶ Esp'iritu Santo ĩ ejarẽmose rãca Judas ĩ bajirotire ucamasiñuju, mani ñicu̶ David ñamasir'i, Jesúre ĩre ñiacanare ũmato ejacacu̶re.</s>
     </seg>
     <seg type="verse" id="b.ACT.1.17">
      <s id="b.ACT.1.17.1">To bajiri Judas yu̶a rãcagu̶ ñaboacami.</s>
      <s id="b.ACT.1.17.2">Ĩ ye moare quẽne ñaboacaju̶ ti.</s>
     </seg>
     <seg type="verse" id="b.ACT.1.18">
      <s id="b.ACT.1.18.1">Judas, ĩ masune rojose yicõari, rijacoasuju ĩ.</s>
      <s id="b.ACT.1.18.2">Ĩ ru̶joaju̶ane quediruji, tũ̶asiarocayocõa tu̶jasuju.</s>
      <s id="b.ACT.1.18.3">To baji, tuvagu̶a potogu̶ne, ĩ gu̶damisi budibatecoasuju ti.</s>
      <s id="b.ACT.1.18.4">To ĩ bajiro bero, rojose ĩ yire vaja gãjoa ñarãre juacõari, ti sitare vaja yiyujarã ĩna gãjerã.</s>
     </seg>
     <seg type="verse" id="b.ACT.1.19">
      <s id="b.ACT.1.19.1">To bajiri to ĩna yijare, Jerusalén ñarã, Acéldame vãme yiyujarã ĩna, ti sitare.</s>
      <s id="b.ACT.1.19.2">Ĩna ocarema ri'i vese yire ũni ñañuju ti.</s>
     </seg>
     <seg type="verse" id="b.ACT.1.20">
      <s id="b.ACT.1.20.1">“To bajiro bajiru̶aroja” David ñamasir'i ĩ yimasire socase me ñañuja, ado bajiro ĩ ucamasirema: “Masa mano ñato ĩ ya vi.</s>
      <s id="b.ACT.1.20.2">To bajiro bajicõari ĩ ye moare ñaboarere, gãji moavasoato”, Diore yiucabosayuju David ñamasir'i, Judas ĩ bajirotire goti rĩjoro yigu̶.</s>
     </seg>
     <seg type="verse" id="b.ACT.1.21">
      <s id="b.ACT.1.21.1">To bajiro David ñamasir'i ĩ yiucamasire ti ñajare, Judare ĩre vasoagu̶, Jesús ĩ rijato bero quẽna ĩ tudicatiro ĩacacu̶re, Juan, Jesúre ĩ tuñĩabiaro ĩacacu̶re, yu̶a Jesús ĩ cõasu̶ocana rãca vacudicacu̶re macato mani —yiyuju Pedro.</s>
     </seg>
     <seg type="verse" id="b.ACT.1.23">
      <s id="b.ACT.1.23.1">To bajiro ĩ yiro bero, ju̶arãre ũ̶mu̶are beseyujarã ĩna.</s>
      <s id="b.ACT.1.23.2">“José vãme cu̶tigu̶ quẽnagũ̶mi” yicõari, “Gãji, Mat'ias vãme cu̶tigu̶ quẽnagũ̶mi”, yiyujarã ĩna.</s>
      <s id="b.ACT.1.23.3">Josére, Justo ĩre yiyujarã gãjerã.</s>
      <s id="b.ACT.1.23.4">Gaje vãmerema, Barsabás ĩre yiyujarã.</s>
     </seg>
     <seg type="verse" id="b.ACT.1.24">
      <s id="b.ACT.1.24.1">To bajiro yicõari, ado bajiro Jesúre ĩre sẽniñujarã ĩna: —Jesús yu̶a u̶ju̶, mu̶ masiaja ñajediro masa ĩna tu̶oĩasere.</s>
      <s id="b.ACT.1.24.2">To bajiri ãnoare, “Niju̶a ñati mu̶ besegu̶” yu̶are ĩoña mu̶.</s>
     </seg>
     <seg type="verse" id="b.ACT.1.25">
      <s id="b.ACT.1.25.1">Judare vasoarocu̶ yu̶a rãca moarocu̶re ĩoña yu̶are.</s>
      <s id="b.ACT.1.25.2">Rojose yiru̶ Judas yu̶are vaveocami.</s>
      <s id="b.ACT.1.25.3">To bajiri yucu̶rirema rojose ĩ yicati vaja, rojose tãmu̶otu̶jabetiriaroju̶ ñagũ̶mi —yisẽniñujarã ĩna, Jesúre.</s>
     </seg>
     <seg type="verse" id="b.ACT.1.26">
      <s id="b.ACT.1.26.1">To yigajano, José vãme ucatuyujarã ĩna, gũ̶taju̶re.</s>
      <s id="b.ACT.1.26.2">To yicõari, gajea gũ̶tare Mat'ias vãme ucatuyujarã.</s>
      <s id="b.ACT.1.26.3">“Tiarire reacũĩato mani, ¿ñimu̶ju̶a ñati Dios ĩ besegu̶ma?”, yiyujarã ĩna.</s>
      <s id="b.ACT.1.26.4">Gũ̶tarire reacũĩacõari, “Mat'iane ñaami Dios ĩ besegu̶ma”, yimasiñujarã ĩna.</s>
      <s id="b.ACT.1.26.5">To bajiri, ju̶aãmo cõro, coja gu̶bo jẽnituarirãcu̶ ñañujarã maji.</s>
      <s id="b.ACT.1.26.6">To bajiri, Mat'ias rãca ñarã, ju̶aãmo cõro ju̶a jẽnituarirãcu̶ ñañujarã yuja.</s>
     </seg>
    </div>
    <div type="chapter" id="b.ACT.2">
     <seg type="verse" id="b.ACT.2.1">
      <s id="b.ACT.2.1.1">Pentecostés boserũ̶mu̶re Jesúre ajitirũ̶nu̶rã rẽjañujarã ĩna.</s>
     </seg>
     <seg type="verse" id="b.ACT.2.2">
      <s id="b.ACT.2.2.1">To bajiro ĩna bajiñarone, ñaro tu̶sarone bu̶si ocaruyuayuju õ vecaju̶.</s>
      <s id="b.ACT.2.2.2">Bu̶to mino cu̶tiejarore bajiro ejayuju, ĩna ñariviju̶re.</s>
     </seg>
     <seg type="verse" id="b.ACT.2.3">
      <s id="b.ACT.2.3.1">To bajicõari, jea ũ̶ju̶sere bajise ruyuayuju.</s>
      <s id="b.ACT.2.3.2">To bajicõari tocãrãcu̶rene ĩnare quedireajeoyuju.</s>
     </seg>
     <seg type="verse" id="b.ACT.2.4">
      <s id="b.ACT.2.4.1">To bajiro ti bajirone, Dios ĩ cõagũ̶, Esp'iritu Santo ĩnare ejayuju, tocãrãcu̶rene.</s>
      <s id="b.ACT.2.4.2">Ejacõari, ĩna ñagõmasirotire ĩnare u̶joyuju.</s>
      <s id="b.ACT.2.4.3">To bajiro ĩ yijare, tocãrãcu̶ne ricatiri rĩne ñagõjedicoasujarã ĩna, gãjerã masa yere.</s>
     </seg>
     <seg type="verse" id="b.ACT.2.5">
      <s id="b.ACT.2.5.1">Pentecostés boserũ̶mu̶ ñaro, jud'io masa Jerusalén macaju̶re boserũ̶mu̶ ĩarã ejariarã ñañujarã, Diore rũ̶cu̶bu̶orã.</s>
      <s id="b.ACT.2.5.2">Jud'io masa ñaboarine, ricatiri rĩne ñagõrã ñañujarã, gaje macariana vadiriarã ñari.</s>
     </seg>
     <seg type="verse" id="b.ACT.2.6">
      <s id="b.ACT.2.6.1">To bajiri mino vatore bajiro ti bu̶sisere ajicõari, jãjarã masa rẽjañujarã ĩna, ti bu̶siroju̶re.</s>
      <s id="b.ACT.2.6.2">To ejacõari ĩna ajijama, ricati oca ñagõrã ñaboarine, sĩgũ̶ ru̶yariaro mano ĩna ocare ajiyujarã ĩna.</s>
      <s id="b.ACT.2.6.3">To bajiri, no bajiro yimasiña mañuju ĩnare.</s>
     </seg>
     <seg type="verse" id="b.ACT.2.7">
      <s id="b.ACT.2.7.1">No yimasibeticõari, ĩna masune ado bajiro gãmerã yiyujarã ĩna: —¿Galileana me ñati, mu̶a ĩajama?</s>
     </seg>
     <seg type="verse" id="b.ACT.2.8">
      <s id="b.ACT.2.8.1">Galileana, mu̶a ocare, yu̶a ocare quẽne ñagõmasimena ñaboarine, ãnoaju̶ama, ¿no bajiro yicõari, mani ocare ñagõmasiati ĩna yuja?</s>
     </seg>
     <seg type="verse" id="b.ACT.2.9">
      <s id="b.ACT.2.9.1">Adocãrãca sitana vadiriarã ñaja mani: Partia, Media, Elam, Mesopotamia, Judea, Capadocia, Ponto, Asia, Frigia, Panfilia, Egipto, to yicõari, Cirene maca adoju̶ana Africana quẽne, Roma macaju̶ vadiriarã sĩgũ̶ri jud'io masa quẽne ñaama.</s>
     </seg>
     <seg type="verse" id="b.ACT.2.11">
      <s id="b.ACT.2.11.1">To yicõari, gãjerã jud'io masare bajiro Diore rũ̶cu̶bu̶orã Roma macaju̶ vadiriarã ñaama ĩna quẽne.</s>
      <s id="b.ACT.2.11.2">Creta, Arabia vadiriarã quẽne ñaama.</s>
      <s id="b.ACT.2.11.3">To bajiro mani bajiboajaquẽne, Dios quẽnaro manire ĩ yiñasere mani oca rãca manire gotiama, Galileana ñaboarine —gãmerã yiyujarã ĩna.</s>
     </seg>
     <seg type="verse" id="b.ACT.2.12">
      <s id="b.ACT.2.12.1">To bajiro yitu̶oĩarejaica yirã, no bajiro yimasibesujarã ĩna.</s>
      <s id="b.ACT.2.12.2">To bajiri ado bajiro gãmerã yicõa ñañujarã: —¿Ñie ũnire yirã, to bajiro yati ĩna? —gãmerã yisẽniĩañujarã ĩna.</s>
     </seg>
     <seg type="verse" id="b.ACT.2.13">
      <s id="b.ACT.2.13.1">Gãjerãju̶ama: —Mecu̶rã yama, yiajatud'iyujarã ĩna —Jesús buerimasa ñariarãre.</s>
     </seg>
     <seg type="verse" id="b.ACT.2.14">
      <s id="b.ACT.2.14.1">To bajiro ĩna yiajatud'isere ajicõari, ju̶aãmo cõro, coja jẽnituarirãcu̶ ñarã rãca vũ̶mu̶rũ̶gũ̶ñuju Pedro.</s>
      <s id="b.ACT.2.14.2">Vũ̶mu̶rũ̶gũ̶cõari, bu̶to tutuase rãca ado bajiro gotiyuju Pedro, to rẽjarã ĩna ajijediro: —Quẽnaro ajiya yu̶ yarã, yu̶ gotisere, Jerusalén ñarã quẽne.</s>
     </seg>
     <seg type="verse" id="b.ACT.2.15">
      <s id="b.ACT.2.15.1">“Mecu̶rã yaja mu̶a”, yu̶are yirãja mu̶a.</s>
      <s id="b.ACT.2.15.2">Mecu̶rã me yaja yu̶a.</s>
      <s id="b.ACT.2.15.3">Busuriju̶aca ñaja maji.</s>
      <s id="b.ACT.2.15.4">Masa mecu̶riaju̶ ejabeaja maji.</s>
     </seg>
     <seg type="verse" id="b.ACT.2.16">
      <s id="b.ACT.2.16.1">Ado bajiroju̶a bajiaja: Yu̶are mu̶a ĩase, “To bajiro bajiru̶aroja”, yiyuju Diore gotirẽtobosamasir'i, Joel.</s>
      <s id="b.ACT.2.16.2">Ado bajiro yiucamasiñuju:</s>
     </seg>
     <seg type="verse" id="b.ACT.2.17">
      <s id="b.ACT.2.17.1">“Adi macaru̶cu̶ro ñatu̶sarirũ̶mu̶rire Esp'iritu Santore ĩre cõaru̶cu̶ja yu̶, jediro masare.</s>
      <s id="b.ACT.2.17.2">To bajiri, ĩ su̶orine mu̶a rĩa, Diore gotirẽtobosaru̶arãma ĩna.</s>
      <s id="b.ACT.2.17.3">Mamarãma, yu̶ yiĩosere ĩamasiru̶arãma ĩna.</s>
      <s id="b.ACT.2.17.4">Bu̶cu̶rãma, yu̶ cõasere cãjiriaru̶arãma.</s>
     </seg>
     <seg type="verse" id="b.ACT.2.18">
      <s id="b.ACT.2.18.1">Tirũ̶mu̶rire Esp'iritu Santore cõaru̶cu̶ja yu̶, yu̶re ajitirũ̶nu̶rãre.</s>
      <s id="b.ACT.2.18.2">Ũ̶mu̶are, rõmiare quẽne ĩre cõaru̶cu̶ja yu̶.</s>
      <s id="b.ACT.2.18.3">To bajiri yu̶ ocare gotimasioru̶arãma ĩna.</s>
     </seg>
     <seg type="verse" id="b.ACT.2.19">
      <s id="b.ACT.2.19.1">To bajiri õ vecaju̶ ĩaĩañamanire mu̶are yiĩogũ̶, adigodo quẽne ĩaĩañamanire yiĩoru̶cu̶ja yu̶.</s>
      <s id="b.ACT.2.19.2">Ri'i ñaru̶aroja ti.</s>
      <s id="b.ACT.2.19.3">To bajicõari, jea ũ̶ju̶se, bueri buemu̶jaru̶aroja ti.</s>
     </seg>
     <seg type="verse" id="b.ACT.2.20">
      <s id="b.ACT.2.20.1">Ũ̶mu̶agu̶ muiju quẽne rẽtiacoaru̶cu̶mi.</s>
      <s id="b.ACT.2.20.2">Ñamiagu̶ muiju quẽne ri'ire bajirone sũagũ̶ ñacoaru̶cu̶mi.</s>
      <s id="b.ACT.2.20.3">Ti jediatone, Dios rojose yirãre ĩabeserirũ̶mu̶ ejaro bajiru̶aroja.</s>
      <s id="b.ACT.2.20.4">Ñamasurirũ̶mu̶ ñaru̶aroja, Jesús to bajiro ĩ yiĩorirũ̶mu̶.</s>
      <s id="b.ACT.2.20.5">Gajerũ̶mu̶ tire bajiro bajibetiru̶aroja yuja.</s>
      <s id="b.ACT.2.20.6">Güiorirũ̶mu̶ ñaro yiru̶aroja yuja.</s>
     </seg>
     <seg type="verse" id="b.ACT.2.21">
      <s id="b.ACT.2.21.1">To bajiboajaquẽne no bojarã, ‘Yu̶ u̶ju̶, rojose yigu̶ ñaja yu̶.</s>
      <s id="b.ACT.2.21.2">Rojose yu̶ yisere masirioya mu̶’ yirãre rojose ĩna yise vaja rojose tãmu̶otu̶jabetiriaroju̶ ĩna vaborotire ĩnare yirẽtobosaru̶cu̶ja yu̶, yami Dios”, yiucamasiñuju Joel —yiyuju Pedro.</s>
     </seg>
     <seg type="verse" id="b.ACT.2.22">
      <s id="b.ACT.2.22.1">To yicõa, quẽna tudigotiyuju Pedro: —Dios ĩ beserimasa ajiya mu̶a.</s>
      <s id="b.ACT.2.22.2">Nazaret macagu̶ Jesús ĩaĩañamanire Dios ĩ masise rãca mu̶are yiĩoñumi.</s>
      <s id="b.ACT.2.22.3">To bajiri, “Dios ĩ rotirore bajiro yiyumi Jesús”, yimasiaja mu̶a, tire ĩacana ñari.</s>
     </seg>
     <seg type="verse" id="b.ACT.2.23">
      <s id="b.ACT.2.23.1">To bajiro yimasirã ñaboarine, Jesúre ĩaterãre ocasãñuja mu̶a.</s>
      <s id="b.ACT.2.23.2">To yicõari, yucú̶tẽroju̶ ĩnare jajurotiyuja mu̶a, ĩre.</s>
      <s id="b.ACT.2.23.3">Tire mu̶a yiroto rĩjoroju̶ne masicõañuju Dios.</s>
      <s id="b.ACT.2.23.4">“To bajiro rojose ĩre ĩna yiboajaquẽne, quẽnaseju̶are yiru̶cu̶ja yu̶” yigu̶, ĩre cõañuju Dios, Jesúre.</s>
      <s id="b.ACT.2.23.5">To bajiri mu̶are matabesumi, “Jesúre ĩre sĩato ĩna” yirã, ĩre ĩaterãre mu̶a ĩsiboajaquẽne.</s>
     </seg>
     <seg type="verse" id="b.ACT.2.24">
      <s id="b.ACT.2.24.1">To bajiro Jesúre mu̶a yiboajaquẽne, Dioju̶ama, Jesús ĩ sĩaecoro bero, quẽna ĩre catiocõañumi.</s>
      <s id="b.ACT.2.24.2">To bajiri rijayayicõa tu̶jabesumi Jesús, no yiyamagũ̶ ñari.</s>
     </seg>
     <seg type="verse" id="b.ACT.2.25">
      <s id="b.ACT.2.25.1">To bajiri tirũ̶mu̶ju̶ mani ñicu̶ David ñamasir'i, Jesús ĩ bajirotire yigu̶, ado bajiro ucamasiñumi ĩ: “Cacu̶, yu̶ rãcane ñaja mu̶.</s>
      <s id="b.ACT.2.25.2">Yu̶re mu̶ ejarẽmose ti ñajare, ñiere güibeaja yu̶.</s>
     </seg>
     <seg type="verse" id="b.ACT.2.26">
      <s id="b.ACT.2.26.1">Tire yu̶ tu̶oĩajama, yu̶re quẽnamasucõaja.</s>
      <s id="b.ACT.2.26.2">To bajiri bu̶to variquẽnagũ̶ quẽnase mu̶re ñagõaja yu̶.</s>
      <s id="b.ACT.2.26.3">To bajiri, ‘Yu̶ ruju̶ ti yayiboajaquẽne, quẽna tudicaticoaru̶cu̶ja yu̶’ yitu̶oĩa tutuaja yu̶.</s>
     </seg>
     <seg type="verse" id="b.ACT.2.27">
      <s id="b.ACT.2.27.1">Cacu̶, masiaja yu̶, ĩna yujeroju̶ne ñacõa ñabetiru̶cu̶ja yu̶.</s>
      <s id="b.ACT.2.27.2">Mu̶ macu̶ ñaja yu̶.</s>
      <s id="b.ACT.2.27.3">Mu̶re rũ̶cu̶bu̶oaja yu̶.</s>
      <s id="b.ACT.2.27.4">To bajiri yu̶ ruju̶ boarocabetiru̶aroja ti.</s>
     </seg>
     <seg type="verse" id="b.ACT.2.28">
      <s id="b.ACT.2.28.1">To bajiri quẽna yu̶re catioru̶cu̶ja mu̶.</s>
      <s id="b.ACT.2.28.2">To cõrone bu̶to variquẽnaru̶cu̶ja yu̶, mu̶ rãca ñagũ̶ ñari”, yiucamasiñumi David, Jesús ĩ yirotirene yigu̶.</s>
     </seg>
     <seg type="verse" id="b.ACT.2.29">
      <s id="b.ACT.2.29.1">Ĩ tu̶oĩase mere yimasiñuju ĩ.</s>
      <s id="b.ACT.2.29.2">Ĩ rijato, adone ĩre yujerocamasiñujarã, ĩrema.</s>
      <s id="b.ACT.2.29.3">“Ado ñaja ĩre yujeriaro”, yimasiaja mani.</s>
     </seg>
     <seg type="verse" id="b.ACT.2.30">
      <s id="b.ACT.2.30.1">To bajiro bajirotire goti rĩjoro cu̶tirimasu̶ ñamasiñuju David.</s>
      <s id="b.ACT.2.30.2">“Beroju̶ ‘Rotimu̶orũ̶gõru̶cu̶mi’ yigu̶, Dios ĩ cõagũ̶, yu̶ jãnami ñaru̶cu̶mi.</s>
      <s id="b.ACT.2.30.3">Yu̶re bajiro u̶ju̶ ñaru̶cu̶mi”, yimasiñuju David, Diore gotirẽtobosagu̶.</s>
     </seg>
     <seg type="verse" id="b.ACT.2.31">
      <s id="b.ACT.2.31.1">To bajiro ti bajirotire masigũ̶ ñari, “Rotimu̶orũ̶gõru̶cu̶mi” yigu̶, Dios ĩ cõarocu̶ Cristo rijacoaboarine, ĩ tudicatirotire ucamasiñuju.</s>
      <s id="b.ACT.2.31.2">“Ĩna yujeroju̶ne ñacõa ñabetiru̶cu̶mi Cristo.</s>
      <s id="b.ACT.2.31.3">To bajicõari, ĩ ruju̶ quẽne, boabetiru̶aroja.</s>
      <s id="b.ACT.2.31.4">To bajigu̶ ñari, tudicaticoaru̶cu̶mi quẽna”, yiucamasiñuju.</s>
     </seg>
     <seg type="verse" id="b.ACT.2.32">
      <s id="b.ACT.2.32.1">Jesús ĩ rijato bero, ĩre tudiĩacaju̶ yu̶a.</s>
      <s id="b.ACT.2.32.2">To bajiri, “Dios ĩre catioyumi”, yimasiaja yu̶a.</s>
     </seg>
     <seg type="verse" id="b.ACT.2.33">
      <s id="b.ACT.2.33.1">Jesúre, õ vecaju̶ ñacõari, ĩre jiyuju Dios.</s>
      <s id="b.ACT.2.33.2">To bajiri rũ̶cu̶bu̶oriaju̶re Dios ĩ rujiro riojojacatu̶aju̶are rujigu̶mi.</s>
      <s id="b.ACT.2.33.3">Toju̶re Dios ĩ gotiriarore bajirone, “Esp'iritu Santore rotiya mu̶”, Jesúre ĩre yiyuju.</s>
      <s id="b.ACT.2.33.4">To bajiri Jesúju̶a yu̶are cõañumi, Esp'iritu Santore.</s>
      <s id="b.ACT.2.33.5">Jẽju̶ mu̶a ĩase, mu̶a ajise quẽne, Esp'iritu Santo ĩ ejajare, bajibu̶ ti.</s>
      <s id="b.ACT.2.33.6">Tine ñaja ti, Dios ĩ cõagũ̶ Esp'iritu Santo ĩ ejase.</s>
     </seg>
     <seg type="verse" id="b.ACT.2.34">
      <s id="b.ACT.2.34.1">Quẽna David ñamasir'i ĩ bajimasirere gotiaja yu̶.</s>
      <s id="b.ACT.2.34.2">David ĩ masu ĩ bajirotire yigu̶ me, ucamasiñuju.</s>
      <s id="b.ACT.2.34.3">Ĩ ruju̶, Dios ĩ ñaroju̶re mu̶jabetiriaroja.</s>
      <s id="b.ACT.2.34.4">To bajiboarine Jesús ĩ mu̶jarotire yigu̶ne, ado bajiro yiucamasiñuju David: “ ‘Yu̶ riojojacatu̶a rujiya maji.</s>
     </seg>
     <seg type="verse" id="b.ACT.2.35">
      <s id="b.ACT.2.35.1">Mu̶re ĩaterãre, “Rojose yitu̶jaya” ĩnare yu̶ yiro bero, rojose yimasibetiru̶arãma yuja.</s>
      <s id="b.ACT.2.35.2">To cõrone rotisu̶oru̶cu̶ja mu̶’ yiru̶cu̶mi Dios, yu̶ u̶ju̶re”, yiucamasiñumi David.</s>
     </seg>
     <seg type="verse" id="b.ACT.2.36">
      <s id="b.ACT.2.36.1">To bajiri, “Israel ñamasir'i jãnerabatiare, ‘Socase me ñaja’ yimasirãjaro” yigu̶, mu̶are gotiaja yu̶.</s>
      <s id="b.ACT.2.36.2">Jesúre, yucú̶tẽroju̶re mu̶a sĩar'irene, mani u̶ju̶ ñamu̶orũ̶gõrocu̶re cõañuju Dios —yiyuju Pedro, masare.</s>
     </seg>
     <seg type="verse" id="b.ACT.2.37">
      <s id="b.ACT.2.37.1">To bajiro ĩ yisere ajicõari tu̶oĩarejai su̶tiritiyujarã ĩna.</s>
      <s id="b.ACT.2.37.2">To bajiri, Pedro rãcanare sẽniĩañujarã: —¿Yu̶a yarã, no yirãti yu̶a? —yiyujarã ĩna.</s>
     </seg>
     <seg type="verse" id="b.ACT.2.38">
      <s id="b.ACT.2.38.1">To bajiro ĩna yirone, cu̶diyuju Pedro: —Rojose mu̶a yisere su̶tiriticõari tu̶oĩavasoaya.</s>
      <s id="b.ACT.2.38.2">To yicõari, oco rãca bautizarotiya mu̶a, “ ‘Yu̶are rijabosar'i ñaami’ Jesúre ĩre yitu̶oĩarã ñaja yu̶a” yirã.</s>
      <s id="b.ACT.2.38.3">To bajiro mu̶a yijama, rojose mu̶a yisere masiriocõari, Esp'iritu Santore mu̶are cõaru̶cu̶mi Dios.</s>
     </seg>
     <seg type="verse" id="b.ACT.2.39">
      <s id="b.ACT.2.39.1">Esp'iritu Santore mu̶are cõaru̶cu̶mi, mu̶a rĩare quẽne, mu̶a jãnerabatiare quẽne, sõju̶anare quẽne.</s>
      <s id="b.ACT.2.39.2">“Yu̶ rĩa ñaru̶arãja mu̶a” ĩ yirere cu̶dirã ñajedirore ĩre cõaru̶cu̶mi Dios —yiyuju Pedro.</s>
     </seg>
     <seg type="verse" id="b.ACT.2.40">
      <s id="b.ACT.2.40.1">Ti rĩne gotigu̶ me yiyuju Pedro.</s>
      <s id="b.ACT.2.40.2">Jairo ĩnare gotimasioñuju.</s>
      <s id="b.ACT.2.40.3">To yigu̶ne ado bajiro gotiyuju: —Masa adirũ̶mu̶ana rojose yirã rãca ñabesa mu̶a.</s>
      <s id="b.ACT.2.40.4">Cãmotadicoasa mu̶a, “Rojose tãmu̶otu̶jabetiriaroju̶ ĩna rãca vatobe” yirã —yiyuju Pedro.</s>
     </seg>
     <seg type="verse" id="b.ACT.2.41">
      <s id="b.ACT.2.41.1">To bajiro ĩ yigotisere quẽnaro ajiyujarã ĩna.</s>
      <s id="b.ACT.2.41.2">To bajiri tres mil cõro ñarã, ñarẽmoñujarã ĩna, Jesúre ajitirũ̶nu̶rã.</s>
      <s id="b.ACT.2.41.3">To bajiri, ĩnare bautizarotiyujarã ĩna, “Rojose yiru̶abeaja.</s>
      <s id="b.ACT.2.41.4">Dios yarã ñaja yu̶a yuja” yirã.</s>
     </seg>
     <seg type="verse" id="b.ACT.2.42">
      <s id="b.ACT.2.42.1">To bajiri Jesús ĩ gotiroticõasu̶oriarã rãca rẽjañujarã ĩna.</s>
      <s id="b.ACT.2.42.2">Tocãrãcarũ̶mu̶ne ĩna rãca rẽjarũgũñujarã.</s>
      <s id="b.ACT.2.42.3">To bajiri sĩgũ̶re bajiro tu̶oĩañujarã ĩna.</s>
      <s id="b.ACT.2.42.4">To bajicõari Diore sẽnirũgũñujarã ĩna.</s>
      <s id="b.ACT.2.42.5">Bare barã quẽne, Jesús ĩ yirotiriarore bajirone yibayujarã ĩna.</s>
     </seg>
     <seg type="verse" id="b.ACT.2.43">
      <s id="b.ACT.2.43.1">Tirũ̶mu̶ri Jesús ĩ gotiroticõasu̶oriarã jairo ĩaĩañamanire yiyujarã, Dios ĩ masisere ĩnare ĩ cõajare.</s>
      <s id="b.ACT.2.43.2">Tire ĩacõari, no yimasibesujarã ĩna toana ñajediro.</s>
     </seg>
     <seg type="verse" id="b.ACT.2.44">
      <s id="b.ACT.2.44.1">Tocãrãcu̶ne Jesúre ajitirũ̶nu̶rã sĩgũ̶re bajiro tu̶oĩañujarã.</s>
      <s id="b.ACT.2.44.2">“Yu̶ ye ti ñaboajaquẽne, mu̶re ti ru̶yajama, ĩsiru̶cu̶ja yu̶”, gãmerã yitu̶oĩajedicõañujarã ĩna.</s>
      <s id="b.ACT.2.44.3">Gãjerãre maioro bajirãre ĩacõari, ĩna ye gajeyeũnire ĩsicõari vaja sẽni, juayujarã, ĩna, maioro bajirãre gãjoa ĩsiru̶arã.</s>
     </seg>
     <seg type="verse" id="b.ACT.2.46">
      <s id="b.ACT.2.46.1">Tocãrãcarũ̶mu̶ sĩgũ̶re bajiro tu̶oĩarã ñari, Diore yirũ̶cu̶bu̶oriaviju̶re rẽjarũgũñujarã ĩna, Diore sẽnirã.</s>
      <s id="b.ACT.2.46.2">To yigajano, gãjerãre jicoasujarã ĩna, ĩnare barotirã.</s>
      <s id="b.ACT.2.46.3">Ĩna ya viriju̶ ejacõari, bare barãne, Jesús ĩ rotiriarore bajirone yibavariquẽnañujarã ĩna.</s>
      <s id="b.ACT.2.46.4">To bajiro bajirã, quẽnase Diore yirũ̶cu̶bu̶orũgũñujarã ĩna.</s>
      <s id="b.ACT.2.46.5">To bajiri ĩnare ĩacõari, “Quẽnaro yirã ñaama”, yiĩañujarã ĩna, ti macana.</s>
      <s id="b.ACT.2.46.6">To bajiri, Jesús ĩ masisere ĩnare cõañuju.</s>
      <s id="b.ACT.2.46.7">Ĩnare ĩ cõajare, cojorũ̶mu̶ ru̶yabeto ti macana sĩgũ̶ri, Jesúre ĩre ajitirũ̶nu̶su̶oyujarã ĩna.</s>
      <s id="b.ACT.2.46.8">To bajicõari, Jesúre ajitirũ̶nu̶rã tu̶ju̶ rẽjañujarã ĩna quẽne.</s>
      <s id="b.ACT.2.46.9">Ĩna rãca ñarã, jãjarãbu̶sa ñañujarã, Jesúre ajitirũ̶nu̶rã.</s>
     </seg>
    </div>
    <div type="chapter" id="b.ACT.3">
     <seg type="verse" id="b.ACT.3.1">
      <s id="b.ACT.3.1.1">Tocãrãcarũ̶mu̶ ñamicaju̶a tu̶sato, Diore sẽnirã ejarũgũñujarã ĩna jud'io masa.</s>
      <s id="b.ACT.3.1.2">To bajiri cojorũ̶mu̶ Pedro, Juan rãca, Diore ĩre sẽnirã vasujarã ĩna quẽne, Diore yirũ̶cu̶bu̶oriaviju̶.</s>
     </seg>
     <seg type="verse" id="b.ACT.3.2">
      <s id="b.ACT.3.2.1">Ti vi soje tu̶re rujiyuju rẽmone micagũ̶ ruyuar'i.</s>
      <s id="b.ACT.3.2.2">Tocãrãcarũ̶mu̶ toju̶re ĩre ãmiejorũgũñujarã ĩ babarã.</s>
      <s id="b.ACT.3.2.3">Ti soje, Quẽnarisoje vãme cu̶ti soje ñañuju ti.</s>
      <s id="b.ACT.3.2.4">Ti soje tu̶re rujicõari, ti vi sãjarãre, “¿Yu̶re ĩamaicõari, gãjoa ĩsiru̶abeati mu̶a?”, yirujirũgũñuju ĩ.</s>
     </seg>
     <seg type="verse" id="b.ACT.3.3">
      <s id="b.ACT.3.3.1">To bajiri, Pedro, Juan rãca ĩna sãjatone, gãjoare ĩnare sẽniñuju micagũ̶.</s>
     </seg>
     <seg type="verse" id="b.ACT.3.4">
      <s id="b.ACT.3.4.1">To bajiro ĩ yisere ajicõari, ĩre ĩañujarã ĩna.</s>
      <s id="b.ACT.3.4.2">To yirãne, ado bajiro ĩre yiyuju Pedro: —Adoju̶are ĩaña, mu̶ —ĩre yiyuju.</s>
     </seg>
     <seg type="verse" id="b.ACT.3.5">
      <s id="b.ACT.3.5.1">To ĩ yijare, “Yu̶re ĩsiru̶arãma mojoroaca” yigu̶, quẽnaro ĩnare ajiyuju micagũ̶ju̶ama.</s>
     </seg>
     <seg type="verse" id="b.ACT.3.6">
      <s id="b.ACT.3.6.1">To yicõari, ado bajiro ĩre yiyuju Pedro: —Gãjoa maja yu̶are.</s>
      <s id="b.ACT.3.6.2">Gajeye quẽnamasuse mu̶re yirẽmoru̶cu̶ja yu̶.</s>
      <s id="b.ACT.3.6.3">Jesucristo Nazaret macagu̶ ĩ masise rãca mu̶re varotiaja yu̶ —yiyuju Pedro, micagũ̶re.</s>
     </seg>
     <seg type="verse" id="b.ACT.3.7">
      <s id="b.ACT.3.7.1">To yicõari, ĩ riojojacatu̶aga ãmore ñiacõari, ĩre tũ̶avũ̶mu̶orũ̶gõñuju Pedro.</s>
      <s id="b.ACT.3.7.2">To ĩ yirone, ĩ ñicu̶gũ̶ri, ĩ ãñatigãri tĩmacoasuju, ĩre, micaboar'ire yuja.</s>
     </seg>
     <seg type="verse" id="b.ACT.3.8">
      <s id="b.ACT.3.8.1">To bajicõari, jatirocarũ̶gũ̶cõari, vasu̶oyuju ĩ yuja.</s>
      <s id="b.ACT.3.8.2">Ĩna rãca sãjasuju micaboar'i, Diore yirũ̶cu̶bu̶oriaviju̶re.</s>
      <s id="b.ACT.3.8.3">To jatisãjacu̶ne, “Dios quẽnaro yu̶re yami.</s>
      <s id="b.ACT.3.8.4">Yu̶ rijaye cu̶tisere yu̶re catioami”, yivariquẽnañuju ĩ.</s>
     </seg>
     <seg type="verse" id="b.ACT.3.9">
      <s id="b.ACT.3.9.1">Ti vi ñarã, to bajiro ĩ yivariquẽnasere ĩañujarã ĩna.</s>
     </seg>
     <seg type="verse" id="b.ACT.3.10">
      <s id="b.ACT.3.10.1">To bajiri ĩre ĩamasicõari u̶cayujarã ĩna.</s>
      <s id="b.ACT.3.10.2">“¿‘Quẽnarisoje’ vãme cu̶ti soje tu̶ gãjoa sẽnirujirũgũgũ̶ me ñati ĩ?”, yiyujarã ĩna.</s>
     </seg>
     <seg type="verse" id="b.ACT.3.11">
      <s id="b.ACT.3.11.1">To bajiri micagũ̶ ñaboar'i, Pedrore, Juanre ĩnare ñiatuayuju, “Yu̶re vaveobeticõato ĩna” yigu̶.</s>
      <s id="b.ACT.3.11.2">Salomón vãme cu̶tijacatu̶aju̶are rũ̶gõñujarã ĩna, Pedro, Juan rãca.</s>
      <s id="b.ACT.3.11.3">To bajiro ĩna bajirone, masa ĩna ñaro cõrone ũmarẽjañujarã ĩna, ĩre ĩna catiorore ĩau̶cacõari.</s>
     </seg>
     <seg type="verse" id="b.ACT.3.12">
      <s id="b.ACT.3.12.1">Ĩna ũmarẽjaro ĩacõari, ado bajiro ĩnare gotiyuju Pedro: —¿No yirã ĩau̶cati?</s>
      <s id="b.ACT.3.12.2">Ĩau̶cabesa, mu̶a, yu̶ yarã Israel ñamasir'i jãnerabatia.</s>
      <s id="b.ACT.3.12.3">Ãni micar'ire yu̶a masune catiobeju̶ yu̶a.</s>
      <s id="b.ACT.3.12.4">“Diore quẽnaro cu̶dirã ñari, ĩre catioma”, yitu̶oĩabesa mu̶a.</s>
     </seg>
     <seg type="verse" id="b.ACT.3.13">
      <s id="b.ACT.3.13.1">Ado bajiroju̶a bajiaja: Mani ñicu̶a Abraham, Isaac, to yicõari, Jacob ĩna rũ̶cu̶bu̶omasir'i, ĩ bojasere yicacu̶re Jesúre “Ñamasugũ̶ ñaami” yirũ̶cu̶bu̶ogu̶, ãni micar'ire yu̶are catiorotimi.</s>
      <s id="b.ACT.3.13.2">To bajiro yigu̶ ĩ ñaboajaquẽne, Jesúre ĩaterãre ocasãcaju̶ mu̶a, u̶jarãre, “Ĩre sĩato ĩna” yirã.</s>
      <s id="b.ACT.3.13.3">U̶ju̶ Pilato, Jesúre ĩ burotiru̶aboajaquẽne, mu̶aju̶a ĩre sĩaru̶acaju̶.</s>
     </seg>
     <seg type="verse" id="b.ACT.3.14">
      <s id="b.ACT.3.14.1">Dios ĩ bojase rĩne yigu̶re Jesúre burotimenane, Barrabáju̶are ĩre buroticõacaju̶ mu̶a, Pilatore.</s>
     </seg>
     <seg type="verse" id="b.ACT.3.15">
      <s id="b.ACT.3.15.1">To bajiro mu̶a yijama, ĩna rijato beroju̶ “Tudirijabeticõato” yigu̶, Dios ĩ catisere ĩsirocu̶re sĩarotiyuja mu̶a.</s>
      <s id="b.ACT.3.15.2">To bajiboarine rijar'irene tudicatiocõañuju Dios.</s>
      <s id="b.ACT.3.15.3">Ĩre ĩacõari, “Quẽna tudicaticoasumi”, yimasiaja yu̶a.</s>
     </seg>
     <seg type="verse" id="b.ACT.3.16">
      <s id="b.ACT.3.16.1">Ãni micagũ̶ ñaboagu̶re ĩre ĩaja mu̶a.</s>
      <s id="b.ACT.3.16.2">“Jesús yu̶re catioru̶cu̶mi” ĩ yitu̶oĩajare, rẽmone ĩ ñicu̶gũ̶ri tĩmacoaju̶ ti.</s>
      <s id="b.ACT.3.16.3">Tire ĩacõari, “Jesús su̶orine bajiaja ti”, yimasiaja mu̶a.</s>
     </seg>
     <seg type="verse" id="b.ACT.3.17">
      <s id="b.ACT.3.17.1">Mani u̶jarã rãca Jesúre ĩre sĩaroticaju̶ mu̶a, riojo tu̶oĩabetica yirã.</s>
     </seg>
     <seg type="verse" id="b.ACT.3.18">
      <s id="b.ACT.3.18.1">“To bajirone bajiru̶aroja ti” Dios ĩ yimasire ñajare, bajicaju̶ tima.</s>
      <s id="b.ACT.3.18.2">Ado bajiro ucamasiñujarã Diore ĩre gotirẽtobosariarã: “Rojose tãmu̶ocõari, sĩaecoru̶cu̶mi Cristo”, yiucamasiñujarã ĩna.</s>
     </seg>
     <seg type="verse" id="b.ACT.3.19">
      <s id="b.ACT.3.19.1">Tire ajicõari, rojose mu̶a yisere yitu̶jacõari, Diore sẽniña mu̶a.</s>
      <s id="b.ACT.3.19.2">To mu̶a yijama, rojose mu̶a yisere masirioru̶cu̶mi.</s>
      <s id="b.ACT.3.19.3">To bajiro ĩ yijare, ĩ rãca quẽnaro ñaru̶arãja mu̶a.</s>
     </seg>
     <seg type="verse" id="b.ACT.3.20">
      <s id="b.ACT.3.20.1">To bajiro mu̶a bajijama, Jesúre mu̶are cõaru̶cu̶mi Dios quẽna, tirũ̶mu̶ju̶ne “ ‘Masa u̶ju̶ ñaña mu̶’ yigu̶ mu̶re cõaru̶cu̶ja” yimasir'i ñari.</s>
     </seg>
     <seg type="verse" id="b.ACT.3.21">
      <s id="b.ACT.3.21.1">Yucu̶rema õ vecaju̶ ñagũ̶mi Jesús.</s>
      <s id="b.ACT.3.21.2">“To cõrone adi macaru̶cu̶rore tudiquẽnoru̶cu̶ja yu̶” Dios ĩ yitu̶oĩariaro bajiro ti bajiroto rĩjoro, tone ñacõa ñaru̶cu̶mi.</s>
      <s id="b.ACT.3.21.3">Adi ñaja tirũ̶mu̶ana Diore ĩre gotirẽtobosamasiriarã, ĩna ucamasire.</s>
     </seg>
     <seg type="verse" id="b.ACT.3.22">
      <s id="b.ACT.3.22.1">Diore gotirẽtobosamasir'i, Moisés vãme cu̶tigu̶, ado bajiro gotimasiñuju, mani ñicu̶are: “Dios mani u̶ju̶ yu̶re ĩ cõacatore bajirone gãji ĩ ocare gotirocu̶re cõaru̶cu̶mi.</s>
      <s id="b.ACT.3.22.2">Ĩ cõarocu̶ma, mani rãcagu̶ne ñaru̶cu̶mi.</s>
      <s id="b.ACT.3.22.3">Jediro ĩ yirore bajirone cu̶diru̶arãja mu̶a.</s>
     </seg>
     <seg type="verse" id="b.ACT.3.23">
      <s id="b.ACT.3.23.1">Ĩ yirore bajiro cu̶dimenarema, ĩnare bucõaroti ñaja ti.</s>
      <s id="b.ACT.3.23.2">Ĩnare bucõari ĩnare sĩaroti ñaja”, yimasiñuju Moisés.</s>
      <s id="b.ACT.3.23.3">Adi ñaja, Jesús ĩ bajirotire goti rĩjoro yigu̶, mani ñicu̶are ĩ gotimasire.</s>
     </seg>
     <seg type="verse" id="b.ACT.3.24">
      <s id="b.ACT.3.24.1">Samuel vãme cu̶timasir'i, to yicõari, ĩre bajiro bajirã quẽne ĩ beroana Diore ĩre gotirẽtobosariarã ñajediro, adirũ̶mu̶ri bajirotire gotiyujarã ĩna quẽne.</s>
     </seg>
     <seg type="verse" id="b.ACT.3.25">
      <s id="b.ACT.3.25.1">Tirũ̶mu̶ju̶, mani ñicu̶are Dios ĩ gotirere gotimasiñujarã ĩna.</s>
      <s id="b.ACT.3.25.2">Dios mani ñicu̶are ĩ goticõare ti ñajare, quẽnase manire ejaru̶aroja ti.</s>
      <s id="b.ACT.3.25.3">Ado bajiro mani ñicu̶ Abraham ñamasir'ire gotimasiñuju Dios: “Masa jedirore quẽnaro yiru̶cu̶ja yu̶, mu̶ jãnerabatia su̶ori”, yimasiñuju Dios, mani ñicu̶ ñamasir'ire gotigu̶.</s>
     </seg>
     <seg type="verse" id="b.ACT.3.26">
      <s id="b.ACT.3.26.1">To yimasir'i ñari, ĩ macu̶re catiocõari bero, mani jud'io masa tu̶ju̶re ĩre cõasu̶oyumi Dios, “Ĩ su̶ori, rojose ĩna yisere masiriocõari, quẽnaro ñato ĩna” yigu̶ cõañuju, ĩ macu̶re —ĩnare yigotimasioñuju Pedro.</s>
     </seg>
    </div>
    <div type="chapter" id="b.ACT.4">
     <seg type="verse" id="b.ACT.4.1">
      <s id="b.ACT.4.1.1">To bajiri Pedro, Juan rãca, ado bajiro masare gotimasioñujarã ĩna: —Jesús, sĩaecogu̶ ñaboarine, quẽna tudicaticoasumi.</s>
      <s id="b.ACT.4.1.2">To bajiri mani quẽne tudicatiru̶arãja, yimasiaja mani —yiyujarã Pedro, Juan rãca.</s>
      <s id="b.ACT.4.1.3">To ĩna yiñarore paia, to yicõari, saduceo masa quẽne ejayujarã ĩna.</s>
      <s id="b.ACT.4.1.4">Diore yirũ̶cu̶bu̶oriavire coderimasa u̶ju̶ quẽne ejayuju ĩ.</s>
      <s id="b.ACT.4.1.5">Bu̶to jũnisiniejayujarã ĩna, Pedro, Juan rãca to bajiro ĩna gotimasiosere ajicõari.</s>
     </seg>
     <seg type="verse" id="b.ACT.4.3">
      <s id="b.ACT.4.3.1">To bajiri Pedrore, Juanre quẽne ĩnare ñejecõari, tubibe, vaveocoasujarã ĩna, rãioriju̶ ti ñajare.</s>
     </seg>
     <seg type="verse" id="b.ACT.4.4">
      <s id="b.ACT.4.4.1">To bajiro ĩnare ĩna yiboajaquẽne, Jesús ocare ajicõari, jãjarã ajitirũ̶nu̶su̶oyujarã ĩna.</s>
      <s id="b.ACT.4.4.2">To bajiri ũ̶mu̶a cinco mil ñañujarã ĩna.</s>
     </seg>
     <seg type="verse" id="b.ACT.4.5">
      <s id="b.ACT.4.5.1">To bajiri busuriju̶ tudirẽjañujarã ĩna quẽna, jud'io masa u̶jarã, Dios ĩ rotimasire gotimasiorimasa, to yicõari, bu̶cu̶rã quẽne.</s>
     </seg>
     <seg type="verse" id="b.ACT.4.6">
      <s id="b.ACT.4.6.1">Paia u̶ju̶ ñamasugũ̶ Anás, to yicõari, ĩ yarã Caifás, Juan, Alejandro ñañujarã ĩna quẽne.</s>
     </seg>
     <seg type="verse" id="b.ACT.4.7">
      <s id="b.ACT.4.7.1">To bajiri, Pedro, Juan rãca tubibe ecoriarãre, jirotiyuju Anás.</s>
      <s id="b.ACT.4.7.2">To ĩ yijare, ĩ rĩjoroju̶are ejarũ̶gũ̶ ejayujarã Pedro, Juan rãca.</s>
      <s id="b.ACT.4.7.3">To ĩna ejaro, ado bajiro ĩnare sẽniĩañuju Anás: —¿Ñimu̶ masare mu̶are gotimasiorotimasiri?</s>
      <s id="b.ACT.4.7.4">¿Ñimu̶ ĩ masise rãca micagũ̶re catiomasiri mu̶a? —ĩnare yisẽniĩañuju Anás.</s>
     </seg>
     <seg type="verse" id="b.ACT.4.8">
      <s id="b.ACT.4.8.1">To bajiro ĩ yisẽniĩaro, Dios ĩ cõagũ̶ Esp'iritu Santo ĩ ejarẽmose rãca cojo vãme ru̶yabeto quẽnaro cu̶diyuju Pedro: —Yu̶a u̶jarã, bu̶cu̶rã quẽne, quẽnaro yu̶re ajiya.</s>
      <s id="b.ACT.4.8.2">“¿Ñimu̶ ĩ masise rãca micagũ̶re catiomasiri mu̶a?” yu̶are mu̶a yisẽniĩasere cu̶diru̶cu̶ja yu̶.</s>
     </seg>
     <seg type="verse" id="b.ACT.4.10">
      <s id="b.ACT.4.10.1">“Quẽnaro masiato” yirã, adi macana, to yicõari, “Israel sitana ñaro cõrone masiato” yirã, ñamasusere mu̶are gotiaja yu̶a.</s>
      <s id="b.ACT.4.10.2">Jesucristo Nazaret macagu̶ su̶orine micagũ̶ ñaboar'i catimasimi.</s>
      <s id="b.ACT.4.10.3">Jesús, yucú̶tẽroju̶ mu̶a sĩar'ine, Dios ĩ tudicatior'ine, micagũ̶ ñaboagu̶re ĩre catiomasimi.</s>
     </seg>
     <seg type="verse" id="b.ACT.4.11">
      <s id="b.ACT.4.11.1">Tirũ̶mu̶ju̶ David ñamasir'i ado bajiro ucamasiñumi: “Gũ̶ta rãca vi quẽnorimasa coja gũ̶tare rocarãma.</s>
      <s id="b.ACT.4.11.2">Ĩna rocaria ñaboarine, gajea gũ̶ta rẽtoro quẽnarica ñaru̶aroja tia.</s>
      <s id="b.ACT.4.11.3">Tia gũ̶ta su̶orine quẽnarivi quẽnoru̶cu̶mi Dios.</s>
      <s id="b.ACT.4.11.4">Tia manijama, quẽnomasibetibogu̶mi”, yiucamasiñumi.</s>
      <s id="b.ACT.4.11.5">“Ado bajiro bajiaja” yire ũni ñaja adi: Mu̶a jud'io masa u̶jarã, Jesúre ĩre bojabesuja mu̶a.</s>
      <s id="b.ACT.4.11.6">To bajiboarine ñamasugũ̶ ñaami.</s>
     </seg>
     <seg type="verse" id="b.ACT.4.12">
      <s id="b.ACT.4.12.1">Jesús rĩne ñaami adi macaru̶cu̶roana masa, ĩna rijato beroju̶, rojose ĩna tãmu̶oborotire ĩnare yirẽtobosarocu̶, Dios ĩ cõar'i.</s>
      <s id="b.ACT.4.12.2">Gãji to bajiro manire yirẽtobosagu̶ maami —yiyuju Pedro.</s>
     </seg>
     <seg type="verse" id="b.ACT.4.13">
      <s id="b.ACT.4.13.1">To bajiri Pedro, Juan rãca quẽnaro masirãre bajiro ĩna ñagõsere ajimasicõañujarã u̶jarã.</s>
      <s id="b.ACT.4.13.2">“Papera buebetiriarã ñaboarine, quẽnaro ñagõama ĩna.</s>
      <s id="b.ACT.4.13.3">Jesúrãca ñarũgũriarãne ñaruyuama ĩna.</s>
      <s id="b.ACT.4.13.4">To bajiri ĩre bajirone gotimasioama”, yitu̶oĩañujarã ĩna, u̶jarã.</s>
     </seg>
     <seg type="verse" id="b.ACT.4.14">
      <s id="b.ACT.4.14.1">To bajiri micagũ̶ ñaboar'i, Pedro, Juan rãca ĩ ñajare, “Rojose yiyuja mu̶a”, yimasibesujarã u̶jarã.</s>
     </seg>
     <seg type="verse" id="b.ACT.4.15">
      <s id="b.ACT.4.15.1">To yi, budiarotiyujarã u̶jarã, Pedrore, to yicõari Juanre quẽne.</s>
      <s id="b.ACT.4.15.2">To yicõari ado bajiro ĩna masune gãmerã ñagõñujarã ĩna: —¿No yirãti mani ĩnare, Pedrore, Juanre quẽne?</s>
      <s id="b.ACT.4.15.3">Jerusalén macana ĩna ñaro cõrone masiama micar'ire ĩna catiorere.</s>
      <s id="b.ACT.4.15.4">To bajiri, “Socarã yama”, yimasiña maja.</s>
     </seg>
     <seg type="verse" id="b.ACT.4.17">
      <s id="b.ACT.4.17.1">To bajiri ado bajiro ĩnare gotiroti ñaja: “Jesús yere quẽna mu̶a ñagõrẽmojama, rojose tãmu̶orã vana yaja mu̶a”, ĩnare yiroti ñaja, “To cõrone Jesús yere gotibatobeticõato yuja” yirã —yitu̶oĩañujarã u̶jarã.</s>
     </seg>
     <seg type="verse" id="b.ACT.4.18">
      <s id="b.ACT.4.18.1">To yi, quẽna ĩnare jisõñujarã ĩna, Pedrore, to yicõari, Juanre quẽne.</s>
      <s id="b.ACT.4.18.2">Ĩna sãjaejarone: —Jesús yere masare gotimasiobesa mu̶a —yiboayujarã ĩna, Pedrore, to yicõari, Juanre quẽne.</s>
     </seg>
     <seg type="verse" id="b.ACT.4.19">
      <s id="b.ACT.4.19.1">To bajiro u̶jarã ĩna yisere ajicõari, ado bajiro cu̶diyujarã Pedro, Juan rãca: —Mu̶are yu̶a cu̶dijama, Diore cu̶dimena yirãja yu̶a.</s>
      <s id="b.ACT.4.19.2">To bajiri, mu̶a tu̶oĩajama, mu̶aju̶are yu̶a cu̶dijama, ¿riojo yirã yirãjari yu̶a?</s>
     </seg>
     <seg type="verse" id="b.ACT.4.20">
      <s id="b.ACT.4.20.1">Jesúre yu̶a ĩacati, yu̶a ajicatire quẽne, tire gotitu̶jamasimenaja —yiyujarã Pedro, Juan rãca.</s>
     </seg>
     <seg type="verse" id="b.ACT.4.21">
      <s id="b.ACT.4.21.1">Tire ajicõari, —Gotimasiobeticõaña, Jesús yere.</s>
      <s id="b.ACT.4.21.2">Jesús yere mu̶a gotijama, rojose tãmu̶oru̶arãja mu̶a —yiyujarã u̶jarã quẽna.</s>
      <s id="b.ACT.4.21.3">Micagũ̶ ĩ catisere ĩacõari, “Quẽnaro yigu̶ ñaami Dios”, yiyujarã masa.</s>
      <s id="b.ACT.4.21.4">To ĩna yisere ajirã ñari, Pedrore, to yicõari, Juanre quẽne rojose ĩnare yimasibesujarã ĩna.</s>
      <s id="b.ACT.4.21.5">To bajiri ĩnare budiroticõañujarã u̶jarã.</s>
     </seg>
     <seg type="verse" id="b.ACT.4.22">
      <s id="b.ACT.4.22.1">Micagũ̶ ñaboar'i, Pedro, Juan rãca ĩna catior'i, cuarenta cũ̶mari rẽtobu̶saro tu̶sacu̶ ñañuju ĩ.</s>
     </seg>
     <seg type="verse" id="b.ACT.4.23">
      <s id="b.ACT.4.23.1">Budicoanaju̶ma, ĩna babarã tu̶ju̶ vacoasujarã Pedro, Juan rãca.</s>
      <s id="b.ACT.4.23.2">Toju̶ ejacõari paia u̶jarã, to yicõari, bu̶cu̶rã quẽne, ĩnare ĩna yirere gotiyujarã ĩna.</s>
     </seg>
     <seg type="verse" id="b.ACT.4.24">
      <s id="b.ACT.4.24.1">Tire ajicõari, sĩgũ̶re bajirone tu̶oĩacõari, ado bajiro Diore sẽniñujarã ĩna: —Dios, yu̶a jacu̶, mu̶ rĩne ñajediro masirẽtogũ̶ ñaja mu̶.</s>
      <s id="b.ACT.4.24.2">Mu̶ne, ũ̶mu̶agaserore quẽnoñuja, sitare quẽne, riagarire quẽne jediro.</s>
      <s id="b.ACT.4.24.3">Adi macaru̶cu̶roayere jediro rujeoyuja mu̶.</s>
     </seg>
     <seg type="verse" id="b.ACT.4.25">
      <s id="b.ACT.4.25.1">Tirũ̶mu̶ju̶ yu̶a ñicu̶ mu̶ bojarore bajiro yimasir'i David ñamasir'i, Esp'iritu Santo ĩ ejarẽmose rãca ado bajiro ucamasiñumi: “¿No yirã ‘Rotimu̶orũ̶gõru̶cu̶mi’ yigu̶, Dios ĩ cõagũ̶re jũnisiniati jud'io masa, to yicõari, jud'io masa me ñarã quẽne?</s>
      <s id="b.ACT.4.25.2">¿No yirã Diore rojose yiru̶aboati ĩna?</s>
     </seg>
     <seg type="verse" id="b.ACT.4.26">
      <s id="b.ACT.4.26.1">‘Rotimu̶orũ̶gõru̶cu̶mi’ yigu̶, Dios ĩ cõagũ̶re, to yicõari, Diore quẽne rojose yiru̶arã, adi macaru̶cu̶roana u̶jarã rẽjacõari, ñayuru̶arãma”, yiucamasiñumi David.</s>
     </seg>
     <seg type="verse" id="b.ACT.4.27">
      <s id="b.ACT.4.27.1">Socu̶ me yimasiñumi David.</s>
      <s id="b.ACT.4.27.2">Ĩ gotimasiriarore bajirone bajicaju̶.</s>
      <s id="b.ACT.4.27.3">U̶ju̶ Herodes, Poncio Pilato vãme cu̶tigu̶ quẽne, jud'io masa, to yicõari, jud'io masa me quẽne, rẽjacama ĩna.</s>
      <s id="b.ACT.4.27.4">Mu̶ bojase rĩne yigu̶re, “Rotimu̶orũ̶gõru̶cu̶mi” yigu̶, mu̶ cõar'ire Jesúre rojose ĩre yiru̶arã rẽjacama ĩna.</s>
     </seg>
     <seg type="verse" id="b.ACT.4.28">
      <s id="b.ACT.4.28.1">“Ado bajirone bajiru̶aroja” mu̶ yiriarore bajiro yirã, to bajiro yicama ĩna.</s>
     </seg>
     <seg type="verse" id="b.ACT.4.29">
      <s id="b.ACT.4.29.1">To bajiri Dios yu̶a jacu̶, yu̶are ajiya.</s>
      <s id="b.ACT.4.29.2">“Rojose tãmu̶oru̶arãja mu̶a” yu̶are ĩna yisere masiritibesa mu̶.</s>
      <s id="b.ACT.4.29.3">Mu̶ yirore bajiro mu̶re cu̶diru̶aja yu̶a.</s>
      <s id="b.ACT.4.29.4">To bajiri yu̶are yirẽmoña mu̶, “Ñie güimenane Jesús ĩ goticatire quẽnaro gotiato ĩna” yigu̶.</s>
     </seg>
     <seg type="verse" id="b.ACT.4.30">
      <s id="b.ACT.4.30.1">Mu̶ masise rãca masa rijarãre catioya mu̶.</s>
      <s id="b.ACT.4.30.2">Ĩaĩañamanire quẽne yiya mu̶, “ ‘Jesús, Dios ĩ bojase rĩne yigu̶, ĩ macu̶ su̶orine to bajiaja ti’ yato ĩna masa” yigu̶ —yiyujarã ĩna, Diore sẽnirã.</s>
     </seg>
     <seg type="verse" id="b.ACT.4.31">
      <s id="b.ACT.4.31.1">Diore ĩna sẽnigajanoro, sita nu̶ru̶añuju.</s>
      <s id="b.ACT.4.31.2">Tirĩmarone, Dios ĩ cõagũ̶ Esp'iritu Santo, ĩ masisere ĩnare ĩsiñuju.</s>
      <s id="b.ACT.4.31.3">To ĩ yijare, cojo vãme ru̶yabeto Dios ĩ bojarore bajirone güimenane, Dios ocare masare gotiyujarã ĩna.</s>
     </seg>
     <seg type="verse" id="b.ACT.4.32">
      <s id="b.ACT.4.32.1">Jesúre ajitirũ̶nu̶rã sĩgũ̶re bajiro tu̶oĩarã ñañujarã ĩna.</s>
      <s id="b.ACT.4.32.2">Ĩna cu̶osere, “Yu̶ sĩgũ̶ ye ñaja”, yibesujarã ĩna.</s>
      <s id="b.ACT.4.32.3">Ñajedirore, “Mani ye ñaja” yirã, ĩna babarãre ĩsiñujarã ĩna.</s>
     </seg>
     <seg type="verse" id="b.ACT.4.33">
      <s id="b.ACT.4.33.1">Jesús ĩ bajireayere gotimasio tu̶jabesujarã Jesús ĩ gotiroticõasu̶oriarã.</s>
      <s id="b.ACT.4.33.2">“Jesús, rijacoaboarine, tudicaticõari ñaami quẽna”, yigotiyujarã ĩna, masare.</s>
      <s id="b.ACT.4.33.3">To bajiro quẽnaro ĩnare yigoticõari, ĩaĩañamanire ĩnare yiĩoñujarã.</s>
      <s id="b.ACT.4.33.4">“To bajirone quẽnaro yiñato ĩna” yigu̶, Jesúre ajitirũ̶nu̶rã ĩna ñaro cõrone quẽnaro ĩnare yirẽmoñuju Dios.</s>
     </seg>
     <seg type="verse" id="b.ACT.4.34">
      <s id="b.ACT.4.34.1">Sita cu̶orã, viri cu̶orã, gãjerãre ĩsiñujarã ĩna.</s>
      <s id="b.ACT.4.34.2">To yicõari, gãjoa bu̶jayujarã.</s>
      <s id="b.ACT.4.34.3">Gãjoa bu̶jacõari, Jesús ĩ gotiroticõasu̶oriarãre ĩsiñujarã ĩna, “Maioro bajirãre ĩnare ĩsiato” yirã.</s>
      <s id="b.ACT.4.34.4">To bajiri ĩna rãcana niju̶a maioro bajigu̶ mañujarã yuja.</s>
     </seg>
     <seg type="verse" id="b.ACT.4.36">
      <s id="b.ACT.4.36.1">To bajiro Jesúre ajitirũ̶nu̶rã vatoare, sĩgũ̶ jud'io masu̶ levita jũnagu̶ ñañuju ĩ.</s>
      <s id="b.ACT.4.36.2">José vãme cu̶tigu̶ ñañuju.</s>
      <s id="b.ACT.4.36.3">Chipre vãme cu̶tiyoaju̶ ruyuar'i ñañuju ĩ.</s>
      <s id="b.ACT.4.36.4">Jesús ĩ gotiroticõasu̶oriarã, Josére gajeye ĩre vãme yiyujarã, Bernabé.</s>
      <s id="b.ACT.4.36.5">Griego ocama, “Quẽnase gãjerãre oca cu̶tigu̶” yire ũni ñañuju ti vãme.</s>
     </seg>
     <seg type="verse" id="b.ACT.4.37">
      <s id="b.ACT.4.37.1">Sita cu̶oyuju José.</s>
      <s id="b.ACT.4.37.2">Tire gãjire ĩsiñuju ĩ.</s>
      <s id="b.ACT.4.37.3">Ti vajane gãjoa bu̶jacõari, Jesús ĩ gotiroticõasu̶oriarãre ĩsiñuju, “Maioro bajirãre ĩsiato” yigu̶.</s>
      <s id="b.ACT.4.37.4">Quẽnaro yigu̶ ñañuju José.</s>
     </seg>
    </div>
    <div type="chapter" id="b.ACT.5">
     <seg type="verse" id="b.ACT.5.1">
      <s id="b.ACT.5.1.1">Anan'ias vãme cu̶tigu̶ ĩ manajo Safira rãca, quẽnaro yirã me ñañujarã ĩna.</s>
      <s id="b.ACT.5.1.2">Anan'ias ĩ manajo rãca ĩna ya vesere gãjerãre ĩsiñujarã.</s>
      <s id="b.ACT.5.1.3">To yicõari, gãjoa bu̶jayujarã ĩna.</s>
     </seg>
     <seg type="verse" id="b.ACT.5.2">
      <s id="b.ACT.5.2.1">Anan'ias ĩ manajo rãca cojoro cõro tu̶oĩañujarã ĩna.</s>
      <s id="b.ACT.5.2.2">To bajiri gãjoa mojoro yayioyujarã ĩna.</s>
      <s id="b.ACT.5.2.3">To yicõari Jesús gotiroticõasu̶oriarãre ĩsigũ̶ vacoasuju, ru̶yasere.</s>
      <s id="b.ACT.5.2.4">Ĩna tu̶ju̶ ejacõari, —Ado cõrone bu̶jabu̶ yu̶ —ĩnare yiĩsiñuju Anan'ias.</s>
     </seg>
     <seg type="verse" id="b.ACT.5.3">
      <s id="b.ACT.5.3.1">To ĩ yisere ajicõari, ado bajiro ĩre yiyuju Pedro: —Anan'ias, ¿no yigu̶ Diore ĩategu̶re vãtia u̶ju̶re cu̶diati mu̶?</s>
      <s id="b.ACT.5.3.2">¿Mu̶ ya vese me ñari, mu̶ ĩsiriavesema?</s>
      <s id="b.ACT.5.3.3">¿Ti vese vaja mu̶re ĩna ĩsirema, mu̶ ye me ñari?</s>
      <s id="b.ACT.5.3.4">To bajiro ti bajiboajaquẽne, “Ti vese vaja ñaro cõrone mu̶are ĩsiaja yu̶”, yitoaja mu̶.</s>
      <s id="b.ACT.5.3.5">To bajiro yu̶are mu̶ yitojama, yu̶a rĩrene yitogu̶ me yaja mu̶.</s>
      <s id="b.ACT.5.3.6">Diore, Esp'iritu Santore quẽne yitogu̶ yaja mu̶ —yiyuju Pedro, Anan'iare.</s>
     </seg>
     <seg type="verse" id="b.ACT.5.5">
      <s id="b.ACT.5.5.1">To ĩ yisere ajicõari, rijaquedicoasuju Anan'ias.</s>
      <s id="b.ACT.5.5.2">To bajiro ĩ bajirere ajicõari, bu̶to güiyujarã toana.</s>
     </seg>
     <seg type="verse" id="b.ACT.5.6">
      <s id="b.ACT.5.6.1">Sĩgũ̶ri mame bu̶cu̶arã Anan'ias ruju̶re gũmacõari, ĩre yujerã vacoasujarã ĩna.</s>
     </seg>
     <seg type="verse" id="b.ACT.5.7">
      <s id="b.ACT.5.7.1">Tres hora bero ejayuju Anan'ias ñaboar'i manajo.</s>
      <s id="b.ACT.5.7.2">“To bajiro bajiriaroja”, yibesuju so.</s>
     </seg>
     <seg type="verse" id="b.ACT.5.8">
      <s id="b.ACT.5.8.1">To so ejarone, —¿Adi ñati vese vaja, jediro mu̶a bu̶jare? —sore yiyuju Pedro. —Ti ñaro cõrone ñaja —ĩre yicu̶diyuju so.</s>
     </seg>
     <seg type="verse" id="b.ACT.5.9">
      <s id="b.ACT.5.9.1">To so yisere ajicõari, ado bajiro sore yiyuju Pedro: —¿No yirã mu̶ manaju̶ rãca cojoro cõro tu̶oĩacõari, Dios ĩ cõagũ̶ Esp'iritu Santore yitoru̶ari mu̶a?</s>
      <s id="b.ACT.5.9.2">Õ tu̶saroma mu̶ manaju̶re yujerã variarã.</s>
      <s id="b.ACT.5.9.3">Mu̶re quẽne ãmiaroana yirãma, mu̶re yujeru̶arã —sore yiyuju Pedro.</s>
     </seg>
     <seg type="verse" id="b.ACT.5.10">
      <s id="b.ACT.5.10.1">To ĩ yirirĩmarone, rijaquedicoasuju soju̶ama.</s>
      <s id="b.ACT.5.10.2">Sãjanane, rijaqueariore ĩabu̶jayujarã mame bu̶cu̶arã.</s>
      <s id="b.ACT.5.10.3">To bajiri sore ãmibudicõari, so manaju̶re ĩna yujeriaro tu̶ju̶ sore yujeyujarã.</s>
     </seg>
     <seg type="verse" id="b.ACT.5.11">
      <s id="b.ACT.5.11.1">To bajiri, Jesúre ajitirũ̶nu̶rã ñajediro, to yicõari, ĩna tu̶ana quẽne, “To bajiyuju” yisere ajicõari, bu̶to güiyujarã ĩna.</s>
     </seg>
     <seg type="verse" id="b.ACT.5.12">
      <s id="b.ACT.5.12.1">Tirũ̶mu̶rire Jesúre ajitirũ̶nu̶rã jediro sĩgũ̶re bajiro tu̶oĩarã, Diore yirũ̶cu̶bu̶oriavi, Salomón vãme cu̶tijacatu̶aju̶are rẽjarũgũñujarã ĩna.</s>
      <s id="b.ACT.5.12.2">To bajicõari, Jerusalén macana ĩna ĩaro rĩjoro Dios ĩ masise rãca ĩaĩañamanire yiĩoñujarã ĩna Jesús ĩ gotiroticõasu̶oriarã.</s>
     </seg>
     <seg type="verse" id="b.ACT.5.13">
      <s id="b.ACT.5.13.1">To bajiri, Jesúre ajitirũ̶nu̶rãre, “Quẽnarã masu ñaama”, ĩnare yirũ̶cu̶bu̶oyujarã Jerusalén macana.</s>
      <s id="b.ACT.5.13.2">To bajiro yiboarine, Anan'ias ĩ manajo Safira mesa ĩna bajirere masicõari, “ ‘Jesúre ajitirũ̶nu̶gũ̶ ñaja yu̶ quẽne’ yisocacõari sãjaru̶cu̶ja yu̶”, yibesujarã ĩna, güirã.</s>
     </seg>
     <seg type="verse" id="b.ACT.5.14">
      <s id="b.ACT.5.14.1">To bajiri jãjarãbu̶sa ñarũtuasujarã Jesúre ajitirũ̶nu̶rã.</s>
      <s id="b.ACT.5.14.2">Rõmia quẽne, ũ̶mu̶a quẽne ñañujarã.</s>
     </seg>
     <seg type="verse" id="b.ACT.5.15">
      <s id="b.ACT.5.15.1">Ĩaĩañamanire Pedro ĩ yiĩorere ajicõari, rijaye cu̶tirãre ĩna jesariajau̶ri rãcane maa tu̶ ĩnare juaejoyujarã ĩna.</s>
      <s id="b.ACT.5.15.2">To bajiro ĩna yiejorã, Pedro ĩ rẽtorotire yuñañujarã, “Yu̶are moaĩato ĩ” yirã.</s>
      <s id="b.ACT.5.15.3">“Ĩ moaĩabetijaquẽne, ĩ vãti mani joere ti rẽtojama, caticoaru̶arãja mani” yirã, yuñañujarã ĩna.</s>
     </seg>
     <seg type="verse" id="b.ACT.5.16">
      <s id="b.ACT.5.16.1">To bajicõari, ti maca tu̶ana jãjarã masa vasujarã, Jerusalénju̶re, rijaye cu̶tirãre, to yicõari ĩna u̶su̶riju̶re vãtia sãñarãre quẽne juavana.</s>
      <s id="b.ACT.5.16.2">To bajiri rijaye cu̶tiboariarã catijedicoasujarã.</s>
      <s id="b.ACT.5.16.3">Ĩna u̶su̶riju̶re vãtia sãñarãre, vãtiare ĩnare bureayujarã ĩna, Jesús ĩ gotiroticõasu̶oriarã.</s>
     </seg>
     <seg type="verse" id="b.ACT.5.17">
      <s id="b.ACT.5.17.1">Tire ajicõari, paia u̶ju̶ ĩ rãcana, saduceo masa quẽne bu̶to jũnisiniñujarã, Jesús ĩ gotiroticõasu̶oriarãre.</s>
     </seg>
     <seg type="verse" id="b.ACT.5.18">
      <s id="b.ACT.5.18.1">To bajiri ĩnare ñejeroticõari tubiberiaviju̶ tubiberotiyujarã ĩna, Jesús ĩ gotiroticõasu̶oriarãre.</s>
     </seg>
     <seg type="verse" id="b.ACT.5.19">
      <s id="b.ACT.5.19.1">To ĩna yiboajaquẽne, tubiberiaviju̶ ĩna ñaro, ángel ĩnare ruyuayuju ĩ, ñamiju̶.</s>
      <s id="b.ACT.5.19.2">To bajicõari, ĩnare jãnabucõañuju.</s>
     </seg>
     <seg type="verse" id="b.ACT.5.20">
      <s id="b.ACT.5.20.1">Ĩnare jãnabucõari, —Diore yirũ̶cu̶bu̶oriaviju̶ vasa mu̶a —yiyuju. —To ejacõari masare gotiba, Dios ĩ catisere ĩna cu̶orotire yirã —ĩnare yiyuju ángel.</s>
     </seg>
     <seg type="verse" id="b.ACT.5.21">
      <s id="b.ACT.5.21.1">To bajiri busuriju̶ jẽju̶, Diore yirũ̶cu̶bu̶oriavire sãjaejacõari, masare ĩnare gotimasioñujarã quẽna.</s>
      <s id="b.ACT.5.21.2">Dios oca masare ĩna gotimasio ñarone, paia u̶ju̶, ĩ rãcana, to yicõari, Israel sitana u̶jarã quẽne rẽjañujarã ĩna.</s>
      <s id="b.ACT.5.21.3">To yicõari, “Tubiberiaviju̶ ñarãma” yirã, ĩnare jiroticõañujarã ĩna.</s>
     </seg>
     <seg type="verse" id="b.ACT.5.22">
      <s id="b.ACT.5.22.1">Ĩna jiroticõariarã tubiberiaviju̶re ĩna ejaro, mañujarã ĩna.</s>
      <s id="b.ACT.5.22.2">To bajiboa, tudicoasujarã ĩna, gotirã tudiana.</s>
     </seg>
     <seg type="verse" id="b.ACT.5.23">
      <s id="b.ACT.5.23.1">Tudiejacõari, gotiyujarã ĩna: —Tubiberiavi quẽnaro turiaro ti ñarore ejaboabu̶ yu̶a.</s>
      <s id="b.ACT.5.23.2">Ti vire coderimasa quẽne tone ñaboama ĩna.</s>
      <s id="b.ACT.5.23.3">To bajiboarine sojere jãnacõari yu̶a ĩajama, mama ĩna, Jesús ĩ gotiroticõasu̶oriarã —yigotiyujarã ĩna, tudiejana.</s>
     </seg>
     <seg type="verse" id="b.ACT.5.24">
      <s id="b.ACT.5.24.1">Tire ajicõari, paia u̶ju̶, Diore yirũ̶cu̶bu̶oriavire coderimasa u̶ju̶ quẽne, no yimasibesujarã ĩna yuja.</s>
      <s id="b.ACT.5.24.2">“To bajiro ĩna bajijama, ¿no bajiro yiroana yirãda ĩna?”, yiyujarã ĩna.</s>
     </seg>
     <seg type="verse" id="b.ACT.5.25">
      <s id="b.ACT.5.25.1">To ĩna yitu̶oĩarejaiñarone sĩgũ̶, ĩna tu̶re ejacõari, ado bajiro ĩnare gotiyuju: —Mu̶a tubibecũboariarãma, Diore yirũ̶cu̶bu̶oriaviju̶ masare gotimasio ñama ĩna —ĩnare yigotiyuju.</s>
     </seg>
     <seg type="verse" id="b.ACT.5.26">
      <s id="b.ACT.5.26.1">To ĩ yijare, Diore yirũ̶cu̶bu̶oriavi coderimasa u̶ju̶, ĩre moabosarimasa rãca Jesús ĩ gotiroticõasu̶oriarãre ĩnare ñejerã vasujarã ĩna.</s>
      <s id="b.ACT.5.26.2">To bajicõari rujaji yimenane, ĩnare ñejecoasujarã, “Rujajine ĩnare mani yijama, manire gũ̶tane reasĩaborãma masa” yigüirã ñari.</s>
     </seg>
     <seg type="verse" id="b.ACT.5.27">
      <s id="b.ACT.5.27.1">To bajiro ĩnare yi vacõari, u̶jarã rĩjoroju̶are ĩnare ũmato ejayujarã ĩna.</s>
      <s id="b.ACT.5.27.2">Ĩna ejaro ĩacõari, ado bajiro ĩnare yiyuju paia u̶ju̶:</s>
     </seg>
     <seg type="verse" id="b.ACT.5.28">
      <s id="b.ACT.5.28.1">—Jesús yere mu̶a gotimasiosere, mu̶are gotirotibetiboacaju̶ yu̶a.</s>
      <s id="b.ACT.5.28.2">To yu̶a yiboajaquẽne, adoanare Jerusalén macanare ĩna ñaro cõro ĩnare buecudiyuja mu̶a.</s>
      <s id="b.ACT.5.28.3">To bajiri sĩgũ̶ ru̶yariaro mano masiama mu̶a gotimasiocudisere.</s>
      <s id="b.ACT.5.28.4">“Ĩna su̶orine sĩaecocami Jesús”, yiyuja mu̶a, yu̶are —yiyuju paia u̶ju̶, Jesús ĩ gotiroticõasu̶oriarãre.</s>
     </seg>
     <seg type="verse" id="b.ACT.5.29">
      <s id="b.ACT.5.29.1">To ĩ yisere ajicõari ado bajiro ĩre cu̶diyuju Pedro, ĩ babarã rãca: —Dioju̶are cu̶diroti ñaja manire.</s>
      <s id="b.ACT.5.29.2">Masa ĩna rotisere rẽtoro ñaja Dios ĩ rotiseju̶a.</s>
     </seg>
     <seg type="verse" id="b.ACT.5.30">
      <s id="b.ACT.5.30.1">Mani ñicu̶a ĩna rũ̶cu̶bu̶omasir'ine ñaami Jesúre yucú̶tẽroju̶ mu̶a jajusĩarotir'irene tudicatior'ima.</s>
     </seg>
     <seg type="verse" id="b.ACT.5.31">
      <s id="b.ACT.5.31.1">Õ vecaju̶ ñacõari, Jesúre ĩre jiyuju.</s>
      <s id="b.ACT.5.31.2">To bajiri ĩ riojojacatu̶a rũ̶cu̶bu̶oriaju̶re rujigu̶mi.</s>
      <s id="b.ACT.5.31.3">Jesús masa u̶ju̶ ñarocu̶re, ĩna rijato beroju̶ rojose tãmu̶otu̶jabetiriaroju̶ ĩna vaborotire ĩnare yirẽtobosarocu̶re cũñuju Dios.</s>
      <s id="b.ACT.5.31.4">“Mu̶ su̶ori Israel jãnerabatia rojose ĩna yisere yitu̶jamasiru̶arãma” yigu̶, to yicõari, “To bajiro yirãre rojose ĩna yisere masiriomasiru̶cu̶ja yu̶” yigu̶, ĩre cõañuju Dios.</s>
     </seg>
     <seg type="verse" id="b.ACT.5.32">
      <s id="b.ACT.5.32.1">Tire masiaja yu̶a.</s>
      <s id="b.ACT.5.32.2">Dios ĩ cõagũ̶ Esp'iritu Santo rãca ñaja yu̶a.</s>
      <s id="b.ACT.5.32.3">To bajiri jediro Dios ĩ yirere gotiaja yu̶a.</s>
      <s id="b.ACT.5.32.4">No bojagu̶re Dios ĩ yirore bajiro cu̶digu̶re, Esp'iritu Santore ĩre cõaru̶cu̶mi —yiyujarã ĩna, Pedro ĩ babarã rãca.</s>
     </seg>
     <seg type="verse" id="b.ACT.5.33">
      <s id="b.ACT.5.33.1">To ĩ yisere ajicõari, bu̶to jũnisinirã ñari, ĩnare sĩaru̶ayujarã.</s>
     </seg>
     <seg type="verse" id="b.ACT.5.34">
      <s id="b.ACT.5.34.1">Gamaliel vãme cu̶tigu̶, ĩna rãcagu̶, Dios ĩ rotimasirere gotimasiorimasu̶ ñañuju ĩ, masa ĩna rũ̶cu̶bu̶ogu̶.</s>
      <s id="b.ACT.5.34.2">Vũ̶mu̶rũ̶gũ̶cõari, —Pedro, ĩ babarãre ĩnare bucõaña —yiyuju, gãjerã u̶jarã rãca ñagõru̶.</s>
     </seg>
     <seg type="verse" id="b.ACT.5.35">
      <s id="b.ACT.5.35.1">To yicõari, ado bajiro ĩ babarãre gotiyuju: —Quẽnaro ajiya yu̶ yarã mu̶a.</s>
      <s id="b.ACT.5.35.2">Ãnoare mu̶a yiru̶asere quẽnaro tu̶oĩaña mu̶a.</s>
     </seg>
     <seg type="verse" id="b.ACT.5.36">
      <s id="b.ACT.5.36.1">Teudas ĩ yirere masiritibesa mu̶a.</s>
      <s id="b.ACT.5.36.2">Yoabeaja ti, “Ñamasugũ̶ ñaja” ĩ yiboariaro bero.</s>
      <s id="b.ACT.5.36.3">Tire ajicõari, “Socaro me bajiroja”, ĩre yisu̶yaboayujarã cuatrocientos ñarã.</s>
      <s id="b.ACT.5.36.4">Tiju̶ bero, gãjerã ĩre sĩacõañujarã.</s>
      <s id="b.ACT.5.36.5">To bajiri ĩre su̶yaboariarã no ĩna bojarone bajicõañuma ĩna.</s>
      <s id="b.ACT.5.36.6">Ĩ gotimasioboare quẽne to cõrone jedicoasuja.</s>
     </seg>
     <seg type="verse" id="b.ACT.5.37">
      <s id="b.ACT.5.37.1">Tiju̶ bero, “To cõro ñaama masa” yimasiru̶arã, ĩna ucaturotirirũ̶mu̶rire Galileagu̶, Judas vãme cu̶tigu̶ ñañuju.</s>
      <s id="b.ACT.5.37.2">Ĩre quẽne ĩ gotisere ajicõari jãjarã masa ĩre su̶yaboayujarã.</s>
      <s id="b.ACT.5.37.3">Tiju̶ bero, ĩre sĩacõañujarã gãjerã.</s>
      <s id="b.ACT.5.37.4">To ĩna yijare, ĩre su̶yaboariarã no ĩna bojarone bajicõañuma ĩna quẽne.</s>
     </seg>
     <seg type="verse" id="b.ACT.5.38">
      <s id="b.ACT.5.38.1">To bajiri mu̶are gotiaja yu̶: Gõjanabiobesa ãnoare.</s>
      <s id="b.ACT.5.38.2">No ĩna bojarore bajiro yato.</s>
      <s id="b.ACT.5.38.3">Ĩna masune tu̶oĩacõari, ĩna gotimasiocudijama, yayiori mene jedicõaru̶aroja tia.</s>
     </seg>
     <seg type="verse" id="b.ACT.5.39">
      <s id="b.ACT.5.39.1">Dios ĩ gotirotiserene ĩna yijama, gãjerãre ĩna gotisere “Ajitirũ̶nu̶beticõato” yirã, no bajiro yimasimenaja mu̶a.</s>
      <s id="b.ACT.5.39.2">To bajiri mu̶a yiru̶asere quẽnaro tu̶oĩaña mu̶a; Dios ĩ rotiserene yicõari, “Yibetirotirene yiyuja” yirobe —ĩnare yiyuju Gamaliel, ĩ babarãre.</s>
     </seg>
     <seg type="verse" id="b.ACT.5.40">
      <s id="b.ACT.5.40.1">To ĩ yisere ajicõari, —Socu̶ me yaja mu̶.</s>
      <s id="b.ACT.5.40.2">To bajiro masu bajiru̶aroja ti —yiyujarã ĩna.</s>
      <s id="b.ACT.5.40.3">To yi, Pedrore, to yicõari, ĩ babarãre quẽne jiejocõari, ĩnare bajerotiyujarã ĩna yuja.</s>
      <s id="b.ACT.5.40.4">Ĩnare bajegajano, Jesús yere ĩna gotimasiosere gotirotibesujarã ĩna yuja.</s>
      <s id="b.ACT.5.40.5">To yicõari, ĩnare budirotiyujarã.</s>
     </seg>
     <seg type="verse" id="b.ACT.5.41">
      <s id="b.ACT.5.41.1">To bajiro ĩnare ĩna yiro bero, Pedro, ĩ babarã rãca u̶jarã vatoare ñariarã, variquẽnase rãca budicoasujarã.</s>
      <s id="b.ACT.5.41.2">Jesúre mani ajitirũ̶nu̶se su̶ori rojose yiecoaja mani. “ ‘To bajiro bajiru̶arãma, Jesúre ajitirũ̶nu̶ tu̶jamena ñari’ Dios ĩ yire ñajare, bajiaja mani”, yitu̶oĩa variquẽna budiasujarã.</s>
     </seg>
     <seg type="verse" id="b.ACT.5.42">
      <s id="b.ACT.5.42.1">To bajiri Jesús yere u̶jarã ĩna gotirotibetiboajaquẽne, masare gotimasio tu̶jabesujarã ĩna.</s>
      <s id="b.ACT.5.42.2">Tocãrãcarũ̶mu̶ne Diore yirũ̶cu̶bu̶oriaviju̶re, to yicõari ĩna ya viriju̶re quẽne Jesucristo yere masare gotimasiocudirũgũñujarã ĩna.</s>
     </seg>
    </div>
    <div type="chapter" id="b.ACT.6">
     <seg type="verse" id="b.ACT.6.1">
      <s id="b.ACT.6.1.1">Tirodore Jesúre ajitirũ̶nu̶rã jãjarãbu̶sa ñarũtuasujarã ĩna.</s>
      <s id="b.ACT.6.1.2">To bajiri, griego oca ñagõrã, hebreo oca ñagõrãre ado bajiro ñagõjaisu̶oyujarã: —Tocãrãcarũ̶mu̶ne mu̶a bare batojama, cojoro cõro batobeaja mu̶a.</s>
      <s id="b.ACT.6.1.3">Manaju̶a rijaveoriarãre hebreo oca ñagõrã rõmiri rĩne jairo ĩsiaja mu̶a —yiyujarã ĩna griego oca ñagõrã.</s>
     </seg>
     <seg type="verse" id="b.ACT.6.2">
      <s id="b.ACT.6.2.1">To bajiro ĩna gãmerã ñagõjaisere ajicõari, Jesúre ajitirũ̶nu̶rã jedirore ĩnare jirẽoñujarã ĩna, Jesús ĩ gotiroticõasu̶oriarã.</s>
      <s id="b.ACT.6.2.2">To yicõari, ado bajiro ĩnare yiyujarã ĩna: —Yu̶arema, yu̶a gotimasioseju̶a ñaja, bare batoreaye rẽtoro ñamasusema.</s>
      <s id="b.ACT.6.2.3">Bare batoreju̶are yu̶a yijama, Diore ĩre cu̶dimena yirãja yu̶a.</s>
     </seg>
     <seg type="verse" id="b.ACT.6.3">
      <s id="b.ACT.6.3.1">To bajiri, cojomo cõro ju̶a jẽnituarirãcu̶ ñarã beseya mu̶a, mu̶a vatoanare, bare batorona ñaronare.</s>
      <s id="b.ACT.6.3.2">Quẽnaro tu̶oĩarã, “Quẽnaro yirã ñaama” mu̶a yirã, Dios ĩ cõagũ̶ Esp'iritu Santo ĩ ejarẽmose rãca tu̶oĩarã, cojo vãme ru̶yabeto Dios ĩ bojarore bajirone yirãre, ĩnare beseya mu̶a.</s>
     </seg>
     <seg type="verse" id="b.ACT.6.4">
      <s id="b.ACT.6.4.1">Ado bajiroju̶a yirũgũru̶arãja yu̶ama.</s>
      <s id="b.ACT.6.4.2">Diore ĩre sẽnirũgũru̶arãja.</s>
      <s id="b.ACT.6.4.3">To yicõari, Dios ocare masare gotimasiorã ñaru̶arãja, yu̶ama —yiyujarã Jesús ĩ gotiroticõasu̶oriarã.</s>
     </seg>
     <seg type="verse" id="b.ACT.6.5">
      <s id="b.ACT.6.5.1">To bajiro ĩna yisere ajicõari, sĩgũ̶re bajiro tu̶oĩacõari, Esteban vãme cu̶tigu̶re beseyujarã ĩna.</s>
      <s id="b.ACT.6.5.2">Jesúre quẽnaro ajitirũ̶nu̶gũ̶ ñañuju ĩ.</s>
      <s id="b.ACT.6.5.3">To bajicõari, Esp'iritu Santo ĩ ejarẽmose rãca tu̶oĩagũ̶, cojo vãme ru̶yabeto Dios ĩ bojarore bajiro yigu̶ ñañuju.</s>
      <s id="b.ACT.6.5.4">To yicõari, gãjerã Estebanre bajiro bajirãre beseyujarã ĩna.</s>
      <s id="b.ACT.6.5.5">Adocãrãcu̶ ñañujarã ĩna: Felipe, Prócoro, Nicanor, Timón, Parmenas, to yicõari, Antioqu'ia macaju̶ vadir'i, Nicolás, tocãrãcu̶ ñañujarã, “Bare batoato” yirã ĩna beseriarã.</s>
      <s id="b.ACT.6.5.6">Nicoláma, jud'io masu̶ me ñaboarine jud'io masare bajiro bajiyuju ĩ.</s>
     </seg>
     <seg type="verse" id="b.ACT.6.6">
      <s id="b.ACT.6.6.1">Ĩnare besegajanocõari, “Ãnoa ñaama masa, yu̶a beserã”, yiyujarã, Jesús ĩ gotiroticõasu̶oriarãre.</s>
      <s id="b.ACT.6.6.2">To ĩna yijare, ĩnare ãmo ñujeocõari Diore ĩre sẽniñujarã Jesús ĩ gotiroticõasu̶oriarã, “Quẽnaro ĩnare ejarẽmoato Dios” yirã.</s>
     </seg>
     <seg type="verse" id="b.ACT.6.7">
      <s id="b.ACT.6.7.1">To bajiri, masa jãjarãbu̶sa ajitirũ̶nu̶ñujarã, Jesús yere.</s>
      <s id="b.ACT.6.7.2">To bajirã rĩne, toju̶re Jerusalénju̶re, Jesús yere ajitirũ̶nu̶rã, jãjarãbu̶sa ñarũtuasujarã ĩna.</s>
      <s id="b.ACT.6.7.3">Paia quẽne jãjarã, Jesús yere ajitirũ̶nu̶ñujarã ĩna.</s>
     </seg>
     <seg type="verse" id="b.ACT.6.8">
      <s id="b.ACT.6.8.1">Estebanre quẽnaro yirẽmoñuju Dios.</s>
      <s id="b.ACT.6.8.2">To yicõari, ĩ masisere ĩre u̶joyuju.</s>
      <s id="b.ACT.6.8.3">To bajiri jairo ĩaĩañamanire masare yiĩoñuju Esteban.</s>
     </seg>
     <seg type="verse" id="b.ACT.6.9">
      <s id="b.ACT.6.9.1">Ĩaĩañamani Esteban ĩ yiĩoñaro, ĩ rãca gãmerã ñagõñujarã ĩna.</s>
      <s id="b.ACT.6.9.2">Dios ocare ĩna bueriviju̶ vadiriarã ñañujarã.</s>
      <s id="b.ACT.6.9.3">Moabosarimasa ñaboariarã ya vi vãme cu̶tiyuju ti vi.</s>
      <s id="b.ACT.6.9.4">Cojo macana me ñañujarã ĩna, bajirãju̶ma.</s>
      <s id="b.ACT.6.9.5">Cirene macana, Alejandr'ia macana ñañujarã ĩna.</s>
      <s id="b.ACT.6.9.6">Ĩna rãcana Cilicia sitana, Asia sitana ñañujarã ĩna.</s>
      <s id="b.ACT.6.9.7">Esteban rãca ñagõboanane, oca josayujarã ĩna.</s>
     </seg>
     <seg type="verse" id="b.ACT.6.10">
      <s id="b.ACT.6.10.1">Esp'iritu Santo ĩ ejarẽmojare, ĩna rẽtoro masiñuju Esteban.</s>
      <s id="b.ACT.6.10.2">To bajiri no bajiro ĩre yimasibesujarã ĩna.</s>
     </seg>
     <seg type="verse" id="b.ACT.6.11">
      <s id="b.ACT.6.11.1">To bajiri, gãjerãre yayioroaca gãjoa ĩsiñujarã ĩna, “ ‘Rojose yimi’ u̶jarãre yato ĩna” yirã.</s>
      <s id="b.ACT.6.11.2">To bajiri, “ ‘Diore, to yicõari, Moisés ñamasir'ire quẽne rojose ĩnare ñagõmacami’ yigotiba mu̶a”, ĩnare yiyujarã.</s>
     </seg>
     <seg type="verse" id="b.ACT.6.12">
      <s id="b.ACT.6.12.1">To bajiro ĩna yigotire ñajare, Estebanre bu̶to jũnisiniñujarã ti macana.</s>
      <s id="b.ACT.6.12.2">To bajiri, bu̶cu̶rã, Dios ĩ rotimasire gotimasiorimasa rãca Estebanre ñiañujarã, ĩna u̶jarã tu̶ju̶re ĩre ãmivaru̶arã.</s>
     </seg>
     <seg type="verse" id="b.ACT.6.13">
      <s id="b.ACT.6.13.1">Ĩna u̶jarã tu̶ju̶re ĩna ãmiejarone gãjoa ĩsiecoriarã, ado bajiro yisocayujarã: —Diore yirũ̶cu̶bu̶oriavire, to yicõari, Moisés ĩ rotimasirere quẽne rũ̶cu̶bu̶obecu̶ rojose ñagõrũgũami Esteban.</s>
     </seg>
     <seg type="verse" id="b.ACT.6.14">
      <s id="b.ACT.6.14.1">Ado bajiro ĩ gotisere ajirũgũmu̶ yu̶a: “Jesús Nazaret macagu̶, Diore yirũ̶cu̶bu̶oriavire caguerearu̶cu̶mi.</s>
      <s id="b.ACT.6.14.2">To yicõari, Moisés manire ĩ roticũmasirere vasoaru̶cu̶mi”, yigotirũgũmi Esteban —yisocayujarã ĩna.</s>
     </seg>
     <seg type="verse" id="b.ACT.6.15">
      <s id="b.ACT.6.15.1">To ĩna yisocasere ajicõari, ĩna u̶jarã yoaro ĩre ĩañañujarã, Estebanre.</s>
      <s id="b.ACT.6.15.2">Ĩre ĩna ĩajama, ángel riogare bajiro rioga cu̶tiyuju Esteban.</s>
     </seg>
    </div>
    <div type="chapter" id="b.ACT.7">
     <seg type="verse" id="b.ACT.7.1">
      <s id="b.ACT.7.1.1">To bajiri, paia u̶ju̶, Estebanre ĩre sẽniĩañuju: —¿“Rojose yimi” mu̶re ĩna yise, riojo yati ĩna? —ĩre yiyuju, Estebanre.</s>
     </seg>
     <seg type="verse" id="b.ACT.7.2">
      <s id="b.ACT.7.2.1">To ĩ yirone, ado bajiro ĩnare cu̶diyuju Esteban: —Yu̶ yarã, ajiya mu̶a.</s>
      <s id="b.ACT.7.2.2">Tirũ̶mu̶ju̶ mani ñicu̶ Abraham ñamasir'i, Mesopotamia ĩ ñarone, Harán vãme cu̶ti macaju̶re ĩ ñagũ̶ varoto rĩjoro, ĩ rãca ñagõmasiñuju Dios.</s>
     </seg>
     <seg type="verse" id="b.ACT.7.3">
      <s id="b.ACT.7.3.1">Ado bajiro yimasiñuju: “Mu̶ ñarore, to yicõari, mu̶ yarãre quẽne vaveoya, gaje sitaju̶ mu̶re yu̶ ĩorotoju̶ vacu̶”, ĩre yimasiñuju Dios, mani ñicu̶ ñamasir'ire.</s>
     </seg>
     <seg type="verse" id="b.ACT.7.4">
      <s id="b.ACT.7.4.1">To bajiro Dios ĩ yisere ajicõari, Caldea maca ñar'i, Harán vãme cu̶ti macaju̶re ñagũ̶ vamasiñuju.</s>
      <s id="b.ACT.7.4.2">To ĩ ñaro, ĩ jacu̶ ñamasir'i ĩre rijaveocoamasiñuju.</s>
      <s id="b.ACT.7.4.3">Tiju̶ bero, adoju̶ mani ñari sitaju̶re ĩre ñarotimasiñuju Dios.</s>
     </seg>
     <seg type="verse" id="b.ACT.7.5">
      <s id="b.ACT.7.5.1">“Adi sitaju̶ ñaña” Dios ĩ yiboajaquẽne, ñajediro gãjerã ye sita ñamasiñuju ti maji.</s>
      <s id="b.ACT.7.5.2">To bajiri, “Adi ñaja yu̶ ye sita”, yimasibesuju Abraham.</s>
      <s id="b.ACT.7.5.3">Rẽmone, “Ado bajiro bajiru̶aroja”, yimasiñuju Dios, Abrahamre: “Ti sitare mu̶re ĩsiru̶cu̶ja yu̶.</s>
      <s id="b.ACT.7.5.4">Mu̶ rijato beroju̶, mu̶ jãnerabatia ye sita ñaru̶aroja”, yimasiñuju Dios, Abrahamre, rĩa magũ̶ ĩ ñaboajaquẽne.</s>
     </seg>
     <seg type="verse" id="b.ACT.7.6">
      <s id="b.ACT.7.6.1">To yicõari, ado bajiro ĩre gotimasiñuju Dios: “Cojorũ̶mu̶ adi sitare vaveoru̶arãma mu̶ jãnerabatia.</s>
      <s id="b.ACT.7.6.2">Adi sitare vaveocõari, gãjerã sitaju̶re ñaru̶arãma.</s>
      <s id="b.ACT.7.6.3">Toju̶re ĩna ñaro, cuatrocientos cũ̶mari ĩnare rotiajeru̶arãma ĩna.</s>
     </seg>
     <seg type="verse" id="b.ACT.7.7">
      <s id="b.ACT.7.7.1">To bajiboarine mu̶ jãnerabatiare rojose ĩnare ĩna yise vaja gãmetoru̶cu̶ja yu̶ quẽne.</s>
      <s id="b.ACT.7.7.2">Tiju̶ bero, mu̶ jãnerabatia ti macare tudiveocoaru̶arãma.</s>
      <s id="b.ACT.7.7.3">To baji, adi sitaju̶re tudiejaru̶arãma quẽna.</s>
      <s id="b.ACT.7.7.4">Adoju̶ ñacõari yu̶re sẽnirũ̶cu̶bu̶oru̶arãma”, yiyuju Dios, mani ñicu̶re Abraham ñamasir'ire.</s>
     </seg>
     <seg type="verse" id="b.ACT.7.8">
      <s id="b.ACT.7.8.1">To yicõari, ado bajiro Abrahamre rotimasiñuju Dios: “Yu̶ gotisere, ‘To bajirone bajiru̶aroja’ mu̶ yicu̶dijama, mu̶ macu̶ ĩ ruyuaro bero, circuncisión ĩre yiru̶cu̶ja mu̶.</s>
      <s id="b.ACT.7.8.2">‘Dios yu̶ ñaami’ yigu̶, to bajiro ĩre yiru̶cu̶ja mu̶”, yimasiñuju Dios, Abrahamre.</s>
      <s id="b.ACT.7.8.3">To bajiro Dios ĩ yire ñajare, ĩ macu̶ Isaac ĩ ruyuaro cojomo cõro, idia jẽnituarirũ̶mu̶ tu̶satirũ̶mu̶re circuncisión ĩre yimasiñuju Abraham.</s>
      <s id="b.ACT.7.8.4">To bajiri Isaac ĩ macu̶ Jacob vãme cu̶tigu̶re circuncisión ĩre yimasiñuju.</s>
      <s id="b.ACT.7.8.5">Jacob quẽne to bajirone yimasiñuju, ĩ rĩare mani ñicu̶a ñamasiriarãre.</s>
      <s id="b.ACT.7.8.6">Ju̶aãmo cõro, ju̶a jẽnituarirãcu̶ ñamasiñujarã ĩna.</s>
     </seg>
     <seg type="verse" id="b.ACT.7.9">
      <s id="b.ACT.7.9.1">Jacob rĩa, ĩna bedi, José vãme cu̶tigu̶re bu̶to ĩre ĩatemasiñujarã ĩ gagu̶ mesa.</s>
      <s id="b.ACT.7.9.2">To bajiri Egipto sita vanare ĩre ĩsicõari, vaja sẽnimasiñujarã ĩna.</s>
      <s id="b.ACT.7.9.3">To bajiro ĩna yiboajaquẽne quẽnaro ĩre ĩatirũ̶nu̶cõa ñañuju Dios.</s>
     </seg>
     <seg type="verse" id="b.ACT.7.10">
      <s id="b.ACT.7.10.1">Egiptoju̶ José rojose ĩ tãmu̶oborotire ĩre yirẽtobosamasiñuju Dios.</s>
      <s id="b.ACT.7.10.2">To bajiri u̶ju̶, faraón ĩna yigu̶ rãca ñamasiñuju José.</s>
      <s id="b.ACT.7.10.3">To ĩ bajiñaro, ĩ masisere u̶jomasiñuju Dios, Josére.</s>
      <s id="b.ACT.7.10.4">Faraón, ĩre ĩavariquẽnacõari, “Rotigu̶ ñato, ĩre yicũgũ̶jaro ĩ” yigu̶ yimasiñuju Dios.</s>
      <s id="b.ACT.7.10.5">To bajiri Egipto sitana ñaro cõrone, ĩ ya vianare quẽne, “Ĩnare rotiru̶cu̶ja mu̶”, Josére ĩre yicũmasiñuju faraón.</s>
     </seg>
     <seg type="verse" id="b.ACT.7.11">
      <s id="b.ACT.7.11.1">To ĩ yiro bero, Egipto sitaju̶re bare jedicoamasiñuju.</s>
      <s id="b.ACT.7.11.2">Canaán sitaju̶re quẽne jedicoamasiñuju.</s>
      <s id="b.ACT.7.11.3">Masa bu̶to ñiorijamasiñujarã ĩna.</s>
      <s id="b.ACT.7.11.4">To bajicõari rojose tãmu̶omasiñujarã ĩna.</s>
      <s id="b.ACT.7.11.5">Mani ñicu̶a, no ũno bare bu̶jamasibetimasiñujarã ĩna.</s>
     </seg>
     <seg type="verse" id="b.ACT.7.12">
      <s id="b.ACT.7.12.1">To bajiri José jacu̶ mani ñicu̶ ñamasir'i, Jacob, “Egiptoju̶ trigo ĩna juacũre ñañuju ti” yirere ajicõari, ĩ rĩare cõamasiñuju “Vaja yirã vajaro” yigu̶.</s>
     </seg>
     <seg type="verse" id="b.ACT.7.13">
      <s id="b.ACT.7.13.1">Egiptoju̶ bare juarã vamasiñujarã ĩna.</s>
      <s id="b.ACT.7.13.2">Tiju̶ bero, quẽna toju̶ne vamasiñujarã ĩna.</s>
      <s id="b.ACT.7.13.3">To ĩna bajiro ĩacõari, ado bajiro ĩnare yimasiñuju José: “Yu̶re ĩamasibeaja mu̶a.</s>
      <s id="b.ACT.7.13.4">Mu̶a bedine ñaja yu̶”, ĩnare yimasiñuju.</s>
      <s id="b.ACT.7.13.5">To bajiro José ĩ yirere ajicõari, “Ĩ yarã ñaama”, yimasiñuju faraón.</s>
     </seg>
     <seg type="verse" id="b.ACT.7.14">
      <s id="b.ACT.7.14.1">To bajiri José, ĩ yarã ĩna ñaro cõrone ĩ jacu̶re quẽne jiroticõañuju, “Egiptoju̶ ñato ĩna” yigu̶.</s>
      <s id="b.ACT.7.14.2">Ĩna jediro ñarã, setenta y cinco ñamasiñujarã ĩna.</s>
     </seg>
     <seg type="verse" id="b.ACT.7.15">
      <s id="b.ACT.7.15.1">To bajiri, Egiptoju̶re vamasiñuju Jacob.</s>
      <s id="b.ACT.7.15.2">Egiptoju̶ yoaro ñaboacu̶ju̶, bajirocacoamasiñuju Jacob.</s>
      <s id="b.ACT.7.15.3">To bajicõari, ĩ rĩa ñariarã, mani ñicu̶a ñamasiriarã quẽne, toju̶ne bajireamasiñujarã ĩna.</s>
     </seg>
     <seg type="verse" id="b.ACT.7.16">
      <s id="b.ACT.7.16.1">Jacob ĩ bajirocaro bero, ĩ ruju̶rire juamasiñujarã, Siquem vãme cu̶ti macaju̶.</s>
      <s id="b.ACT.7.16.2">Toju̶ ejacõari, ĩre yujemasiñujarã, gũ̶taviju̶.</s>
      <s id="b.ACT.7.16.3">To ñamasiñuju Abraham, Hamor rĩare ĩ vaja yimasiriavi, gũ̶tavi.</s>
     </seg>
     <seg type="verse" id="b.ACT.7.17">
      <s id="b.ACT.7.17.1">To bajiboarine mani ñicu̶a ñamasiriarã, Egiptoju̶re jãjarãbu̶sa masa bu̶ju̶masiñujarã.</s>
      <s id="b.ACT.7.17.2">To ĩna bajiñaro rĩne, cõñamasiñuju mani ñicu̶a ñamasiriarãre Dios ĩ sita ĩsiroti, mani ñicu̶ Abraham ñamasir'ire ĩ gotiriarore bajirone ti bajiroti.</s>
     </seg>
     <seg type="verse" id="b.ACT.7.18">
      <s id="b.ACT.7.18.1">Tiju̶ bero, gãji u̶ju̶ Egiptoju̶re rotisu̶omasiñuju.</s>
      <s id="b.ACT.7.18.2">José ĩ ñamasirere masibecu̶, to yicõari, mani ñicu̶a ñamasiriarãre rũ̶cu̶bu̶obecu̶ ñamasiñuju ĩ.</s>
     </seg>
     <seg type="verse" id="b.ACT.7.19">
      <s id="b.ACT.7.19.1">Ĩne mani ñicu̶a ñamasiriarãre ĩnare yitomasiñuju.</s>
      <s id="b.ACT.7.19.2">To yicõari, rojose yimasiñuju.</s>
      <s id="b.ACT.7.19.3">Mame ruyuarã rĩamasare riagaju̶ ĩnare rearotimasiñuju ĩ, “Bu̶ju̶roma” yigu̶.</s>
     </seg>
     <seg type="verse" id="b.ACT.7.20">
      <s id="b.ACT.7.20.1">Tirodorene ruyuamasiñuju Moisés quẽne.</s>
      <s id="b.ACT.7.20.2">Dios ĩ ĩajama, quẽnagũ̶aca ñamasiñuju ĩ.</s>
      <s id="b.ACT.7.20.3">To bajiri, ĩ jacu̶a idiarã muijua ĩre cu̶omasiñujarã ĩna.</s>
     </seg>
     <seg type="verse" id="b.ACT.7.21">
      <s id="b.ACT.7.21.1">To bajiñaboa, so macu̶acare viju̶re ĩre yayiomasibeticõari, riagaju̶ ĩre jomasiñuju so.</s>
      <s id="b.ACT.7.21.2">To so yir'ire, u̶ju̶ Egiptoagu̶ maco, ĩre ĩabu̶jacõari, so macu̶re yigore bajiro ĩre masomasiñuju so.</s>
     </seg>
     <seg type="verse" id="b.ACT.7.22">
      <s id="b.ACT.7.22.1">To bajiro so yibu̶cu̶omasir'i, Egiptoana ĩna bajisere quẽnaro masiñuju ĩ, Moisés.</s>
      <s id="b.ACT.7.22.2">Ĩ ñagõjama quẽnaro tu̶oĩamasicõari ñagõñuju ĩ, ĩna yere.</s>
      <s id="b.ACT.7.22.3">Quẽnaro ĩ yisere ĩacõari, bu̶to ĩre yirũ̶cu̶bu̶oyujarã ĩna.</s>
     </seg>
     <seg type="verse" id="b.ACT.7.23">
      <s id="b.ACT.7.23.1">Cuarenta cũ̶mari cu̶otu̶sacu̶, “Yu̶ yarãre ĩagũ̶ varu̶cu̶ja yu̶”, yitu̶oĩamasiñuju ĩ.</s>
     </seg>
     <seg type="verse" id="b.ACT.7.24">
      <s id="b.ACT.7.24.1">To yi va, ĩna tu̶ju̶ ĩ ejaro, ĩ yu̶re egipcio masu̶ ĩre ĩ bajero ĩacõari, ĩre gãmetoca yigu̶, ĩre sĩacõamasiñuju Moisés.</s>
     </seg>
     <seg type="verse" id="b.ACT.7.25">
      <s id="b.ACT.7.25.1">“ ‘Egipcio masa rojose manire ĩna yisere manire yirẽtobosarocu̶, Dios ĩ cũr'i ñaami Moisés’ yu̶re yimasiru̶arãma yu̶ yarã”, yitu̶oĩamasiboayuju Moisés.</s>
      <s id="b.ACT.7.25.2">To bajiro ĩ yitu̶oĩaboajaquẽne, tire tu̶oĩabetimasiñujarã ĩnaju̶ama.</s>
     </seg>
     <seg type="verse" id="b.ACT.7.26">
      <s id="b.ACT.7.26.1">To bajiri gajerũ̶mu̶ quẽna ĩ yarãre ĩnare ĩagũ̶ vamasiñuju Moisés.</s>
      <s id="b.ACT.7.26.2">To ejacõari, ĩ yarã ju̶arã ĩna gãmerã quẽañarore ĩamasiñuju ĩ.</s>
      <s id="b.ACT.7.26.3">Ĩnare ĩacõari, ado bajiro ĩnare yimasiboayuju: “Yu̶re ajiya maji.</s>
      <s id="b.ACT.7.26.4">¿No yirã cojo masa ñaboarine, gãmerã quẽati mu̶a?”, ĩnare yimasiboayuju.</s>
     </seg>
     <seg type="verse" id="b.ACT.7.27">
      <s id="b.ACT.7.27.1">To ĩ yirone, ĩ babare quẽagũ̶ju̶a, Moisére ĩre turocacõañuju, ĩre jũnisinigũ̶: “¿Ñimu̶ ‘Ĩna u̶ju̶ ñaña’ mu̶re yicati?</s>
     </seg>
     <seg type="verse" id="b.ACT.7.28">
      <s id="b.ACT.7.28.1">¿Ñamica egipcio masu̶re mu̶ sĩariarore bajiro yu̶re quẽne sĩaru̶ yatique mu̶?”, ĩre yimasiñuju ĩ, Moisére.</s>
     </seg>
     <seg type="verse" id="b.ACT.7.29">
      <s id="b.ACT.7.29.1">To bajiro ĩ yisere ajicõari, Egipto sita ñar'i, Madián sitaju̶are rudicoamasiñuju Moisés.</s>
      <s id="b.ACT.7.29.2">Toju̶ manajo bu̶jacõari, ju̶arã rĩa cu̶timasiñuju ĩ.</s>
     </seg>
     <seg type="verse" id="b.ACT.7.30">
      <s id="b.ACT.7.30.1">To bajiri, cuarenta ñaricũ̶mari bero, cojorũ̶mu̶ Sina'i vãme cu̶tiricu̶ gũ̶tau̶ tu̶ju̶ yucú̶ manoju̶re vacudigu̶ vamasiñuju Moisés.</s>
      <s id="b.ACT.7.30.2">To bajiro ĩ bajirone, ĩ tu̶ju̶re yucú̶ zarza vãme cu̶tiu̶, ũ̶ju̶rũ̶gõmasiñuju.</s>
      <s id="b.ACT.7.30.3">To bajiro vatoaju̶re ruyuarũ̶gũ̶ñuju ángel.</s>
     </seg>
     <seg type="verse" id="b.ACT.7.31">
      <s id="b.ACT.7.31.1">Tire ĩacõari, u̶cacoamasiñuju Moisés.</s>
      <s id="b.ACT.7.31.2">Quẽnaro ĩaru̶ tu̶bu̶saca ĩ vatone ado bajiro ĩre ñagõmasiñuju Dios:</s>
     </seg>
     <seg type="verse" id="b.ACT.7.32">
      <s id="b.ACT.7.32.1">“Yu̶ne ñaja Dios.</s>
      <s id="b.ACT.7.32.2">Mu̶ ñicu̶a Abraham, Isaac, Jacob quẽne ĩna rũ̶cu̶bu̶ocacu̶ne ñaja yu̶”, yimasiñuju Dios, Moisére.</s>
      <s id="b.ACT.7.32.3">Tire ajicõari, güigu̶ nanamasiñuju ĩ.</s>
      <s id="b.ACT.7.32.4">To bajiri, ĩaru̶abetimasiñuju.</s>
     </seg>
     <seg type="verse" id="b.ACT.7.33">
      <s id="b.ACT.7.33.1">Quẽna tudiñagõñuju Dios: “Adone yu̶ ñaro ñaja ti.</s>
      <s id="b.ACT.7.33.2">To bajiri mu̶ gu̶bo sudi vejeya mu̶, yu̶re rũ̶cu̶bu̶ogu̶.</s>
     </seg>
     <seg type="verse" id="b.ACT.7.34">
      <s id="b.ACT.7.34.1">Yu̶ yarã Israel ñamasir'i jãnerabatia, Egiptoju̶ rojose ĩna tãmu̶osere ĩarũgũaja yu̶.</s>
      <s id="b.ACT.7.34.2">To bajicõari, ĩna su̶tiritisere ĩaja yu̶.</s>
      <s id="b.ACT.7.34.3">To bajiri, ‘Egiptoanare cãmotadiato ĩna’ yigu̶, ĩnare yirẽmogũ̶ vabu̶ yu̶.</s>
      <s id="b.ACT.7.34.4">Egiptoju̶ quẽna mu̶re tudiarotiaja yu̶”, ĩre yimasiñuju Dios —yigotiyuju Esteban, u̶jarãre.</s>
     </seg>
     <seg type="verse" id="b.ACT.7.35">
      <s id="b.ACT.7.35.1">To yicõa, quẽna gotirũtuasuju: —Moiséne ñaami, mani ñicu̶a ĩna ajiru̶abetir'i.</s>
      <s id="b.ACT.7.35.2">“Yu̶a u̶ju̶ me ñaja mu̶.</s>
      <s id="b.ACT.7.35.3">Rojose yu̶a yisere ĩacõĩarimasu̶ me ñaja mu̶”, ĩre yimasiñujarã mani ñicu̶a.</s>
      <s id="b.ACT.7.35.4">To bajiro ĩna yiboajaquẽne, Dioju̶ama, Egiptoju̶ ñamasiriarãre ĩnare ũmato varocu̶re yigu̶, yucú̶ zarza vãme cu̶tiu̶ ũ̶ju̶ñaro vatoaju̶re ángel su̶orine Moisére gotimasiñuju Dios.</s>
     </seg>
     <seg type="verse" id="b.ACT.7.36">
      <s id="b.ACT.7.36.1">To bajiri ĩaĩañamanire yiĩomasiñuju Moisés, Egiptoju̶.</s>
      <s id="b.ACT.7.36.2">To yigajano, mani ñicu̶a ñamasiriarãre ĩnare ũmato vadimasiñuju.</s>
      <s id="b.ACT.7.36.3">To bajivacu̶, moa riaga Oco Sũarisa vãme cu̶toju̶re, to yicõari, yucú̶ manoju̶re quẽne ĩaĩañamanire ĩnare yiĩomasiñuju Moisés.</s>
     </seg>
     <seg type="verse" id="b.ACT.7.37">
      <s id="b.ACT.7.37.1">Ĩne ñamasiñumi ado bajiro mani ñicu̶a ñamasiriarãre ĩnare gotimasir'i: “Dios mani jacu̶ yu̶re ĩ cõacatore bajirone, gãji ĩ ocare gotirocu̶re cõaru̶cu̶mi.</s>
      <s id="b.ACT.7.37.2">Dios ĩ cõarocu̶ma, mani yu̶ne ñaru̶cu̶mi”, yimasiñuju Moisés mani ñicu̶a ñamasiriarãre.</s>
     </seg>
     <seg type="verse" id="b.ACT.7.38">
      <s id="b.ACT.7.38.1">Moiséne mani ñicu̶a ñamasiriarã rãca gũ̶tau̶ Sina'i vãme cu̶tiu̶ veaju̶ rẽjamasiñuju.</s>
      <s id="b.ACT.7.38.2">Ĩ sĩgũ̶ne gũ̶tau̶ju̶re mu̶jacõari, ángel rãca ñagõmasiñuju.</s>
      <s id="b.ACT.7.38.3">To ĩ yijare, ĩre ĩsimasiñuju, Dios ĩ rotisere, mani jedirone mani ajitirũ̶nu̶ su̶yarotire.</s>
     </seg>
     <seg type="verse" id="b.ACT.7.39">
      <s id="b.ACT.7.39.1">To bajiboarine tire ĩ gotisere ajiru̶abetimasiñujarã ĩna, mani ñicu̶a.</s>
      <s id="b.ACT.7.39.2">Tire ajiterã ñari, quẽna Egiptoju̶re tudiaru̶amasiñujarã ĩna.</s>
     </seg>
     <seg type="verse" id="b.ACT.7.40">
      <s id="b.ACT.7.40.1">To yicõari Moisés gũ̶tau̶ joeju̶ ĩ ñatoye rĩne, ĩ gagu̶ Aarón vãme cu̶tigu̶re ado bajiro ĩre yimasiñujarã ĩna: “¿Noju̶ ñati mu̶ bedi, Egipto sitaju̶ mani ñaro manire ũmato vadicacu̶ma?</s>
      <s id="b.ACT.7.40.2">Toju̶ ĩ bajiñasere masibeaja mani.</s>
      <s id="b.ACT.7.40.3">To bajiri, Diore bajiro bajigu̶re mani rũ̶cu̶bu̶orocu̶re quẽnoña mu̶.</s>
      <s id="b.ACT.7.40.4">Ĩ ũgũ̶ rãca mani ñajama, manire quẽnaru̶aroja ti.</s>
      <s id="b.ACT.7.40.5">No mani varu̶arore manire ũmato varu̶cu̶mi”, yimasiñujarã, Aarón ñamasir'ire.</s>
     </seg>
     <seg type="verse" id="b.ACT.7.41">
      <s id="b.ACT.7.41.1">To yirã ñari, ta vecu̶ macu̶acare bajigu̶ quẽnorujeomasiñujarã ĩna.</s>
      <s id="b.ACT.7.41.2">To yicõari, vaibu̶cu̶rã ecariarãre sĩacõari, soeĩsimasiñujarã.</s>
      <s id="b.ACT.7.41.3">To yicõari, basavariquẽna codemasiñujarã, ĩna quẽnorujeor'i ta vecu̶ macu̶re bajigu̶ ñagũ̶re rũ̶cu̶bu̶orã.</s>
     </seg>
     <seg type="verse" id="b.ACT.7.42">
      <s id="b.ACT.7.42.1">To bajiri Dios ĩnare ĩatirũ̶nu̶ tu̶jacoamasiñuju.</s>
      <s id="b.ACT.7.42.2">Ĩna bojarore bajiro ĩna yiru̶ajare, ĩnare matabetimasiñuju Dios.</s>
      <s id="b.ACT.7.42.3">To bajiri ñocoare, muijure quẽne, ñamiagu̶ muijure quẽne, yirũ̶cu̶bu̶omasiñujarã ĩna yuja.</s>
      <s id="b.ACT.7.42.4">To bajiri Diore gotirẽtobosamasir'i, Amós, ado bajiro ĩ ucamasire ñajare, bajiyuja ti: “Israel ñamasir'i jãnerabatia, yu̶re ajiya mu̶a: ¿Cuarenta ñaricũ̶mari yucú̶ manoju̶ ñarã, vaibu̶cu̶rã, mu̶a sĩarãre yu̶re rũ̶cu̶bu̶orã, yu̶re soeĩsirũgũcati mu̶a?</s>
     </seg>
     <seg type="verse" id="b.ACT.7.43">
      <s id="b.ACT.7.43.1">Yu̶re rũ̶cu̶bu̶omenane, mu̶a masu mu̶a quẽnorujeoriarãrene rũ̶cu̶bu̶ocaju̶ mu̶a.</s>
      <s id="b.ACT.7.43.2">Mojoriviaca quẽnocaju̶ mu̶a.</s>
      <s id="b.ACT.7.43.3">To yicõari, ti vi jubeaju̶ Moloc vãme cu̶tigu̶re ĩre jeocõari gajarũgũcaju̶ mu̶a.</s>
      <s id="b.ACT.7.43.4">Gãjire quẽne ñocore bajiro bajigu̶re mu̶a quẽnorujeor'ire, Refán vãme cu̶tigu̶re ĩre rũ̶cu̶bu̶ocaju̶ mu̶a.</s>
      <s id="b.ACT.7.43.5">To bajiro mu̶a yirũgũcati ñajare, Babilonia soju̶aju̶ mu̶are cõaru̶cu̶ja yu̶”, yimasiñuju Dios ĩnare —yiyuju Esteban, u̶jarãre gotigu̶.</s>
     </seg>
     <seg type="verse" id="b.ACT.7.44">
      <s id="b.ACT.7.44.1">To yicõa, ado bajiro ĩnare gotirẽmoñuju Esteban: —To bajiri mani ñicu̶a yucú̶ manoju̶ ñarã, cabra vãme cu̶tirã gase rãca ĩna quẽnoriavire cu̶omasiñujarã ĩna.</s>
      <s id="b.ACT.7.44.2">“Mani rãca ñagũ̶mi Dios” ĩna yirũ̶cu̶bu̶orivi ñamasiñuju ti vi.</s>
      <s id="b.ACT.7.44.3">Dios, Moisére ĩ yiĩoriarore bajirone ti vire quẽnorujeomasiñujarã ĩna.</s>
      <s id="b.ACT.7.44.4">No ĩna bojaro vana quẽne ti vire ãmicoarũgũmasiñujarã ĩna.</s>
     </seg>
     <seg type="verse" id="b.ACT.7.45">
      <s id="b.ACT.7.45.1">Moisés ĩ rijato bero, Josué vãme cu̶tigu̶ ĩre ñavasoamasiñuju.</s>
      <s id="b.ACT.7.45.2">Moisés rãcana ĩna bajirearo bero, ti vire cu̶osu̶yayujarã ĩna rĩa, mani ñicu̶a.</s>
      <s id="b.ACT.7.45.3">Ti vire ãmicõari, adi sita Canaán vãme cu̶ti sitaju̶re vadimasiñujarã ĩna.</s>
      <s id="b.ACT.7.45.4">To bajiri Dios ĩnare yirẽmoñuju, mani ñicu̶are.</s>
      <s id="b.ACT.7.45.5">Adi sita ñaboariarãre ĩnare bucõamasiñuju Dios.</s>
      <s id="b.ACT.7.45.6">To ĩ yiriaro bero, mani ñicu̶ David ñamasir'i ĩ ñaro quẽne ñacõamasiñuju ti vi maji, cabra gasene ĩna quẽnoriavi.</s>
     </seg>
     <seg type="verse" id="b.ACT.7.46">
      <s id="b.ACT.7.46.1">David ñamasir'ire quẽnaro ĩre yimasiñuju Dios.</s>
      <s id="b.ACT.7.46.2">To bajiri Diore variquẽnagũ̶ ñari, ĩ yarã Jacob jãnerabatia rãca, ĩre ĩna yirũ̶cu̶bu̶oroti vire ĩre bu̶abosaru̶amasiñuju.</s>
      <s id="b.ACT.7.46.3">To ĩ yitu̶oĩaboajaquẽne, ĩre bu̶arotibetimasiñuju Dios.</s>
     </seg>
     <seg type="verse" id="b.ACT.7.47">
      <s id="b.ACT.7.47.1">David macu̶ Salomón ñamasir'iju̶a Diore ĩre vi bu̶abosamasiñuju yuja —yiyuju Esteban, u̶jarãre gotigu̶.</s>
     </seg>
     <seg type="verse" id="b.ACT.7.48">
      <s id="b.ACT.7.48.1">To yicõa, quẽna gotirũtuasuju ĩ: —To bajiboarine, masa ĩna quẽnoriavire ñabecu̶mi Dios, Diore ĩre gotirẽtobosamasir'i, ado bajiro ucamasire ñajare:</s>
     </seg>
     <seg type="verse" id="b.ACT.7.49">
      <s id="b.ACT.7.49.1">“ ‘Adi macaru̶cu̶roaye, to yicõari, õ vecaye ñajediro u̶ju̶ ñaja yu̶.</s>
      <s id="b.ACT.7.49.2">To bajiro bajigu̶ yu̶ ñaboajaquẽne, ¿no bajirivi yu̶re bu̶abosaru̶arãda mu̶a?</s>
      <s id="b.ACT.7.49.3">¿No bajiriju̶ quẽnobosaru̶arãda yu̶ u̶su̶sãjarotiju̶rema?</s>
     </seg>
     <seg type="verse" id="b.ACT.7.50">
      <s id="b.ACT.7.50.1">Yu̶ne ñaja ñajediro rujeocacu̶ma’ yami Dios”, yiucamasiñumi ĩre gotirẽtobosamasir'i —yigotiyuju Esteban.</s>
     </seg>
     <seg type="verse" id="b.ACT.7.51">
      <s id="b.ACT.7.51.1">To bajiro ĩnare yigajano, ado bajiro ĩnare gotirẽmoñuju quẽna: —Dios ocare ajitirũ̶nu̶betirũgũaja mu̶a.</s>
      <s id="b.ACT.7.51.2">“Dios magũ̶mi” yirãre bajiro ĩ ocare ajiteaja mu̶a.</s>
      <s id="b.ACT.7.51.3">Mani ñicu̶are bajiro Dios ĩ cõagũ̶ Esp'iritu Santore cu̶dimena ñaja mu̶a.</s>
     </seg>
     <seg type="verse" id="b.ACT.7.52">
      <s id="b.ACT.7.52.1">Sĩgũ̶, Diore gotirẽtobosar'i, mu̶a ñicu̶a quẽnaro ĩna yir'i manicoayumi.</s>
      <s id="b.ACT.7.52.2">To bajiri, Cristo rojose yibecu̶re, ĩ ejarotire gotiriarãre quẽne ĩnare sĩamasiñuma mu̶a ñicu̶a.</s>
      <s id="b.ACT.7.52.3">To yiriarã ñari, cãnu̶ribu̶sane “Jesúre ĩre sĩato” yirã ĩre ĩaterãre ĩsirocayuja mu̶a.</s>
      <s id="b.ACT.7.52.4">To bajiro mu̶a yijare, ĩre sĩañuma.</s>
     </seg>
     <seg type="verse" id="b.ACT.7.53">
      <s id="b.ACT.7.53.1">Dios ĩ rotimasirere cu̶dibetirũgũaja mu̶a, ángel mesa su̶ori mu̶a ñicu̶a ĩna gotiecore ti ñaboajaquẽne —u̶jarãre ĩnare yiyuju Esteban.</s>
     </seg>
     <seg type="verse" id="b.ACT.7.54">
      <s id="b.ACT.7.54.1">Tire ajicõari, yaia guarãre bajiro guji ĩoñujarã ĩna, Estebanre bu̶to jũnisinirã ñari.</s>
     </seg>
     <seg type="verse" id="b.ACT.7.55">
      <s id="b.ACT.7.55.1">To bajiro ĩre ĩna yiboajaquẽne, Esp'iritu Santo ĩ masisere u̶jar'i ĩ ñajare, bu̶tobu̶sa ĩre ejarẽmoñuju Esp'iritu Santo.</s>
      <s id="b.ACT.7.55.2">To bajiri, õ vecaju̶ ĩamu̶ogũ̶ne, Dios ĩ ñasere ĩabu̶jayuju.</s>
      <s id="b.ACT.7.55.3">To bajicõari, ĩ riojojacatu̶a ñagũ̶re Jesúre quẽne ĩañuju.</s>
     </seg>
     <seg type="verse" id="b.ACT.7.56">
      <s id="b.ACT.7.56.1">Tire ĩacõari, ado bajiro u̶jarãre ĩnare yiyuju Esteban: —Ĩaña mu̶a quẽne.</s>
      <s id="b.ACT.7.56.2">Ũ̶mu̶agasero soje jãnacoaju̶.</s>
      <s id="b.ACT.7.56.3">Dios ĩ roticõacacu̶, ĩ riojojacatu̶aju̶are ñaami —yiyuju Esteban.</s>
     </seg>
     <seg type="verse" id="b.ACT.7.57">
      <s id="b.ACT.7.57.1">To ĩ yijare, quẽna ĩ tudiñagõrotire ajiterã, ĩna gãmo gojerire bibeyujarã ĩna.</s>
      <s id="b.ACT.7.57.2">To yi, ĩna jediro bu̶to avasãcõari, ĩre ñiarã ũmarẽjañujarã ĩna.</s>
     </seg>
     <seg type="verse" id="b.ACT.7.58">
      <s id="b.ACT.7.58.1">To yicõari, ti maca soju̶aju̶ ĩre vejacoasujarã ĩna, gũ̶tarine ĩre reasĩaroana.</s>
      <s id="b.ACT.7.58.2">Toju̶ eja, ĩna sudi joeayere vejecõari, Saulo vãme cu̶tigu̶re ĩre ĩsiñujarã ĩna, “Tire codebosato” yirã.</s>
      <s id="b.ACT.7.58.3">To yicõari, gũ̶tarine Estebanre ĩre reasu̶ovasujarã ĩna.</s>
     </seg>
     <seg type="verse" id="b.ACT.7.59">
      <s id="b.ACT.7.59.1">Gũ̶tane ĩre ĩna reañarone, Jesúre ado bajiro sẽniñuju Esteban: —Jesús, yu̶ u̶ju̶ yu̶ u̶su̶re bocaãmiña mu̶ —yiyuju Esteban.</s>
     </seg>
     <seg type="verse" id="b.ACT.7.60">
      <s id="b.ACT.7.60.1">To yi, gu̶somuniari tuetucõari, avasãñuju Esteban: —Yu̶re rojose ĩna yisere ĩnare masirioya mu̶ —Jesúre ĩre yisẽniñuju Esteban.</s>
      <s id="b.ACT.7.60.2">To yigajanogũ̶ne, rijacoa tu̶jasuju Esteban.</s>
     </seg>
    </div>
    <div type="chapter" id="b.ACT.8">
     <seg type="verse" id="b.ACT.8.1">
      <s id="b.ACT.8.1.1">Estebanre gũ̶tane ĩre reasĩariarã rãcagu̶, ĩna sudire coderine ñañuju Saulo.</s>
      <s id="b.ACT.8.1.2">“Estebanre ĩre sĩacõato”, yitu̶oĩañuju ĩ quẽne.</s>
      <s id="b.ACT.8.1.3">Esteban ĩ sĩaecoro bero, ĩ ruju̶rire ĩacõari, sĩgũ̶ri jud'io masa Diore quẽnaro rũ̶cu̶bu̶orã ĩre yujeyujarã ĩna.</s>
      <s id="b.ACT.8.1.4">To yirãne, bu̶to otiyujarã Estebanre.</s>
      <s id="b.ACT.8.1.5">Tirũ̶mu̶rine Jesúre ajitirũ̶nu̶rãre Jerusalénju̶ ñarãre rojose yisu̶oyujarã ti macana.</s>
      <s id="b.ACT.8.1.6">To bajiri Saulo quẽne, Jesúre ajitirũ̶nu̶rãre cojovi ru̶yabeto ĩnare macañuju ĩ.</s>
      <s id="b.ACT.8.1.7">Ĩnare bu̶jagu̶ne, ũ̶mu̶are quẽne rõmiare quẽne ĩnare juacõari tubibecũrũgũñuju ĩ.</s>
      <s id="b.ACT.8.1.8">To bajiri ĩna jedirone Jesúre ajitirũ̶nu̶rã, ĩ gotiroticõasu̶oriarã rãca ñariarã rudiasujarã Judea sitaju̶, to yicõari, Samaria sitaju̶re quẽne.</s>
      <s id="b.ACT.8.1.9">Jesús ĩ gotiroticõasu̶oriarãma Jerusalénre vaveobesujarã ĩna.</s>
     </seg>
     <seg type="verse" id="b.ACT.8.4">
      <s id="b.ACT.8.4.1">Jerusalén macana rudiriarã no ĩna vacudiro cõrone Jesús yere gotimasiocudiyujarã ĩna.</s>
     </seg>
     <seg type="verse" id="b.ACT.8.5">
      <s id="b.ACT.8.5.1">Felipe, Jerusalénju̶ ñar'i, Samaria sita ñarimacaju̶re vasuju.</s>
      <s id="b.ACT.8.5.2">Toju̶ ejacõari, “Rotimu̶orũ̶gõru̶cu̶mi” yigu̶ Dios ĩ cõar'i Jesús yere ĩnare gotimasioñuju Felipe.</s>
     </seg>
     <seg type="verse" id="b.ACT.8.6">
      <s id="b.ACT.8.6.1">Jãjarã masa rẽjañujarã, ĩ gotisere ajiru̶arã ñari.</s>
      <s id="b.ACT.8.6.2">To bajicõari, ĩaĩañamanire ĩ yiĩosere ĩañujarã ĩna.</s>
      <s id="b.ACT.8.6.3">To bajicõari ĩ gotimasiosere quẽnaro ajiyujarã ĩna.</s>
     </seg>
     <seg type="verse" id="b.ACT.8.7">
      <s id="b.ACT.8.7.1">To ĩna bajirone jãjarã masa u̶su̶riju̶re sãñarãre vãtiare bureayuju Felipe.</s>
      <s id="b.ACT.8.7.2">Ĩnare ĩ bureajare, bu̶to avasãbudivasujarã ĩna vãtia.</s>
      <s id="b.ACT.8.7.3">Jãjarã rijarãre quẽne catioyuju ĩ.</s>
      <s id="b.ACT.8.7.4">Micarãre, rujasagueri vanare quẽne quẽnoejarotiyuju ĩ.</s>
     </seg>
     <seg type="verse" id="b.ACT.8.8">
      <s id="b.ACT.8.8.1">To bajiri ti macana bu̶to variquẽnañujarã ĩna.</s>
     </seg>
     <seg type="verse" id="b.ACT.8.9">
      <s id="b.ACT.8.9.1">Ti macaju̶re Simón vãme cu̶tigu̶ ñañuju.</s>
      <s id="b.ACT.8.9.2">Cojo cũ̶ma me ĩ masisere yiĩoñuju ĩ.</s>
      <s id="b.ACT.8.9.3">“Gãjerã rẽtoro masigũ̶ ñaja yu̶” yigu̶, ĩaĩañamani yiĩorũgũñuju ĩ.</s>
      <s id="b.ACT.8.9.4">To bajiro yigu̶ ñari, “Yu̶ ñaja ñamasugũ̶ma”, yiyuju ĩ, masare.</s>
      <s id="b.ACT.8.9.5">To ĩ yise ñajare, sĩgũ̶ ru̶yariaro mano ĩre ajiyujarã.</s>
      <s id="b.ACT.8.9.6">Bu̶cu̶arã quẽne, rĩamasa quẽne jediro quẽnaro ĩre ajiyujarã ĩna.</s>
      <s id="b.ACT.8.9.7">“Diore bajiro masiami”, ĩre yirũ̶cu̶bu̶orũgũñujarã ĩna.</s>
     </seg>
     <seg type="verse" id="b.ACT.8.12">
      <s id="b.ACT.8.12.1">To yiriarã ñaboarine, Jesucristo ĩ rijabosare su̶orine ĩre ajitirũ̶nu̶rãre, “Yu̶ yarã ñaja” Dios ĩ yiĩavariquẽnasere gotiyuju Felipe.</s>
      <s id="b.ACT.8.12.2">Tire ajicõari, Jesúre ĩre ajitirũ̶nu̶ñujarã ũ̶mu̶a, rõmia quẽne.</s>
      <s id="b.ACT.8.12.3">To yicõari, oco rãca Felipere ĩre bautizarotiyujarã, “Jesúre ajitirũ̶nu̶aja” yirã.</s>
     </seg>
     <seg type="verse" id="b.ACT.8.13">
      <s id="b.ACT.8.13.1">Simón quẽne, Jesús yere ajitirũ̶nu̶ñuju ĩ.</s>
      <s id="b.ACT.8.13.2">To yicõari, oco rãca bautizarotiyuju ĩ quẽne.</s>
      <s id="b.ACT.8.13.3">To ĩ yiro bero, Felipere baba cu̶tisu̶oyuju.</s>
      <s id="b.ACT.8.13.4">To yicõari ĩaĩañamanire Dios ĩ masise rãca Felipe yiĩosere ĩacõari, no yimasibesuju Simón, ti ũnire ĩabetirũgũr'i ñari.</s>
     </seg>
     <seg type="verse" id="b.ACT.8.14">
      <s id="b.ACT.8.14.1">Jesús gotiroticõasu̶oriarã Jerusalénju̶ ñarã, “Samaria sitana jãjarã Dios ocare ajitirũ̶nu̶ñujarã” yire quetire ajiyujarã ĩna.</s>
      <s id="b.ACT.8.14.2">To bajiri, Samariaju̶re cõañujarã ĩna, Pedrore, to yicõari, Juanre quẽne.</s>
     </seg>
     <seg type="verse" id="b.ACT.8.15">
      <s id="b.ACT.8.15.1">To bajiri, Samaria sitaju̶re ejacõari, Diore ĩnare sẽnibosayujarã ĩna, toana Jesúre ajitirũ̶nu̶su̶orãre.</s>
      <s id="b.ACT.8.15.2">Oco rãca bautizarotiriarã ĩna ñaboajaquẽne, Dios ĩ cõagũ̶ Esp'iritu Santo ĩnare ejabesuju maji.</s>
      <s id="b.ACT.8.15.3">To bajiri, “Esp'iritu Santo ĩnare ejato” yirã, Diore sẽniñujarã ĩna.</s>
     </seg>
     <seg type="verse" id="b.ACT.8.17">
      <s id="b.ACT.8.17.1">To yicõari, Pedro, Juan rãca, Diore sẽnicõari Jesúre ajitirũ̶nu̶su̶orãre ĩna ãmori rãca ĩnare ñujeoyujarã ĩna.</s>
      <s id="b.ACT.8.17.2">To cõroju̶ Esp'iritu Santo ejayuju, ĩnare.</s>
     </seg>
     <seg type="verse" id="b.ACT.8.18">
      <s id="b.ACT.8.18.1">Ĩna ãmori rãca ĩna ñujeorore Esp'iritu Santo ĩ ejasere ĩañuju Simón.</s>
      <s id="b.ACT.8.18.2">Tire ĩacõari ĩnare gãjoa ĩsiru̶, ado bajiro yiyuju Simón: —Gãjerãre yu̶ ãmo ñujeorone Esp'iritu Santo ĩ ejarotire bojaja yu̶ quẽne —ĩnare yiyuju Simón.</s>
     </seg>
     <seg type="verse" id="b.ACT.8.20">
      <s id="b.ACT.8.20.1">To bajiro ĩ yisere ajicõari, ado bajiro ĩre cu̶diyuju Pedro: —Vaja mani Dios ĩ cõasere, “Vaja yire ñaroja ti”, yitu̶oĩaboaja mu̶.</s>
      <s id="b.ACT.8.20.2">To bajiro yitu̶oĩagũ̶ ñari, mu̶ gãjoa rãcane bajirocacoaru̶cu̶ja mu̶.</s>
     </seg>
     <seg type="verse" id="b.ACT.8.21">
      <s id="b.ACT.8.21.1">Rojose mu̶ tu̶oĩasere masiami Dios.</s>
      <s id="b.ACT.8.21.2">To bajiri, Esp'iritu Santore mu̶re cõabetiru̶cu̶mi Dios.</s>
     </seg>
     <seg type="verse" id="b.ACT.8.22">
      <s id="b.ACT.8.22.1">Mu̶ tu̶oĩasere ĩamasicõaja yu̶.</s>
      <s id="b.ACT.8.22.2">Rojose rĩne tu̶oĩagũ̶ ñaja mu̶.</s>
      <s id="b.ACT.8.22.3">To bajiri, rojose mu̶ tu̶oĩasere yitu̶jaya.</s>
      <s id="b.ACT.8.22.4">To yicõari, Diore sẽniña mu̶, “Rojose yu̶ yisere masirioya” yigu̶ —yiyuju Pedro.</s>
     </seg>
     <seg type="verse" id="b.ACT.8.24">
      <s id="b.ACT.8.24.1">To bajiro ĩ yisere ajicõari, ado bajiro ĩre cu̶diyuju Simón: —Diore sẽnibosaya mu̶a, yu̶re.</s>
      <s id="b.ACT.8.24.2">Mu̶a gotisere bajiro yu̶re ti bajirotire bojabeaja yu̶ —yiyuju Simón.</s>
     </seg>
     <seg type="verse" id="b.ACT.8.25">
      <s id="b.ACT.8.25.1">To ĩ yiro bero, Jesús ĩ yirere ĩna ĩarere, to yicõari, ĩ gotimasiorere ti macanare gotiyujarã.</s>
      <s id="b.ACT.8.25.2">Ĩnare gotimasio gajanocõari, Jerusalénju̶ tudianane Samaria sita ñarimacarianare Jesús ye quẽnasere ĩnare gotimasioñujarã ĩna.</s>
     </seg>
     <seg type="verse" id="b.ACT.8.26">
      <s id="b.ACT.8.26.1">To ĩna bajiñarone, Felipere ado bajiro ĩre yiyuju ángel: —Jerusalénju̶ vasa.</s>
      <s id="b.ACT.8.26.2">To ejacõari, Gaza vãme cu̶ti maca vati maare vaja mu̶.</s>
      <s id="b.ACT.8.26.3">Yucú̶ manoju̶ ñavati maa ñaja ti maama —yiyuju ángel, Felipere.</s>
     </seg>
     <seg type="verse" id="b.ACT.8.27">
      <s id="b.ACT.8.27.1">To bajiri Felipe vacoasuju, ángel ĩ gotiriarore bajirone.</s>
      <s id="b.ACT.8.27.2">Maa vacu̶, Etiop'ia sitana u̶jore gãjoa codebosarimasu̶re ĩre ĩañuju Felipe.</s>
      <s id="b.ACT.8.27.3">Jerusalénju̶ Diore ĩre rũ̶cu̶bu̶ogu̶ ejar'i, tudiacu̶ bajiyuju ĩ.</s>
     </seg>
     <seg type="verse" id="b.ACT.8.28">
      <s id="b.ACT.8.28.1">Caballo ĩ tũ̶a vaticoroju̶ sãñacõari, Diore gotirẽtobosamasir'i, Isa'ias ĩ ucamasirere buesãñañuju ĩ.</s>
     </seg>
     <seg type="verse" id="b.ACT.8.29">
      <s id="b.ACT.8.29.1">To bajiri, ado bajiro yiyuju Esp'iritu Santo, Felipere: —Ĩ tu̶bu̶sa vacõari, ĩre baba cu̶ti vasa mu̶ —yiyuju, Felipere.</s>
     </seg>
     <seg type="verse" id="b.ACT.8.30">
      <s id="b.ACT.8.30.1">To bajiri ĩ tu̶ vaejacõari, ajiyuju, Diore gotirẽtobosamasir'i Isa'ias ĩ ucamasirere ĩ buesere ajiyuju Felipe.</s>
      <s id="b.ACT.8.30.2">Tire ajicõari, —¿Mu̶ buesere ajimasiati mu̶? —yiyuju Felipe, Etiop'iagu̶re.</s>
     </seg>
     <seg type="verse" id="b.ACT.8.31">
      <s id="b.ACT.8.31.1">To ĩ yirone: —“To bajiro yiru̶aro yaja”, yiajimasibeaja yu̶, ñimu̶ yu̶re ĩ gotiro cõro —yiyuju ĩ, Felipere.</s>
      <s id="b.ACT.8.31.2">To yigu̶ne, —Yu̶ tu̶ vasãjagu̶aya —yiyuju Etiop'iagu̶.</s>
     </seg>
     <seg type="verse" id="b.ACT.8.32">
      <s id="b.ACT.8.32.1">Dios ocare Isa'ias ñamasir'i ĩ ucamasirere ĩ buere ado bajiro yiyuju ti: “Ovejare sĩaroana ĩre ñiacõari ĩna jiatore bajiro ĩre yiru̶arãma ĩna.</s>
      <s id="b.ACT.8.32.2">To bajiri, ovejare ĩna joa suaro ĩ avasãbetore bajiro yigu̶, rojose ĩre ĩna yiboajaquẽne, ñagõbetiru̶cũ̶mi.</s>
     </seg>
     <seg type="verse" id="b.ACT.8.33">
      <s id="b.ACT.8.33.1">Masa ĩna ĩaro rĩjoro bojoneose yiecoru̶cu̶mi.</s>
      <s id="b.ACT.8.33.2">Rojose ĩ yibetiboajaquẽne, ‘Rojose yigu̶ me ñaami’ ĩre yibosagu̶ maniru̶cu̶mi.</s>
      <s id="b.ACT.8.33.3">To bajiri, ĩ sĩaecoro bero, ‘Ĩ jãnerabatia ñaama’ yimasiña maniru̶aroja”, yiucamasire ñañuju, Etiop'iagu̶ ĩ buere.</s>
     </seg>
     <seg type="verse" id="b.ACT.8.34">
      <s id="b.ACT.8.34.1">To bajiri, —Yu̶re gotiya mu̶.</s>
      <s id="b.ACT.8.34.2">Ñimu̶re yiro yati, to bajiro ti yijama.</s>
      <s id="b.ACT.8.34.3">¿Ĩ masune ĩ bajirotire tu̶oĩacõari yiyujari?</s>
      <s id="b.ACT.8.34.4">¿Gãji ĩ bajirotire yigu̶, ucamasiñujarique ĩ? —yiyuju Etiop'iagu̶, Felipere.</s>
     </seg>
     <seg type="verse" id="b.ACT.8.35">
      <s id="b.ACT.8.35.1">To ĩ yijare, Isa'ias ĩ ucamasirere ĩre ĩagotigu̶ne, ado bajiro ĩre gotiyuju Felipe: —Isa'ias ñamasir'i to bajiro ĩ ucajama, Jesús ĩ bajirotirene yigu̶ yimasiñumi —ĩre yigotiyuju Felipe.</s>
      <s id="b.ACT.8.35.2">To yicõari, Jesús ĩ bajiñarere ĩre gotimasioñuju yuja.</s>
     </seg>
     <seg type="verse" id="b.ACT.8.36">
      <s id="b.ACT.8.36.1">To yi vana rĩne, maa tu̶ u̶tabu̶cu̶ra ejayujarã ĩna.</s>
      <s id="b.ACT.8.36.2">To eja, —Ĩaña, ado ñaja oco.</s>
      <s id="b.ACT.8.36.3">¿Yucu̶ne, oco rãca yu̶re bautizaru̶abeati mu̶? —yiyuju Etiop'iagu̶, Felipere.</s>
     </seg>
     <seg type="verse" id="b.ACT.8.37">
      <s id="b.ACT.8.37.1">To ĩ yirone, ado bajiro ĩre yiyuju Felipe: —“ ‘Jesúne ñaami Dios macu̶, rotimu̶orũ̶gõrocu̶’ yigu̶ ĩ cõar'i” mu̶ yijama, oco rãca mu̶re bautizaru̶cu̶ja yu̶ —ĩre yiyuju Felipe.</s>
      <s id="b.ACT.8.37.2">To ĩ yirone, ado bajiro ĩre cu̶diyuju Etiop'iagu̶: —To bajirone bojaja.</s>
      <s id="b.ACT.8.37.3">Jesúne ñaami Dios macu̶, rotimu̶orũ̶gõrocu̶ yigu̶ ĩ cõar'i, yaja yu̶ —yiyuju Etiop'iagu̶.</s>
     </seg>
     <seg type="verse" id="b.ACT.8.38">
      <s id="b.ACT.8.38.1">To yi, u̶tabu̶cu̶ra tu̶ju̶ tujayujarã.</s>
      <s id="b.ACT.8.38.2">To bajicõari, ũmato rojasuju, oco rãca Etiop'iagu̶re ĩre bautizagu̶acu̶.</s>
     </seg>
     <seg type="verse" id="b.ACT.8.39">
      <s id="b.ACT.8.39.1">Ĩre bautiza gajano, ĩna majarũ̶gũ̶rone, ñaro tu̶sarone ruyubetiboarine Esp'iritu Santo ĩre ãmicoasuju, Felipere.</s>
      <s id="b.ACT.8.39.2">To bajiri ĩre ĩabeticõa tu̶jasuju Etiop'iagu̶.</s>
      <s id="b.ACT.8.39.3">To bajiboajaquẽne, quẽnaro variquẽna vasuju ĩ Etiop'iagu̶.</s>
     </seg>
     <seg type="verse" id="b.ACT.8.40">
      <s id="b.ACT.8.40.1">Felipeju̶ama, “To bajiro bajiriaja” yiri mene, Azoto vãme cu̶ti macaju̶ ejayuju.</s>
      <s id="b.ACT.8.40.2">Toju̶ ñacõari, cojo maca ru̶yabeto Jesús ĩ bajirere masare gotimasiocudiyuju ĩ.</s>
      <s id="b.ACT.8.40.3">Goticudigu̶ rĩne, Cesarea vãme ti macaju̶re ejacoasuju ĩ Felipe.</s>
     </seg>
    </div>
    <div type="chapter" id="b.ACT.9">
     <seg type="verse" id="b.ACT.9.1">
      <s id="b.ACT.9.1.1">Saulo ñañuju.</s>
      <s id="b.ACT.9.1.2">Jesúre ajitirũ̶nu̶rãre sĩaru̶, bu̶to ĩnare ĩajũnisinirũgũñuju maji.</s>
      <s id="b.ACT.9.1.3">To bajiri, paia u̶ju̶ ñamasugũ̶re sẽnigũ̶ vasuju.</s>
     </seg>
     <seg type="verse" id="b.ACT.9.2">
      <s id="b.ACT.9.2.1">Damasco vãme cu̶ti maca ñarivi, Dios ocare ĩna bueriviriju̶ Jesúre ajitirũ̶nu̶rãre macagũ̶ varu̶, papera sẽniñuju: —Ĩnare yu̶ ĩabu̶jaro cõrone ũ̶mu̶are, rõmiare quẽne, juadiru̶cu̶ja yu̶, Jerusalénju̶ ĩnare tubibecũru̶ —yiyuju Saulo, paia u̶ju̶ ñamasugũ̶re sẽnigũ̶.</s>
     </seg>
     <seg type="verse" id="b.ACT.9.3">
      <s id="b.ACT.9.3.1">Ĩre sẽnigajano, vasuju ĩ.</s>
      <s id="b.ACT.9.3.2">Maa ĩ vato rĩne Damasco macaju̶ ĩ cõñatone, ñaro tu̶sarone vecaju̶ bu̶to caje mose busurujiayuju ti.</s>
     </seg>
     <seg type="verse" id="b.ACT.9.4">
      <s id="b.ACT.9.4.1">To bajiro ti bajijare, quedirocacũcoasuju Saulo.</s>
      <s id="b.ACT.9.4.2">Ĩ quedirocacũatone, ado bajiro ocaruyuyuju ti: —Saulo, Saulo, ¿no yigu̶ rojose yu̶re yisu̶yarũgũati mu̶? —yi ocaruyuyuju, õ vecaju̶.</s>
     </seg>
     <seg type="verse" id="b.ACT.9.5">
      <s id="b.ACT.9.5.1">To bajiro ti yirone, —¿Ñimu̶ ũgũ̶ ñacõari, to bajise yu̶re yati mu̶? —yiyuju Saulo.</s>
      <s id="b.ACT.9.5.2">To ĩ yirone, —Yu̶ne ñaja, Jesús, rojose mu̶ yisu̶yarũgũgũ̶ne —ĩre yiyuju Jesús.</s>
     </seg>
     <seg type="verse" id="b.ACT.9.6">
      <s id="b.ACT.9.6.1">To bajiro ĩre yicõa, —Damascoju̶ vasa mu̶.</s>
      <s id="b.ACT.9.6.2">To mu̶ ejaro, “Ado bajiro yiya”, mu̶re yiru̶arãma —Saulore yiyuju Jesús.</s>
     </seg>
     <seg type="verse" id="b.ACT.9.7">
      <s id="b.ACT.9.7.1">Saulo rãca vana, masa maniboarine, to bajiro yi ocaruyusere ajicõari, no yimasibesujarã ĩna.</s>
     </seg>
     <seg type="verse" id="b.ACT.9.8">
      <s id="b.ACT.9.8.1">To ti bajiro bero, vũ̶mu̶rũ̶gũ̶cõari, ĩaru̶aboayuju Saulo.</s>
      <s id="b.ACT.9.8.2">Ĩ caje ruyubesuju.</s>
      <s id="b.ACT.9.8.3">To ĩ bajijare, ĩ babarã Damascoju̶ vana ĩre tũ̶a vasujarã ĩna.</s>
     </seg>
     <seg type="verse" id="b.ACT.9.9">
      <s id="b.ACT.9.9.1">Damascoju̶ ejacõari, idiarũ̶mu̶ ĩabeti, babeti, idibeti, bajiñañuju Saulo.</s>
     </seg>
     <seg type="verse" id="b.ACT.9.10">
      <s id="b.ACT.9.10.1">Damascoju̶re Jesúre ajitirũ̶nu̶gũ̶ ñañuju ĩ, Anan'ias vãme cu̶tigu̶.</s>
      <s id="b.ACT.9.10.2">Ĩre ruyuaĩocõari: —Anan'ias —ĩre yiyuju Jesús. —Adone ñaja yu̶ —yiyuju Anan'ias.</s>
     </seg>
     <seg type="verse" id="b.ACT.9.11">
      <s id="b.ACT.9.11.1">To ĩ yirone, —Vasa Riojo vãme cu̶ti maaju̶re.</s>
      <s id="b.ACT.9.11.2">Ti maa vacu̶ne, Judas vãme cu̶tigu̶ ya vire ejaru̶cu̶ja mu̶.</s>
      <s id="b.ACT.9.11.3">Toju̶ ejacõari, “¿Adone ñati Saulo, Tarso vãme cu̶ti macagu̶?”, ĩre yiba mu̶.</s>
      <s id="b.ACT.9.11.4">Yucu̶rema yu̶re sẽnigũ̶ yami Saulo.</s>
     </seg>
     <seg type="verse" id="b.ACT.9.12">
      <s id="b.ACT.9.12.1">Jẽre ĩre ĩomu̶ yu̶, ĩ tu̶ju̶ mu̶ ejarotire.</s>
      <s id="b.ACT.9.12.2">To bajiri ĩ tu̶ sãjaejacõari mu̶ ãmo ñujeoru̶cu̶ja mu̶, “Quẽna tudiĩato” yigu̶ —Anan'iare yiyuju Jesús.</s>
     </seg>
     <seg type="verse" id="b.ACT.9.13">
      <s id="b.ACT.9.13.1">Tire ajicõari, ado bajiro yiyuju Anan'ias: —Bu̶to queti ajirũgũaja yu̶, Diore ajitirũ̶nu̶rãre Jerusalénju̶ ñarãre rojose ĩ yirũgũrere.</s>
     </seg>
     <seg type="verse" id="b.ACT.9.14">
      <s id="b.ACT.9.14.1">Yu̶are mu̶re rũ̶cu̶bu̶orãre tubiberu̶, ejarimi —Jesúre ĩre yiyuju Anan'ias.</s>
     </seg>
     <seg type="verse" id="b.ACT.9.15">
      <s id="b.ACT.9.15.1">To ĩ yise ñajare, ado bajiro Anan'iare gotiyuju Jesús: —Yu̶ ocare masare gotimasiorocu̶ yigu̶, ĩre cũmu̶ yu̶, Saulore.</s>
      <s id="b.ACT.9.15.2">U̶jarãre, jud'io masare quẽne, jud'io masa mere quẽne gotimasioru̶cu̶mi.</s>
     </seg>
     <seg type="verse" id="b.ACT.9.16">
      <s id="b.ACT.9.16.1">To bajiri, “Yu̶re gotimasiobosagu̶ ñari, rojose tãmu̶oru̶cu̶ja mu̶”, ĩre yiru̶cu̶ja yu̶ —Anan'iare ĩre yiyuju Jesús.</s>
     </seg>
     <seg type="verse" id="b.ACT.9.17">
      <s id="b.ACT.9.17.1">To ĩ yijare, vacoasuju Anan'ias.</s>
      <s id="b.ACT.9.17.2">Viju̶ sãjaejacõari, ĩ ãmo ñujeoyuju, Saulore.</s>
      <s id="b.ACT.9.17.3">To yigu̶ne, —Yu̶ rãcagu̶, ajiya mu̶.</s>
      <s id="b.ACT.9.17.4">Jesús mani u̶ju̶, mu̶ vado, mu̶re ruyuaĩorine yu̶re cõami, “Quẽna tudi caje ĩato” yigu̶.</s>
      <s id="b.ACT.9.17.5">“Dios ĩ cõagũ̶ Esp'iritu Santo mu̶re ejato” yigu̶ yu̶re cõami —Saulore ĩre yiyuju Anan'ias.</s>
     </seg>
     <seg type="verse" id="b.ACT.9.18">
      <s id="b.ACT.9.18.1">To ĩ yirone, rujarũ̶tu̶rori ĩ cajeariju̶re ñase jãnevẽjañuju, Saulore.</s>
      <s id="b.ACT.9.18.2">To ti bajirone quẽna tudiĩacoasuju Saulo.</s>
      <s id="b.ACT.9.18.3">To bajisere ĩacõari, vũ̶mu̶rũ̶gũ̶cõari, oco rãca ĩre bautizarotiyuju Saulo, “Jesúre ajitirũ̶nu̶gũ̶ ñaja yu̶” yigu̶.</s>
     </seg>
     <seg type="verse" id="b.ACT.9.19">
      <s id="b.ACT.9.19.1">To ĩ yiro bero, bacõari, ruju̶ tĩmacoasuju Saulo quẽna.</s>
      <s id="b.ACT.9.19.2">To bajiri yoarobu̶sa ñañuju Saulo, Jesúre ajitirũ̶nu̶rã rãca, Damascoju̶.</s>
     </seg>
     <seg type="verse" id="b.ACT.9.20">
      <s id="b.ACT.9.20.1">Bero, Dios ocare ĩna bueriviju̶ sãjaejacõari, “Dios macu̶ ñaami Jesús”, ĩnare yigotimasioñuju Saulo.</s>
     </seg>
     <seg type="verse" id="b.ACT.9.21">
      <s id="b.ACT.9.21.1">To ĩ yisere ajicõari, no yimasibesujarã ĩna, ñajediro: —Ãni Saulo, ¿Jerusalénju̶ Jesúre ajitirũ̶nu̶rãre ĩnare sĩar'i me ñati?</s>
      <s id="b.ACT.9.21.2">To yicõari, ¿Jesúre ajitirũ̶nu̶rãre ñejeru̶ me adoju̶re vayujari ĩ?</s>
      <s id="b.ACT.9.21.3">¿Ĩnare ñejecõari, paia u̶jarãre ĩsibequĩda ĩ? —yiyujarã masa.</s>
     </seg>
     <seg type="verse" id="b.ACT.9.22">
      <s id="b.ACT.9.22.1">To bajiro ĩna yitu̶oĩaboajaquẽne, tocãrãcarũ̶mu̶ jãjarãbu̶sa, Jesúre ajitirũ̶nu̶ñujarã ĩna, Saulore ajicõari.</s>
      <s id="b.ACT.9.22.2">“Socu̶ me yaja yu̶.</s>
      <s id="b.ACT.9.22.3">Jesúne ñaami, ‘Rotimu̶orũ̶gõru̶cu̶mi’ yigu̶ Dios ĩ cõar'i”, yiyuju Saulo.</s>
      <s id="b.ACT.9.22.4">Quẽnaro ĩ gotise ñajare, no bajiro yimasibesujarã ĩna, jud'io masa Jesúre ĩre ajimena.</s>
     </seg>
     <seg type="verse" id="b.ACT.9.23">
      <s id="b.ACT.9.23.1">To bajiri Damascoju̶, Saulo ĩ gotiñasere ĩacõari, “Ĩre sĩaroti ñaja manire”, yitu̶oĩañujarã ĩna, jud'io masa Jesúre ĩre ajitirũ̶nu̶mena.</s>
     </seg>
     <seg type="verse" id="b.ACT.9.24">
      <s id="b.ACT.9.24.1">To bajiri ĩre ĩna sĩaru̶asere ajiyuju Saulo.</s>
      <s id="b.ACT.9.24.2">Ñami, ũ̶mu̶a quẽne ĩre sĩaru̶arã, quearũgũñujarã ĩna maca budiriasojeri tu̶ju̶re.</s>
     </seg>
     <seg type="verse" id="b.ACT.9.25">
      <s id="b.ACT.9.25.1">Ĩre ĩna sĩaru̶aboajaquẽne, Saulo Jesús yere ĩ gotimasiosere ajitirũ̶nu̶rã ĩre ejarẽmoñujarã, “Rudiajaro” yirã.</s>
      <s id="b.ACT.9.25.2">Ñami, maca matariacũ̶ni veca ñarisojeju̶, jibu̶ jairijibu̶ne sãcõari, ticũ̶ni su̶yaroju̶aju̶ ĩre rujiocõañujarã.</s>
      <s id="b.ACT.9.25.3">To bajiro ĩna yijare, rudicoasuju Saulo.</s>
     </seg>
     <seg type="verse" id="b.ACT.9.26">
      <s id="b.ACT.9.26.1">Rudiva, Jerusalénju̶ ejacoasuju ĩ.</s>
      <s id="b.ACT.9.26.2">Toju̶re ejacõari, Jesúre ajitirũ̶nu̶rã rãca rẽjaru̶aboayuju ĩ.</s>
      <s id="b.ACT.9.26.3">“Jesúre ĩre ajitirũ̶nu̶gũ̶ me ñagũ̶mi Saulo” yitu̶oĩarã ñari, bu̶to ĩre güiyujarã ĩna.</s>
     </seg>
     <seg type="verse" id="b.ACT.9.27">
      <s id="b.ACT.9.27.1">To ĩna bajiboajaquẽne, Bernabé vãme cu̶tigu̶, Saulore ĩre ejarẽmoñuju ĩ. —Vayá.</s>
      <s id="b.ACT.9.27.2">Jesús ĩ gotiroticõasu̶oriarãre ĩnare ñagõto mani —Saulore ĩre yiyuju Bernabé.</s>
      <s id="b.ACT.9.27.3">To yi, ĩna tu̶ju̶ ejacõari, ado bajiro Saulo ĩ bajirere ĩnare gotiyuju Bernabé: —Ãnire Saulore maaju̶ ĩ vatone ĩre ruyuaĩoñuju Jesús.</s>
      <s id="b.ACT.9.27.4">Ĩre ruyuaĩocõari ĩre ñagõñuju ĩ.</s>
      <s id="b.ACT.9.27.5">To ĩ yiro bero, Damasco vãme cu̶ti macanare güibecu̶ne Jesús ĩ bajirere gotimasioñuju —ĩnare yiyuju Bernabé, Jesús ĩ gotiroticõasu̶oriarãre.</s>
     </seg>
     <seg type="verse" id="b.ACT.9.28">
      <s id="b.ACT.9.28.1">To ĩ yisere ajicõari, “Mani rãcagu̶ ñaami Saulo”, ĩre yitu̶oĩañujarã ĩna yuja.</s>
      <s id="b.ACT.9.28.2">To ĩna yijare, Jerusalénju̶ ĩna rãca ñacõañuju Saulo.</s>
      <s id="b.ACT.9.28.3">To bajiro bajigu̶ rĩne güiri mene Jerusalén macanare Jesús ĩ bajirere ĩnare goticudiyuju ĩ.</s>
     </seg>
     <seg type="verse" id="b.ACT.9.29">
      <s id="b.ACT.9.29.1">Jud'io masa ñaboarine griego oca ñagõrã quẽne ñañujarã.</s>
      <s id="b.ACT.9.29.2">To bajiri, Saulo rãca ñagõboanane, oca josayujarã.</s>
      <s id="b.ACT.9.29.3">To yirãne, ĩre sĩaru̶ayujarã ĩna.</s>
     </seg>
     <seg type="verse" id="b.ACT.9.30">
      <s id="b.ACT.9.30.1">Ĩre ĩna sĩaru̶asere ajicõari, Cesarea vãme cu̶ti macaju̶ Saulore ĩre ãmicoasujarã ĩ rãcana.</s>
      <s id="b.ACT.9.30.2">Ĩre ãmiejacõari, ĩ ya macaju̶ Tarso vãme cu̶ti macaju̶re cõacõañujarã ĩna.</s>
     </seg>
     <seg type="verse" id="b.ACT.9.31">
      <s id="b.ACT.9.31.1">Tirodore Judea, Samaria, Galilea sitana quẽne Jesúre ajitirũ̶nu̶rã rojose tãmu̶obesujarã.</s>
      <s id="b.ACT.9.31.2">Dios ĩ cõagũ̶ Esp'iritu Santo ĩnare ĩ ejarẽmose rãca Jesús ocare bu̶tobu̶sa ajivariquẽnarũtuasujarã ĩna, Jesúre ajitirũ̶nu̶rã.</s>
      <s id="b.ACT.9.31.3">To bajiri jãjarãbu̶sa ñarũtuasujarã ĩna, Diore quẽnaro cu̶dirã.</s>
     </seg>
     <seg type="verse" id="b.ACT.9.32">
      <s id="b.ACT.9.32.1">To bajiri Jesús ĩ gotiroticõasu̶oriarã rãcagu̶ Pedro vãme cu̶tigu̶, Jesúre ajitirũ̶nu̶rãre ĩacudigu̶, Lida vãme cu̶ti macaju̶, ejayuju Pedro.</s>
     </seg>
     <seg type="verse" id="b.ACT.9.33">
      <s id="b.ACT.9.33.1">Toju̶ ejacõari, micagũ̶re Eneas vãme cu̶tigu̶re ĩre ĩabu̶jayuju ĩ.</s>
      <s id="b.ACT.9.33.2">Cojomo cõro idia jẽnituaro rãca cũ̶mari ĩ cãnijesariaroju̶ jesacõarũgũñuju ĩ.</s>
     </seg>
     <seg type="verse" id="b.ACT.9.34">
      <s id="b.ACT.9.34.1">Ĩre ĩabu̶jacõari, ado bajiro ĩre yiyuju Pedro: —Ajiya mu̶.</s>
      <s id="b.ACT.9.34.2">Jesucristo mu̶re catioami.</s>
      <s id="b.ACT.9.34.3">To bajiri vũ̶mu̶rũ̶gũ̶ña.</s>
      <s id="b.ACT.9.34.4">To bajicõari mu̶ cãnijesariarore quẽnocũña mu̶ —yiyuju Pedro.</s>
      <s id="b.ACT.9.34.5">To bajiro ĩ yirone, micagũ̶ ñaboar'i vũ̶mu̶rũ̶gũ̶ñuju ĩ.</s>
     </seg>
     <seg type="verse" id="b.ACT.9.35">
      <s id="b.ACT.9.35.1">Ĩ bajisere ĩañujarã Lida vãme cu̶ti macana, to yicõari, Sarón vãme cu̶ti macana quẽne.</s>
      <s id="b.ACT.9.35.2">Tire ĩacõari, Jesúre ĩre ajitirũ̶nu̶ñujarã ĩna jediro.</s>
     </seg>
     <seg type="verse" id="b.ACT.9.36">
      <s id="b.ACT.9.36.1">Tirũ̶mu̶ri Jope vãme cu̶ti macaju̶ Tabita vãme cu̶tigo ñañuju so.</s>
      <s id="b.ACT.9.36.2">Jesúre ĩre ajitirũ̶nu̶gõ ñañuju.</s>
      <s id="b.ACT.9.36.3">Griego ocarema, Dorcas vãme cu̶tigo ñañuju.</s>
      <s id="b.ACT.9.36.4">Quẽnase yigo ñañuju so.</s>
      <s id="b.ACT.9.36.5">Maioro bajirãre quẽnaro yirẽmorũgũñuju.</s>
     </seg>
     <seg type="verse" id="b.ACT.9.37">
      <s id="b.ACT.9.37.1">To bajiro yicudiboacone, bajirocacoasuju so.</s>
      <s id="b.ACT.9.37.2">To bajiri so yarã so bajirocato ĩacõari, rijariarãre ĩna yirũgũriarore bajiro sore ĩna yujeroto rĩjoro, so ruju̶re coecõari, vecaga sõaju̶ sore cũñujarã ĩna.</s>
     </seg>
     <seg type="verse" id="b.ACT.9.38">
      <s id="b.ACT.9.38.1">Jope vãme cu̶ti maca tu̶ne ñañuju Lida vãme cu̶ti maca.</s>
      <s id="b.ACT.9.38.2">To bajiri, Lida macaju̶ Pedro ĩ ñasere ajiyujarã Jope macana, Jesúre ajitirũ̶nu̶rã.</s>
      <s id="b.ACT.9.38.3">Tire ajicõari, ju̶arã, Pedrore “Ĩre jirã vajaro” yirã ĩnare cõañujarã ĩna.</s>
      <s id="b.ACT.9.38.4">To bajiro ĩna yicõariarã, ĩ tu̶ju̶ ejacõari, ado bajiro ĩre yiyujarã ĩna: —Yu̶a rãca guaro vayá —ĩre yiyujarã ĩna.</s>
     </seg>
     <seg type="verse" id="b.ACT.9.39">
      <s id="b.ACT.9.39.1">To ĩna yisere ajicõari, ĩna rãca vacoasuju Pedro.</s>
      <s id="b.ACT.9.39.2">Toju̶ ejacõari, Dorcas bajirocario so ñarisõaju̶re ĩre jimu̶ocõañujarã ĩna.</s>
      <s id="b.ACT.9.39.3">Jãjarã manaju̶a rijaveoriarã otiñañujarã ĩna, so ruju̶ tu̶re.</s>
      <s id="b.ACT.9.39.4">To ĩna yiñarone, Pedro ĩ ejaro ĩacõari, ĩ tu̶ju̶re gãnibiarũ̶gũ̶coasujarã rõmia, ĩre gotiru̶arã: —Ĩaña mu̶.</s>
      <s id="b.ACT.9.39.5">Dorcas ñaboario so bajirocaroto rĩjoro jairo sudi yu̶are tiaĩsiboacamo —yirãne, Pedrore ĩre juaĩoñujarã ĩna.</s>
     </seg>
     <seg type="verse" id="b.ACT.9.40">
      <s id="b.ACT.9.40.1">To ĩna yirone, —Adi sõare vijagocoasa maji —ĩnare yiyuju Pedro.</s>
      <s id="b.ACT.9.40.2">To yigajanocõari, gu̶somuniari tuetucõari, Diore sẽniñuju Pedro.</s>
      <s id="b.ACT.9.40.3">Diore sẽnigajanocõari, rijariore ju̶darũ̶gũ̶ ĩañuju.</s>
      <s id="b.ACT.9.40.4">Ju̶darũ̶gũ̶ ĩacõari: —Tabita, vũ̶mu̶rũjuña mu̶ —sore yiyuju Pedro.</s>
      <s id="b.ACT.9.40.5">To ĩ yisere ajicõari, tudicaticoasuju so.</s>
      <s id="b.ACT.9.40.6">To bajigo ñari, Pedrore ĩacõari vũ̶mu̶rũjuñuju so.</s>
     </seg>
     <seg type="verse" id="b.ACT.9.41">
      <s id="b.ACT.9.41.1">To so bajirone, so ãmore ñiacõari sore tũ̶avũ̶mu̶oñuju Pedro.</s>
      <s id="b.ACT.9.41.2">To yicõari, ti sõare vijagoriarãre ĩnare jãjarotiyuju quẽna: —Quẽna so tudicatisere ĩarã vayá mu̶a —ĩnare yiyuju Pedro, manaju̶a rijaveoriarãre, gãjerã Jesúre ajitirũ̶nu̶rãre quẽne.</s>
     </seg>
     <seg type="verse" id="b.ACT.9.42">
      <s id="b.ACT.9.42.1">To bajiri, quẽna so tudicatirere ajiyujarã toana Jope vãme cu̶ti macana ñajediro.</s>
      <s id="b.ACT.9.42.2">Tire ajicõari, jãjarã ñañujarã “Jesús ĩ masise rãca yiyumi Pedro” yirã ñari, “Jesúre ajitirũ̶nu̶rã ñato mani quẽne” yirã.</s>
     </seg>
     <seg type="verse" id="b.ACT.9.43">
      <s id="b.ACT.9.43.1">To bajiro ĩ yiro bero, yoaro Jopeju̶ ñacudiyuju Pedro, vaibu̶cu̶rã gasene sudi, to yicõari vasojoari quẽnorimasu̶, Simón vãme cu̶tigu̶ tu̶ju̶re.</s>
     </seg>
    </div>
    <div type="chapter" id="b.ACT.10">
     <seg type="verse" id="b.ACT.10.1">
      <s id="b.ACT.10.1.1">To bajiri Cesarea vãme cu̶ti macaju̶re, Cornelio vãme cu̶tigu̶ ñañuju ĩ.</s>
      <s id="b.ACT.10.1.2">Surara mesare coderã u̶ju̶ ñañuju romano masu̶.</s>
      <s id="b.ACT.10.1.3">Italia sitana surara u̶ju̶ ñañuju ĩ.</s>
      <s id="b.ACT.10.1.4">To bajiri cojomo cõro masa cõro ñarãre rotigu̶ ñañuju ĩ.</s>
     </seg>
     <seg type="verse" id="b.ACT.10.2">
      <s id="b.ACT.10.2.1">Jud'io masu̶ me ñaboarine, quẽnaro Diore ĩre rũ̶cu̶bu̶oyuju, ĩ ya viana rãca.</s>
      <s id="b.ACT.10.2.2">Jud'io masare maioro bajirãre quẽnaro ĩnare yirẽmorũgũñuju ĩ.</s>
      <s id="b.ACT.10.2.3">Tocãrãcarũ̶mu̶ne Diore ĩre sẽnirũgũñuju.</s>
     </seg>
     <seg type="verse" id="b.ACT.10.3">
      <s id="b.ACT.10.3.1">To bajiri cojorũ̶mu̶ ñamicaju̶a tu̶sato, ángel ĩre ruyuaĩoñuju, Corneliore.</s>
      <s id="b.ACT.10.3.2">Quẽnaro ĩre ĩamasucõañuju Cornelio.</s>
      <s id="b.ACT.10.3.3">Ĩ tu̶ju̶re sãjaejacõari, —¡Cornelio! —ĩre yiyuju ángel.</s>
     </seg>
     <seg type="verse" id="b.ACT.10.4">
      <s id="b.ACT.10.4.1">To ĩ yiboajaquẽne, ĩre cu̶dibesuju maji.</s>
      <s id="b.ACT.10.4.2">Ĩre güigu̶ ñari, ĩre ĩacõa ñañuju Cornelio.</s>
      <s id="b.ACT.10.4.3">To bajigu̶ne, —¿Ñie bojati mu̶? —ĩre yiyuju Cornelio.</s>
      <s id="b.ACT.10.4.4">To ĩ yirone, —Diore ĩre mu̶ sẽnisere ajivariquẽnarũgũami.</s>
      <s id="b.ACT.10.4.5">Maioro bajirãre mu̶ ejarẽmosere quẽne ĩavariquẽnarũgũami.</s>
      <s id="b.ACT.10.4.6">To bajiri mu̶re quẽnaro yigu̶agu̶ yami.</s>
     </seg>
     <seg type="verse" id="b.ACT.10.5">
      <s id="b.ACT.10.5.1">To bajiri, Jope vãme cu̶ti macaju̶re ñaami Simón Pedro vãme cu̶tigu̶.</s>
      <s id="b.ACT.10.5.2">Ĩre jirã varonare ĩnare cõaña mu̶.</s>
     </seg>
     <seg type="verse" id="b.ACT.10.6">
      <s id="b.ACT.10.6.1">Gãji Simón vaibu̶cu̶rã gasene sudi, to yicõari vasojoari quẽnorimasu̶ ya viju̶re ñaami Simón Pedro, u̶tabu̶cu̶ra tu̶ju̶ ñarivire —ĩre yiyuju ángel, Corneliore.</s>
     </seg>
     <seg type="verse" id="b.ACT.10.7">
      <s id="b.ACT.10.7.1">To yigajanocõari, ĩre vaveocoasuju ángel.</s>
      <s id="b.ACT.10.7.2">Ĩ vato bero, ju̶arã ĩre moabosarimasare to yicõari, ĩ surarare quẽnaro Diore ajirũ̶cu̶bu̶ogu̶re quẽne ĩre jiyuju Cornelio.</s>
     </seg>
     <seg type="verse" id="b.ACT.10.8">
      <s id="b.ACT.10.8.1">Ĩnare jicõari, ángel ĩre ĩ gotirere ĩnare gotiyuju.</s>
      <s id="b.ACT.10.8.2">To yigajanocõari, Jope macaju̶ ĩnare varotiyuju.</s>
     </seg>
     <seg type="verse" id="b.ACT.10.9">
      <s id="b.ACT.10.9.1">To ĩ yicõariarã, gajerũ̶mu̶ ũ̶mu̶recaji ñaro Jope maca tu̶ tu̶sasujarã ĩna.</s>
      <s id="b.ACT.10.9.2">To ĩna bajirone, vi rijo tũnaju̶ mu̶jacõari, Diore ĩre sẽniñuju Pedro.</s>
     </seg>
     <seg type="verse" id="b.ACT.10.10">
      <s id="b.ACT.10.10.1">Yoaro Diore sẽniñagũ̶ ñari, ñiorijacoasuju.</s>
      <s id="b.ACT.10.10.2">To bajiri gãjerãre ĩre ĩna bare quẽnobosañasere yuyuju ĩ.</s>
      <s id="b.ACT.10.10.3">To ĩ bajiñarone, ado bajise ĩre ruyuaĩoñuju Pedrore:</s>
     </seg>
     <seg type="verse" id="b.ACT.10.11">
      <s id="b.ACT.10.11.1">Õ vecaju̶ ũ̶mu̶agasero soje jãnacoasuju ti.</s>
      <s id="b.ACT.10.11.2">To bajicõari, sudijãi jairijãi ju̶ajacatu̶a gaja ñiacõari yorujiocõariarore bajiro rujiayuju ti.</s>
      <s id="b.ACT.10.11.3">Rujiadi, ĩ tu̶ju̶ ejayuju.</s>
     </seg>
     <seg type="verse" id="b.ACT.10.12">
      <s id="b.ACT.10.12.1">Toju̶re ñañujarã vaibu̶cu̶rã jediro.</s>
      <s id="b.ACT.10.12.2">Jẽnirã, vu̶rã, ãña quẽne, ñajediro ñañujarã ĩna.</s>
     </seg>
     <seg type="verse" id="b.ACT.10.13">
      <s id="b.ACT.10.13.1">Ĩ tu̶ju̶ ti ejaro, ado bajiro yi ocaruyuyuju õ vecaju̶, Pedrore: —Vũ̶mu̶rũ̶gũ̶ña mu̶.</s>
      <s id="b.ACT.10.13.2">Ĩnare sĩacõari, baya —ĩre yi ocaruyuyuju.</s>
     </seg>
     <seg type="verse" id="b.ACT.10.14">
      <s id="b.ACT.10.14.1">Tire ajicõari ado bajiro yiyuju Pedro: —Babeaja yu̶.</s>
      <s id="b.ACT.10.14.2">Rẽoriarãre divatoju̶ane baĩabeticaju̶ yu̶ —boca yicõañuju Pedro.</s>
     </seg>
     <seg type="verse" id="b.ACT.10.15">
      <s id="b.ACT.10.15.1">To ĩ yirone, quẽna ocaruyuyuju: —“Rẽore ñaja”, yibesa.</s>
      <s id="b.ACT.10.15.2">“Baya” Dios ĩ yisema, quẽnase ñaja —yi ocaruyuyuju.</s>
     </seg>
     <seg type="verse" id="b.ACT.10.16">
      <s id="b.ACT.10.16.1">Idiajiju̶ ĩre bajiĩocoasuju ti.</s>
      <s id="b.ACT.10.16.2">To baji, tudimu̶jacoasujarã.</s>
     </seg>
     <seg type="verse" id="b.ACT.10.17">
      <s id="b.ACT.10.17.1">Tire ĩacõari, “¿Ñie ũni yu̶re bajiati ti?”, yitu̶oĩañuju Pedro.</s>
      <s id="b.ACT.10.17.2">To ĩ yiñarone, Simón vaibu̶cu̶rã gasene sudi, to yicõari vasojoari quẽnorimasu̶ ĩ ñariju̶re gãjerãre sẽniĩacõari ĩ ya vi soje tu̶re ejayujarã Cornelio ĩ cõariarã.</s>
     </seg>
     <seg type="verse" id="b.ACT.10.18">
      <s id="b.ACT.10.18.1">Ejacõari, —¿Adi vire Simón Pedro vãme cu̶tigu̶ ñati? —yiyujarã ĩna.</s>
     </seg>
     <seg type="verse" id="b.ACT.10.19">
      <s id="b.ACT.10.19.1">Pedro ĩ ĩasere ĩ tu̶oĩañarone, ado bajiro ĩre gotiyuju Esp'iritu Santo: —Idiarã ũ̶mu̶a mu̶re macarã ejama.</s>
     </seg>
     <seg type="verse" id="b.ACT.10.20">
      <s id="b.ACT.10.20.1">Vũ̶mu̶rũ̶gũ̶cõari, ĩnare ĩagũ̶ rujiasa mu̶.</s>
      <s id="b.ACT.10.20.2">Tu̶oĩarejaibecu̶ne vasa, yu̶ cõarã ĩna ñajare —Pedrore ĩre yiyuju Esp'iritu Santo.</s>
     </seg>
     <seg type="verse" id="b.ACT.10.21">
      <s id="b.ACT.10.21.1">To bajiri, ĩna tu̶re rujiacõari, —Yu̶ne ñaja mu̶a macagũ̶.</s>
      <s id="b.ACT.10.21.2">¿No bajiro yirã vadi mu̶a? —ĩnare yiyuju ĩ.</s>
     </seg>
     <seg type="verse" id="b.ACT.10.22">
      <s id="b.ACT.10.22.1">To bajiro ĩ yisere ajicõari, ado bajiro Pedrore gotiyujarã ĩna: —Yu̶a u̶ju̶ Cornelio yu̶are cõami.</s>
      <s id="b.ACT.10.22.2">Surara u̶ju̶ ñaami.</s>
      <s id="b.ACT.10.22.3">Quẽnaro Diore ajirũ̶cu̶bu̶oami.</s>
      <s id="b.ACT.10.22.4">“Quẽnase yigu̶ ñaami”, ĩre yama jud'io masa jediro.</s>
      <s id="b.ACT.10.22.5">To bajiri ado bajiro ĩre gotiyuju ángel: “Cornelio ajiya mu̶.</s>
      <s id="b.ACT.10.22.6">Simón Pedrore jiaya mu̶.</s>
      <s id="b.ACT.10.22.7">To yicõari ĩ gotisere quẽnaro ajiba mu̶”, yu̶a u̶ju̶re ĩre yiyuju ángel —yiyujarã Cornelio ĩ cõariarã, Simón Pedrore.</s>
     </seg>
     <seg type="verse" id="b.ACT.10.23">
      <s id="b.ACT.10.23.1">To ĩna yisere ajicõari, ado bajiro ĩnare yiyuju Pedro: —Ado sãjaaya maji.</s>
      <s id="b.ACT.10.23.2">Rãioato yaja.</s>
      <s id="b.ACT.10.23.3">Yu̶ tu̶ cãniña maji —ĩnare yiyuju Pedro.</s>
      <s id="b.ACT.10.23.4">To yi, gajerũ̶mu̶ ĩna rãca vasuju yuja.</s>
      <s id="b.ACT.10.23.5">Sĩgũ̶ri Jopeana Jesúre ajitirũ̶nu̶rã, ĩ rãca vasujarã, ĩre baba cu̶ti vana.</s>
     </seg>
     <seg type="verse" id="b.ACT.10.24">
      <s id="b.ACT.10.24.1">To bajiri gajerũ̶mu̶, Cesarea vãme cu̶ti macaju̶ ejayujarã ĩna.</s>
      <s id="b.ACT.10.24.2">Ĩna ejaroto rĩjoro, ĩ yarãre, to yicõari, ĩ babarãre quẽne ĩnare jirẽoñuju Cornelio, “Simón Pedro ĩ gotisere ajito mani” yigu̶.</s>
     </seg>
     <seg type="verse" id="b.ACT.10.25">
      <s id="b.ACT.10.25.1">To baji, vi tu̶ju̶ ĩna ejarone, Pedrore bocaãmiru̶ budiasuju Cornelio.</s>
      <s id="b.ACT.10.25.2">Ĩre bocacõari, gu̶somuniari tuetuyuju, Pedrore rũ̶cu̶bu̶ogu̶.</s>
     </seg>
     <seg type="verse" id="b.ACT.10.26">
      <s id="b.ACT.10.26.1">To ĩ yijare, —Vũ̶mu̶rũ̶gũ̶ña mu̶.</s>
      <s id="b.ACT.10.26.2">Mu̶re bajirone masu̶ ñaja yu̶ quẽne —Corneliore ĩre yiyuju Pedro.</s>
     </seg>
     <seg type="verse" id="b.ACT.10.27">
      <s id="b.ACT.10.27.1">To yi, gãmerã ñagõrãne viju̶ sãjacoasujarã yuja.</s>
      <s id="b.ACT.10.27.2">Sãjaejacõari, jãjarã ejacõari, bajiñarãre ĩnare ĩañuju Pedro.</s>
     </seg>
     <seg type="verse" id="b.ACT.10.28">
      <s id="b.ACT.10.28.1">Ĩnare ĩacõari, ado bajiro gotiyuju ĩ: —Yu̶a jud'io masa, gãjerã masa ya vire yu̶a sãjajama, to yicõari, no bojariju̶ gãjerã masa rãca yu̶a vu̶sajama, yu̶a u̶jarã ĩna rotisere cu̶dimena yirãja yu̶a.</s>
      <s id="b.ACT.10.28.2">Tire ajiriarãja mu̶a.</s>
      <s id="b.ACT.10.28.3">To bajiro ti bajiboajaquẽne, Dioma ado bajiro yu̶re yimasimi: “ ‘Quẽnaja’ yu̶ yisema quẽnase ñaja.</s>
      <s id="b.ACT.10.28.4">‘Rẽore ñaja’ yibesa mu̶”, yu̶re yimasimi Dios.</s>
      <s id="b.ACT.10.28.5">To bajiri, “Jud'io masu̶ ñaboarine gãjerã masa rãca yu̶ ñajama, quẽnacõaja ti”, yimasiaja yu̶ yuja.</s>
     </seg>
     <seg type="verse" id="b.ACT.10.29">
      <s id="b.ACT.10.29.1">To bajiri mu̶a ocare ajicõari, tu̶oĩarejaibecu̶ne vabu̶ yu̶.</s>
      <s id="b.ACT.10.29.2">To bajiri, ¿no bajiro yato yirã, yu̶re bojacõari mu̶a? —ĩnare yiyuju Pedro.</s>
     </seg>
     <seg type="verse" id="b.ACT.10.30">
      <s id="b.ACT.10.30.1">To ĩ yisere ajicõari, ado bajiro ĩre cu̶diyuju Cornelio: —Cãnu̶ babarirũ̶mu̶ rĩjoroagarũ̶mu̶, ñamicaju̶a, ado cõro muiju ĩ tu̶satone Diore sẽniñamasimu̶ yu̶.</s>
      <s id="b.ACT.10.30.2">Ĩre yu̶ sẽniñarone, sudi bu̶to botise sãñacõari, yu̶re ruyuarũ̶gũ̶masimi ángel.</s>
     </seg>
     <seg type="verse" id="b.ACT.10.31">
      <s id="b.ACT.10.31.1">Ruyuarũ̶gũ̶cõari, ado bajiro yu̶re gotimasimi: “Diore ĩre mu̶ sẽnisere ajivariquẽnarũgũami.</s>
      <s id="b.ACT.10.31.2">Maioro bajirãre mu̶ ejarẽmosere quẽne ĩavariquẽnarũgũami.</s>
      <s id="b.ACT.10.31.3">To bajiri mu̶re quẽnaro yigu̶agu̶ yami.</s>
     </seg>
     <seg type="verse" id="b.ACT.10.32">
      <s id="b.ACT.10.32.1">To bajiri, Jope macaju̶ Simón Pedro vãme cu̶tigu̶re jiaya.</s>
      <s id="b.ACT.10.32.2">Gãji Simón, vaibu̶cu̶rã gasene sudi, to yicõari vasojoari quẽnorimasu̶ ya viju̶re ñaami, u̶tabu̶cu̶ra tu̶ju̶ ñarivire”, yu̶re yimasimi ángel.</s>
     </seg>
     <seg type="verse" id="b.ACT.10.33">
      <s id="b.ACT.10.33.1">To ĩ yijare, guaro mu̶re jicõamasimu̶ yu̶.</s>
      <s id="b.ACT.10.33.2">Quẽnaro vayuja mu̶.</s>
      <s id="b.ACT.10.33.3">Ado mu̶ ejajare, variquẽnaja yu̶a.</s>
      <s id="b.ACT.10.33.4">Adoju̶re Dios ĩ ĩaro rẽjamu̶ yu̶a, ñajediro mu̶re ĩ gotirotirere ajiru̶arã —Pedrore ĩre yiyuju Cornelio.</s>
     </seg>
     <seg type="verse" id="b.ACT.10.34">
      <s id="b.ACT.10.34.1">To bajiro ĩ yisere ajicõari, ado bajiro gotiyuju Pedro yuja: —Ajimasiaja yu̶ yuja.</s>
      <s id="b.ACT.10.34.2">Gãjerã masare ĩ mairo rẽtoro jud'io masare maigũ̶ me ñaami Dios.</s>
     </seg>
     <seg type="verse" id="b.ACT.10.35">
      <s id="b.ACT.10.35.1">No bojarãre Diore mani rũ̶cu̶bu̶ojama, quẽnaro mani yijama, cojoro cõrone manire ĩavariquẽnaami Dios.</s>
     </seg>
     <seg type="verse" id="b.ACT.10.36">
      <s id="b.ACT.10.36.1">Dios ĩ ejarẽmose rãca yu̶a yarã Israel ñamasir'i jãnerabatiare ĩnare gotimasiorũgũaja yu̶a, ñajediro u̶ju̶ Jesucristo su̶orine Diorãca quẽnaro ĩna ñaroti quetire.</s>
     </seg>
     <seg type="verse" id="b.ACT.10.37">
      <s id="b.ACT.10.37.1">Jesús, Nazaret vãme cu̶ti macagu̶ ĩ bajirere masirãja mu̶a.</s>
      <s id="b.ACT.10.37.2">Galilea vãme cu̶ti sitaju̶ oco rãca Juan ĩre ĩ bautizariaro bero, Esp'iritu Santore, to yicõari, ĩ masisere Jesúre cõañumi Dios.</s>
      <s id="b.ACT.10.37.3">To bajiro ĩ yicõar'i ñari, masare quẽnaro yicudicami, Galilea sitanare, to yicõari Judea sitanare quẽne.</s>
      <s id="b.ACT.10.37.4">Ĩna u̶su̶riju̶re vãtia sãñarãre, vãtiare ĩnare bureacudicami.</s>
      <s id="b.ACT.10.37.5">Tire masirãja mu̶a.</s>
     </seg>
     <seg type="verse" id="b.ACT.10.39">
      <s id="b.ACT.10.39.1">Ti jedirore ĩacaju̶ yu̶a Jesús ĩ gotiroticõasu̶ocana, Jerusalén vãme cu̶ti macaju̶ yicatire quẽne.</s>
      <s id="b.ACT.10.39.2">To bajiro ĩ yiro bero, Jerusalénju̶ yucú̶tẽroju̶ ĩre jajusĩacama ĩna.</s>
     </seg>
     <seg type="verse" id="b.ACT.10.40">
      <s id="b.ACT.10.40.1">To bajiro ĩre ĩna yiboajaquẽne, idiarũ̶mu̶ tu̶satirũ̶mu̶ne, ĩre catiocõari, “Ĩnare ruyuaĩoña”, Jesúre ĩre yiyumi Dios.</s>
     </seg>
     <seg type="verse" id="b.ACT.10.41">
      <s id="b.ACT.10.41.1">Jediro masa mere Jesúre ĩre ruyuaĩorotiyumi.</s>
      <s id="b.ACT.10.41.2">Rẽmoju̶ne Jesús ĩ bajicatire gotirona ĩ cũcana yu̶a ñajare, “Ĩre catioyumi Dios” yu̶a yimasirotire yigu̶, ĩre ruyuaĩorotiyumi.</s>
      <s id="b.ACT.10.41.3">To bajiri, Jesús ĩ tudicatiro bero, ĩ rãca ba, idi, yicaju̶ yu̶a.</s>
     </seg>
     <seg type="verse" id="b.ACT.10.42">
      <s id="b.ACT.10.42.1">“Catirãre, bajireariarãre quẽne ĩna yisere ĩacõĩarocu̶re Jesúre ĩre cũñumi Dios”, yu̶are yigoticudiroticami Jesús.</s>
     </seg>
     <seg type="verse" id="b.ACT.10.43">
      <s id="b.ACT.10.43.1">Diore gotirẽtobosamasiriarã ĩna ñaro cõrone Jesús ĩ bajirotire ucamasiñujarã ĩna.</s>
      <s id="b.ACT.10.43.2">To bajiro yirã ñari, no bojarãre, Jesúre ajitirũ̶nu̶rãre, rojose ĩna yisere Dios ĩ masiriorotire ucamasiñujarã —yiyuju Pedro.</s>
     </seg>
     <seg type="verse" id="b.ACT.10.44">
      <s id="b.ACT.10.44.1">Ĩnare ĩ gotimasio ñarone, Dios ĩ cõagũ̶ Esp'iritu Santo ĩnare ejayuju ĩ.</s>
     </seg>
     <seg type="verse" id="b.ACT.10.45">
      <s id="b.ACT.10.45.1">To ĩ bajirone, ricatiri rĩne oca ñagõsu̶oyujarã ĩna, quẽnase Diore yirũ̶cu̶bu̶orã.</s>
      <s id="b.ACT.10.45.2">Tire ĩacõari, “Jud'io masa mere quẽne ejaami Dios ĩ cõagũ̶ Esp'iritu Santo” yirã ñari, no yimasibesujarã Pedro rãca ejariarã jud'io masa.</s>
     </seg>
     <seg type="verse" id="b.ACT.10.47">
      <s id="b.ACT.10.47.1">To bajiri, ĩ rãcanare ado bajiro ĩnare gotiyuju Pedro: —Yu̶re ajiya yu̶ yarã.</s>
      <s id="b.ACT.10.47.2">Esp'iritu Santo, manire ĩ ejacatore bajirone ĩnare quẽne ĩ ejajare, ¿mani rãcagu̶ niju̶ane, “Oco rãca ĩnare bautizabeticõato” yigu̶ magũ̶mi? —ĩnare yiyuju Pedro.</s>
     </seg>
     <seg type="verse" id="b.ACT.10.48">
      <s id="b.ACT.10.48.1">To yicõari, —“Jesús su̶orine Dios yarã ñaama” yirã, oco rãca ĩnare bautizaya mu̶a —ĩ rãcanare ĩnare yiyuju Pedro.</s>
      <s id="b.ACT.10.48.2">To bajiri, ĩna bautiza ecoro bero, “Vabesa maji.</s>
      <s id="b.ACT.10.48.3">Yu̶a rãca ñacõaña”, Pedrore ĩre yiyujarã Cornelio rãcana.</s>
     </seg>
    </div>
    <div type="chapter" id="b.ACT.11">
     <seg type="verse" id="b.ACT.11.1">
      <s id="b.ACT.11.1.1">To bajiri Jesús ĩ gotiroticõasu̶oriarã, gãjerã ĩre ajitirũ̶nu̶rã Judea sitanaju̶a, “Jud'io masa me ñaboarine, Jesúre ajitirũ̶nu̶ñujarã” yire quetire ajiyujarã ĩna.</s>
     </seg>
     <seg type="verse" id="b.ACT.11.2">
      <s id="b.ACT.11.2.1">To bajiri, Jerusalénju̶ Pedro ĩ tudiejaro, ado bajiro ĩre sẽniĩañujarã ĩna: —¿No yigu̶ jud'io masa vi me ti ñaboajaquẽne, sãjacati mu̶?</s>
      <s id="b.ACT.11.2.2">To bajicõari, ¿no yigu̶ ĩna rãca bacati mu̶? —yiyujarã, Pedrore.</s>
     </seg>
     <seg type="verse" id="b.ACT.11.4">
      <s id="b.ACT.11.4.1">To bajiro ĩre ĩna yijare, ado bajiro riojo ĩnare gotiyuju Pedro: —Jope macaju̶ ñacõari, Diore ĩre yu̶ sẽnirone, ado bajiro yu̶re ruyuacaju̶.</s>
      <s id="b.ACT.11.4.2">Vecaju̶ sudijãi jairijãi ju̶ajacatu̶a gaja ñiacõari, yorujiocõariarore bajiro ejacaju̶ ti, yu̶ tu̶ju̶.</s>
     </seg>
     <seg type="verse" id="b.ACT.11.6">
      <s id="b.ACT.11.6.1">“¿Ñie ñati, ti jubeaju̶re?” yigu̶, quẽnaro ĩacaju̶ yu̶.</s>
      <s id="b.ACT.11.6.2">Toju̶ ñacama sãñarã vaibu̶cu̶rã jediro.</s>
      <s id="b.ACT.11.6.3">Ãña, jẽnirã, to yicõari, vu̶rã quẽne ñacama.</s>
     </seg>
     <seg type="verse" id="b.ACT.11.7">
      <s id="b.ACT.11.7.1">Ĩnare yu̶ ĩarone, õ vecaju̶ ado bajiro ocaruyucaju̶: “Pedro, vũ̶mu̶rũ̶gũ̶ña mu̶.</s>
      <s id="b.ACT.11.7.2">Ĩnare sĩacõari, baya mu̶”, yu̶re yi ocaruyucaju̶ ti.</s>
     </seg>
     <seg type="verse" id="b.ACT.11.8">
      <s id="b.ACT.11.8.1">“Babeaja yu̶.</s>
      <s id="b.ACT.11.8.2">Rẽorere divatoju̶ane baĩabeticaju̶ yu̶”, boca yicõacaju̶ yu̶.</s>
     </seg>
     <seg type="verse" id="b.ACT.11.9">
      <s id="b.ACT.11.9.1">To yu̶ yirone, ado bajiro yu̶re ocaruyucaju̶ quẽna: “ ‘Rẽore ñaja’, yibesa.</s>
      <s id="b.ACT.11.9.2">‘Baya’ Dios ĩ yisema, quẽnase ñaja”, yu̶re yi ocaruyucaju̶.</s>
     </seg>
     <seg type="verse" id="b.ACT.11.10">
      <s id="b.ACT.11.10.1">Idiajiju̶ to bajiro yu̶re bajiĩocaju̶.</s>
      <s id="b.ACT.11.10.2">To baji, tudimu̶jacoacaju̶ quẽna.</s>
     </seg>
     <seg type="verse" id="b.ACT.11.11">
      <s id="b.ACT.11.11.1">Ti mu̶jato bero, idiarã ejacama, yu̶ ñariviju̶re.</s>
      <s id="b.ACT.11.11.2">Cesarea vãme ti macagu̶ Cornelio vãme cu̶tigu̶ ĩnare cõañumi, yu̶re “Macato ĩna” yigu̶.</s>
     </seg>
     <seg type="verse" id="b.ACT.11.12">
      <s id="b.ACT.11.12.1">Ĩna ejarone, “Tu̶oĩarejaibecu̶ne vasa mu̶” Esp'iritu Santo yu̶re ĩ yijare, vacaju̶ yu̶.</s>
      <s id="b.ACT.11.12.2">Cojomo cõro coja jẽnituarirãcu̶ Jesúre ajitirũ̶nu̶rã yu̶re baba cu̶ti vacama ĩna.</s>
      <s id="b.ACT.11.12.3">Ĩna rãca vacõari, Cornelio ya viju̶re sãjacaju̶ yu̶a.</s>
     </seg>
     <seg type="verse" id="b.ACT.11.13">
      <s id="b.ACT.11.13.1">Yu̶a sãjaejarone, ángel, ruyuaĩocõari, ĩre ĩ gotirere yu̶are goticami Cornelio.</s>
      <s id="b.ACT.11.13.2">Ado bajiro yu̶are goticami: “ ‘Jope macaju̶ mu̶ ũ̶mu̶are ĩnare cõaña mu̶, Simón Pedro vãme cu̶tigu̶re “Ĩre jirã vajaro” yigu̶.</s>
     </seg>
     <seg type="verse" id="b.ACT.11.14">
      <s id="b.ACT.11.14.1">Mu̶re, mu̶ ya vianare quẽne gotimasioru̶cu̶mi ĩ.</s>
      <s id="b.ACT.11.14.2">Mu̶are ĩ gotimasiose su̶orine mu̶a rijato bero, rojose tãmu̶otu̶jabetiriaroju̶ mu̶a vaborotire yirẽto ecobosaru̶arãja mu̶a’, yu̶re yigotimasimi ángel”, yu̶are yicami Cornelio.</s>
     </seg>
     <seg type="verse" id="b.ACT.11.15">
      <s id="b.ACT.11.15.1">To bajiro yu̶are ĩ yiro bero, ĩnare gotimasiocaju̶ yu̶.</s>
      <s id="b.ACT.11.15.2">Ĩnare yu̶ gotimasiosu̶orone, Esp'iritu Santo manire ĩ ejacatore bajirone ĩnare quẽne ejacami.</s>
     </seg>
     <seg type="verse" id="b.ACT.11.16">
      <s id="b.ACT.11.16.1">To ĩ bajirone, mani u̶ju̶ Jesús ĩ goticatire masibu̶jacõacaju̶ yu̶: “Tirũ̶mu̶ju̶ oco rãca mu̶are bautizacami Juan, ‘Dios ĩ bojabeti yiru̶abeaja’ mu̶a yitu̶oĩajare.</s>
      <s id="b.ACT.11.16.2">To bajiri, yoaro mene Esp'iritu Santore mu̶are cõaru̶cu̶mi Dios, mu̶a rãca ñarocu̶re, ‘Dios ĩ bojarore bajirone yimasiato’ yirocu̶re” manire ĩ yigoticatire.</s>
     </seg>
     <seg type="verse" id="b.ACT.11.17">
      <s id="b.ACT.11.17.1">Jesucristore ajitirũ̶nu̶rã mani ñajare, Esp'iritu Santore manire ĩ cõacatore bajirone ĩnare quẽne cõacami Dios, jud'io masa me ĩna ñaboajaquẽne.</s>
      <s id="b.ACT.11.17.2">Ĩnare quẽne to bajiro ĩ yijare, “Jud'io masa me ñari, mani rãcana me ñaama”, yimasibeaja yu̶ —ĩnare yiyuju Pedro.</s>
     </seg>
     <seg type="verse" id="b.ACT.11.18">
      <s id="b.ACT.11.18.1">To bajiro ĩ yisere ajicõari, ĩre sẽniĩatu̶jacõañujarã ĩna.</s>
      <s id="b.ACT.11.18.2">Ado bajiroju̶a yiyujarã ĩna yuja: —Quẽnaro yigu̶ ñaami Dios.</s>
      <s id="b.ACT.11.18.3">“Jud'io masa mere quẽne, rojose ĩna yisere masirioami, ĩna rijato beroju̶ ĩ rãca quẽnaro ñacõa ñato ĩna” yigu̶ —yiyujarã jud'io masa Jesúre ajitirũ̶nu̶rã.</s>
     </seg>
     <seg type="verse" id="b.ACT.11.19">
      <s id="b.ACT.11.19.1">Tirũ̶mu̶ri rĩjoro Estebanre sĩacõari gãjerãre quẽne Jesúre ajitirũ̶nu̶rãre rojose ĩnare yiyujarã ĩna Diore masimena.</s>
      <s id="b.ACT.11.19.2">To bajiri sĩgũ̶ri Jesúre ajitirũ̶nu̶rã Fenicia sita ñarimacariju̶, Chipre vãme cu̶tiyoa ñarimacariju̶, to yicõari, Antioqu'ia vãme cu̶ti macaju̶ quẽne rudiasujarã ĩna.</s>
      <s id="b.ACT.11.19.3">Ti macariju̶re ejacõari, jud'io masa rĩrene Jesús yere ĩnare gotiyujarã ĩna.</s>
     </seg>
     <seg type="verse" id="b.ACT.11.20">
      <s id="b.ACT.11.20.1">Gãjerãma, Chipre vãme cu̶tiyoa ñarimacariana, Cirene vãme cu̶ti macana, vacõari Antioqu'ia macaju̶ ejayujarã.</s>
      <s id="b.ACT.11.20.2">Toju̶ ejacõari, jud'io masa mere quẽne Jesús yere ĩnare gotiyujarã ĩna.</s>
     </seg>
     <seg type="verse" id="b.ACT.11.21">
      <s id="b.ACT.11.21.1">“Quẽnaro gotimasioato ĩna” yigu̶, ĩnare ejarẽmoñuju Esp'iritu Santo.</s>
      <s id="b.ACT.11.21.2">To bajiri Jesús ĩ bajirere ajicõari, masa ĩna rotisere ĩna ajirũ̶cu̶bu̶oboarere ajitu̶jacõari, jãjarã Jesúre ajitirũ̶nu̶su̶oyujarã ĩna.</s>
     </seg>
     <seg type="verse" id="b.ACT.11.22">
      <s id="b.ACT.11.22.1">Jesúre ĩna ajitirũ̶nu̶rere ajiyujarã Jerusalén macana Jesúre ajitirũ̶nu̶ su̶yarã.</s>
      <s id="b.ACT.11.22.2">To bajiri ĩna tu̶ju̶re Bernabé vãme cu̶tigu̶re ĩre cõañujarã.</s>
     </seg>
     <seg type="verse" id="b.ACT.11.23">
      <s id="b.ACT.11.23.1">To ĩna cõar'i, ejacõari, Dios quẽnaro ĩnare ĩ yisere ĩañuju.</s>
      <s id="b.ACT.11.23.2">To bajiri bu̶to variquẽnacõari, ado bajiro ĩnare gotiyuju: —Tocãrãcu̶ne, Jesúre ĩre ajitirũ̶nu̶rũgũña mu̶a —ĩnare yiyuju Bernabé.</s>
     </seg>
     <seg type="verse" id="b.ACT.11.24">
      <s id="b.ACT.11.24.1">Esp'iritu Santo ĩ ejarẽmose rãca tu̶oĩagũ̶ ñari, cojo vãme ru̶yabeto Dios ĩ bojarore bajiro quẽnaro yigu̶, to bajicõari, Jesúre quẽnaro ajitirũ̶nu̶gũ̶ ñañuju Bernabé.</s>
      <s id="b.ACT.11.24.2">To bajiri jãjarã masa, ĩ gotimasiosere ajicõari, Jesúre ajitirũ̶nu̶su̶oyujarã ĩna.</s>
     </seg>
     <seg type="verse" id="b.ACT.11.25">
      <s id="b.ACT.11.25.1">Tiju̶ bero, Tarso vãme cu̶ti macaju̶re vasuju Bernabé, Saulore macagũ̶.</s>
     </seg>
     <seg type="verse" id="b.ACT.11.26">
      <s id="b.ACT.11.26.1">To ĩre ejabu̶jacõari, “Ita mu̶, Antioqu'iaju̶”, ĩre yiyuju.</s>
      <s id="b.ACT.11.26.2">To bajiri vasujarã Antioqu'iaju̶re.</s>
      <s id="b.ACT.11.26.3">Toju̶re cojo cũ̶ma ñañujarã ĩna, Jesúre ajitirũ̶nu̶rã rãca.</s>
      <s id="b.ACT.11.26.4">Toju̶ ñacõari jãjarã masare Dios oca Jesús yere ĩnare gotimasioñujarã ĩna.</s>
      <s id="b.ACT.11.26.5">Ti macane Jesúre ajitirũ̶nu̶rãre, “Cristiano masa ñaama ĩna”, yisu̶oyujarã. “ ‘Mani u̶ju̶ ñaami Cristo’ yirã ñaama” yire ũni ñañuju ti vãme.</s>
     </seg>
     <seg type="verse" id="b.ACT.11.27">
      <s id="b.ACT.11.27.1">Tirũ̶mu̶rirene Jerusalén macana, Diore ĩre gotirẽtobosarimasa ejayujarã toju̶re, Antioqu'iaju̶re.</s>
     </seg>
     <seg type="verse" id="b.ACT.11.28">
      <s id="b.ACT.11.28.1">Ĩna rãcagu̶ ñañuju Agabo vãme cu̶tigu̶.</s>
      <s id="b.ACT.11.28.2">Jesúre ajitirũ̶nu̶rã ĩna rẽjarũgũroju̶re sãjaejacõari, Esp'iritu Santo ĩ ejarẽmose rãca tu̶oĩacõari, ado bajiro ĩnare gotiyuju Agabo: —Judea sita ti ñaro cõrone, ñio ejaru̶aroja.</s>
      <s id="b.ACT.11.28.3">Bare jedicoaru̶aroja —yiyuju Agabo.</s>
      <s id="b.ACT.11.28.4">To ĩ yisere ajicõari, “Judeana ñiorijaru̶arãma ĩna.</s>
      <s id="b.ACT.11.28.5">Gãjoa ĩnare cõato mani”, yiyujarã Antioqu'iana Jesúre ajitirũ̶nu̶rã.</s>
      <s id="b.ACT.11.28.6">To ĩna yiriarore bajirone yiyujarã ĩna.</s>
      <s id="b.ACT.11.28.7">Ĩna cu̶ose ĩna ĩsimasiro cõro Saulore, Bernabére quẽne ĩnare ĩsiñujarã, Judea ñarãre Jesúre ajitirũ̶nu̶rã bu̶cu̶rãre “Ĩnare ĩsiato” yirã.</s>
      <s id="b.ACT.11.28.8">To bajiro ti bajijama, Roma macagu̶ Claudio vãme cu̶tigu̶ masa ñajediro u̶ju̶ ĩ ñariarodore bajiyuju.</s>
     </seg>
    </div>
    <div type="chapter" id="b.ACT.12">
     <seg type="verse" id="b.ACT.12.1">
      <s id="b.ACT.12.1.1">Tirũ̶mu̶rirene, U̶ju̶ Herodes, Jesúre ajitirũ̶nu̶rãre sĩgũ̶rire rojose ĩnare yisu̶oyuju ĩ.</s>
     </seg>
     <seg type="verse" id="b.ACT.12.2">
      <s id="b.ACT.12.2.1">To yicõari, “Juan bedire Santiagore ĩ ru̶joare jataya mu̶a”, ĩnare yiyuju ĩ.</s>
     </seg>
     <seg type="verse" id="b.ACT.12.3">
      <s id="b.ACT.12.3.1">To bajiro ĩre ĩ yirotisere ajicõari, bu̶to variquẽnañujarã jud'io masa ĩ yarã sĩgũ̶ri.</s>
      <s id="b.ACT.12.3.2">Ĩna variquẽnaro ĩacõari, Pedrore quẽne ñiaroticõari, tubiberotiyuju ĩ.</s>
      <s id="b.ACT.12.3.3">To bajiro ti bajijama, pan vu̶oyamanire ĩna bariarũ̶mu̶rire bajiyuju.</s>
      <s id="b.ACT.12.3.4">Ĩre tubiberotigu̶, “Rudiromi” yigu̶, ado bajiro quẽnaro coderotiyuju ĩ: —Diez y seis ñarãre babaricãrãcu̶ne vacõari, tocãrãcajine babaricãrãcu̶ codevasoaya mu̶a —ĩnare yiyuju.</s>
      <s id="b.ACT.12.3.5">To yicõari, “Pascua boserũ̶mu̶ ti jediro, masa ĩna ĩaro rĩjoro Pedrore ĩre sĩarotiru̶cu̶ja yu̶”, yitu̶oĩañuju Herodes.</s>
     </seg>
     <seg type="verse" id="b.ACT.12.5">
      <s id="b.ACT.12.5.1">To bajiri quẽnaro masune code ecocõañuju Pedro.</s>
      <s id="b.ACT.12.5.2">Tire ajicõari, gãjerã Jesúre ajitirũ̶nu̶rã Diore bu̶to ĩre sẽnibosayujarã ĩna.</s>
     </seg>
     <seg type="verse" id="b.ACT.12.6">
      <s id="b.ACT.12.6.1">Gajerũ̶mu̶ busuriju̶ne ñaboayuju, Herodes Pedrore ĩ sĩarotirũ̶mu̶.</s>
      <s id="b.ACT.12.6.2">Ju̶arã surara coderimasa vatoaju̶re cãnicũñañuju Pedro.</s>
      <s id="b.ACT.12.6.3">Ju̶aãmoju̶ne cõmemari rãca siaecocõañuju.</s>
      <s id="b.ACT.12.6.4">Gãjerã surara soje tu̶ne coderũ̶gõñujarã ĩna.</s>
     </seg>
     <seg type="verse" id="b.ACT.12.7">
      <s id="b.ACT.12.7.1">To ĩna bajiboajaquẽne, ñaro tu̶sarone ruyuayuju ángel.</s>
      <s id="b.ACT.12.7.2">To ĩ bajirone Pedrore ĩna tubiberiasõa busujũ̶mu̶cõañuju.</s>
      <s id="b.ACT.12.7.3">To bajicõari, Pedrore ĩre moaĩañuju ángel, ĩre yujiogu̶.</s>
      <s id="b.ACT.12.7.4">Ĩ yujiro ĩacõari, —Vũ̶mu̶rũ̶gũ̶ña mu̶ —ĩre yiyuju, Pedrore.</s>
      <s id="b.ACT.12.7.5">To ĩ yirone, Pedrore ĩna siaboariamari, cõmemari jojivẽjacoasuju.</s>
     </seg>
     <seg type="verse" id="b.ACT.12.8">
      <s id="b.ACT.12.8.1">To ti bajirone, —Mu̶ sudi sãñaña.</s>
      <s id="b.ACT.12.8.2">Mu̶ gu̶bo sudi cu̶daya —Pedrore ĩre yiyuju.</s>
      <s id="b.ACT.12.8.3">To yigu̶ne, ado bajiro yirẽmoñuju: —Mu̶ sudiro joeagarore quẽne sãña.</s>
      <s id="b.ACT.12.8.4">To yicõari, vayá.</s>
      <s id="b.ACT.12.8.5">Yu̶re su̶yaya mu̶ —ĩre yiyuju ángel, Pedrore.</s>
     </seg>
     <seg type="verse" id="b.ACT.12.9">
      <s id="b.ACT.12.9.1">To ĩ yirone, ĩre su̶yacoasuju Pedro.</s>
      <s id="b.ACT.12.9.2">To bajiboarine, “To bajiro bajigu̶ja yu̶”, yimasibesuju ĩ.</s>
      <s id="b.ACT.12.9.3">“¿Socaro me bajiati ti?” yiboacu̶, “Ba.</s>
      <s id="b.ACT.12.9.4">Socaro bajiroja gajeyerema”, yitu̶oĩañuju Pedro.</s>
     </seg>
     <seg type="verse" id="b.ACT.12.10">
      <s id="b.ACT.12.10.1">To bajivana rĩne, ju̶a soje surara ĩna coderisojerire rẽtoasujarã ĩna.</s>
      <s id="b.ACT.12.10.2">Tu̶sarisoje, cõme soje ñañuju ti.</s>
      <s id="b.ACT.12.10.3">Ti soje tu̶ ĩna ejarone, ti masune jãnacoasuju ti.</s>
      <s id="b.ACT.12.10.4">To baji budirũ̶gũ̶, maa ĩre ĩ ũmato vacu̶ne, “To bajigu̶mi” yimasiña manone yayicoasuju ángel.</s>
      <s id="b.ACT.12.10.5">To bajiri Pedro sĩgũ̶ne tujacõañuju yuja.</s>
     </seg>
     <seg type="verse" id="b.ACT.12.11">
      <s id="b.ACT.12.11.1">To bajisere ĩacõari, “Socaro me bajiaja”, yimasicoasuju Pedro. “ ‘Herodes ĩre sĩaromi’ yigu̶, yu̶re ũmato budirocu̶re cõañumi Dios”, yitu̶oĩañuju ĩ.</s>
      <s id="b.ACT.12.11.2">“To bajiri jud'io masa rojose yu̶re ĩna yiru̶aboase rẽtocoaju̶ ti yuja”, yitu̶oĩañuju Pedro.</s>
     </seg>
     <seg type="verse" id="b.ACT.12.12">
      <s id="b.ACT.12.12.1">To yitu̶oĩamasicõari, Juan Marcos vãme cu̶tigu̶ jaco, Mar'ia ya viju̶ vacoasuju ĩ.</s>
      <s id="b.ACT.12.12.2">Ti viju̶re jãjarã masa rẽjacõari ñañujarã, Diore sẽnirã.</s>
     </seg>
     <seg type="verse" id="b.ACT.12.13">
      <s id="b.ACT.12.13.1">To ĩna yiñarore soje tu̶ ejacõari, —¿Ñaboati mu̶a? —yiyuju Pedro.</s>
      <s id="b.ACT.12.13.2">Ti viju̶re, sĩgõ ti vianare ejarẽmorimaso ñañuju so, Rode vãme cu̶tigo.</s>
      <s id="b.ACT.12.13.3">To bajiri Pedro ĩ sẽniĩasere ajicõari, soje tu̶ ejarũ̶gũ̶cõari, ajiyuju so, “¿Ñimu̶ ñarojari?” yigo.</s>
     </seg>
     <seg type="verse" id="b.ACT.12.14">
      <s id="b.ACT.12.14.1">Soje jãnabecone ajirũ̶gõca yigo, Pedro ocare ajimasiñuju.</s>
      <s id="b.ACT.12.14.2">Ĩ ocare ajimasicõari bu̶to variquẽnañuju.</s>
      <s id="b.ACT.12.14.3">To bajigo ñari, soje jãnabecone gotigo tĩjasuju, ti vianare. —Macajú̶ju̶ ñaromi Pedro —ĩnare yigotiyuju so.</s>
     </seg>
     <seg type="verse" id="b.ACT.12.15">
      <s id="b.ACT.12.15.1">To bajiro ĩnare so yirone, —Mecu̶gõ yigoja mu̶ —sore boca yiyujarã ĩna.</s>
      <s id="b.ACT.12.15.2">To ĩna yijare, —Soco me yaja yu̶ —ĩnare boca yicu̶diyuju so.</s>
      <s id="b.ACT.12.15.3">To so yijare, —Ba, ángel, Pedrore coderimasu̶ ñagũ̶mi —sore yiyujarã ĩna.</s>
     </seg>
     <seg type="verse" id="b.ACT.12.16">
      <s id="b.ACT.12.16.1">To ĩna yiboajaquẽne, —¿Ñaboati mu̶a? —yi ocaruyucõa ñañuju Pedro, macajú̶ju̶ ñacõari.</s>
      <s id="b.ACT.12.16.2">To bajiri, sojere jãnacõari, Pedrore ĩre ĩau̶cayujarã ĩna.</s>
     </seg>
     <seg type="verse" id="b.ACT.12.17">
      <s id="b.ACT.12.17.1">Ĩre ĩna ĩau̶casere ĩacõari, ĩnare, “Ñagõbesa” yigu̶, ĩ ãmone ñumu̶oñuju Pedro.</s>
      <s id="b.ACT.12.17.2">To yicõari, “Ado bajiro yu̶re yirẽmomi Dios, tubiberiaviju̶ yu̶ ñaro”, ĩnare yigotiyuju.</s>
      <s id="b.ACT.12.17.3">Tire gotigajanocõari, —Adire Santiagore, to yicõari, mani rãcanare Jesúre ajitirũ̶nu̶rãre quẽne ĩnare gotiaya mu̶a —ĩnare yiyuju Pedro.</s>
      <s id="b.ACT.12.17.4">To bajiro ĩnare yigotigajanocõari, gajeroju̶ vacoasuju ĩ.</s>
     </seg>
     <seg type="verse" id="b.ACT.12.18">
      <s id="b.ACT.12.18.1">Gajerũ̶mu̶ busuato tubiberiavire codeboariarã, Pedro ĩ mano ĩacõari, “¿No bajiro bajiyujari ĩ?” gãmerã yiboana, bu̶to tu̶oĩarejaiyujarã ĩna.</s>
     </seg>
     <seg type="verse" id="b.ACT.12.19">
      <s id="b.ACT.12.19.1">Herodes quẽne, Pedro ĩ mano ĩacõari, ĩre macarotiboayuju.</s>
      <s id="b.ACT.12.19.2">Ĩre bu̶jabesujarã ĩna.</s>
      <s id="b.ACT.12.19.3">To bajijare, tubiberiaviju̶ codeboariarãre ĩnare sẽniĩaboayuju Herodes.</s>
      <s id="b.ACT.12.19.4">Ĩna cu̶dimasibetijare, “Ĩnare sĩacõaña”, yiyuju ĩ.</s>
      <s id="b.ACT.12.19.5">To yicõari bero, Judea sitaju̶ ñar'i, Cesarea vãme cu̶ti macaju̶ ñagũ̶, vacoasuju Herodes.</s>
     </seg>
     <seg type="verse" id="b.ACT.12.20">
      <s id="b.ACT.12.20.1">Tirũ̶mu̶rire Tiro vãme cu̶ti macanare, to yicõari Sidón vãme cu̶ti macanare quẽne bu̶to ĩnare jũnisiniñuju Herodes.</s>
      <s id="b.ACT.12.20.2">To bajiri Sidón macana, Tiroana rãca rẽjacõari, Herodere ñagõrã vasujarã ĩna.</s>
      <s id="b.ACT.12.20.3">“Herodes ĩ jũnisinicõa ñajama, u̶ju̶ ĩ ñari sita bare mani bu̶jarũgũsere ĩsibecu̶mi” yirã ñari, to bajiro bajiyujarã ĩna.</s>
      <s id="b.ACT.12.20.4">Herodes tu̶ju̶re ñañuju ĩre ejarẽmogũ̶ ñamasugũ̶, Blasto vãme cu̶tigu̶.</s>
      <s id="b.ACT.12.20.5">To bajiri Herodere ĩna ñagõroto rĩjoro, ĩre ñagõñujarã ĩna, Blastore.</s>
      <s id="b.ACT.12.20.6">To ĩna yise ñajare, ĩnare ĩamaicõari, ĩnare ñagõbosayuju Blasto.</s>
      <s id="b.ACT.12.20.7">Ĩnare ĩ ñagõbosarone, “Cojorũ̶mu̶ ĩnare ñagõru̶cu̶ja yu̶ maji”, ĩre yiyuju Herodes.</s>
     </seg>
     <seg type="verse" id="b.ACT.12.21">
      <s id="b.ACT.12.21.1">“To cõro ĩnare ñagõru̶cu̶ja yu̶” ĩ yiriarũ̶mu̶ ti ejaro, u̶ju̶ ñagũ̶ ĩ sãñase sudi quẽnase sãñañuju ĩ Herodes.</s>
      <s id="b.ACT.12.21.2">To yicõari, rotigu̶ ĩ rujiri cũmuroju̶re ejarũjucõari, masare gotiyuju ĩ.</s>
     </seg>
     <seg type="verse" id="b.ACT.12.22">
      <s id="b.ACT.12.22.1">Ĩ ñagõsere ajicõari, —Masu̶ me ñaami ãni.</s>
      <s id="b.ACT.12.22.2">Dione ñaami —yiavasã variquẽnañujarã masa.</s>
     </seg>
     <seg type="verse" id="b.ACT.12.23">
      <s id="b.ACT.12.23.1">To bajiro ĩna yiñarone, ángel Herodere rijaye ĩre cõañuju.</s>
      <s id="b.ACT.12.23.2">To ĩ yijare, ĩ gu̶dajoaju̶re vãsia ĩna bajare, bajirocacoasuju Herodes.</s>
      <s id="b.ACT.12.23.3">“To bajise yibesa mu̶a.</s>
      <s id="b.ACT.12.23.4">Dios me ñaja yu̶.</s>
      <s id="b.ACT.12.23.5">Dios sĩgũ̶rene rũ̶cu̶bu̶oya mu̶a” ĩ yibetijare, to bajiro bajiyuju ĩre.</s>
     </seg>
     <seg type="verse" id="b.ACT.12.24">
      <s id="b.ACT.12.24.1">Herodes ĩ bajirocarirodore Jesús ĩ bajirere Dios oca gotisere ajicõari, jãjarãbu̶sa Jesúre ajitirũ̶nu̶rũtuasujarã ĩna.</s>
     </seg>
     <seg type="verse" id="b.ACT.12.25">
      <s id="b.ACT.12.25.1">Bernabé, Saulo rãca Jerusalén vãme cu̶ti macanare gãjoa ĩnare ĩsigajanocõari, Antioqu'iaju̶ tudiasujarã ĩna.</s>
      <s id="b.ACT.12.25.2">Gãji, Juan Marcos vãme cu̶tigu̶, ĩna rãca vasuju ĩ.</s>
     </seg>
    </div>
    <div type="chapter" id="b.ACT.13">
     <seg type="verse" id="b.ACT.13.1">
      <s id="b.ACT.13.1.1">To bajiri, Antioqu'ia vãme cu̶ti macaju̶re Jesúre ajitirũ̶nu̶rã rãcana, ĩnare gotimasiorã, to yicõari, gãjerã Diore gotirẽtobosarã ñañujarã.</s>
      <s id="b.ACT.13.1.2">Adocãrãcu̶ ñañujarã: Bernabé, Simón, Lucio, Cirene vãme cu̶ti macagu̶, Manaén, Saulo.</s>
      <s id="b.ACT.13.1.3">Tocãrãcu̶ ñañujarã ĩna.</s>
      <s id="b.ACT.13.1.4">Simónre, Ñigũ̶ ĩre yiyujarã gãjerã.</s>
      <s id="b.ACT.13.1.5">Manaénju̶a, U̶ju̶ Herodes ñamasir'i rãcagu̶ ñaboayuju ĩ.</s>
      <s id="b.ACT.13.1.6">Cojovata bu̶cu̶ariarã ñañujarã ĩna.</s>
     </seg>
     <seg type="verse" id="b.ACT.13.2">
      <s id="b.ACT.13.2.1">To ñacõari, bare bamenane, Diore ĩre yirũ̶cu̶bu̶o ñañujarã ĩna.</s>
      <s id="b.ACT.13.2.2">To yiñarãne, Esp'iritu Santo su̶orine ado bajiro yiyujarã ĩna, Bernabére, Saulore quẽne: —Gajeroju̶ mu̶a gotimasiocudirotire bojami Dios.</s>
      <s id="b.ACT.13.2.3">To bajiri, ĩ bojarore bajirone yiru̶arãja mu̶a —ĩnare yiyujarã.</s>
     </seg>
     <seg type="verse" id="b.ACT.13.3">
      <s id="b.ACT.13.3.1">To yicõari, quẽna Diore rũ̶cu̶bu̶orã bare bamenane, Diore ĩnare sẽnibosayujarã ĩna, Bernabére, Saulore.</s>
      <s id="b.ACT.13.3.2">To yicõari, ĩna ru̶joari joere ĩna ãmori ñujeoyujarã, Bernabére, Saulore, “Dios ĩ bojarore bajirone gotimasiocudiya” yirã.</s>
      <s id="b.ACT.13.3.3">To bajiro ĩnare yigajanocõari, ĩnare varotiyujarã ĩna.</s>
     </seg>
     <seg type="verse" id="b.ACT.13.4">
      <s id="b.ACT.13.4.1">To bajiri Esp'iritu Santo ĩnare ĩ cõajare, vacoasujarã ĩna, Bernabé, Saulo, Seleucia vãme cu̶ti macaju̶re.</s>
      <s id="b.ACT.13.4.2">Ti maca moa riaga tu̶ ñañuju ti.</s>
      <s id="b.ACT.13.4.3">To bajiri, rojaeja, cũmua jairicaju̶ vasãja vacoasujarã ĩna, Chipre vãme cu̶tiyoaju̶ vana.</s>
     </seg>
     <seg type="verse" id="b.ACT.13.5">
      <s id="b.ACT.13.5.1">Salamina vãme cu̶ti maca jetagare rocatuejayujarã ĩna.</s>
      <s id="b.ACT.13.5.2">Ejacõari, tiyoa ñarimacarire jud'io masa Dios ocare ĩna bueriviriju̶re Jesús bajirere Dios oca gotisere gotimasiocudiyujarã ĩna.</s>
      <s id="b.ACT.13.5.3">Ĩna rãcagu̶, ĩnare ejarẽmogũ̶ ñañuju Juan vãme cu̶tigu̶.</s>
     </seg>
     <seg type="verse" id="b.ACT.13.6">
      <s id="b.ACT.13.6.1">To bajiri goticudirã rĩne, Pafos vãme cu̶ti macaju̶re ejasujarã ĩna.</s>
      <s id="b.ACT.13.6.2">Toju̶re sĩgũ̶ Barjesús vãme cu̶tigu̶re ĩre ĩabu̶jayujarã ĩna.</s>
      <s id="b.ACT.13.6.3">Barjesús ti yijama, griego ocarema Elimas yiru̶aro yiyuju ti.</s>
      <s id="b.ACT.13.6.4">Jud'io masu̶ ñañuju ĩaĩañamanire yigu̶.</s>
      <s id="b.ACT.13.6.5">“Diore gotirẽtobosarimasu̶ ñaja yu̶”, yisocagu̶ ñañuju ĩ.</s>
      <s id="b.ACT.13.6.6">Ti macagu̶ u̶ju̶ju̶a, Sergio Paulo vãme cu̶tigu̶, quẽnaro tu̶oĩagũ̶ ñari, quẽnaro masigũ̶ ñañuju.</s>
      <s id="b.ACT.13.6.7">To bajigu̶ ñari, Jesús ĩ bajirere ĩna gotimasiosere ajiru̶, Bernabére, Saulore ĩnare jicõañuju ĩ.</s>
      <s id="b.ACT.13.6.8">To ĩ yire ñajare, ĩre gotimasioñujarã ĩna.</s>
      <s id="b.ACT.13.6.9">Ĩna gotimasio ñarone, —Ĩnare ajibesa —yiyuju Barjesúju̶a, “Jesúre ajitirũ̶nu̶romi” yigu̶.</s>
     </seg>
     <seg type="verse" id="b.ACT.13.9">
      <s id="b.ACT.13.9.1">To ĩ yiboajaquẽne, Esp'iritu Santo ĩ ejarẽmose rãca tu̶oĩacõari, Barjesúre ĩre ĩacõari, ado bajiro ĩre yiyuju Saulo, romano ocarema Pablo vãme cu̶tigu̶: —Vãtia u̶ju̶re bajiro socajaigu̶ ñaja mu̶.</s>
      <s id="b.ACT.13.9.2">Jediro quẽnasere bu̶to tegu̶ ñaja mu̶.</s>
      <s id="b.ACT.13.9.3">Dios oca quẽnaro riojo ti gotiboajaquẽne, “Tire ajibeticõaña.</s>
      <s id="b.ACT.13.9.4">Socase ñaja”, masare yimavisiogu̶ ñaja mu̶.</s>
     </seg>
     <seg type="verse" id="b.ACT.13.11">
      <s id="b.ACT.13.11.1">To bajiri yucu̶ne rojose mu̶ yise vaja rojose mu̶re cõaami Dios.</s>
      <s id="b.ACT.13.11.2">Caje ĩabecu̶ne ñacõaru̶cu̶ja mu̶, Dios ĩ bojaro cõro —ĩre yigotiyuju Pablo, Barjesúre.</s>
      <s id="b.ACT.13.11.3">To bajiro ĩ yirone, ĩabecu̶ ñacoasuju ĩ yuja.</s>
      <s id="b.ACT.13.11.4">To bajiri, “Yu̶ ãmore ñiacõari yu̶re tũ̶ato” yigu̶, masare vare macaboayuju ĩ yuja.</s>
     </seg>
     <seg type="verse" id="b.ACT.13.12">
      <s id="b.ACT.13.12.1">To ĩ bajisere ĩacõari, “Jesús ĩ bajirere gotimasiorã ñari, to bajiro yama” yitu̶oĩagũ̶ ñari, Jesús ĩ bajirere ajitirũ̶nu̶ñuju ti macana u̶ju̶.</s>
     </seg>
     <seg type="verse" id="b.ACT.13.13">
      <s id="b.ACT.13.13.1">To bajiri Pablo rãcana, Pafos vãme cu̶ti macare ñariarã, cũmua jairica rãca vacoasujarã ĩna, Perge vãme cu̶ti macaju̶ vana.</s>
      <s id="b.ACT.13.13.2">Panfilia sitaju̶re ñañuju Perge.</s>
      <s id="b.ACT.13.13.3">Ti macaju̶ ĩna rãca ejacõari, Juanju̶ama, Jerusalénju̶ tudicoasuju.</s>
     </seg>
     <seg type="verse" id="b.ACT.13.14">
      <s id="b.ACT.13.14.1">Perge maca ñariarã, Pisidia sita ñarimaca Antioqu'ia vãme cu̶ti macaju̶ vasujarã.</s>
      <s id="b.ACT.13.14.2">Ti macaju̶ ejacõari, u̶su̶sãjariarũ̶mu̶ ñaro, jud'io masa Dios ocare ĩna bueriviju̶ sãjasujarã ĩna.</s>
     </seg>
     <seg type="verse" id="b.ACT.13.15">
      <s id="b.ACT.13.15.1">To bajiri Moisés ñamasir'i ĩ ucamasirere, to yicõari Diore gotirẽtobosamasiriarã ĩna ucamasirere quẽne ĩagotiyuju gãji.</s>
      <s id="b.ACT.13.15.2">To bajiro ĩ yiro bero, Pablo rãcanare sẽniĩañujarã ĩna, ti vi u̶jarã: —“Bu̶tobu̶sa Diore ajitirũ̶nu̶ato ĩna” yirã, quẽnase oca yu̶are gotiya mu̶a —ĩnare yiyujarã ĩna.</s>
     </seg>
     <seg type="verse" id="b.ACT.13.16">
      <s id="b.ACT.13.16.1">To bajiro ĩna yijare, vũ̶mu̶rũ̶gũ̶cõari, ĩ ãmone ñumu̶oñuju Pablo, “Ñagõbesa mu̶a” yigu̶.</s>
      <s id="b.ACT.13.16.2">To bajiro yicõari, ado bajiro ĩnare gotiyuju ĩ: —Yu̶re ajiya mu̶a, Israel ñamasir'i jãnerabatia, to yicõari, ñajediro Diore rũ̶cu̶bu̶orã quẽne:</s>
     </seg>
     <seg type="verse" id="b.ACT.13.17">
      <s id="b.ACT.13.17.1">Dios, Israel ñamasir'i jãnerabatia ĩna rũ̶cu̶bu̶ogu̶, Egipto sitaju̶ ĩna ñaro ĩnare bu̶ju̶rotimasiñuju ĩ.</s>
      <s id="b.ACT.13.17.2">To yicõari, ĩ masise rãca yucú̶ manoju̶ ĩnare ũmato vamasiñuju ĩ.</s>
     </seg>
     <seg type="verse" id="b.ACT.13.18">
      <s id="b.ACT.13.18.1">To bajiri, cuarenta ñaricũ̶mari yucú̶ manoju̶ ñarã ĩre ĩna rũ̶cu̶bu̶obetiboajaquẽne, ĩna rãca ñacõa ñarũgũñuju ĩ.</s>
     </seg>
     <seg type="verse" id="b.ACT.13.19">
      <s id="b.ACT.13.19.1">Bero, ĩ su̶orine Canaán sita ñarimacarianare heteo masare, gergeseo masare, amorreo masare, cananeo masare, ferezeo masare, heveo masare, to yicõari jebuseo masare quẽne ĩnare sĩareacõari, ĩna ñaboaria macarire ñamasiñujarã ĩna.</s>
      <s id="b.ACT.13.19.2">To bajiro ĩna bajijama, “Yu̶ yarãju̶a, ti sitare ñaru̶arãma” Dios ĩ yimasire ñajare, to bajiro bajiyuma ĩna.</s>
     </seg>
     <seg type="verse" id="b.ACT.13.20">
      <s id="b.ACT.13.20.1">To bajiri, Egipto sitaju̶re ĩna ñasu̶oriacũ̶ma, to yicõari Canaán sitaju̶are ĩna ñasu̶omasiriacũ̶ma rãca, cuatrocientos cincuenta ñaricũ̶mari tu̶samasiñuju ti.</s>
      <s id="b.ACT.13.20.2">Bero, gãjerã masa rojose ĩnare ĩna yijare, ĩnare ũmato ñaronare cũmasiñuju Dios.</s>
      <s id="b.ACT.13.20.3">Samuel vãme cu̶tigu̶re ĩre cũtu̶samasiñuju.</s>
      <s id="b.ACT.13.20.4">Diore gotirẽtobosagu̶ ñamasiñuju ĩ.</s>
     </seg>
     <seg type="verse" id="b.ACT.13.21">
      <s id="b.ACT.13.21.1">Samuel ĩ ñarirodore, “Gaje sitare u̶ju̶ ĩ ñarore bajiro yu̶a quẽne u̶ju̶ bojaja”, yimasiñujarã jud'io masa.</s>
      <s id="b.ACT.13.21.2">To ĩna yijare, ĩna u̶ju̶ ñarocu̶re cũmasiñuju Dios.</s>
      <s id="b.ACT.13.21.3">Ĩ cũsu̶omasir'i ñamasiñuju Cis macu̶, Saúl vãme cu̶tigu̶.</s>
      <s id="b.ACT.13.21.4">Benjam'in ñamasir'i jãnami ñamasiñuju ĩ.</s>
      <s id="b.ACT.13.21.5">Cuarenta ñaricũ̶mari rotimasiñuju Saúl.</s>
     </seg>
     <seg type="verse" id="b.ACT.13.22">
      <s id="b.ACT.13.22.1">Rojose ĩ yisere ĩavariquẽnabeticõari, Isa'i ñamasir'i macu̶ David vãme cu̶tigu̶ju̶are u̶ju̶ ñarotimasiñuju Dios.</s>
      <s id="b.ACT.13.22.2">“Ñajediro yiru̶cu̶mi”, yiĩamasiñuju Dios, David ñamasir'ire.</s>
     </seg>
     <seg type="verse" id="b.ACT.13.23">
      <s id="b.ACT.13.23.1">To bajiri, “David jãnamire, Israel ñamasir'i jãnerabatia rojose ĩna tãmu̶oborotire ĩnare yirẽtobosarocu̶re ĩre cõaru̶cu̶ja yu̶” Dios ĩ yigotiriarore bajirone Jesúre ĩre cõañumi.</s>
     </seg>
     <seg type="verse" id="b.ACT.13.24">
      <s id="b.ACT.13.24.1">Israel ñamasir'i jãnerabatiare Jesús ĩ gotimasioroto rĩjoroju̶ne, ĩna jedirore ado bajiro ĩnare gotimasiorũgũñuju Juan vãme cu̶tigu̶: “Rojose mu̶a yisere tu̶oĩasu̶tiritiya mu̶a.</s>
      <s id="b.ACT.13.24.2">Tu̶oĩasu̶tiriticõari, ‘Rojose yiru̶abeaja yu̶a.</s>
      <s id="b.ACT.13.24.3">Diorãca quẽnaro ñaru̶arãja yu̶a’ yirã, oco rãca yu̶re bautizarotiya mu̶a.</s>
      <s id="b.ACT.13.24.4">To bajiro mu̶a yijama, rojose mu̶a yisere mu̶are masirioru̶cu̶mi Dios”, ĩnare yigotimasiorũgũñuju ĩ.</s>
     </seg>
     <seg type="verse" id="b.ACT.13.25">
      <s id="b.ACT.13.25.1">To bajiro ĩ yigotimasiorũgũrere ĩ gotigajanoroto rĩjoro, ado bajiro ĩnare gotiyuju: “ ‘Rotimu̶orũ̶gõru̶cu̶mi’ yigu̶, Dios ĩ cõagũ̶ me ñaja yu̶.</s>
      <s id="b.ACT.13.25.2">Yu̶ bero ejaru̶cu̶mi ĩma.</s>
      <s id="b.ACT.13.25.3">Ñamasurã rĩne ĩre yibosamasiama, ñamasugũ̶ masu ĩ ñajare”, masare yigotiyuju Juan —yiyuju Pablo.</s>
      <s id="b.ACT.13.25.4">To yicõa, quẽna tudigotiyuju:</s>
     </seg>
     <seg type="verse" id="b.ACT.13.26">
      <s id="b.ACT.13.26.1">—Abraham ñamasir'i jãnerabatiare to yicõari, ñajediro Diore rũ̶cu̶bu̶orãre quẽne rojose mani tãmu̶oborotire manire ĩ yirẽtobosaru̶ase quetire manire cõañumi Dios.</s>
     </seg>
     <seg type="verse" id="b.ACT.13.27">
      <s id="b.ACT.13.27.1">Jerusalén macana, to yicõari, ĩna u̶jarã quẽne, “Ãnine ñaami ‘Rotimu̶orũ̶gõru̶cu̶mi’ yigu̶, Dios ĩ cõagũ̶, mani yurũgũgũ̶”, Jesúre ĩre yimasibesujarã ĩna.</s>
      <s id="b.ACT.13.27.2">Tocãrãca semana u̶su̶sãjariarũ̶mu̶rire Diore gotirẽtobosariarã ĩna ucamasirere ĩagotirã ñaboarine riojo tu̶oĩamasibesujarã.</s>
      <s id="b.ACT.13.27.3">“Dios ĩ cõagũ̶ me ñaami” yirã, Jesúre ĩre sĩarotiyujarã ĩna, “To bajiro bajiru̶aroja” Dios ĩ yimasiriarore bajirone yirã.</s>
     </seg>
     <seg type="verse" id="b.ACT.13.28">
      <s id="b.ACT.13.28.1">Diseju̶a rojose Jesús ĩ yise ti maniboajaquẽne, “Ĩre sĩarotiya”, Pilatore ĩre yiyujarã ĩna.</s>
     </seg>
     <seg type="verse" id="b.ACT.13.29">
      <s id="b.ACT.13.29.1">“To bajiro yiru̶arãma ĩna” Dios ĩ yiriarore bajirone ti bajiro bero, Jesúre yucú̶tẽroju̶ tuyagu̶re ĩ ruju̶rire ãmirujiocõari, masa yujeriavi gũ̶taviju̶ ĩre cũñujarã ĩna.</s>
     </seg>
     <seg type="verse" id="b.ACT.13.30">
      <s id="b.ACT.13.30.1">Ĩre ĩna sĩaboajaquẽne, ĩre catiocõañuju Dios quẽna.</s>
     </seg>
     <seg type="verse" id="b.ACT.13.31">
      <s id="b.ACT.13.31.1">Ĩ sĩaecoroto rĩjoro, Galilea sitaju̶ ĩ rãca vadicõari Jerusalénju̶ ejariarãre tudicaticõari cojorũ̶mu̶ me ĩnare ruyuaĩoñuju Jesús.</s>
      <s id="b.ACT.13.31.2">To bajiri, ĩ bajirere gotirũgũama ĩna, ĩre ĩariarã ñari.</s>
     </seg>
     <seg type="verse" id="b.ACT.13.32">
      <s id="b.ACT.13.32.1">To bajiri, quẽnase quetire mu̶are gotiaja: Tirũ̶mu̶ju̶ mani ñicu̶are jud'io masare, “Quẽnaro mu̶are yiru̶cu̶ja” ĩ yimasiriarore bajirone yiyumi Dios.</s>
      <s id="b.ACT.13.32.2">Manire, ĩna jãnerabatiare, to yicõari ñajedirore quẽne yibosagu̶, Jesús ĩ rijacoaboajaquẽne, ĩre catioyumi Dios.</s>
      <s id="b.ACT.13.32.3">Ado bajiro gotiaja ti, Dios ĩ goti rĩjoro cu̶tire, Salmo segundo ucare: “Yu̶ macu̶ ñaja mu̶.</s>
      <s id="b.ACT.13.32.4">Adirũ̶mu̶ yu̶re bajirone rotisu̶oru̶cu̶ja mu̶ yuja”, yimasiñuju Dios, Jesúre ĩre ĩ gotirotire yigu̶.</s>
     </seg>
     <seg type="verse" id="b.ACT.13.34">
      <s id="b.ACT.13.34.1">“Jesúre ĩ catioro bero, tudirijabetiru̶cu̶mi” yigu̶, quẽna gajeju̶ ado bajiro yimasiñumi Dios: “Davidre yu̶ goti rĩjoro cu̶ticatore bajirone quẽnaro mu̶are yiru̶cu̶ja yu̶ yuja”, yimasiñumi Dios.</s>
     </seg>
     <seg type="verse" id="b.ACT.13.35">
      <s id="b.ACT.13.35.1">Quẽna gajeju̶ ado bajiro gotiaja ti: “Mu̶ bojasere yigu̶re, ‘Ĩ rijato bero, boayayiromi’ yigu̶, ĩre tudicatioru̶cu̶ja mu̶”, yaja ti.</s>
     </seg>
     <seg type="verse" id="b.ACT.13.36">
      <s id="b.ACT.13.36.1">To bajiro ti yijama, David ñamasir'i ĩ bajiroti mere gotiyuja.</s>
      <s id="b.ACT.13.36.2">Dios ĩ bojasere yigu̶ ñamasiñuju David.</s>
      <s id="b.ACT.13.36.3">To bajiro yigu̶ ĩ ñaboajaquẽne, ĩ bajirocaro bero gũ̶taviju̶, ĩ ñicu̶are ĩna yujeriaviju̶re ĩ ruju̶rire yujemasiñujarã masa.</s>
      <s id="b.ACT.13.36.4">Ĩre ĩna yujero bero, ĩ ruju̶ri ñaboare boayayicoariaroja ti.</s>
     </seg>
     <seg type="verse" id="b.ACT.13.37">
      <s id="b.ACT.13.37.1">To bajiboarine Jesúju̶ama, rijacoaboarine, Dios ĩre ĩ catiojare, ĩ ruju̶ri boayayibesuju.</s>
     </seg>
     <seg type="verse" id="b.ACT.13.38">
      <s id="b.ACT.13.38.1">To bajiri, ado bajiro tu̶oĩaña mu̶a: “Moisés ñamasir'ire Dios ĩ roticũmasirere cu̶dijeoroti ñaja manire”, yimasicaju̶ mani.</s>
      <s id="b.ACT.13.38.2">“Ñajedirore mani cu̶dijeojama, ‘Quẽnarã ñaama’ Dios ĩ yiĩarã ñari, mani rijato beroju̶ ĩ tu̶ju̶ ñaru̶arãja”, yicaju̶ mani.</s>
      <s id="b.ACT.13.38.3">To bajiboarine, “Cu̶dijeogu̶ magũ̶mi”, yicoadicaju̶ mani.</s>
      <s id="b.ACT.13.38.4">Yucu̶rema ado bajiroju̶a bajiaja yuja: Jesúre mani ajitirũ̶nu̶jama, rojose mani yisere masiriocõari, Jesús manire ĩ rijabosare su̶orine, “Ñie rojose mana ñaama”, manire yiĩagũ̶mi Dios.</s>
     </seg>
     <seg type="verse" id="b.ACT.13.40">
      <s id="b.ACT.13.40.1">Dios ocare ajiterã, ĩna bajirotire ucamasiñuma Diore gotirẽtobosariarã.</s>
      <s id="b.ACT.13.40.2">Ado bajiro ĩre ucabosamasiñuma: “Yu̶ ocare ajiterã, ĩaĩañamanire yu̶ yiĩorotire, ‘Bajibetiru̶aroja’ mu̶a yiboasere ĩau̶cacõari, bajireacoaru̶arãja mu̶a”, yiucamasiñuma Diore gotirẽtobosariarã.</s>
      <s id="b.ACT.13.40.3">To bajiri, “Ĩna bajirotire bajiro bajiru̶abeaja yu̶a” yitu̶oĩacõari, mu̶are yu̶ gotisere quẽnaro ajiya mu̶a —ĩnare yigotiyuju Pablo.</s>
     </seg>
     <seg type="verse" id="b.ACT.13.42">
      <s id="b.ACT.13.42.1">To bajiro ĩnare yigotigajanocõari, Pablo, Bernabé rãca ĩna budiatone, ado bajiro ĩnare yiyujarã ĩna, Dios ocare ĩna buerivi ñarã: —Gaje semana u̶su̶sãjariarũ̶mu̶ ti ñaro yu̶are gotimasiorẽmorã vaba quẽna —ĩnare yiyujarã ĩna.</s>
     </seg>
     <seg type="verse" id="b.ACT.13.43">
      <s id="b.ACT.13.43.1">Jud'io masa, to yicõari gãjerã Diore rũ̶cu̶bu̶orã quẽne, Pablo, Bernabé rãca budicõari, ĩnare su̶yasujarã ĩna.</s>
      <s id="b.ACT.13.43.2">To ĩna bajirone, —“Manire maigũ̶ ñari, Jesús ĩ rijabosare su̶orine manire ĩavariquẽnaami Dios”, yicõa ñarũgũña mu̶a —ĩnare yiyujarã ĩna, Pablo, Bernabé rãca.</s>
     </seg>
     <seg type="verse" id="b.ACT.13.44">
      <s id="b.ACT.13.44.1">To bajiri, gaje semana u̶su̶sãjariarũ̶mu̶ ti ñaro ti macana, jãjarã rẽjañujarã ĩna, Jesús ĩ bajirere Dios oca gotisere ajirã.</s>
     </seg>
     <seg type="verse" id="b.ACT.13.45">
      <s id="b.ACT.13.45.1">Jãjarã ĩna rẽjasere ĩacõari, bu̶to jũnisiniñujarã jud'io masa.</s>
      <s id="b.ACT.13.45.2">To bajicõari, “Socu̶ yaja mu̶”, Pablore ĩre yitud'iyujarã ĩna.</s>
     </seg>
     <seg type="verse" id="b.ACT.13.46">
      <s id="b.ACT.13.46.1">To ĩna yiboajaquẽne, bojonemenane, ado bajiro gotiyujarã Pablo, Bernabé rãca: —Dios oca, jud'io masare gotimasiosu̶ore ñaja ti.</s>
      <s id="b.ACT.13.46.2">To bajiboarine, tire ajiteaja mu̶a.</s>
      <s id="b.ACT.13.46.3">To bajiro yirã ñari, “Mani rijato beroju̶ tudicatibetiru̶arãja mani” yirãre bajiro yaja mu̶a.</s>
      <s id="b.ACT.13.46.4">To bajiri Dios ocare ajiterã mu̶a ñajare, gãjerã masare ĩnare gotimasiorũtuana yaja yu̶a yuja.</s>
     </seg>
     <seg type="verse" id="b.ACT.13.47">
      <s id="b.ACT.13.47.1">Ado bajiro yu̶are rotiyumi Dios: “Yu̶ ocare mu̶a gotimasiose su̶ori yu̶re masiru̶arãma jud'io masa me ñarã.</s>
      <s id="b.ACT.13.47.2">‘Adi macaru̶cu̶roana ñajediro, rojose tãmu̶otu̶jabetiriaroju̶ ĩna vaborotire ĩnare yu̶ yirẽtobosarotire sẽnirãjaro’ yigu̶, mu̶are cõagũ̶ yaja yu̶”, yu̶are yiyumi Dios —ĩnare yigotiyujarã Pablo, Bernabé rãca, jud'io masare.</s>
     </seg>
     <seg type="verse" id="b.ACT.13.48">
      <s id="b.ACT.13.48.1">To ĩna yisere ajicõari, “Quẽnaro masu yigu̶ ñaami Dios”, yivariquẽnañujarã jud'io masa meju̶a.</s>
      <s id="b.ACT.13.48.2">To bajicõari, “Ĩna rijato beroju̶, quẽna tudirijabetiru̶arãma” Dios ĩ yimasiriarã, Jesúre ĩre ajitirũ̶nu̶su̶oyujarã ĩna.</s>
     </seg>
     <seg type="verse" id="b.ACT.13.49">
      <s id="b.ACT.13.49.1">To bajiri, Pablo, Bernabé rãca, mani u̶ju̶ ĩ bajirere ĩna gotisere ti macana, to yicõari ti maca tu̶ana quẽne ajijediyujarã ĩna.</s>
     </seg>
     <seg type="verse" id="b.ACT.13.50">
      <s id="b.ACT.13.50.1">Ĩna gotisere ĩna ajijedicoaboajaquẽne, Pablore, Bernabére gotiyiroyujarã ĩna, jud'io masa, gajeyeũni jairã rõmiri Diore rũ̶cu̶bu̶orãre, to yicõari ti macana ñamasurãre quẽne.</s>
      <s id="b.ACT.13.50.2">To bajiro ĩna yijare, jũnisinicõari, Pablo, Bernabére varotiyujarã ĩna.</s>
     </seg>
     <seg type="verse" id="b.ACT.13.51">
      <s id="b.ACT.13.51.1">To bajiro ĩna yijare, ti macaye sitare ĩna gu̶bo sudi tuyasere varerea, vacoasuju Pablo, Bernabé rãca.</s>
      <s id="b.ACT.13.51.2">To bajiro ĩna yijama, “Yu̶are mu̶a ajiru̶abetijare, rojose mu̶are yiru̶cu̶mi Dios” yirã yiyujarã ĩna.</s>
      <s id="b.ACT.13.51.3">To yicõari, Iconio vãme cu̶ti macaju̶ vacoasujarã ĩna.</s>
     </seg>
     <seg type="verse" id="b.ACT.13.52">
      <s id="b.ACT.13.52.1">To bajiro ĩna bajiboajaquẽne, ĩna gotimasiore su̶orine Jesúre ajitirũ̶nu̶rãma, bu̶to variquẽnañujarã ĩna.</s>
      <s id="b.ACT.13.52.2">To bajicõari, Esp'iritu Santo ĩ ejarẽmose rãca tu̶oĩacõari, cojo vãme ru̶yabeto Dios ĩ bojarore bajirone yirũgũñujarã ĩna.</s>
     </seg>
    </div>
    <div type="chapter" id="b.ACT.14">
     <seg type="verse" id="b.ACT.14.1">
      <s id="b.ACT.14.1.1">Iconio macaju̶ ejacõari, jud'io masa Dios ocare ĩna buerivire sãjasujarã Pablo, Bernabé rãca.</s>
      <s id="b.ACT.14.1.2">Sãjaejacõari, quẽnaro ĩna gotimasiojare, Jesúre ĩre ajitirũ̶nu̶su̶oyujarã ĩna, jãjarã jud'io masa, jud'io masa me ñarã quẽne.</s>
     </seg>
     <seg type="verse" id="b.ACT.14.2">
      <s id="b.ACT.14.2.1">To bajiro ĩna bajiboajaquẽne, jud'io masa, Pablo, Bernabé rãca ĩna gotiboasere ajimenama, “Jesúre ajitirũ̶nu̶rã socarã ñaama”, jud'io masa me ñarãre ĩnare yigotiyujarã ĩna.</s>
      <s id="b.ACT.14.2.2">To ĩna yijare, Jesúre ajitirũ̶nu̶rãre ĩateyujarã ĩna.</s>
     </seg>
     <seg type="verse" id="b.ACT.14.3">
      <s id="b.ACT.14.3.1">Ti macaju̶re yoaro ñacõañujarã Pablo, Bernabé rãca.</s>
      <s id="b.ACT.14.3.2">“Mani u̶ju̶ ĩ bajirere mani gotirotire manire ejarẽmoru̶cu̶mi” yitu̶oĩarã ñari, “Ĩ rijabosare su̶orine manire ĩavariquẽnaami Dios” yire quetire ĩnare gotirũgũñujarã ĩna.</s>
      <s id="b.ACT.14.3.3">To yicõari, Jesús quẽnaro ĩnare ĩ ejarẽmojare, ĩaĩañamanire yiĩorũgũñujarã ĩna.</s>
     </seg>
     <seg type="verse" id="b.ACT.14.4">
      <s id="b.ACT.14.4.1">To bajiro ĩna yiñaboajaquẽne, ti macana ricatiri rĩne tu̶oĩañujarã ĩna: Sĩgũ̶ri Pablo mesa ĩna gotisere ajitirũ̶nu̶ñujarã.</s>
      <s id="b.ACT.14.4.2">Gãjerãma, ĩnare ĩaterã, jud'io masa rãcana ñañujarã.</s>
     </seg>
     <seg type="verse" id="b.ACT.14.5">
      <s id="b.ACT.14.5.1">To bajiri, jud'io masa, jud'io masa me ñarã quẽne, “Gũ̶tane Pablore, Bernabére reasĩato mani”, gãmerã yiyujarã, ĩna u̶jarã rãca.</s>
     </seg>
     <seg type="verse" id="b.ACT.14.6">
      <s id="b.ACT.14.6.1">To ĩna yiru̶ase quetire ajicõari, Licaonia sitaju̶ rudicoasujarã Pablo mesa.</s>
      <s id="b.ACT.14.6.2">Ti sitaju̶ ejacõari, Listra vãme cu̶ti maca, Derbe vãme cu̶ti macare, to yicõari, ti macari tu̶rire quẽne Jesús ĩ bajirere goticudiyujarã ĩna.</s>
     </seg>
     <seg type="verse" id="b.ACT.14.8">
      <s id="b.ACT.14.8.1">Listra macare ñañuju sĩgũ̶ rẽmoju̶ne ruyuagu̶ju̶ne micar'i.</s>
      <s id="b.ACT.14.8.2">To bajiri, no yivamasibecu̶ ñañuju.</s>
      <s id="b.ACT.14.8.3">Pablo ĩ gotimasiosere ajitirũ̶nu̶rujiyuju ĩ.</s>
     </seg>
     <seg type="verse" id="b.ACT.14.9">
      <s id="b.ACT.14.9.1">Ĩre ĩ ajitirũ̶nu̶sere, to yicõari, “Jesús, yu̶re catioru̶cu̶mi” ĩ yitu̶oĩasere ĩre ĩamasicõañuju Pablo.</s>
     </seg>
     <seg type="verse" id="b.ACT.14.10">
      <s id="b.ACT.14.10.1">To yicõari, oca tutuase rãca ado bajiro ĩre yiyuju: —Vũ̶mu̶rũ̶gũ̶ña —ĩre yiyuju Pablo.</s>
      <s id="b.ACT.14.10.2">To ĩ yirone, jativũ̶mu̶rũ̶gũ̶coasuju.</s>
      <s id="b.ACT.14.10.3">To bajiri quẽnaro vamasigũ̶ ñañuju.</s>
     </seg>
     <seg type="verse" id="b.ACT.14.11">
      <s id="b.ACT.14.11.1">To bajiro Pablo ĩ yisere ĩacõari, ado bajiro avasãñujarã, ĩna oca, Licaonia oca rãca: —Masa ĩna rũ̶cu̶bu̶orã õ vecana, manire bajirone ruju̶ cu̶ticõari, adoju̶re rujiayuma —yiavasãñujarã ĩna.</s>
     </seg>
     <seg type="verse" id="b.ACT.14.12">
      <s id="b.ACT.14.12.1">To yicõari Bernabére, “Zeus” ĩre yiyujarã ĩna.</s>
      <s id="b.ACT.14.12.2">Pabloju̶arema, “Hermes” ĩre yiyujarã ĩna, “Zeure ñagõbosagu̶ ñaami” yirã.</s>
     </seg>
     <seg type="verse" id="b.ACT.14.13">
      <s id="b.ACT.14.13.1">Ti maca tu̶ju̶re Zeure yirũ̶cu̶bu̶oriavi ñañuju.</s>
      <s id="b.ACT.14.13.2">Ti viju̶re pai ĩ yirore bajiro yigu̶ ñañuju, “Zeure rũ̶cu̶bu̶oto mani” masare ũmato yigu̶.</s>
      <s id="b.ACT.14.13.3">“Pablo, to yicõari Bernabére ĩnare rũ̶cu̶bu̶oto mani” yigu̶, ta vecu̶a, gore quẽne juaáyuju ĩ.</s>
      <s id="b.ACT.14.13.4">“Pablo mesare rũ̶cu̶bu̶oto mani” yigu̶, vaibu̶cu̶rã sĩacõari, masare ũmato soeru̶ yiboayuju.</s>
     </seg>
     <seg type="verse" id="b.ACT.14.14">
      <s id="b.ACT.14.14.1">Ĩ ũmato yigu̶adire ĩamasicõari, “Ti ũnire yu̶are yirũ̶cu̶bu̶obetiroti ñaja” yirã, ĩna sudire tũ̶avoyujarã.</s>
      <s id="b.ACT.14.14.2">To yicõari, masa ĩna ñaro ũmaejacõari, oca tutuase rãca ado bajiro ĩnare gotiyujarã ĩna: —¿No yirã to bajise yati mu̶a?</s>
      <s id="b.ACT.14.14.3">Yu̶a quẽne masane ñaja yu̶a.</s>
      <s id="b.ACT.14.14.4">Mu̶are bajirãne ñaja.</s>
      <s id="b.ACT.14.14.5">To mu̶a yise ũnirene, “Yitu̶jato ĩna” yirã, mu̶are gotirã vabu̶ yu̶a.</s>
      <s id="b.ACT.14.14.6">To bajiro yu̶are mu̶a yiboase, vaja maja.</s>
      <s id="b.ACT.14.14.7">Tire yitu̶jacõari, Dios catimu̶orũ̶gõgũ̶ju̶are yirũ̶cu̶bu̶oya mu̶a.</s>
      <s id="b.ACT.14.14.8">Ĩ ñaami ũ̶mu̶agaserore, sitare, ocore, ñajediro rujeor'i.</s>
     </seg>
     <seg type="verse" id="b.ACT.14.16">
      <s id="b.ACT.14.16.1">Tirũ̶mu̶ju̶rema masa no bojarãrene ĩna rũ̶cu̶bu̶osere, bojabecu̶ ñaboarine, “Tone yicõato”, ĩnare yimasiñuju Dios.</s>
     </seg>
     <seg type="verse" id="b.ACT.14.17">
      <s id="b.ACT.14.17.1">“Tone yicõato” yigu̶ ñaboarine, quẽnaro ĩnare yicoadimasiñumi Dios, “ ‘Quẽnagũ̶ ñaami’ yimasiato ĩna” yigu̶.</s>
      <s id="b.ACT.14.17.2">Ĩne ñaami oco quedisere, rica cu̶tire quẽne mu̶are cõarũgũgũ̶ma, “Rodori rica cu̶tiato” yigu̶.</s>
      <s id="b.ACT.14.17.3">Ĩne ñaami barere mu̶are cõarũgũgũ̶ma.</s>
      <s id="b.ACT.14.17.4">Mu̶are quẽnaro ĩ yise ñajare, variquẽnaja mu̶a —ĩnare yigotiyujarã Pablo, Bernabé rãca.</s>
     </seg>
     <seg type="verse" id="b.ACT.14.18">
      <s id="b.ACT.14.18.1">To bajiro ĩnare ĩna yigotiboajaquẽne, “Pablo, Bernabére ĩnare rũ̶cu̶bu̶orã vaibu̶cu̶rã sĩaĩsito mani”, yitu̶oĩacõañujarã ĩna.</s>
     </seg>
     <seg type="verse" id="b.ACT.14.19">
      <s id="b.ACT.14.19.1">To bajiro ĩna yiñarone, jud'io masa, Antioqu'ia macana, to yicõari, Iconio macana quẽne ejayujarã ĩna.</s>
      <s id="b.ACT.14.19.2">Ejacõari, Pablore, Bernabére ĩnare gotiyujarã ĩna, ti macanare.</s>
      <s id="b.ACT.14.19.3">To bajiro ĩna yijare, gũ̶ta rãca Pablore ĩre reayujarã, ĩre sĩaru̶arã.</s>
      <s id="b.ACT.14.19.4">To bajiro ĩre yicõari, “Jẽre rijacoajami” yirã, ti maca tu̶saroju̶ ĩre vejavacõari, ĩre rocacõañujarã ĩna.</s>
     </seg>
     <seg type="verse" id="b.ACT.14.20">
      <s id="b.ACT.14.20.1">To bajiro ĩna yirocar'ire ĩre ejayujarã ĩna, Jesúre ajitirũ̶nu̶rã.</s>
      <s id="b.ACT.14.20.2">To ĩna ejarone, vũ̶mu̶rũ̶gũ̶, ti macaju̶ane jiacoasuju Pablo quẽna.</s>
      <s id="b.ACT.14.20.3">Gajerũ̶mu̶ Derbe vãme cu̶ti macaju̶a vacoasuju Pablo, Bernabé rãca.</s>
     </seg>
     <seg type="verse" id="b.ACT.14.21">
      <s id="b.ACT.14.21.1">Ti macaju̶re ejacõari, toanare Jesús ĩ bajirere ĩnare gotimasioñujarã.</s>
      <s id="b.ACT.14.21.2">Tire ajicõari, jãjarã ñañujarã Jesúre ajitirũ̶nu̶su̶orã.</s>
      <s id="b.ACT.14.21.3">Ĩnare gotimasio gajanocõari, Listra macaju̶ vasujarã ĩna quẽna.</s>
      <s id="b.ACT.14.21.4">Listra macare eja, ĩna rãca bajiña, Iconio macaju̶a vacoasujarã ĩna.</s>
      <s id="b.ACT.14.21.5">Ti macare eja, ĩna rãca bajiña, Pisidia sita ñarimacaju̶a Antioqu'iaju̶ vacoasujarã ĩna.</s>
     </seg>
     <seg type="verse" id="b.ACT.14.22">
      <s id="b.ACT.14.22.1">To ĩna bajicudiriaroriju̶ ñariarãre Jesúre ajitirũ̶nu̶rãre ado bajiro ĩnare gotiyujarã ĩna: —Jesúre ajitirũ̶nu̶rã mani ñajare, rojose manire yirũgũama masa.</s>
      <s id="b.ACT.14.22.2">To bajiro manire ĩna yiboajaquẽne, Jesúre ajitirũ̶nu̶cõa ñaru̶arãja mani, “Ĩ yarã ñari, ĩ tu̶ju̶ ejarona ñaja mani” yirã —ĩnare yiyujarã ĩna.</s>
     </seg>
     <seg type="verse" id="b.ACT.14.23">
      <s id="b.ACT.14.23.1">To yicõari, ĩnare ũmato ñaronare bu̶cu̶rãre ĩnare beseyujarã.</s>
      <s id="b.ACT.14.23.2">To yicõari, bare bamenane ado bajiro Diore mani u̶ju̶re ĩnare sẽnibosayujarã ĩna: “Ado ñarã mu̶ yarã ĩna ñajare, quẽnaro ĩnare yirẽmoña, mu̶re ĩna ajitirũ̶nu̶cõa ñarotire yigu̶”, ĩnare yisẽnibosayujarã ĩna.</s>
      <s id="b.ACT.14.23.3">Jesúre ajitirũ̶nu̶rã ĩna ñarimacarine ejacõari, to bajiro rĩne yicõañujarã, Diore ĩnare sẽnibosarã.</s>
     </seg>
     <seg type="verse" id="b.ACT.14.24">
      <s id="b.ACT.14.24.1">Pisidia sita ñarimacari ñariarã, Panfilia sitare ñarimacare, Perge vãme cu̶ti macare ejayujarã.</s>
      <s id="b.ACT.14.24.2">Ti macaju̶ ejacõari, Jesús ĩ bajirere ĩnare gotimasioñujarã ĩna.</s>
      <s id="b.ACT.14.24.3">To yigajanocõari, Atalia vãme cu̶ti macaju̶ vacoasujarã ĩna.</s>
     </seg>
     <seg type="verse" id="b.ACT.14.26">
      <s id="b.ACT.14.26.1">Ti macaju̶ ejacõari, cũmuane vacoasujarã, Antioqu'ia macaju̶ tudiana, “Quẽnaro ĩnare ejarẽmoato” yirã, Diore ĩnare sẽnibosariarã ĩna ñaroju̶.</s>
      <s id="b.ACT.14.26.2">Ĩna goticudiroticõariarore bajirone yijeocõariarã ñari, Antioqu'iaju̶re tudiejayujarã ĩna, Pablo mesa.</s>
     </seg>
     <seg type="verse" id="b.ACT.14.27">
      <s id="b.ACT.14.27.1">Ti macaju̶re tudiejacõari, Jesúre ajitirũ̶nu̶rãre rẽocõari ĩna bajicudirere, Dios ĩnare ĩ yirẽmorere, to yicõari, jud'io masa me ñaboarine Jesúre ĩna ajitirũ̶nu̶rere quẽne ĩnare gotiyujarã ĩna.</s>
     </seg>
     <seg type="verse" id="b.ACT.14.28">
      <s id="b.ACT.14.28.1">Tone yoaro ñacõañujarã, Jesúre ajitirũ̶nu̶rã rãca.</s>
     </seg>
    </div>
    <div type="chapter" id="b.ACT.15">
     <seg type="verse" id="b.ACT.15.1">
      <s id="b.ACT.15.1.1">Tirodore, sĩgũ̶ri Judea sitana Jesúre ajitirũ̶nu̶rã, Antioqu'ia macaju̶re vasujarã.</s>
      <s id="b.ACT.15.1.2">To ejacõari toanare Jesúre ajitirũ̶nu̶rãre ĩnare gotimasioñujarã.</s>
      <s id="b.ACT.15.1.3">Ado bajiro ĩnare gotiyujarã ĩna: —Moisés ñamasir'ire circuncisión yirere Dios ĩ roticũmasirere, mu̶a yibetijama, rojose tãmu̶otu̶jabetiriaroju̶ mu̶a varotire mu̶are yirẽtobosabetiru̶cu̶mi Jesús —ĩnare yigotiyujarã ĩna, Jesúre ajitirũ̶nu̶rãre.</s>
     </seg>
     <seg type="verse" id="b.ACT.15.2">
      <s id="b.ACT.15.2.1">Pablo, Bernabé rãca, to bajiro ĩna yisere ajicõari, bu̶to ĩnare jũnisiniñujarã ĩna.</s>
      <s id="b.ACT.15.2.2">To bajiri, “To bajirone bajiroja” ĩna gãmerã yimasibetijare, Jerusalénju̶ Pablore, Bernabére, to yicõari, gãjerã ĩna rãcanare quẽne ĩnare cõañujarã Antioqu'iana.</s>
      <s id="b.ACT.15.2.3">“Jerusalén macanare Jesús ĩ gotiroticõasu̶oriarãre, to yicõari, ĩre ajitirũ̶nu̶rãre ĩnare ũmato ñarãre quẽne, circuncisión yirere ĩnare sẽniĩaaya mu̶a”, ĩnare yicõañujarã ĩna.</s>
     </seg>
     <seg type="verse" id="b.ACT.15.3">
      <s id="b.ACT.15.3.1">To ĩna yicõariarã, Fenicia sitare, Samaria sitare quẽne ejacõari, Jesúre ajitirũ̶nu̶rãre ado bajiro ĩnare gotibatoyujarã ĩna: —Jud'io masa me ñaboarine, yu̶a gotimasiosere ajicõari, ĩna rũ̶cu̶bu̶oboarere rũ̶cu̶bu̶otu̶jacõari, Jesúre ajitirũ̶nu̶cama —ĩnare yigotibatoyujarã ĩna.</s>
      <s id="b.ACT.15.3.2">Tire ajicõari, bu̶to variquẽnañujarã ĩna.</s>
     </seg>
     <seg type="verse" id="b.ACT.15.4">
      <s id="b.ACT.15.4.1">Jerusalénju̶ Pablo, Bernabé rãca ĩna ejaro, quẽnaro ĩnare bocaãmiñujarã Jesús ĩ gotiroticõasu̶oriarã, gãjerã Jesúre ajitirũ̶nu̶rã, to yicõari, ĩnare ũmato ñarã quẽne.</s>
      <s id="b.ACT.15.4.2">To bajicõari, Dios su̶orine jediro ĩna yirere ĩnare gotiyujarã ĩna, Pablo, Bernabé rãca.</s>
     </seg>
     <seg type="verse" id="b.ACT.15.5">
      <s id="b.ACT.15.5.1">To bajiro ĩna yisere ajicõari, fariseo masa, Jesúre ajitirũ̶nu̶rã, vũ̶mu̶rũ̶gũ̶cõari, ado bajiro yiyujarã ĩna: —Jesúre ajitirũ̶nu̶rãre jud'io masa me ñarãre quẽne, ĩnare circuncisión yiroti ñaja ti.</s>
      <s id="b.ACT.15.5.2">Moisére Dios ĩ yiroticũmasiriarore bajirone yiroti ñaja ĩnare quẽne —yiyujarã ĩna.</s>
     </seg>
     <seg type="verse" id="b.ACT.15.6">
      <s id="b.ACT.15.6.1">To bajiro ĩna yijare, Jesús ĩ gotiroticõasu̶oriarã, gãjerã Jesúre ajitirũ̶nu̶rãre ũmato ñarã, rẽjañujarã ĩna, to ĩna yisere gãmerã ñagõrẽtobudiru̶arã.</s>
     </seg>
     <seg type="verse" id="b.ACT.15.7">
      <s id="b.ACT.15.7.1">Yoaro gãmerã ñagõñañujarã ĩna.</s>
      <s id="b.ACT.15.7.2">To ĩna bajiñarone, vũ̶mu̶rũ̶gũ̶cõari, ado bajiro ĩnare gotiyuju Pedro: —Yu̶ yarã Jesúre ajitirũ̶nu̶rã, yu̶re ajiya.</s>
      <s id="b.ACT.15.7.3">Tirũ̶mu̶ju̶ mu̶a rãcagu̶re yu̶re besecõari, jud'io masa me ñarãre Jesús ĩ bajicatire yu̶ gotirotire yigu̶, yu̶re cõacami Dios, “Tire ajicõari, Jesúre ajitirũ̶nu̶ato ĩna” yigu̶.</s>
      <s id="b.ACT.15.7.4">Tire masiaja mu̶a.</s>
     </seg>
     <seg type="verse" id="b.ACT.15.8">
      <s id="b.ACT.15.8.1">Masa ĩna tu̶oĩasere masigũ̶ ñari, jud'io masa me ñarãre quẽne Esp'iritu Santore ĩnare cõacami Dios, manire ĩ cõacatore bajirone.</s>
      <s id="b.ACT.15.8.2">To bajiro ĩnare ĩ yicati ñajare, “Ĩnare quẽne ĩavariquẽnaami Dios”, yimasiaja mani.</s>
     </seg>
     <seg type="verse" id="b.ACT.15.9">
      <s id="b.ACT.15.9.1">“Jud'io masa me ĩna ñajare, rojose ĩna yisere ĩnare masiriobetiru̶cu̶ja”, yibesumi Dios.</s>
      <s id="b.ACT.15.9.2">Jesúre ĩna ajitirũ̶nu̶su̶orijau̶ne, rojose ĩna yisere masiriocõari, Jesús ĩ rijabosare su̶orine “Ñie rojose mana ñaama”, ĩnare yiĩañumi Dios.</s>
     </seg>
     <seg type="verse" id="b.ACT.15.10">
      <s id="b.ACT.15.10.1">To bajiro ĩnare ĩ yire ti ñaboajaquẽne, “Mu̶are ru̶yaja.</s>
      <s id="b.ACT.15.10.2">Dios mu̶are ĩ ĩavariquẽnase mu̶a bojajama, ado bajiro yiroti ñaja”, ĩnare yaja mu̶a, Jesúre ajitirũ̶nu̶rãre.</s>
      <s id="b.ACT.15.10.3">To bajiro ĩnare mu̶a yijama, Jesús ĩ rijabosare su̶orine quẽnaro Dios manire ĩ yisere ajimenare bajiro yirã yaja mu̶a.</s>
      <s id="b.ACT.15.10.4">Circuncisión ĩnare mu̶a yirotijama, Dios ĩ rotimasire ñaro cõrone cu̶diroti ñaroja ĩnare.</s>
      <s id="b.ACT.15.10.5">Rẽmoju̶ne mani ñicu̶a quẽne yijeobeticoadimasiñuma.</s>
      <s id="b.ACT.15.10.6">Mani quẽne, tire cu̶dijeobeticaju̶ mani.</s>
     </seg>
     <seg type="verse" id="b.ACT.15.11">
      <s id="b.ACT.15.11.1">Ado bajiroju̶a tu̶oĩaroti ñaja manire: “Tire mani cu̶dise su̶ori me, rojose mani tãmu̶oborotire manire yirẽtobosagu̶, Jesucristo manire rijabosayumi”, yiroti ñaja manire.</s>
      <s id="b.ACT.15.11.2">To bajirone bajiaja jud'io masa me ñarãre quẽne —ĩnare yigotiyuju Pedro.</s>
     </seg>
     <seg type="verse" id="b.ACT.15.12">
      <s id="b.ACT.15.12.1">To bajiro Pedro ĩ yisere ajicõari, ñagõbesujarã ĩna yuja.</s>
      <s id="b.ACT.15.12.2">To ĩna bajirone, Dios ĩ masise su̶orine ĩaĩañamanire jud'io masa me ñarãre ĩna yiĩorere ĩnare gotiyujarã Pablo, Bernabé rãca.</s>
     </seg>
     <seg type="verse" id="b.ACT.15.13">
      <s id="b.ACT.15.13.1">To bajiro ĩna yigajanoro bero, ado bajiro yiyuju Santiago vãme cu̶tigu̶: —Yu̶ yarã, yu̶re ajiya.</s>
     </seg>
     <seg type="verse" id="b.ACT.15.14">
      <s id="b.ACT.15.14.1">Jud'io masa me ñarã ĩna bajirere manire gotigajanoami Simón.</s>
      <s id="b.ACT.15.14.2">Ĩ gotisere ajicõari, “Jud'io masa me ñarãre quẽne ĩnare besecõari, ‘Yu̶ rĩa ñaama ĩna’ yiĩavariquẽnañumi Dios”, yimasiaja mani.</s>
     </seg>
     <seg type="verse" id="b.ACT.15.15">
      <s id="b.ACT.15.15.1">Ti bajirotire tu̶oĩacõari ado bajiro ucamasiñujarã Diore gotirẽtobosamasiriarã:</s>
     </seg>
     <seg type="verse" id="b.ACT.15.16">
      <s id="b.ACT.15.16.1">“ ‘Adirũ̶mu̶ri ñarã, U̶ju̶ David ñamasir'i jãnerabatia, u̶jarã me ñaama ĩna.</s>
      <s id="b.ACT.15.16.2">To bajiro ĩna bajiboajaquẽne, beroju̶ mu̶a jud'io masare ĩamaicõari, David jãnamire, “Rotimu̶orũ̶gõru̶cu̶ja mu̶” yigu̶, ĩre yicõaru̶cu̶ja yu̶.</s>
      <s id="b.ACT.15.16.3">Ĩ rotisu̶orone, jud'io masa me ñarã quẽne yu̶ rĩa ñaru̶arãma.</s>
      <s id="b.ACT.15.16.4">To bajiro ĩna bajirotire yigu̶, ĩre cõaru̶cu̶ja yu̶’ yami Dios”, yiucamasiñujarã ĩna, mani u̶ju̶re Jesúre Dios ĩ cõarotire yirã —yigotiyuju Santiago.</s>
     </seg>
     <seg type="verse" id="b.ACT.15.19">
      <s id="b.ACT.15.19.1">—To bajiri, ado bajiro tu̶oĩaja yu̶: Jud'io masa me ñaboarine, ĩna rũ̶cu̶bu̶orere rũ̶cu̶bu̶o tu̶jacõari, Dios ĩ bojaseju̶are yirãre jairo ĩnare rotibetiroti ñaja.</s>
     </seg>
     <seg type="verse" id="b.ACT.15.20">
      <s id="b.ACT.15.20.1">Tirũ̶mu̶ju̶ne u̶su̶sãjariarũ̶mu̶ ti ejaro, Dios ocare ĩna bueriviriju̶ Moisés ñamasir'ire Dios ĩ roticũmasirere gotimasiocoayuma ĩna, tocãrãca macarine.</s>
      <s id="b.ACT.15.20.2">To bajiri ñamasuse rĩne ado bajiro ĩnare yiucacõato mani: “Ado bajirã ñarãma” ĩna masune yiquẽnorujeocõari, ĩna yirũ̶cu̶bu̶orã tu̶ju̶re vaibu̶cu̶rãre sĩacõari, mojoroaca ĩna tu̶ju̶ cũrãma.</s>
      <s id="b.ACT.15.20.3">Tire babesa, ĩnare yiucacõato mani.</s>
      <s id="b.ACT.15.20.4">To yicõari, manajo cu̶tirã, manaju̶ cu̶tirã, manajo mana, manaju̶ mana quẽne, gãjerã rãca ajeriarã cu̶tibesa, ĩnare yiucacõato mani.</s>
      <s id="b.ACT.15.20.5">Vaibu̶cu̶rã sĩariarãre ĩna ri'ire yireamenane, babesa.</s>
      <s id="b.ACT.15.20.6">Ĩna ri'ire quẽne idibesa, ĩnare yiucacõato mani —ĩnare yiyuju Santiago.</s>
     </seg>
     <seg type="verse" id="b.ACT.15.22">
      <s id="b.ACT.15.22.1">To bajiro ĩ yisere ajivariquẽnacõari, Jesús ĩ gotiroticõasu̶oriarã, Jesúre ajitirũ̶nu̶rã, ĩnare ũmato ñarã quẽne, “Pablo, Bernabé rãca Antioqu'iaju̶ mani cõaronare beseto mani”, yiyujarã ĩna.</s>
      <s id="b.ACT.15.22.2">To bajiri, Judas, Barsabás ĩna yigu̶, to yicõari Silas vãme cu̶tigu̶ ñañujarã ĩna.</s>
      <s id="b.ACT.15.22.3">Jesúre ajitirũ̶nu̶rã vatoaju̶re ñamasurã ñañujarã ĩna.</s>
     </seg>
     <seg type="verse" id="b.ACT.15.23">
      <s id="b.ACT.15.23.1">To bajiri, Pablo, Bernabé rãcare ĩnare cõañujarã ĩna.</s>
      <s id="b.ACT.15.23.2">Ado bajise queti ĩna rãca ucacõañujarã ĩna: “Jesúre ajitirũ̶nu̶rã, ĩnare ũmato ñarã to yicõari, Jesús ĩ gotiroticõasu̶ocana quẽne, mu̶a yarã ñaja yu̶a, mu̶a quẽne Jesúre ajitirũ̶nu̶rã mu̶a ñajare.</s>
      <s id="b.ACT.15.23.3">To bajiri mu̶are, jud'io masa me ñarãre, Antioqu'ia macanare, Siria sitanare, to yicõari Cilicia sitanare quẽne mu̶are quẽnaroticõaja yu̶a.</s>
      <s id="b.ACT.15.23.4">Cojo masare bajiro bajirã ñari, Jesús bederã rĩne ñaja mani.</s>
     </seg>
     <seg type="verse" id="b.ACT.15.24">
      <s id="b.ACT.15.24.1">Ado yu̶a rãcana sĩgũ̶ri, ĩnare yu̶a cõabetiboajaquẽne, mu̶a ñaroju̶re vacõari mu̶are ĩna gotimavisiocudise quetire ajibu̶ yu̶a.</s>
     </seg>
     <seg type="verse" id="b.ACT.15.25">
      <s id="b.ACT.15.25.1">To bajiri, ‘Ĩnare ucacõato mani, tire ĩnare gotiquẽnorã.</s>
      <s id="b.ACT.15.25.2">To yicõari, ado mani rãcanare “Ĩnare ĩarã vajaro” yirã, Pablo, Bernabé rãca ĩnare cõato mani’ yitu̶oĩaja yu̶a.</s>
      <s id="b.ACT.15.25.3">Pablo, Bernabé, yu̶a ĩamairã ñaama ĩna.</s>
     </seg>
     <seg type="verse" id="b.ACT.15.26">
      <s id="b.ACT.15.26.1">Ĩnare ĩna sĩaru̶aboajaquẽne, Jesús mani u̶ju̶ ĩ bojasere yicõa ñañuma ĩna, toju̶ ĩna gotimasiocudijaquẽne.</s>
     </seg>
     <seg type="verse" id="b.ACT.15.27">
      <s id="b.ACT.15.27.1">To bajiri Judare, Silare, mu̶are cõaja yu̶a, Pablo, Bernabé rãca.</s>
      <s id="b.ACT.15.27.2">Toju̶ ejacõari, mu̶are yu̶a ucacõasere quẽnaro mu̶are gotiquẽnoru̶arãma ĩna.</s>
     </seg>
     <seg type="verse" id="b.ACT.15.28">
      <s id="b.ACT.15.28.1">Esp'iritu Santo yu̶are ĩ tu̶oĩaejarẽmose rãca, ñamasuse rĩne mu̶are yiroticõaja yu̶a:</s>
     </seg>
     <seg type="verse" id="b.ACT.15.29">
      <s id="b.ACT.15.29.1">‘Ado bajirã ñarãma’ ĩna masune yiquẽnorujeocõari, ĩna rũ̶cu̶bu̶orã tu̶ju̶re vaibu̶cu̶re sĩacõari, mojoroaca ĩna tu̶ju̶ cũrãma.</s>
      <s id="b.ACT.15.29.2">Tire babesa mu̶a.</s>
      <s id="b.ACT.15.29.3">To yicõari, vaibu̶cu̶rã mu̶a sĩariarãre ĩna ri'ire yireamenane, babesa.</s>
      <s id="b.ACT.15.29.4">Ĩna ri'ire quẽne idibesa.</s>
      <s id="b.ACT.15.29.5">To yicõari, manajo cu̶tirã, manaju̶ cu̶tirã, manajo mana, manaju̶ mana quẽne, gãjerã rãca ajeriarã cu̶tibesa.</s>
      <s id="b.ACT.15.29.6">Adire mu̶a yijama, quẽnase yirã ñaru̶arãja mu̶a.</s>
      <s id="b.ACT.15.29.7">Mu̶are quẽnarotiaja yu̶a”, ĩnare yiucacõañujarã ĩna, Antioqu'ianare, jud'io masa me ñarãre.</s>
     </seg>
     <seg type="verse" id="b.ACT.15.30">
      <s id="b.ACT.15.30.1">To bajiri, Antioqu'ia macaju̶ ĩna varotirã, ĩnare vare goti, vacoasujarã ĩna.</s>
      <s id="b.ACT.15.30.2">To ejacõari Jesúre ajitirũ̶nu̶rãre ĩnare rẽocõari, gotiquẽnorã ĩna ucacõarere ĩnare ĩsiñujarã ĩna.</s>
     </seg>
     <seg type="verse" id="b.ACT.15.31">
      <s id="b.ACT.15.31.1">Tire ĩacõari, bu̶to variquẽnañujarã ĩna, tu̶oĩasu̶tiritiñaboariarã.</s>
     </seg>
     <seg type="verse" id="b.ACT.15.32">
      <s id="b.ACT.15.32.1">Judas, Silas quẽne, Diore gotirẽtobosarimasa ñañujarã ĩna.</s>
      <s id="b.ACT.15.32.2">To bajiri toanare Jesúre ajitirũ̶nu̶rãre Jesús ocare quẽnaro gotimasioñujarã.</s>
      <s id="b.ACT.15.32.3">Tire ajicõari, bu̶tobu̶sa ajivariquẽnañujarã ĩna.</s>
     </seg>
     <seg type="verse" id="b.ACT.15.33">
      <s id="b.ACT.15.33.1">Ĩna rãca yoaro ĩna bajiñaro bero, ĩnare queti cõariarã tu̶ju̶ tudiana, ĩnare ĩna vare gotirone, —Quẽnaro tudiasa mu̶a —ĩnare yitu̶ocõañujarã ĩna.</s>
     </seg>
     <seg type="verse" id="b.ACT.15.34">
      <s id="b.ACT.15.34.1">To ĩna bajirone, —Adone tujagu̶ yaja yu̶ —yitujacõañuju Silama.</s>
     </seg>
     <seg type="verse" id="b.ACT.15.35">
      <s id="b.ACT.15.35.1">Pablo, Bernabé quẽne, Antioqu'iaju̶re tujayujarã ĩna.</s>
      <s id="b.ACT.15.35.2">To ñacõari, gãjerã jãjarã rãca Jesús ĩ bajirere masare gotimasiocõa ñarũgũñujarã ĩna.</s>
     </seg>
     <seg type="verse" id="b.ACT.15.36">
      <s id="b.ACT.15.36.1">Antioqu'iaju̶ yoaro bajiñaboana, —Ita.</s>
      <s id="b.ACT.15.36.2">Quẽna ĩnare tudiĩacudito, Jesús ĩ bajirere mani goticudicati macarire, “¿Mani goticudicatore bajirone ajitirũ̶nu̶cõa ñati?” yirã —ĩre yiyuju Pablo, Bernabére.</s>
     </seg>
     <seg type="verse" id="b.ACT.15.37">
      <s id="b.ACT.15.37.1">To bajiri, Juan Marcos vãme cu̶tigu̶re ĩre jiaru̶aboayuju Bernabéju̶ama.</s>
     </seg>
     <seg type="verse" id="b.ACT.15.38">
      <s id="b.ACT.15.38.1">Ĩre ĩ jiaru̶aboajaquẽne, bojabesuju Pabloju̶ama, Panfilia macaju̶ Jesús ĩ bajirere ĩna gotimasiocudirore ĩnare ĩ tudiveore ti ñajare.</s>
     </seg>
     <seg type="verse" id="b.ACT.15.39">
      <s id="b.ACT.15.39.1">To bajiri sĩgũ̶re bajiro tu̶oĩamasibetica yirã, gãmerã cãmotadicõañujarã ĩna.</s>
      <s id="b.ACT.15.39.2">Bernabéju̶ama, Chipre vãme cu̶tiyoaju̶ Juan Marcore ĩre ũmato vasuju.</s>
     </seg>
     <seg type="verse" id="b.ACT.15.40">
      <s id="b.ACT.15.40.1">To ĩ bajiro bero, Pabloju̶ama, Silare ĩre jiyuju.</s>
      <s id="b.ACT.15.40.2">Ĩna varoto rĩjoro, toana Jesúre ajitirũ̶nu̶rã Diore ĩnare sẽnibosayujarã, Pablore, Silare quẽne, “Ĩna goticudiro ĩnare ejarẽmoato Dios” yirã.</s>
      <s id="b.ACT.15.40.3">To bajiro ĩna yiro bero, vacoasujarã ĩna.</s>
     </seg>
     <seg type="verse" id="b.ACT.15.41">
      <s id="b.ACT.15.41.1">To bajivana, Siria sitare, Cilicia sitare quẽne, Jesúre ajitirũ̶nu̶rãre ĩnare gotimasiocudirũgũñujarã ĩna, “Bu̶tobu̶sa ajivariquẽnato ĩna” yirã.</s>
     </seg>
    </div>
    <div type="chapter" id="b.ACT.16">
     <seg type="verse" id="b.ACT.16.1">
      <s id="b.ACT.16.1.1">To bajivana, Derbe vãme cu̶ti macare, to yicõari Listra vãme cu̶ti macaju̶re quẽne ejayujarã Pablo mesa.</s>
      <s id="b.ACT.16.1.2">Ti macaju̶re Jesúre ajitirũ̶nu̶gũ̶re, Timoteo vãme cu̶tigu̶re ĩre bu̶jayujarã ĩna.</s>
      <s id="b.ACT.16.1.3">Jesúre ajitirũ̶nu̶gõ jud'io maso macu̶ ñañuju ĩ.</s>
      <s id="b.ACT.16.1.4">Ĩ jacu̶ma, griego masu̶ ñañuju.</s>
     </seg>
     <seg type="verse" id="b.ACT.16.2">
      <s id="b.ACT.16.2.1">Listra macana, Iconio macana quẽne, “Quẽnaro yigu̶ ñaami”, ĩnare yigotiyujarã Jesúre ajitirũ̶nu̶rã, Timoteore.</s>
     </seg>
     <seg type="verse" id="b.ACT.16.3">
      <s id="b.ACT.16.3.1">“Ĩ jacu̶ griego masu̶ ñacami”, yimasijedicõañujarã ti macariana.</s>
      <s id="b.ACT.16.3.2">To bajiri ĩ rãca Timoteo ĩ vacudirotire bojagu̶ ñari, “Jud'io masa adi macariana, ‘Circuncisión yiyamagũ̶ ñagũ̶mi Timoteo’ yiĩateroma” yimasigũ̶ ñari, “Circuncisión yirotiya”, yiyuju Pablo.</s>
     </seg>
     <seg type="verse" id="b.ACT.16.4">
      <s id="b.ACT.16.4.1">To bajiro yicõa, vacoasujarã ĩna, Timoteo rãca.</s>
      <s id="b.ACT.16.4.2">Ĩna ejarimacari ñaro cõrone Jesúre ajitirũ̶nu̶rãre ado bajiro ĩnare gotirũgũñujarã ĩna: —Jerusalén macana Jesús ĩ gotiroticõasu̶oriarã, ĩre ajitirũ̶nu̶rãre ĩnare ũmato ñarã quẽne, “Adi vãmere yibetiroti ñaja” ĩna yirere —ĩnare gotirũgũñujarã.</s>
     </seg>
     <seg type="verse" id="b.ACT.16.5">
      <s id="b.ACT.16.5.1">To bajiro ĩna yigotirũgũsere ajivariquẽnañujarã ĩna, ti macariana Jesúre ajitirũ̶nu̶rã.</s>
      <s id="b.ACT.16.5.2">To bajicõari, jãjarãbu̶sa ñarũtuasujarã ĩna.</s>
     </seg>
     <seg type="verse" id="b.ACT.16.6">
      <s id="b.ACT.16.6.1">Asia sitaju̶re Jesús su̶orine quẽnaro Dios ĩ yisere ĩnare gotirotibesuju Esp'iritu Santo.</s>
      <s id="b.ACT.16.6.2">To bajiri toju̶re vamenane, Frigia, Galacia, to yicõari, Misia sita ñarimacarianare quẽne ĩnare gotimasiocudiyujarã ĩna.</s>
     </seg>
     <seg type="verse" id="b.ACT.16.7">
      <s id="b.ACT.16.7.1">Misia sita tu̶sariju̶ ejacõari, Bitinia sitaju̶re varu̶aboayujarã ĩna.</s>
      <s id="b.ACT.16.7.2">Ĩnare varotibesuju Esp'iritu Santo.</s>
     </seg>
     <seg type="verse" id="b.ACT.16.8">
      <s id="b.ACT.16.8.1">To bajiri, Misia sitare varũtu vanane, ti sita ñarimaca Troas vãme cu̶ti macaju̶ ejayuma ĩna.</s>
     </seg>
     <seg type="verse" id="b.ACT.16.9">
      <s id="b.ACT.16.9.1">Ti macaju̶re Pablo ĩ ejarãioati ñamire, Macedonia sitagu̶ ĩre ruyuaĩoñuju.</s>
      <s id="b.ACT.16.9.2">Ruyuaĩocõari, ado bajiro ĩre yiyuju: —Vayá.</s>
      <s id="b.ACT.16.9.3">Yu̶are ejarẽmogu̶aya —ĩre yijiyuju.</s>
     </seg>
     <seg type="verse" id="b.ACT.16.10">
      <s id="b.ACT.16.10.1">Ĩre ĩ ruyuaĩojare, —Macedonia sitaju̶ vajaro.</s>
      <s id="b.ACT.16.10.2">Toju̶re Jesús su̶orine quẽnaro Dios ĩ yisere mani gotirotire yigu̶, ĩre ruyuaĩorotiyumi Dios —yitu̶oĩacaju̶ yu̶a.</s>
      <s id="b.ACT.16.10.3">To yirã ñari, yu̶a gajeyeũnire quẽnosãcaju̶ yu̶a, Macedoniaju̶ varu̶arã.</s>
     </seg>
     <seg type="verse" id="b.ACT.16.11">
      <s id="b.ACT.16.11.1">To bajiri, Troas maca ñariarã, cũmuane vacõari, Samotracia vãme cu̶tiyoaju̶ ejacaju̶ yu̶a.</s>
      <s id="b.ACT.16.11.2">To ejacõari, gajerũ̶mu̶ Macedonia sita ñarimaca, Neápolis vãme cu̶ti macaju̶re vacaju̶ yu̶a.</s>
     </seg>
     <seg type="verse" id="b.ACT.16.12">
      <s id="b.ACT.16.12.1">Romano masa, Macedonia sitare ẽmacõari ĩna ñaro ñacaju̶.</s>
      <s id="b.ACT.16.12.2">Ti maca ejacõari, Filipos vãme cu̶ti macaju̶ vacaju̶ yu̶a.</s>
      <s id="b.ACT.16.12.3">Jairimaca, ñamasuri maca ñacaju̶ ti maca.</s>
      <s id="b.ACT.16.12.4">Toju̶re yoarobu̶saca ñacaju̶ yu̶a.</s>
     </seg>
     <seg type="verse" id="b.ACT.16.13">
      <s id="b.ACT.16.13.1">U̶su̶sãjariarũ̶mu̶ ti ñaro, ti maca tu̶saroju̶ vacaju̶ yu̶a, riaga boeju̶.</s>
      <s id="b.ACT.16.13.2">“Jud'io masa, rẽjacõari Diore ĩre ĩna sẽniriju̶ ñaroja”, yitu̶oĩa rojacaju̶ yu̶a.</s>
      <s id="b.ACT.16.13.3">Rojaejacõari, to rẽjarãre rõmiare ĩnare gotimasiocaju̶ yu̶a, Jesús su̶orine quẽnaro Dios ĩ yisere.</s>
     </seg>
     <seg type="verse" id="b.ACT.16.14">
      <s id="b.ACT.16.14.1">Sĩgõ yu̶are ajigo, Lidia vãme cu̶tigo ñacamo, Tiatira vãme cu̶ti macago.</s>
      <s id="b.ACT.16.14.2">Sudijãiri, sũarivu̶jojãiri ĩsicõari, vaja sẽnigõ ñacamo.</s>
      <s id="b.ACT.16.14.3">Quẽnaro Diore yirũ̶cu̶bu̶ogo so ñajare, “Pablo ĩ gotimasiosere ajimasiato” yigu̶, ĩ masisere sore cõañumi Dios.</s>
      <s id="b.ACT.16.14.4">To bajiro sore ĩ yijare, Jesúre ĩre ajitirũ̶nu̶su̶ocamo so.</s>
     </seg>
     <seg type="verse" id="b.ACT.16.15">
      <s id="b.ACT.16.15.1">To bajiro so bajijare, sore, to yicõari, so ya vianare quẽne oco rãca ĩnare bautizacaju̶ yu̶a.</s>
      <s id="b.ACT.16.15.2">To yu̶a yiro bero, —“Jesúre ĩre ajitirũ̶nu̶gõ ñamo” yu̶re mu̶a yijama, yu̶ ya viju̶ ñarã vayá mu̶a —yu̶are yicamo so.</s>
      <s id="b.ACT.16.15.3">To so yijare, so ya viju̶ ñacaju̶ yu̶a.</s>
     </seg>
     <seg type="verse" id="b.ACT.16.16">
      <s id="b.ACT.16.16.1">Cojorũ̶mu̶ Diore sẽniriaroju̶ vana, gãjerãre moabosarimasore sore bu̶jacaju̶ yu̶a.</s>
      <s id="b.ACT.16.16.2">Vãti sãñagõ ñacamo so.</s>
      <s id="b.ACT.16.16.3">Vãti su̶orine masa ĩna bajirotire tu̶oĩacõari, riojo gotigo ñacamo.</s>
      <s id="b.ACT.16.16.4">To bajiro bajigo so ñajare, ĩna bajirotire masiru̶arã, sore sẽniĩarũgũñujarã.</s>
      <s id="b.ACT.16.16.5">To so yise vaja jairo gãjoa bu̶jarũgũñujarã so u̶jarã.</s>
     </seg>
     <seg type="verse" id="b.ACT.16.17">
      <s id="b.ACT.16.17.1">To bajiri yu̶are su̶yacõari, ado bajiro yu̶are yiavasã su̶yarũgũcamo so: —Ãnoa, masirẽtogũ̶ Dios ĩ bojasere yirã ñaama.</s>
      <s id="b.ACT.16.17.2">Dios, masa rojose ĩna tãmu̶oborotire ĩnare ĩ yirẽtobosarotire gotirimasa ñaama —yiavasã su̶yarũgũcamo so.</s>
     </seg>
     <seg type="verse" id="b.ACT.16.18">
      <s id="b.ACT.16.18.1">Tocãrãcarũ̶mu̶ne to bajiro so yiavasã su̶yajare, bu̶to gõjanabidicami Pablo.</s>
      <s id="b.ACT.16.18.2">To bajiri ju̶darũ̶gũ̶cõari, so u̶su̶ju̶ vãti sãñagũ̶re ado bajiro ĩre yicami: —Jesucristo ĩ rotise rãca mu̶re budirotiaja yu̶ —ĩre yicami Pablo.</s>
      <s id="b.ACT.16.18.3">To bajiro ĩ yirone, budicoacami vãti.</s>
     </seg>
     <seg type="verse" id="b.ACT.16.19">
      <s id="b.ACT.16.19.1">So u̶su̶ju̶re vãti ĩ budicoajare, masa ĩna bajirotire gotimasibeco ñacamo so yuja.</s>
      <s id="b.ACT.16.19.2">To bajiro so bajijare, “So su̶orine gãjoa bu̶jarũgũboabu̶ mani.</s>
      <s id="b.ACT.16.19.3">No yicõari, gãjoa bu̶jariaro maja mani yuja” yijũnisinirã ñari, Pablore, Silare quẽne ĩnare ñejecama so u̶jarã.</s>
      <s id="b.ACT.16.19.4">Ĩnare ñejecõari, masa ĩna yisere ĩacõĩarimasa tu̶ju̶ ĩnare juaácama.</s>
     </seg>
     <seg type="verse" id="b.ACT.16.20">
      <s id="b.ACT.16.20.1">Ĩna tu̶ ejacõari, ado bajiro goticama ĩna: —Ãnoa jud'io masa mani ñarimacanare gotigõjanabioama.</s>
     </seg>
     <seg type="verse" id="b.ACT.16.21">
      <s id="b.ACT.16.21.1">Ĩna ñicu̶a ĩna yimasiriarore bajiro yiroti ñaja, yigotimasioama ĩna.</s>
      <s id="b.ACT.16.21.2">Manima romano masa mani ñajare, ĩna gotisere mani ajijama, U̶ju̶ César ĩ rotisere cu̶dimena yirãja mani —ĩnare yigoticama ĩna, vãti sãñaboario u̶jarã.</s>
     </seg>
     <seg type="verse" id="b.ACT.16.22">
      <s id="b.ACT.16.22.1">To bajiro ĩna yisere ajicõari, jãjarãbu̶sa ĩnare ĩajũnisinicama ĩna.</s>
      <s id="b.ACT.16.22.2">Ĩnare sudi vejecõari, ĩnare bajeroticama masa ĩna yisere ĩacõĩarimasa.</s>
     </seg>
     <seg type="verse" id="b.ACT.16.23">
      <s id="b.ACT.16.23.1">Bu̶to ĩnare ĩna bajero bero, tubiberiaviju̶ ĩnare tubiberoticama.</s>
      <s id="b.ACT.16.23.2">To yicõari, —Quẽnaro ĩnare ĩatirũ̶nu̶ma —ĩre yicama ĩna, ti vire coderimasu̶re.</s>
     </seg>
     <seg type="verse" id="b.ACT.16.24">
      <s id="b.ACT.16.24.1">To ĩna yijare, gu̶dareco ñari aru̶aju̶re no yirudimasiña manoju̶ ĩnare juacõari, yucú̶jãi goje cu̶tijãine ĩna gu̶borire yirẽtobuñiacõari, ĩnare tubibecũcõañuju.</s>
     </seg>
     <seg type="verse" id="b.ACT.16.25">
      <s id="b.ACT.16.25.1">To ĩ yicõariarã, ñami gu̶dareco ñaro Diore sẽni, basa, yiñañujarã ĩna, Pablo, Silarãca.</s>
      <s id="b.ACT.16.25.2">Gãjerã, ti vi tubibe ecoriarã, to ĩna yisere ajiyujarã.</s>
     </seg>
     <seg type="verse" id="b.ACT.16.26">
      <s id="b.ACT.16.26.1">To bajiro ĩna yiñarone, bu̶to sita sabeyuju.</s>
      <s id="b.ACT.16.26.2">To bajiro ti bajirone, ti vi ñarisõari sojeri jedirone jãnajedicoasuju.</s>
      <s id="b.ACT.16.26.3">Cõmemarine ĩnare ĩ siaboare jojijedicoasuju, ĩna jedirorene.</s>
     </seg>
     <seg type="verse" id="b.ACT.16.27">
      <s id="b.ACT.16.27.1">To bajiro ti bajirone, yujicõari, ti vi ñarisõari sojeri ñaro cõrone jãnariasojeri ti ñacõajare, “Budijedicõariarãma ĩna” yigu̶, ĩ masune jariase rãca sĩagu̶agu̶ yiboayuju ti vi ĩacoderimasu̶.</s>
     </seg>
     <seg type="verse" id="b.ACT.16.28">
      <s id="b.ACT.16.28.1">To ĩ yigu̶adone, —¡Mu̶ masune sĩabeticõaña!</s>
      <s id="b.ACT.16.28.2">Yu̶a ñaro cõrone adorine ñajedicõaja yu̶a —ĩre yiyuju Pablo.</s>
     </seg>
     <seg type="verse" id="b.ACT.16.29">
      <s id="b.ACT.16.29.1">To ĩ yisere ajicõari, sĩabusuorotiyuju ti vi coderimasu̶.</s>
      <s id="b.ACT.16.29.2">To yicõari, ti viju̶re ũmasãjacõari, bu̶to güigu̶ ñari, nanagũ̶ne Pablo, Silarãca rĩjoroju̶are gu̶somuniari tuetuyuju, ĩnare rũ̶cu̶bu̶ogu̶.</s>
     </seg>
     <seg type="verse" id="b.ACT.16.30">
      <s id="b.ACT.16.30.1">To ĩ yiro bero, ĩnare bucõari, ado bajiro sẽniĩañuju ĩ: —Rojose yu̶ tãmu̶oborotire Dios yu̶re ĩ yirẽtorotire yu̶ bojajama, ¿no bajise yiroti ñati yu̶re? —ĩnare yisẽniĩañuju ĩ.</s>
     </seg>
     <seg type="verse" id="b.ACT.16.31">
      <s id="b.ACT.16.31.1">To ĩ yisere ajicõari, ado bajiro ĩre cu̶diyujarã ĩna: —Mani u̶ju̶ Jesúre mu̶ ajitirũ̶nu̶jama, rojose tãmu̶otu̶jabetiriaroju̶ mu̶ vaborotire mu̶re, mu̶ yarãre quẽne yirẽtobosaru̶cu̶mi Dios —ĩre yiyujarã Pablo, Silarãca.</s>
     </seg>
     <seg type="verse" id="b.ACT.16.32">
      <s id="b.ACT.16.32.1">To bajiro ĩre yicõari, ĩre, ĩ ya vianare quẽne mani u̶ju̶ ocare ĩnare gotimasioñujarã ĩna.</s>
     </seg>
     <seg type="verse" id="b.ACT.16.33">
      <s id="b.ACT.16.33.1">Ti ñamine Pablo mesa cãmire coeyuju ĩ, tubiberiavi coderimasu̶.</s>
      <s id="b.ACT.16.33.2">Ĩnare ĩ coegajanorone, ĩre, ĩ ya vianare quẽne oco rãca ĩnare bautizayujarã ĩna.</s>
     </seg>
     <seg type="verse" id="b.ACT.16.34">
      <s id="b.ACT.16.34.1">To bajiro ĩnare ĩna yiro bero, ĩ ya viju̶ ĩnare jiacõari bare ĩnare ecayuju.</s>
      <s id="b.ACT.16.34.2">Diore ajitirũ̶nu̶rã ñari, bu̶to variquẽnañujarã ĩna.</s>
     </seg>
     <seg type="verse" id="b.ACT.16.35">
      <s id="b.ACT.16.35.1">Gajerũ̶mu̶ busuriju̶ masa ĩna yisere ĩacõĩarimasa, ado bajiro ĩna surarare ĩnare yiyujarã ĩna: —Tubiberiavi coderimasu̶re ĩre gotiaya, “Pablore, Silare ĩnare bucõato” —ĩnare yiroticõañujarã ĩna.</s>
     </seg>
     <seg type="verse" id="b.ACT.16.36">
      <s id="b.ACT.16.36.1">To ĩna yiroticõare ti ñajare, ado Pablo mesare ĩnare gotiyuju ti vi coderimasu̶: —“Pablore, Silare ĩnare bucõaña”, yu̶re yicõañuma ĩna.</s>
      <s id="b.ACT.16.36.2">To bajiri, “Rojose manire yirẽmomenama”, yitu̶oĩa variquẽna budiasa mu̶a —ĩnare yiyuju ĩ.</s>
     </seg>
     <seg type="verse" id="b.ACT.16.37">
      <s id="b.ACT.16.37.1">To ĩ yiboajaquẽne, ado bajiro ĩnare yiyuju Pablo, masa ĩna yisere ĩacõĩarimasa ĩna cõariarãre: —Bajibeaja.</s>
      <s id="b.ACT.16.37.2">Roma macana yu̶a ñaboajaquẽne, rojose yu̶a yirere ĩacõĩamenane, yu̶are bajerotimasima ĩna, masa ĩna ĩaro rĩjoroju̶a.</s>
      <s id="b.ACT.16.37.3">To yicõari yu̶are tubiberotimasima.</s>
      <s id="b.ACT.16.37.4">To bajiro yu̶are yirã ñaboarine, ¿no yirã masa ĩna ĩabetone yu̶are burotiati ĩna?</s>
      <s id="b.ACT.16.37.5">Ĩna masune yu̶are burã vadiato —ĩna cõariarãre ĩnare yiyuju Pablo.</s>
     </seg>
     <seg type="verse" id="b.ACT.16.38">
      <s id="b.ACT.16.38.1">To ĩ yijare, masa ĩna yisere ĩacõĩarimasa tu̶ju̶ ejacõari, Pablo ĩ gotirere ĩnare gotiyujarã ĩna.</s>
      <s id="b.ACT.16.38.2">To ĩna yisere ajicõari, “Roma macana ñañuma ĩna quẽne” yimasicõari, bu̶to güiyujarã ĩna.</s>
     </seg>
     <seg type="verse" id="b.ACT.16.39">
      <s id="b.ACT.16.39.1">To bajiri tubiberiaviju̶ ejacõari, “Rojose mu̶are yu̶a yimasisere masirioya mu̶a”, ĩnare yiyujarã, Pablo mesare.</s>
      <s id="b.ACT.16.39.2">To ĩna yiro bero, ĩnare bucõari, rũ̶cu̶bu̶ose rãca ĩnare varotiyujarã ĩna, masa ĩna yisere ĩacõĩarimasa.</s>
     </seg>
     <seg type="verse" id="b.ACT.16.40">
      <s id="b.ACT.16.40.1">To bajiro ĩnare ĩna yiro bero, Lidia ya viju̶ vasujarã ĩna.</s>
      <s id="b.ACT.16.40.2">Ti viju̶ sãjaejacõari, to ñariarãre Jesúre ajitirũ̶nu̶rãre quẽnaro ĩnare gotiyujarã ĩna.</s>
      <s id="b.ACT.16.40.3">Ĩnare gotigajanocõari, vacoasujarã Pablo mesa.</s>
     </seg>
    </div>
    <div type="chapter" id="b.ACT.17">
     <seg type="verse" id="b.ACT.17.1">
      <s id="b.ACT.17.1.1">To bajivanane, Anf'ipolis, Apolonia vãme cu̶ti macare rẽtoanane, Tesalónica macaju̶re ejayujarã Pablo mesa.</s>
      <s id="b.ACT.17.1.2">Toju̶re jud'io masa Dios ocare ĩna buerivi ñañuju ti.</s>
     </seg>
     <seg type="verse" id="b.ACT.17.2">
      <s id="b.ACT.17.2.1">To bajiri ĩ yirũgũriarore bajiro yigu̶acu̶, ti vire sãjañuju Pablo.</s>
      <s id="b.ACT.17.2.2">Idia semana cõro tocãrãcarũ̶mu̶ u̶su̶sãjariarũ̶mu̶ri ñaro Dios oca masa ĩna ucamasirere ĩnare bueajiocõari, ado bajiro ĩnare gotimasiorũgũñuju:</s>
     </seg>
     <seg type="verse" id="b.ACT.17.3">
      <s id="b.ACT.17.3.1">—Tire quẽnaro mu̶a buejama, “ ‘Rotimu̶orũ̶gõru̶cu̶mi’ yigu̶, Dios ĩ cõarocu̶ rojose tãmu̶ocõari, ĩ rijarotire, to yicõari, quẽna ĩ tudicatirotire gotiaja ti”, yimasiru̶arãja mu̶a quẽne.</s>
      <s id="b.ACT.17.3.2">“To bajiro bajiru̶cu̶mi” ĩna yiucamasir'i, “Jesúne ñaami”, mu̶are yaja yu̶ —ĩnare yigotimasioñuju Pablo.</s>
     </seg>
     <seg type="verse" id="b.ACT.17.4">
      <s id="b.ACT.17.4.1">To bajiro ĩ yisere ajicõari, sĩgũ̶ri jud'io masa, griego masa Diore rũ̶cu̶bu̶orũgũriarã, to yicõari, rõmia ñamasurã quẽne, “Pablo mesa rãcana ñaja yu̶a”, yiyujarã ĩna.</s>
     </seg>
     <seg type="verse" id="b.ACT.17.5">
      <s id="b.ACT.17.5.1">To bajiro ĩna yisere bu̶to ĩajũnisiniñujarã gãjerã jud'io masa.</s>
      <s id="b.ACT.17.5.2">Ĩajũnisinicõari, jãjarã masa ĩna rẽjarũgũrijau̶ ejacõari, “Pablore, Silare ĩnare ñejecõari, rojose yito mani” yirã, rojose yirãre ĩnare jirẽoñujarã ĩna.</s>
      <s id="b.ACT.17.5.3">To yicõari, “Jasón ya viju̶ ñarãma” yirã, ĩnare macarã sãjasujarã ĩna.</s>
     </seg>
     <seg type="verse" id="b.ACT.17.6">
      <s id="b.ACT.17.6.1">Ĩnare bu̶jabetica yirã, Jasón to yicõari gãjerã Jesúre ajitirũ̶nu̶rãre quẽne, ĩnare vejabudiacõari, ti maca u̶jarã tu̶ju̶ ĩnare juaásujarã.</s>
      <s id="b.ACT.17.6.2">To ejacõari, ado bajiro ĩnare avasãgotiyujarã ĩna: —Ãnoa, macaru̶cu̶ro jediro ñarã masare gõjanabiorã ñaama.</s>
      <s id="b.ACT.17.6.3">To bajiri adoju̶re quẽne manire gõjanabiorã ejama ĩna.</s>
     </seg>
     <seg type="verse" id="b.ACT.17.7">
      <s id="b.ACT.17.7.1">Jasón ĩnare bocaãmiñumi ĩ ya viju̶.</s>
      <s id="b.ACT.17.7.2">Ĩna jedirone, U̶ju̶ César ĩ rotisere ajirũ̶cu̶bu̶omena ñaama.</s>
      <s id="b.ACT.17.7.3">“Gãji ñaami mani u̶ju̶, Jesús vãme cu̶tigu̶”, yirũgũama ĩna —yiavasã gotiyujarã ĩna.</s>
     </seg>
     <seg type="verse" id="b.ACT.17.8">
      <s id="b.ACT.17.8.1">To bajiro ĩna yigotisere ajicõari, maca u̶jarã, gãjerã to rẽjarã quẽne, bu̶to avasãjũnisiniñujarã ĩna.</s>
     </seg>
     <seg type="verse" id="b.ACT.17.9">
      <s id="b.ACT.17.9.1">To yicõari, Jasónre, gãjerã Jesúre ajitirũ̶nu̶rãre quẽne ĩnare gãjoa sẽniñujarã ĩna, “Tire mu̶a ĩsijama, mu̶are buru̶arãja yu̶a” yirã.</s>
      <s id="b.ACT.17.9.2">To ĩna yijare, gãjoa ĩnare ĩna ĩsirone, ĩnare bucõañujarã ĩna.</s>
     </seg>
     <seg type="verse" id="b.ACT.17.10">
      <s id="b.ACT.17.10.1">Tirũ̶mu̶ rãioati ñamine, Berea vãme cu̶ti macaju̶ Pablo mesare ĩnare varotiyujarã ĩna Jesúre ajitirũ̶nu̶rã.</s>
      <s id="b.ACT.17.10.2">Toju̶re ejacõari, Dios ocare ĩna bueriviju̶re sãjañujarã ĩna.</s>
     </seg>
     <seg type="verse" id="b.ACT.17.11">
      <s id="b.ACT.17.11.1">Tesalónica vãme cu̶ti macanare bajiro tu̶oĩabesujarã ĩna, ti macana jud'io masa.</s>
      <s id="b.ACT.17.11.2">Pablo ĩ gotimasiosere bu̶to ajivariquẽnañujarã ĩna.</s>
      <s id="b.ACT.17.11.3">Tocãrãcarũ̶mu̶rine Pablo ĩ gotisere ajicõari, Dios oca masa ĩna ucamasirere buerũgũñujarã ĩna, “¿Pablo ĩ gotisere bajirone gotiati?” yirã.</s>
     </seg>
     <seg type="verse" id="b.ACT.17.12">
      <s id="b.ACT.17.12.1">To bajiri jãjarã jud'io masa, griego masa rõmia ñamasurã, ũ̶mu̶a quẽne, Jesúre ĩre ajitirũ̶nu̶su̶oyujarã ĩna.</s>
     </seg>
     <seg type="verse" id="b.ACT.17.13">
      <s id="b.ACT.17.13.1">Berea macaju̶re Jesús su̶orine quẽnaro Dios ĩ yisere Pablo ĩ gotimasio ñasere ajiyujarã Tesalónica macana jud'io masa.</s>
      <s id="b.ACT.17.13.2">Tire ajicõari, Pablo ĩ gotimasio ñaroju̶re vasujarã ĩna.</s>
      <s id="b.ACT.17.13.3">Toju̶ ejacõari, “Pablo rojose yigu̶ ñaami”, ĩnare yigotiyujarã ĩna.</s>
      <s id="b.ACT.17.13.4">To ĩna yijare, Pablore bu̶to ĩre jũnisiniñujarã ĩna, ti macana.</s>
     </seg>
     <seg type="verse" id="b.ACT.17.14">
      <s id="b.ACT.17.14.1">To ĩna yijare, moa riaga boeju̶ Pablore ĩre varotiyujarã ĩna Jesúre ajitirũ̶nu̶rã.</s>
      <s id="b.ACT.17.14.2">To bajiboarine, Timoteo, Silarãca Berea macane ñacõañujarã ĩnama.</s>
     </seg>
     <seg type="verse" id="b.ACT.17.15">
      <s id="b.ACT.17.15.1">Pablo rãca variarã, Atenas vãme cu̶ti macaju̶ ĩre cũejoyujarã ĩna.</s>
      <s id="b.ACT.17.15.2">Ĩre cũ, Berea macaju̶ ĩna tudiatone, “Guaro yu̶ tu̶ju̶ vayá”, yiucacõañuju Pablo, Silas, Timoteore.</s>
     </seg>
     <seg type="verse" id="b.ACT.17.16">
      <s id="b.ACT.17.16.1">Pablo, Atenas macaju̶ ñacõari, Silas, Timoteore ĩnare yuñañuju ĩ.</s>
      <s id="b.ACT.17.16.2">To bajiñagũ̶, ti macana, ĩna yiñasere ĩañuju, “Ado bajirã ñarãma” ĩna masune yiquẽnorujeocõari, ĩna yirũ̶cu̶bu̶oñasere.</s>
      <s id="b.ACT.17.16.3">Tire ĩacõari, bu̶to tu̶oĩarejaiyuju.</s>
     </seg>
     <seg type="verse" id="b.ACT.17.17">
      <s id="b.ACT.17.17.1">To bajiri jud'io masa Dios ocare ĩna bueriviju̶ sãjacõari, ĩnare gotimasioñuju Pablo, Jesús su̶orine quẽnaro Dios ĩ yisere.</s>
      <s id="b.ACT.17.17.2">Griego masare, Diore rũ̶cu̶bu̶orũgũriarãre quẽne gotimasioñuju.</s>
      <s id="b.ACT.17.17.3">To yicõari, tocãrãcarũ̶mu̶rine masa ĩna rẽjarũgũrijau̶ ejarãre ĩnare gotimasioñuju Pablo.</s>
     </seg>
     <seg type="verse" id="b.ACT.17.18">
      <s id="b.ACT.17.18.1">Toju̶re epicúreo masa, to yicõari estoico masa ĩ rãca ñagõñujarã ĩna.</s>
      <s id="b.ACT.17.18.2">To yicõari, ĩna masune ado bajiro gãmerã yiyujarã ĩna: —¿Ñie ũnire ñagõru̶ yiboati, ãni tu̶oĩamasibecu̶?</s>
      <s id="b.ACT.17.18.3">¿No bajise gotiru̶ yiboati?</s>
      <s id="b.ACT.17.18.4">Ĩ yarã ĩna rũ̶cu̶bu̶orãre “Ĩna quẽne rũ̶cu̶bu̶oato” yigu̶, manire gotimasioru̶ yiboami —gãmerã yiyujarã ĩna, Jesús rijacoaboarine, quẽna ĩ tudicatirere Pablo ĩ gotisere ajicõari.</s>
     </seg>
     <seg type="verse" id="b.ACT.17.19">
      <s id="b.ACT.17.19.1">To bajiro gãmerã yicõari, ĩre jiasujarã ĩna, masa rẽjacõari ĩna gãmerã gotiroju̶, Areópago vãme cu̶toju̶.</s>
      <s id="b.ACT.17.19.2">To ejacõari, —¿Ñie ũnire ajiĩañamanire yu̶are gotirũgũati mu̶?</s>
     </seg>
     <seg type="verse" id="b.ACT.17.20">
      <s id="b.ACT.17.20.1">Mu̶ gotise ũnire ajibetirũgũmu̶ yu̶a.</s>
      <s id="b.ACT.17.20.2">Mu̶ gotiri vãmere masiru̶aja yu̶a —Pablore ĩre yiyujarã ĩna.</s>
     </seg>
     <seg type="verse" id="b.ACT.17.21">
      <s id="b.ACT.17.21.1">(Atenas vãme cu̶ti macana, to yicõari, gãjerã gajeroju̶ vadiriarã quẽne, ĩna ajiĩabetirũgũrere ĩna ajijama, Areópagoju̶ vacõari, ti rione gãmerã gotirũgũñujarã ĩna.)</s>
     </seg>
     <seg type="verse" id="b.ACT.17.22">
      <s id="b.ACT.17.22.1">To bajiri ĩna vatoaju̶re vũ̶mu̶rũ̶gũ̶cõari, ado bajiro ĩnare gotiyuju Pablo: —Atenas vãme cu̶ti macana, yu̶re ajiya mu̶a.</s>
      <s id="b.ACT.17.22.2">“Ado bajirã ñarãma” yiquẽnorujeocõari, mu̶a rũ̶cu̶bu̶orã jãjarã ñaama adi macare.</s>
      <s id="b.ACT.17.22.3">Ĩnare bu̶to rũ̶cu̶bu̶orã ñaja mu̶a.</s>
      <s id="b.ACT.17.22.4">Mu̶a quẽnoriarãre mu̶a rũ̶cu̶bu̶orivirire, ĩacudica yigu̶, cojoju̶ soemu̶oriaju̶re, ucaturere ĩamu̶ yu̶.</s>
      <s id="b.ACT.17.22.5">Ado bajiro yibu̶ ti: “Ado ñaja Dios ĩañamagũ̶re rũ̶cu̶bu̶oriaju̶” yibu̶.</s>
      <s id="b.ACT.17.22.6">Ĩre masibetiboarine, mu̶a rũ̶cu̶bu̶ogu̶re mu̶are gotigu̶agu̶ vadimasimu̶ yu̶.</s>
     </seg>
     <seg type="verse" id="b.ACT.17.24">
      <s id="b.ACT.17.24.1">Ĩne ñaami Dios, ñajediro u̶ju̶, adi macaru̶cu̶ro ũ̶mu̶agaserore, to yicõari, catirã ñajedirore rujeor'i.</s>
      <s id="b.ACT.17.24.2">Masa ĩna bu̶ariavire ñagũ̶ ũgũ̶ me ñaami ĩma.</s>
     </seg>
     <seg type="verse" id="b.ACT.17.25">
      <s id="b.ACT.17.25.1">Masa ĩre ĩna yibosasere bojagu̶ me ñaami.</s>
      <s id="b.ACT.17.25.2">Diseju̶a ĩrema ru̶yabetoja.</s>
      <s id="b.ACT.17.25.3">Ĩne ñaami ñajediro mani catirotire manire ĩsirũgũgũ̶ma.</s>
     </seg>
     <seg type="verse" id="b.ACT.17.26">
      <s id="b.ACT.17.26.1">“Macaru̶cu̶ro ti ñaro cõrone jãjarã masa ñarũtuaru̶arãma” yigu̶, rẽmoju̶re sĩgũ̶ne ũ̶mu̶re rujeosu̶omasiñuju.</s>
      <s id="b.ACT.17.26.2">Mani catirotirodorire, to yicõari, mani ñaroti sitare quẽne manire cũbosamasiñuju.</s>
     </seg>
     <seg type="verse" id="b.ACT.17.27">
      <s id="b.ACT.17.27.1">“Ĩabu̶jayamagũ̶ ñaboarine, yu̶re ĩna sẽnijama, yu̶re masiru̶arãma ĩna” yigu̶, to bajiro manire rujeomasiñuju ĩ.</s>
      <s id="b.ACT.17.27.2">Sõju̶ me ñaami.</s>
      <s id="b.ACT.17.27.3">Ado mani rãcane ñacõagũ̶mi.</s>
     </seg>
     <seg type="verse" id="b.ACT.17.28">
      <s id="b.ACT.17.28.1">Ĩ su̶orine catiaja mani.</s>
      <s id="b.ACT.17.28.2">Sĩgũ̶ri mu̶a yarã ado bajiro ucamasiñuma ĩna: “Mani rũ̶cu̶bu̶ogu̶ yarã ñaja mani.</s>
      <s id="b.ACT.17.28.3">To bajiri ĩ rĩa ñaja mani”, yiucamasiñuma.</s>
     </seg>
     <seg type="verse" id="b.ACT.17.29">
      <s id="b.ACT.17.29.1">To bajiri, Dios rĩa ñari, “Orone, cõme vetane, gũ̶tane masare bajirã ĩna quẽnoriarã ũgũ̶ ñagũ̶mi mani rũ̶cu̶bu̶ogu̶”, ĩre yitu̶oĩabeticõato.</s>
      <s id="b.ACT.17.29.2">Masa ĩna quẽnoboasema Diore bajiro bajise me ñaja ti.</s>
     </seg>
     <seg type="verse" id="b.ACT.17.30">
      <s id="b.ACT.17.30.1">Tirũ̶mu̶ju̶rema, “Ado bajirã ñarãma” ĩna masune yiquẽnorujeocõari, ĩna yirũ̶cu̶bu̶oñasere bojabecu̶ ñaboarine, rojose yibetimasiñumi Dios, “Ĩ bojabetire yirã yirãja mani” ĩna yimasibetijare.</s>
      <s id="b.ACT.17.30.2">To bajiboarine yucu̶rema, “Yu̶ ĩavariquẽnabetire yitu̶jacõari, yu̶ bojaseju̶are yiya”, yami Dios, masa ñajedirore.</s>
     </seg>
     <seg type="verse" id="b.ACT.17.31">
      <s id="b.ACT.17.31.1">To bajiri, “Cojorũ̶mu̶ masa ĩna yisere riojo ĩabeserocu̶re cũru̶cu̶ja yu̶”, yimasiñuju Dios.</s>
      <s id="b.ACT.17.31.2">To bajiro ĩ yir'i ñari, adi macaru̶cu̶roju̶re ejacõari, ĩ rijato bero Dios ĩre ĩ catiore ñajare, “Masa ĩna yisere ĩabeserocu̶ ñaami”, yimasire ñaja —ĩnare yigotiyuju Pablo.</s>
     </seg>
     <seg type="verse" id="b.ACT.17.32">
      <s id="b.ACT.17.32.1">“Bajirocacoaboarine quẽna tudicaticoasuju” Pablo ĩ yigotisere ajicõari, ĩre ajayujarã ĩna, sĩgũ̶ri.</s>
      <s id="b.ACT.17.32.2">To ĩna yirone, gãjerãju̶ama: —To mu̶ gotiserema, gajerũ̶mu̶ mu̶re ajiru̶arãja —ĩre yiyujarã ĩna.</s>
     </seg>
     <seg type="verse" id="b.ACT.17.33">
      <s id="b.ACT.17.33.1">To bajise ĩre ĩna yijare, vacoasuju Pablo.</s>
     </seg>
     <seg type="verse" id="b.ACT.17.34">
      <s id="b.ACT.17.34.1">Sĩgũ̶ri, Pablo ĩ gotisere ajicõari, Jesúre ĩre ajitirũ̶nu̶su̶oyujarã ĩna.</s>
      <s id="b.ACT.17.34.2">Dionisio, Areópago masu̶ ñañuju ĩ.</s>
      <s id="b.ACT.17.34.3">To yicõari, Dámaris vãme cu̶tigo, gãjerã quẽne ñañujarã ĩna.</s>
     </seg>
    </div>
    <div type="chapter" id="b.ACT.18">
     <seg type="verse" id="b.ACT.18.1">
      <s id="b.ACT.18.1.1">To bajiro bero, Atenas macaju̶ ñar'i, Corinto vãme cu̶ti macaju̶ vacoasuju Pablo.</s>
     </seg>
     <seg type="verse" id="b.ACT.18.2">
      <s id="b.ACT.18.2.1">Toju̶ ejacõari, Ponto sitaju̶ ruyuar'i jud'io masu̶ Aquila vãme cu̶tigu̶re ĩabu̶jayuju.</s>
      <s id="b.ACT.18.2.2">Italia sitagu̶ u̶ju̶ Claudio vãme cu̶tigu̶, Roma vãme cu̶ti macaju̶re jud'io masa ĩna ñasere bojabecu̶ ñari, ĩnare varotiyuju ĩ.</s>
      <s id="b.ACT.18.2.3">To ĩ yijare, Italiaju̶ ñariarã, Corinto macaju̶ ejayujarã ĩna, Aquila, ĩ manajo Priscila vãme cu̶tigo rãca.</s>
      <s id="b.ACT.18.2.4">Ĩnare ĩabu̶jar'i ñari, ĩna ya viju̶ ĩnare ĩagũ̶ vasuju Pablo.</s>
     </seg>
     <seg type="verse" id="b.ACT.18.3">
      <s id="b.ACT.18.3.1">Vaibu̶cu̶rã gaserorine viri bu̶arotire quẽnocõari, vaja sẽnirã ñañujarã ĩna.</s>
      <s id="b.ACT.18.3.2">To bajiri Pablo quẽne, tire moarũgũr'i ñari, ĩna tu̶ju̶ ñacõari, ĩna rãca moañuju ĩ.</s>
     </seg>
     <seg type="verse" id="b.ACT.18.4">
      <s id="b.ACT.18.4.1">Ĩna rãca ñacõari, u̶su̶sãjariarũ̶mu̶ ti ejaro Dios ocare ĩna bueriviju̶ vacõari, jud'io masare, griego masare quẽne, “Jesús yere ajitirũ̶nu̶ato” yigu̶, ĩnare gotimasiorũgũñuju Pablo.</s>
     </seg>
     <seg type="verse" id="b.ACT.18.5">
      <s id="b.ACT.18.5.1">Macedonia sitaju̶ ñariarã, Pablo ĩ ñaroju̶re Corinto macaju̶re ejayujarã Silas, Timoteo rãca.</s>
      <s id="b.ACT.18.5.2">To bajiri ĩna ejaro bero, vaibu̶cu̶rã gaserorine viri bu̶arotire ĩ quẽnorũgũboarere yitu̶jacõari, tocãrãcarũ̶mu̶ne jud'io masare ĩnare gotimasiorũgũñuju.</s>
      <s id="b.ACT.18.5.3">“Jesúne ñaami masa rojose ĩna tãmu̶oborotire ĩnare yirẽtobosacõari, rotimu̶orũ̶gõrocu̶, Dios ĩ cõar'i”, ĩnare yigotimasiorũgũñuju Pablo.</s>
     </seg>
     <seg type="verse" id="b.ACT.18.6">
      <s id="b.ACT.18.6.1">To bajiro ĩnare ĩ yigotiboajaquẽne, ĩre ajiterã “Rojose yigu̶ ñaami Pablo.</s>
      <s id="b.ACT.18.6.2">Socagu̶ ñaami”, yiyujarã ĩna.</s>
      <s id="b.ACT.18.6.3">To bajiro ĩre ĩna yijare, “To cõrone mu̶are gotitu̶jagu̶ yaja” yigu̶, ĩ sudi sãñasere tũ̶ayayeyuju Pablo.</s>
      <s id="b.ACT.18.6.4">To yicõari, ado bajiro ĩnare yiyuju: —Jesús su̶orine Dios quẽnaro ĩ yisere mu̶are yu̶ gotisere ajiterã ñari, su̶oye cu̶tiaja mu̶a.</s>
      <s id="b.ACT.18.6.5">Yu̶ su̶ori me bajiru̶arãja mu̶a.</s>
      <s id="b.ACT.18.6.6">To bajiri, jud'io masa meju̶are mu̶are yu̶ gotiboasere ĩnare gotigu̶acu̶ yaja yu̶ —ĩnare yigotiyuju Pablo.</s>
     </seg>
     <seg type="verse" id="b.ACT.18.7">
      <s id="b.ACT.18.7.1">To yigajanocõari, ti vi ñar'i, budicoasuju ĩ.</s>
      <s id="b.ACT.18.7.2">Ti vi tu̶re ñañuju Ticio Justo vãme cu̶tigu̶ ya vi.</s>
      <s id="b.ACT.18.7.3">Jud'io masu̶ me ñaboarine, Diore ajirũ̶cu̶bu̶ogu̶ ñañuju ĩ.</s>
      <s id="b.ACT.18.7.4">To bajiri ĩ tu̶ sãjasuju Pablo.</s>
     </seg>
     <seg type="verse" id="b.ACT.18.8">
      <s id="b.ACT.18.8.1">Jud'io masa Dios ocare ĩna buerivi u̶ju̶ Crispo vãme cu̶tigu̶, ĩ ya viana, to yicõari Corinto macana quẽne, jãjarã Pablo ĩ gotimasiosere ajicõari, “Jesúrãcana ñaja yu̶a” yirã, oco rãca bautizarotiyujarã ĩna.</s>
     </seg>
     <seg type="verse" id="b.ACT.18.9">
      <s id="b.ACT.18.9.1">Cojo ñami Pablore ruyuaĩocõari, ado bajiro ĩre yiyuju Jesús, mani u̶ju̶: —Güibesa.</s>
      <s id="b.ACT.18.9.2">Güibecu̶ne yu̶ yere ĩnare gotimasiocõa ñaña.</s>
     </seg>
     <seg type="verse" id="b.ACT.18.10">
      <s id="b.ACT.18.10.1">Mu̶ rãcane ñaja yu̶.</s>
      <s id="b.ACT.18.10.2">To bajiri mu̶re ñiacõari, rojose mu̶re yirocu̶ maami.</s>
      <s id="b.ACT.18.10.3">Adi macare jãjarã ñaama yu̶re ajitirũ̶nu̶rã —Pablore ĩre yigotiyuju Jesús.</s>
     </seg>
     <seg type="verse" id="b.ACT.18.11">
      <s id="b.ACT.18.11.1">To bajiri cojo cũ̶ma jedi, gaje cũ̶ma gu̶dareco Corintoju̶re Dios ocare ĩnare gotimasio ñañuju Pablo.</s>
     </seg>
     <seg type="verse" id="b.ACT.18.12">
      <s id="b.ACT.18.12.1">Tirodore Acaya sita u̶ju̶ ñañuju Galión vãme cu̶tigu̶.</s>
      <s id="b.ACT.18.12.2">To bajiri Pablo ĩ gotimasio ñarone, jud'io masa, ĩre ñiacõari, Galión tu̶ju̶ Pablore ĩre ãmiasujarã ĩna, “ ‘Rojose yigu̶ ñañumi’ ĩre yato” yirã.</s>
     </seg>
     <seg type="verse" id="b.ACT.18.13">
      <s id="b.ACT.18.13.1">To ejacõari, ado bajiro Galiónre gotiyujarã ĩna: —“Ado bajiro yu̶re yirũ̶cu̶bu̶orũgũru̶arãja mu̶a” Dios ĩ yicũmasire mere masare ũmato yirũgũami —ĩre yigotiyujarã ĩna.</s>
     </seg>
     <seg type="verse" id="b.ACT.18.14">
      <s id="b.ACT.18.14.1">To ĩna yijare, Pablo ĩ ñagõgu̶adone, ado bajiro ĩnare gotiyuju Galión: —Rojose ĩ yire ti ñajama, “Rojose yigu̶ yiyumi”, mu̶are yiajibogu̶ja yu̶.</s>
     </seg>
     <seg type="verse" id="b.ACT.18.15">
      <s id="b.ACT.18.15.1">To bajiboarine mu̶a ñicu̶a ĩna yirũgũrere ĩ yijama, ĩ yibetijaquẽne, no yibeaja, yu̶rema.</s>
      <s id="b.ACT.18.15.2">To bajiri no yigu̶ ĩ yirere ĩacõĩabecu̶ja yu̶.</s>
      <s id="b.ACT.18.15.3">Mu̶a masune tire oca quẽnoña —ĩnare yiyuju Galión, jud'io masare.</s>
     </seg>
     <seg type="verse" id="b.ACT.18.16">
      <s id="b.ACT.18.16.1">To yigajanocõari, ĩnare budirotiyuju ĩ.</s>
     </seg>
     <seg type="verse" id="b.ACT.18.17">
      <s id="b.ACT.18.17.1">To ĩ yirã, budianane Dios ocare ĩna buerivi u̶ju̶ Sóstenes vãme cu̶tigu̶re ĩnare ũmato var'irene ñiacõari, quẽañujarã ĩna.</s>
      <s id="b.ACT.18.17.2">To ĩna yiboajaquẽne, “To yaja mu̶a”, ĩnare yibeticõañuju Galión.</s>
     </seg>
     <seg type="verse" id="b.ACT.18.18">
      <s id="b.ACT.18.18.1">To bajiro bero, Corinto macaju̶re yoaro ñacõañuju Pablo.</s>
      <s id="b.ACT.18.18.2">To bajiñaboacu̶, Jesúre ajitirũ̶nu̶rãre vare goti, vacoasuju.</s>
      <s id="b.ACT.18.18.3">Priscila so manaju̶ Aquila quẽne ĩ rãca vasujarã ĩna, Siria sitaju̶ vana.</s>
      <s id="b.ACT.18.18.4">Cencrea macaju̶ ejacõari, “Tire yiru̶cu̶ja yu̶” Diore ĩre yir'i ñari, ĩ ru̶joa joare suarotiyuju Pablo.</s>
      <s id="b.ACT.18.18.5">To bajiro ĩ yiro bero, cũmuane Efeso macaju̶ vacoasujarã ĩna.</s>
     </seg>
     <seg type="verse" id="b.ACT.18.19">
      <s id="b.ACT.18.19.1">Ti macaju̶ ejacõari, Priscila so manaju̶ Aquila rãca to ĩna ñatoyene, jud'io masa Dios ocare ĩna bueriviju̶ vasuju Pablo.</s>
      <s id="b.ACT.18.19.2">Ti vi ejacõari, ĩnare gotimasioñuju ĩ.</s>
     </seg>
     <seg type="verse" id="b.ACT.18.20">
      <s id="b.ACT.18.20.1">To ĩ yiñarone, —Yu̶a rãca yoarobu̶sa ñacõaña —ĩre yiboayujarã ĩna.</s>
      <s id="b.ACT.18.20.2">To ĩna yijare, —Mu̶a rãca yoaro ñamasibeaja yu̶.</s>
      <s id="b.ACT.18.20.3">Dios ĩ bojajama, quẽna mu̶are ĩagũ̶ vadiru̶cu̶ja yu̶ —ĩnare yiyuju.</s>
      <s id="b.ACT.18.20.4">To yicõari, ĩnare vare goti vacoasuju cũmuane, Cesarea macaju̶ vacu̶.</s>
     </seg>
     <seg type="verse" id="b.ACT.18.22">
      <s id="b.ACT.18.22.1">Cesarea macare ejacõari, Jerusalénju̶ vacoasuju ĩ.</s>
      <s id="b.ACT.18.22.2">To ejacõari, Jesúre ajitirũ̶nu̶rãre ĩnare quẽnaroti gajanocõari, Antioqu'ia macaju̶ vacoasuju.</s>
     </seg>
     <seg type="verse" id="b.ACT.18.23">
      <s id="b.ACT.18.23.1">Ti macaju̶ ejacõari, yoaro ñañuju.</s>
      <s id="b.ACT.18.23.2">To bajiñaboacu̶, vacoasuju Galacia sitaju̶re, to yicõari, Frigia sitaju̶re quẽne, Jesúre ajitirũ̶nu̶rãre “Bu̶tobu̶sa ajitirũ̶nu̶rũtuajaro” yigu̶, ĩnare goticudigu̶acu̶.</s>
     </seg>
     <seg type="verse" id="b.ACT.18.24">
      <s id="b.ACT.18.24.1">Tirodore Efeso macaju̶ ejayuju jud'io masu̶, Apolos vãme cu̶tigu̶.</s>
      <s id="b.ACT.18.24.2">Alejandr'ia vãme cu̶ti macaju̶ ruyuar'i ñañuju ĩ.</s>
      <s id="b.ACT.18.24.3">Dios ocare masa ĩna ucamasirere quẽnaro masigũ̶ ñañuju ĩ.</s>
     </seg>
     <seg type="verse" id="b.ACT.18.25">
      <s id="b.ACT.18.25.1">“Jesús ñañumi, ‘Rotimu̶orũ̶gõru̶cu̶mi’ yigu̶, Dios ĩ cõar'i” gãjerã ĩna yigotimasior'i ñañuju ĩ.</s>
      <s id="b.ACT.18.25.2">“Rojose mu̶a yisere yitu̶jacõari, ‘Dios ĩ bojaseju̶are yiru̶arãja’ yirã, oco rãca bautizarotiya” Juan ĩ yire rĩne masiñuju ĩ.</s>
      <s id="b.ACT.18.25.3">To bajiboarine, ĩ masiro cõro quẽnaro gotimasio variquẽnañuju.</s>
     </seg>
     <seg type="verse" id="b.ACT.18.26">
      <s id="b.ACT.18.26.1">Ti macaju̶ ejacõari, Dios ocare ĩna bueriviju̶re bojonebecu̶ne ĩnare gotimasioñuju ĩ.</s>
      <s id="b.ACT.18.26.2">To bajiro ĩ yisere ajiyujarã ĩna, Priscila, so manaju̶ rãca.</s>
      <s id="b.ACT.18.26.3">Tire ajicõari, “Cojo vãme ĩre ru̶yaja” yirã, ricati ĩre jicãmotocõari, ĩre gotirẽmoñujarã ĩna, Jesús ocare, to yicõari ĩ bajirere quẽne.</s>
     </seg>
     <seg type="verse" id="b.ACT.18.27">
      <s id="b.ACT.18.27.1">Ĩ gotimasiorotire ĩre ĩna gotirẽmoro bero, Acaya sitana Jesúre ajitirũ̶nu̶rã ĩna ñaroju̶ varu̶a tu̶oĩañuju Apolos.</s>
      <s id="b.ACT.18.27.2">“To mu̶ vajama, quẽnamasucõaroja ti”, ĩre yiyujarã ĩna, Efeso vãme cu̶ti macana Jesúre ajitirũ̶nu̶rã.</s>
      <s id="b.ACT.18.27.3">To bajiri Acaya vãme cu̶ti sitanare queti ĩnare ucacõañujarã ĩna, “Apolo mu̶a tu̶ ĩ ejaro, quẽnaro ĩre bocaãmiña mu̶a” yirã.</s>
      <s id="b.ACT.18.27.4">To bajiri, Acayaju̶re vacoasuju ĩ.</s>
      <s id="b.ACT.18.27.5">To ejacõari, Dios ĩ ejarẽmose rãca Jesúre ajitirũ̶nu̶su̶oriarãre ado bajiro ĩnare yirẽmoñuju Apolos:</s>
     </seg>
     <seg type="verse" id="b.ACT.18.28">
      <s id="b.ACT.18.28.1">Quẽnaro tu̶oĩagũ̶ ñari, masa ĩna ĩaro rĩjoroju̶a, jud'io masa ĩna gotiboasere, “To bajiro me bajiaja” yigu̶, Dios oca masa ĩna ucamasirere gotiyuju ĩ. —“Rotimu̶orũ̶gõru̶cu̶mi” yigu̶ Dios ĩ cõar'i, ĩne ñaami Jesús —yigotimasioñuju ĩ.</s>
      <s id="b.ACT.18.28.2">Quẽnaro ĩ gotimasiojare, “To bajiro me bajiaja”, yimasibesujarã jud'io masa.</s>
     </seg>
    </div>
    <div type="chapter" id="b.ACT.19">
     <seg type="verse" id="b.ACT.19.1">
      <s id="b.ACT.19.1.1">Corinto vãme cu̶ti macaju̶ Apolos ĩ ñatoyene, Pabloju̶a gũ̶tayucu̶ vatoaju̶ ñarimacarire rẽtoacõari, Efesoju̶ ejayuju.</s>
      <s id="b.ACT.19.1.2">Toju̶ ejacõari, Jesúre ajitirũ̶nu̶rãre sĩgũ̶rire ĩnare bu̶jayuju Pablo.</s>
     </seg>
     <seg type="verse" id="b.ACT.19.2">
      <s id="b.ACT.19.2.1">Ĩnare bu̶jacõari, ado bajiro ĩnare sẽniĩañuju: —Jesúre ĩre mu̶a ajitirũ̶nu̶su̶oriju̶, ¿Dios ĩ cõagũ̶ Esp'iritu Santo mu̶are ejacati? —ĩnare yiyuju.</s>
      <s id="b.ACT.19.2.2">To ĩ yisere ajicõari, —¿Ñimu̶ ñati Dios ĩ cõagũ̶ Esp'iritu Santo mu̶ yigu̶ma?</s>
      <s id="b.ACT.19.2.3">Ĩre masibeaja yu̶a —ĩre yicu̶diyujarã ĩna.</s>
     </seg>
     <seg type="verse" id="b.ACT.19.3">
      <s id="b.ACT.19.3.1">To ĩna yisere ajicõari, —¿Ñie ũnire yirã, oco rãca bautizaroticati mu̶a? —ĩnare yisẽniĩañuju Pablo.</s>
      <s id="b.ACT.19.3.2">To ĩ yisere ajicõari, —Juan ĩ yirere yirã, oco rãca bautizaroticaju̶ yu̶a —ĩre yicu̶diyujarã ĩna.</s>
     </seg>
     <seg type="verse" id="b.ACT.19.4">
      <s id="b.ACT.19.4.1">To bajiro ĩna yijare, —“Rojose yiru̶abeaja yu̶a.</s>
      <s id="b.ACT.19.4.2">Dios ĩ bojaseju̶are yiru̶arãja yu̶a” yirãre ĩnare bautizayuju Juan.</s>
      <s id="b.ACT.19.4.3">To yicõari, “Yu̶ bero ejarocu̶re ĩre ajitirũ̶nu̶ma mu̶a”, ĩnare yigotiyuju ĩ, Jesús ĩ ejarotire yigu̶ —ĩnare yigotiyuju Pablo.</s>
     </seg>
     <seg type="verse" id="b.ACT.19.5">
      <s id="b.ACT.19.5.1">To yicõari Jesús ĩ gotimasiorere, ĩ bajirere quẽne ĩnare gotiyuju Pablo.</s>
      <s id="b.ACT.19.5.2">Tire ajicõari, “Manire rijabosayumi Jesús mani u̶ju̶.</s>
      <s id="b.ACT.19.5.3">To bajiri ĩ rãcana ñaja yu̶a” ĩre ĩna yiajitirũ̶nu̶su̶ojare, oco rãca ĩnare bautizayuju Pablo.</s>
     </seg>
     <seg type="verse" id="b.ACT.19.6">
      <s id="b.ACT.19.6.1">To yigajanocõari, ĩ ãmori rãca ĩnare ĩ ñujeorone, Esp'iritu Santo ĩnare ejayuju.</s>
      <s id="b.ACT.19.6.2">To ĩnare ĩ bajirone, ajiyamani oca ñagõñujarã ĩna.</s>
      <s id="b.ACT.19.6.3">To yicõari, Diore ĩre gotirẽtobosayujarã ĩna.</s>
     </seg>
     <seg type="verse" id="b.ACT.19.7">
      <s id="b.ACT.19.7.1">Ju̶aãmo cõro, gu̶bo ju̶a jẽnituarirãcu̶ ñañujarã ĩna.</s>
     </seg>
     <seg type="verse" id="b.ACT.19.8">
      <s id="b.ACT.19.8.1">Jud'io masa Dios ocare ĩna bueriviju̶ tu̶oĩagüibecu̶ne idiarã muijua ado bajiro ĩnare gotimasio ñañuju Pablo: —Jesúne ñaami “Rotimu̶orũ̶gõru̶cu̶mi” yigu̶, Dios ĩ cõar'i.</s>
      <s id="b.ACT.19.8.2">Ĩre ajitirũ̶nu̶rãre, “Yu̶ rãcana ñaama” ĩnare yiĩavariquẽnaami Dios —ĩnare yigotirũgũñuju.</s>
     </seg>
     <seg type="verse" id="b.ACT.19.9">
      <s id="b.ACT.19.9.1">To bajiro ĩnare ĩ yigotiboajaquẽne, sĩgũ̶ri ĩre ajitecoasujarã ĩna.</s>
      <s id="b.ACT.19.9.2">To bajiri, “Jesús yere ajitirũ̶nu̶ su̶yare socase ñaja”, yigotiyujarã ĩna, ti vi rẽjarãre.</s>
      <s id="b.ACT.19.9.3">To bajiro ĩna yijare, Tirano vãme cu̶tigu̶ ya vi, bueriaviju̶ Jesús yere ajitirũ̶nu̶rãre ĩnare ũmato vacõari, tocãrãcarũ̶mu̶ne ĩnare gotimasiorũgũñuju Pablo.</s>
     </seg>
     <seg type="verse" id="b.ACT.19.10">
      <s id="b.ACT.19.10.1">Ju̶a cũ̶ma ĩnare gotimasio ñañuju ĩ.</s>
      <s id="b.ACT.19.10.2">To bajiri Asia sitana, jud'io masa, to yicõari griego masa quẽne, mani u̶ju̶ Jesús ĩ bajirere to yicõari, ĩ gotimasiorere Pablo ĩ gotisere ajijedicoasujarã ĩna.</s>
     </seg>
     <seg type="verse" id="b.ACT.19.11">
      <s id="b.ACT.19.11.1">Tirodore ĩaĩañamanire Dios ĩ masise rãca yiĩoñuju Pablo.</s>
     </seg>
     <seg type="verse" id="b.ACT.19.12">
      <s id="b.ACT.19.12.1">To bajiri, Pablo ĩ masune rijaye cu̶tirãre ĩ moaĩagũ̶ vabetiboajaquẽne, sudi joeaye, to yicõari ĩna ru̶joa siariarorine Pablore ĩre moaĩaroticõari, juacoarũgũñujarã rijaye cu̶tirã tu̶ju̶.</s>
      <s id="b.ACT.19.12.2">Tire ĩna juaejasere moaĩarãne, caticoarũgũñujarã.</s>
      <s id="b.ACT.19.12.3">Masa u̶su̶riju̶ sãñarã vãtia quẽne, budicoarũgũñujarã.</s>
     </seg>
     <seg type="verse" id="b.ACT.19.13">
      <s id="b.ACT.19.13.1">Masa u̶su̶riju̶ sãñarãre vãtiare bureacõari, vaja sẽnicudirimasa ñañujarã ĩna, ĩaĩañamanire Pablo ĩ yiĩorirodore.</s>
      <s id="b.ACT.19.13.2">To yirũgũriarã ñari, “ ‘Jesús ĩ rotise rãca yaja yu̶a’ mani yijama, quẽnaro manire cu̶diru̶arãma vãtia”, gãmerã yiyujarã ĩna.</s>
      <s id="b.ACT.19.13.3">To yirã ñari, “Pablo masare ĩ gotimasiorũgũgũ̶, Jesús ĩ rotise rãca budiya”, yirũgũñujarã ĩna, masa u̶su̶riju̶ sãñarãre vãtiare.</s>
     </seg>
     <seg type="verse" id="b.ACT.19.14">
      <s id="b.ACT.19.14.1">To bajiro yirũgũñujarã jud'io masu̶ paia u̶ju̶ ñamasugũ̶ Esceva vãme cu̶tigu̶ rĩa.</s>
      <s id="b.ACT.19.14.2">Cojomo cõro, ju̶a jẽnituarirãcu̶ ñañujarã ĩna.</s>
     </seg>
     <seg type="verse" id="b.ACT.19.15">
      <s id="b.ACT.19.15.1">To bajiro yirũgũriarã ñari, vãti sãñagũ̶ ĩ ñariviju̶re sãjaejacõari, “Jesús ĩ rotise rãca budiya”, yiboayujarã, masu̶ u̶su̶ju̶ sãñagũ̶re vãtire.</s>
      <s id="b.ACT.19.15.2">To ĩna yirone, —Jesúrema masiaja yu̶.</s>
      <s id="b.ACT.19.15.3">Pablore quẽne ĩre masiaja.</s>
      <s id="b.ACT.19.15.4">To bajiboarine mu̶arema masibeaja —ĩnare yicõañuju vãti.</s>
      <s id="b.ACT.19.15.5">To yigu̶ne, —Ĩnare quẽaña mu̶ —yiyuju vãti, ĩ sãñagũ̶re.</s>
      <s id="b.ACT.19.15.6">To ĩ yijare, ĩnare quẽacõari, ĩna sudire voreajeocõañuju.</s>
      <s id="b.ACT.19.15.7">To ĩ yiriarã, cãmirori cu̶ticõari, sudi manane, ũmabudicoasujarã, ĩre rudiana.</s>
     </seg>
     <seg type="verse" id="b.ACT.19.17">
      <s id="b.ACT.19.17.1">Efeso macana, jud'io masa, to yicõari griego masa quẽne, to bajiro Esceva rĩa ĩna yiecorere ajicõari, bu̶to güiyujarã ĩna.</s>
      <s id="b.ACT.19.17.2">To yicõari, Jesús yere ĩna gotijama, rũ̶cu̶bu̶ose rãca gotiyujarã ĩna.</s>
     </seg>
     <seg type="verse" id="b.ACT.19.18">
      <s id="b.ACT.19.18.1">To yicõari, Jesúre ajitirũ̶nu̶rã, Dios ĩ bojabetire ĩna yirũgũrere masa ĩna ajiro rĩjoroju̶a gotirã ejayujarã ĩna, “Tire tudiyibetiru̶arãja yu̶a” yirã.</s>
     </seg>
     <seg type="verse" id="b.ACT.19.19">
      <s id="b.ACT.19.19.1">“Gãjerã rẽtoro masirã ñaja yu̶a” yirã, ĩaĩañamani yiĩorimasa, ĩna ucariatutirire buerã ñañujarã gãjerãma.</s>
      <s id="b.ACT.19.19.2">To bajiri ĩna buerũgũriatutirire juadicõari, soereayujarã ĩna, masa ĩna ĩaro rĩjoroju̶a.</s>
      <s id="b.ACT.19.19.3">Cincuenta mil ñaritiiri cõro vaja cu̶ti ñañuju titutiri.</s>
     </seg>
     <seg type="verse" id="b.ACT.19.20">
      <s id="b.ACT.19.20.1">To bajiri, Jesús yere ajitirũ̶nu̶rã jãjarãbu̶sa ñarũtuasujarã ĩna.</s>
     </seg>
     <seg type="verse" id="b.ACT.19.21">
      <s id="b.ACT.19.21.1">To bajiro ti bajiro bero, ado bajiro yiyuju Pablo: “Macedonia sitanare, Acaya sitanare ĩacudigu̶ varocu̶ ñagũ̶ja yu̶.</s>
      <s id="b.ACT.19.21.2">To bajigu̶ne, Jerusalén macaju̶re ejacoaru̶cu̶ja yu̶.</s>
      <s id="b.ACT.19.21.3">Ti macaju̶re ñacõari, Roma vãme cu̶ti macaju̶re quẽne ejacoaru̶cu̶ja yu̶”, yitu̶oĩañuju Pablo.</s>
     </seg>
     <seg type="verse" id="b.ACT.19.22">
      <s id="b.ACT.19.22.1">To bajiro yitu̶oĩagũ̶ ñari, Macedonia sitaju̶re ĩ varoto rĩjoro, ĩre ejarẽmorãre, Erasto, to yicõari, Timoteore ĩnare cõañuju ĩ.</s>
      <s id="b.ACT.19.22.2">Ĩju̶ama, Asia sitaju̶re ñacõañuju maji.</s>
     </seg>
     <seg type="verse" id="b.ACT.19.23">
      <s id="b.ACT.19.23.1">Tirodore Jesús yere ajitirũ̶nu̶mena, Jesús yere ajitirũ̶nu̶rãju̶are bu̶to jũnisiniñujarã, Efeso macana rĩne ñaboarine.</s>
     </seg>
     <seg type="verse" id="b.ACT.19.24">
      <s id="b.ACT.19.24.1">Demetrio vãme cu̶tigu̶ ñañuju.</s>
      <s id="b.ACT.19.24.2">Masore bajigo ñagõre ĩna quẽnorio Artemisa vãme cu̶tigore ĩna rũ̶cu̶bu̶orivire bajiriviriaca cõme botisene quẽnocõari ĩsigũ̶ ñañuju ĩ.</s>
      <s id="b.ACT.19.24.3">Gãjerã quẽne, ĩ quẽnose ũnire quẽnorimasa ñañujarã ĩna.</s>
      <s id="b.ACT.19.24.4">Tire quẽnorã ñari, tire ĩsicõari, jairo gãjoa bu̶jarũgũñujarã ĩna.</s>
     </seg>
     <seg type="verse" id="b.ACT.19.25">
      <s id="b.ACT.19.25.1">Ĩre bajiro moare cu̶tirãre, to yicõari ĩre moabosarimasare quẽne jirẽoñuju Demetrio.</s>
      <s id="b.ACT.19.25.2">Ĩ tu̶ ĩna ejarone, ado bajiro ĩnare gotiyuju ĩ: —Mani moase jairo vaja cu̶tiaja ti.</s>
      <s id="b.ACT.19.25.3">Tire manire ĩna moarotibetijama, ñie mana ñaru̶arãja mani.</s>
      <s id="b.ACT.19.25.4">Tire masiaja mu̶a.</s>
     </seg>
     <seg type="verse" id="b.ACT.19.26">
      <s id="b.ACT.19.26.1">Pablo ĩ gotirũgũsere ajirũgũaja mani.</s>
      <s id="b.ACT.19.26.2">“Masa ĩna quẽnorãma, rũ̶cu̶bu̶oriarã me ñaama”, yigotirũgũami.</s>
      <s id="b.ACT.19.26.3">To bajiro ĩ gotisere ajitirũ̶nu̶rã, adi macana rĩne ñabeama.</s>
      <s id="b.ACT.19.26.4">Asia sita ñaro cõrone ñarãma, ĩ gotisere ajitirũ̶nu̶rã.</s>
     </seg>
     <seg type="verse" id="b.ACT.19.27">
      <s id="b.ACT.19.27.1">To bajiro ĩ yigoticõa ñajama, mani quẽnosere vaja yibeticõari, Artemisare sore rũ̶cu̶bu̶orã ĩna ejarũgũriviju̶re ejabetiru̶arãma ĩna.</s>
      <s id="b.ACT.19.27.2">To yicõari, Asia sitana jediro, adi macaru̶cu̶ro ñarã jediro, sore rũ̶cu̶bu̶oboariarã sore rũ̶cu̶bu̶obetiru̶arãma yuja —ĩnare yigotiyuju Demetrio.</s>
     </seg>
     <seg type="verse" id="b.ACT.19.28">
      <s id="b.ACT.19.28.1">To bajiro ĩnare ĩ gotijare, ajijũnisinicõari, ado bajiro avasãñujarã ĩna: —Mani ya maca, Efeso vãme cu̶ti macago ñaamo Artemisa.</s>
      <s id="b.ACT.19.28.2">Ñamasugõ ñaamo —yiavasãñujarã ĩna.</s>
     </seg>
     <seg type="verse" id="b.ACT.19.29">
      <s id="b.ACT.19.29.1">To bajiro ĩna yiavasã ñarone, jãjarãbu̶sa ĩna tu̶ju̶re rẽjacõari avasãrẽmoñujarã ĩna.</s>
      <s id="b.ACT.19.29.2">To yiñarãne sĩgũ̶ ĩ tu̶oĩarore bajiro tu̶oĩacõari, Gayore, Aristarcore quẽne ĩnare ñejeñujarã.</s>
      <s id="b.ACT.19.29.3">Macedonia sitana ñañujarã ĩna, Pablo rãcana.</s>
      <s id="b.ACT.19.29.4">Ĩnare ñejecõari, ti macana ñajediro ĩna rẽjarũgũriaroju̶ ĩnare juaásujarã ĩna.</s>
     </seg>
     <seg type="verse" id="b.ACT.19.30">
      <s id="b.ACT.19.30.1">“Ĩna rẽjaroju̶ ĩnare juacoasujarã” ĩna yisere ajicõari, —Ĩnare juavariarãre ñagõgũ̶ vacu̶ yaja —yiboayuju Pablo.</s>
      <s id="b.ACT.19.30.2">To ĩ yisere ajicõari, ĩre varotibesujarã gãjerã Jesúre ajitirũ̶nu̶rãju̶a.</s>
     </seg>
     <seg type="verse" id="b.ACT.19.31">
      <s id="b.ACT.19.31.1">Gãjerã Pablo babarã, Asia sitana u̶jarã sĩgũ̶ri, ti macare ejariarã, “Toju̶re vabeticõato” Pablore ĩre yire queti cõañujarã, “Ĩre ñiaroma” yirã.</s>
     </seg>
     <seg type="verse" id="b.ACT.19.32">
      <s id="b.ACT.19.32.1">Toju̶re rẽjarã, rujajine tu̶oĩamecu̶cõañujarã ĩna.</s>
      <s id="b.ACT.19.32.2">To bajiri, no ĩna bojarone ricatiri rĩne avasãcõa ñañujarã ĩna.</s>
      <s id="b.ACT.19.32.3">“Tire yirã rẽjamu̶ mani”, yimasibeticõañujarã.</s>
     </seg>
     <seg type="verse" id="b.ACT.19.33">
      <s id="b.ACT.19.33.1">To bajiro ĩna yiñarone, “Yu̶are ñagõbosaya; manire quẽne rojose yiroma ĩna” yirã, ĩna yu̶ Alejandro vãme cu̶tigu̶re ĩre turocavioyujarã jud'io masa.</s>
      <s id="b.ACT.19.33.2">To ĩna yijare, “Avasãtu̶jaya” yigu̶, ĩ ãmo rãca vãre vãre yiboayuju.</s>
     </seg>
     <seg type="verse" id="b.ACT.19.34">
      <s id="b.ACT.19.34.1">To bajiro ĩ yiboajaquẽne, “Jud'io masu̶ne ñaami ĩ quẽne” ĩre yiĩamasicõari, ju̶a hora cõro, ĩna jedirone avasãjedicõañujarã ĩna. —Mani ya maca, Efeso vãme cu̶ti macago ñaamo Artemisa.</s>
      <s id="b.ACT.19.34.2">Ñamasugõ ñaamo —yiavasã ñañujarã ĩna.</s>
     </seg>
     <seg type="verse" id="b.ACT.19.35">
      <s id="b.ACT.19.35.1">To ĩna yiñarone, ti macana u̶ju̶, —To cõrone avasãtu̶jaya —ĩnare yiyuju.</s>
      <s id="b.ACT.19.35.2">Ĩna avasãtu̶jarone ado bajiro ĩnare gotiyuju: —Ajiya mu̶a, adi macana: Masa jedirone, “Artemisare sore rũ̶cu̶bu̶oriavire, to yicõari, õ vecaju̶ quedirujiadiriaju̶re sore bajigo ruyuriju̶, masa ĩna rũ̶cu̶bu̶oriju̶re coderimasa ñaama”, manire yimasiama ĩna.</s>
     </seg>
     <seg type="verse" id="b.ACT.19.36">
      <s id="b.ACT.19.36.1">To bajiro ĩna yiñajare, rujajine yibesa.</s>
      <s id="b.ACT.19.36.2">Quẽnaro tu̶oĩacõari yiya.</s>
     </seg>
     <seg type="verse" id="b.ACT.19.37">
      <s id="b.ACT.19.37.1">Mani rũ̶cu̶bu̶ogore rujajine sore ĩna yibetiboajaquẽne, to yicõari rũ̶cu̶bu̶oriaviayere ĩna juarudibetiboajaquẽne, ãnoare ĩnare ñejeayuja mu̶a.</s>
     </seg>
     <seg type="verse" id="b.ACT.19.38">
      <s id="b.ACT.19.38.1">Demetrio, to yicõari, ĩ quẽnose ũnire quẽnorimasa quẽne, “Rojose yu̶are yama” ĩna yiru̶ajama, masa ĩna yisere ĩacõĩarimasa tu̶ju̶re vajaro.</s>
      <s id="b.ACT.19.38.2">Ĩna ñaama, tire yirimasama.</s>
     </seg>
     <seg type="verse" id="b.ACT.19.39">
      <s id="b.ACT.19.39.1">Gaje vãme mu̶a ñagõru̶a tu̶oĩajama, u̶jarã ĩna rẽjaroju̶ vacõari, quẽnaro tire gotiroti ñaja.</s>
     </seg>
     <seg type="verse" id="b.ACT.19.40">
      <s id="b.ACT.19.40.1">“¿No yirã rujajine yimasiri mu̶a?”, manire yisẽniĩarãma romano masa, mu̶a avasãcõa ñajama.</s>
      <s id="b.ACT.19.40.2">To bajiro manire ĩna yisẽniĩarone, “To bajiro ti bajijare, yibu̶ yu̶a”, ĩnare yigotimasibetiru̶arãja mani.</s>
      <s id="b.ACT.19.40.3">To bajiri, “Rujajine mu̶a yicudire vaja, rojose tãmu̶oru̶arãja mu̶a” manire yiroma —ĩnare yiyuju u̶ju̶.</s>
     </seg>
     <seg type="verse" id="b.ACT.19.41">
      <s id="b.ACT.19.41.1">To yigotigajanocõari, —Mu̶a ya viriju̶ tudiasa —ĩnare yiyuju ĩ.</s>
     </seg>
    </div>
    <div type="chapter" id="b.ACT.20">
     <seg type="verse" id="b.ACT.20.1">
      <s id="b.ACT.20.1.1">To bajiro ĩna yiriaro bero, “Ado bajiro ñaru̶arãja mu̶a” ĩnare yigotiru̶, Jesúre ajitirũ̶nu̶rãre ĩnare jirẽoñuju Pablo.</s>
      <s id="b.ACT.20.1.2">To yigajanocõari, ĩnare vare goti, vacoasuju ĩ, Macedonia sitaju̶ vacu̶.</s>
     </seg>
     <seg type="verse" id="b.ACT.20.2">
      <s id="b.ACT.20.2.1">Ti sitaju̶ ejacõari, Jesúre ajitirũ̶nu̶rãre, bu̶tobu̶sa ĩre ĩna ajitirũ̶nu̶rotire ĩnare goticudiyuju.</s>
      <s id="b.ACT.20.2.2">To yicõari, Grecia sitaju̶ vacoasuju ĩ.</s>
     </seg>
     <seg type="verse" id="b.ACT.20.3">
      <s id="b.ACT.20.3.1">Ti sitaju̶ ejacõari, idiarã muijua ñañuju ĩ.</s>
      <s id="b.ACT.20.3.2">To bajiñaboa, Siria sitaju̶re varu̶aboayuju.</s>
      <s id="b.ACT.20.3.3">Jud'io masa ĩre ĩna sĩaru̶asere ajicõari, vabesuju.</s>
      <s id="b.ACT.20.3.4">To bajiri, “Macedonia sitare rẽtoaru̶cu̶ja yu̶, Efeso macaju̶ vacu̶”, yitu̶oĩañuju Pablo.</s>
     </seg>
     <seg type="verse" id="b.ACT.20.4">
      <s id="b.ACT.20.4.1">Ĩre baba cu̶ti vacana ado bajiro vãme cu̶tirã ñacama ĩna: Berea vãme cu̶ti macagu̶, Pirro macu̶ Sópater vãme cu̶tigu̶ ñacami.</s>
      <s id="b.ACT.20.4.2">To bajicõari, Segundo, Aristarco ñacama Tesalónica macana.</s>
      <s id="b.ACT.20.4.3">Derbe vãme cu̶ti macagu̶ Gayo quẽne ñacami.</s>
      <s id="b.ACT.20.4.4">T'iquico, Trófimo, to yicõari, Timoteo ñacama ĩna Asia sitana.</s>
     </seg>
     <seg type="verse" id="b.ACT.20.5">
      <s id="b.ACT.20.5.1">Troas vãme cu̶ti macaju̶ vana, yu̶a rĩjoro vacoacama ĩna, toju̶ yu̶are yuroana.</s>
     </seg>
     <seg type="verse" id="b.ACT.20.6">
      <s id="b.ACT.20.6.1">Boserũ̶mu̶ pan ũmato vauvase vu̶oyamani bariarũ̶mu̶ri bero, vacaju̶ yu̶a, Filipos vãme cu̶ti macaju̶.</s>
      <s id="b.ACT.20.6.2">Ti maca ñariarã, Troas macaju̶are vana, cojomocãrãcarũ̶mu̶ bero, ejacaju̶ yu̶a, ti macaju̶re.</s>
      <s id="b.ACT.20.6.3">Ti macaju̶ yu̶are yuyuma rĩjoro vacana.</s>
      <s id="b.ACT.20.6.4">Ĩna rãca cojomo cõro, ju̶a jẽnituarirũ̶mu̶ri ñacaju̶ yu̶a.</s>
     </seg>
     <seg type="verse" id="b.ACT.20.7">
      <s id="b.ACT.20.7.1">Sábado rãioriju̶ rẽjacaju̶ yu̶a, Jesúre ajitirũ̶nu̶rã.</s>
      <s id="b.ACT.20.7.2">“Yu̶ rijato bero, mu̶are yu̶ rijabosarere tu̶oĩarã, u̶ye ocore idi, to yicõari, pan ba, yirũgũru̶arãja mu̶a” Jesús ĩ yiroticũre ñajare, tire yiru̶arã rẽjacaju̶ yu̶a.</s>
      <s id="b.ACT.20.7.3">Yu̶a baroto rĩjoro, Jesús ocare ĩnare gotimasiocami Pablo.</s>
      <s id="b.ACT.20.7.4">Busuriju̶ varocu̶ ñari, goticõa ñacami.</s>
      <s id="b.ACT.20.7.5">Ĩ gotiñaro rĩne, ñami gu̶dareco ejacoacaju̶.</s>
     </seg>
     <seg type="verse" id="b.ACT.20.8">
      <s id="b.ACT.20.8.1">Idiatuti cu̶tivi ñacaju̶ yu̶a rẽjacativi.</s>
      <s id="b.ACT.20.8.2">To bajiri tu̶saritutiju̶re ñacaju̶ yu̶a.</s>
      <s id="b.ACT.20.8.3">Jairo sĩabusuore ñacaju̶ ti.</s>
     </seg>
     <seg type="verse" id="b.ACT.20.9">
      <s id="b.ACT.20.9.1">Mame bu̶cu̶agu̶ Eutico vãme cu̶tigu̶, yu̶a rãca ñacami.</s>
      <s id="b.ACT.20.9.2">Ĩaburiasojeju̶re rujicõari, cãnijuriarujicami.</s>
      <s id="b.ACT.20.9.3">To bajica yigu̶, quedijasĩacoacami.</s>
      <s id="b.ACT.20.9.4">To bajiri rijar'ire tũ̶avũ̶mu̶oboa yicõacama.</s>
     </seg>
     <seg type="verse" id="b.ACT.20.10">
      <s id="b.ACT.20.10.1">To ĩna yisere ĩacõari, rujiadicami Pablo.</s>
      <s id="b.ACT.20.10.2">Rujiejacõari, ĩre tũ̶avũ̶mu̶ogũ̶ne, jabariocami.</s>
      <s id="b.ACT.20.10.3">To yigu̶ne, —Ĩau̶cabeticõaña.</s>
      <s id="b.ACT.20.10.4">Rijayayibeami —yu̶are yicami.</s>
     </seg>
     <seg type="verse" id="b.ACT.20.11">
      <s id="b.ACT.20.11.1">To yicõari, mu̶jacoacami quẽna.</s>
      <s id="b.ACT.20.11.2">Jesús ĩ rijabosarere tu̶oĩagũ̶, bare ũmato bacami.</s>
      <s id="b.ACT.20.11.3">To yicõa, gotirũtuacu̶ne gotibusuocoacami.</s>
      <s id="b.ACT.20.11.4">To ĩ yigajanoro bero, vacoacaju̶ yu̶a.</s>
     </seg>
     <seg type="verse" id="b.ACT.20.12">
      <s id="b.ACT.20.12.1">Ti macana, variquẽnarãne Euticore ĩre tũ̶acoacama ĩna, Pablo ĩ catior'ire.</s>
     </seg>
     <seg type="verse" id="b.ACT.20.13">
      <s id="b.ACT.20.13.1">Maane Pablo ĩ varoto rĩjoro, cũmuane Aso macaju̶ vacaju̶ yu̶a, “Toju̶ yu̶re sãru̶arãja mu̶a” ĩ yijare.</s>
     </seg>
     <seg type="verse" id="b.ACT.20.14">
      <s id="b.ACT.20.14.1">Aso macaju̶ yu̶a ejaro bero, maaju̶ vadicõari, ejacami.</s>
      <s id="b.ACT.20.14.2">Ĩ ejaro bero, Mitilene vãme cu̶ti macaju̶ ĩre sãvacaju̶ yu̶a.</s>
     </seg>
     <seg type="verse" id="b.ACT.20.15">
      <s id="b.ACT.20.15.1">Ti macaju̶ yu̶a ejabusuocatirũ̶mu̶re Qu'io vãme cu̶tiyoa cãnamuñarore ejacaju̶ yu̶a.</s>
      <s id="b.ACT.20.15.2">Gajerũ̶mu̶, Samos vãme cu̶tiyoaju̶ ejacaju̶ yu̶a.</s>
      <s id="b.ACT.20.15.3">Gajerũ̶mu̶ vana, Mileto vãme cu̶ti macaju̶ ejacaju̶ yu̶a.</s>
     </seg>
     <seg type="verse" id="b.ACT.20.16">
      <s id="b.ACT.20.16.1">Asia sitaju̶re yoaro ñaru̶abecu̶ ñari, “Efeso macare rẽtocoaru̶arãja mani”, yicami Pablo.</s>
      <s id="b.ACT.20.16.2">Jerusalénju̶re Pentecostés boserũ̶mu̶ rĩjoro ejaru̶agu̶ ñari, guaro varu̶acami.</s>
     </seg>
     <seg type="verse" id="b.ACT.20.17">
      <s id="b.ACT.20.17.1">Mileto macaju̶re ñacõari, Efeso macana Jesúre ajitirũ̶nu̶rãre ũmato ñarãre jigu̶, ĩnare ucacõacami Pablo.</s>
     </seg>
     <seg type="verse" id="b.ACT.20.18">
      <s id="b.ACT.20.18.1">Ĩ jicõarã ĩna ejaro, ado bajiro ĩnare goticami Pablo: —Mu̶a tu̶ju̶ ejasu̶ogu̶, quẽnaro yu̶ yirũgũcatire bajirone yu̶ yicõa ñasere masiaja mu̶a.</s>
     </seg>
     <seg type="verse" id="b.ACT.20.19">
      <s id="b.ACT.20.19.1">Mani u̶ju̶ Jesús ĩ bojasere yu̶ yijama, yu̶ masune tu̶oĩacõari, yigu̶ me yirũgũcaju̶ yu̶.</s>
      <s id="b.ACT.20.19.2">Yu̶ yarã jud'io masa yu̶re ĩna sĩaru̶ajare, bu̶to rojose tãmu̶ocaju̶ yu̶.</s>
      <s id="b.ACT.20.19.3">Cojo vãme me rojose tãmu̶ocõari, otirũgũcaju̶ yu̶.</s>
     </seg>
     <seg type="verse" id="b.ACT.20.20">
      <s id="b.ACT.20.20.1">Mu̶a rẽjariviriju̶, to yicõari mu̶a ya viriju̶re quẽne, yu̶re ĩna sĩaru̶asere güibecu̶, mu̶are ejarẽmoru̶, yu̶ masiro cõro Dios ocare mu̶are gotimasiorũgũcaju̶ yu̶.</s>
     </seg>
     <seg type="verse" id="b.ACT.20.21">
      <s id="b.ACT.20.21.1">Jud'io masare, to yicõari, jud'io masa me ñarãre quẽne, “Rojose mu̶a yisere yitu̶jacõari, ‘Dios ĩ bojaseju̶are yiru̶arãja.</s>
      <s id="b.ACT.20.21.2">To yicõari, mani u̶ju̶ Jesucristo ĩ rijabosare su̶orine rojose yu̶a yisere Dios ĩ masiriojare, ĩ rãca quẽnaro ñaja yu̶a’ yitu̶oĩaña”, mu̶are yigotirũgũcaju̶ yu̶.</s>
     </seg>
     <seg type="verse" id="b.ACT.20.22">
      <s id="b.ACT.20.22.1">Esp'iritu Santo yu̶re ĩ rotise rãca, Jerusalén macaju̶ vacu̶ bajiaja yu̶.</s>
      <s id="b.ACT.20.22.2">Toju̶ yu̶re bajirotire masibetiboarine, bajiaja yu̶.</s>
     </seg>
     <seg type="verse" id="b.ACT.20.23">
      <s id="b.ACT.20.23.1">To bajiboarine masiaja yu̶, bajigu̶ju̶ma.</s>
      <s id="b.ACT.20.23.2">Tocãrãca macari yu̶ ejaro, Esp'iritu Santo ado bajise yu̶re gotirũgũami: “Tubibe ecoru̶cu̶ja mu̶.</s>
      <s id="b.ACT.20.23.3">To yicõari, gajeye rojose tãmu̶oru̶cu̶ja mu̶”, yu̶re yigotirũgũami.</s>
     </seg>
     <seg type="verse" id="b.ACT.20.24">
      <s id="b.ACT.20.24.1">Tire tu̶oĩaboarine, yu̶ bajirotire güibeaja yu̶.</s>
      <s id="b.ACT.20.24.2">Ñamasuse me ñaja ti.</s>
      <s id="b.ACT.20.24.3">Ado bajiseju̶a ñaja ñamasuse: Masare Dios ĩ maisere quẽnase quetire mani u̶ju̶ Jesús yu̶re ĩ gotiroticatire tire yijeocõaru̶aja yu̶.</s>
     </seg>
     <seg type="verse" id="b.ACT.20.25">
      <s id="b.ACT.20.25.1">Dios ĩ bojarore bajiro Jesúre ajitirũ̶nu̶rere mu̶are gotimasio gajanocõaja yu̶.</s>
      <s id="b.ACT.20.25.2">To bajiri yu̶re tudiĩabetiru̶arãja mu̶a.</s>
     </seg>
     <seg type="verse" id="b.ACT.20.26">
      <s id="b.ACT.20.26.1">Quẽnaro yu̶re ajiya mu̶a: Güibecu̶ne, jediro Dios ĩ bojaro cõrone mu̶are gotijeocõacaju̶ yu̶.</s>
      <s id="b.ACT.20.26.2">To bajiri, “Pablo, quẽnaro yu̶are ĩ gotibeticati su̶ori rojose tãmu̶oaja yu̶a”, yibetiru̶arãja mu̶a.</s>
     </seg>
     <seg type="verse" id="b.ACT.20.28">
      <s id="b.ACT.20.28.1">“Rojosere yibetiru̶arãja”, yitu̶oĩacõa ñarũgũru̶arãja mu̶a.</s>
      <s id="b.ACT.20.28.2">Mu̶a rãcanare ĩre ajitirũ̶nu̶rãre ĩnare rijabosayumi Jesús, “ ‘Yu̶ yarã ñaama’ yiĩato Dios” yigu̶.</s>
      <s id="b.ACT.20.28.3">To bajiri, Esp'iritu Santo mu̶are ĩ roticũriarore bajirone quẽnaro ĩnare ũmato ñarũgũru̶arãja mu̶a.</s>
     </seg>
     <seg type="verse" id="b.ACT.20.29">
      <s id="b.ACT.20.29.1">Yu̶ vaveoro bero ejaru̶arãma gãjerã, “Diore gotirẽtobosarimasa ñaja yu̶a” yitorimasa.</s>
      <s id="b.ACT.20.29.2">Mu̶a ñaro vatoaju̶re ejacõari, ĩna gotitose su̶orine Jesúre ajitirũ̶nu̶ tu̶jacõari, rojose tãmu̶oru̶arãma mu̶a rãcana.</s>
     </seg>
     <seg type="verse" id="b.ACT.20.30">
      <s id="b.ACT.20.30.1">Mu̶a quẽne, Jesúre ajitirũ̶nu̶rãre ũmato ñarã ñaboarine, “To bajiro me bajiaja.</s>
      <s id="b.ACT.20.30.2">Ado bajiroju̶a bajiaja ti”, yisocaru̶arãja mu̶a sĩgũ̶ri, “Yu̶aju̶are ajisu̶yato ĩna” yirã.</s>
     </seg>
     <seg type="verse" id="b.ACT.20.31">
      <s id="b.ACT.20.31.1">To bajiro bajiroti ti ñajare, “Rojose yibetiru̶arãja”, yitu̶oĩacõa ñarũgũru̶arãja mu̶a.</s>
      <s id="b.ACT.20.31.2">Tocãrãcu̶rene, idia cũ̶ma tire mu̶are gotirũgũcaju̶ yu̶, ũ̶mu̶ari, to yicõari ñamire quẽne.</s>
      <s id="b.ACT.20.31.3">Tire mu̶are gotiñagũ̶ne, sĩgũ̶ri mu̶a bajirotire tu̶oĩacõari, cojoji me otisu̶tiritirũgũcaju̶ yu̶.</s>
     </seg>
     <seg type="verse" id="b.ACT.20.32">
      <s id="b.ACT.20.32.1">To bajiro mu̶are yirũgũcacu̶ ñari, “Ĩnare ĩatirũ̶nu̶ña”, yisẽniaja yu̶, Diore.</s>
      <s id="b.ACT.20.32.2">Mu̶are ĩamaicõari, quẽnaro Dios ĩ yisere, to yicõari mu̶are yu̶ gotimasiocatire quẽne tire masiritibetiru̶arãja mu̶a.</s>
      <s id="b.ACT.20.32.3">Tire mu̶a masiritibetijama, Jesúre bu̶tobu̶sa ajitirũ̶nu̶rũtuaru̶arãja mu̶a.</s>
      <s id="b.ACT.20.32.4">To yicõari, Dios rĩa ñari, mu̶a rijato beroju̶ ĩ gotiriarore bajirone ĩ ñaroju̶re quẽnaseayere bu̶jaru̶arãja mu̶a.</s>
     </seg>
     <seg type="verse" id="b.ACT.20.33">
      <s id="b.ACT.20.33.1">Dirũ̶mu̶ ũnone gãjerã ĩna cu̶osere gãjoare, sudire ĩnare sẽnigõjanabiobetirũgũcaju̶ yu̶.</s>
     </seg>
     <seg type="verse" id="b.ACT.20.34">
      <s id="b.ACT.20.34.1">Yu̶ masu moacõari, yu̶ bojasere, yu̶ rãcana ĩna bojasere quẽne tire vaja yirũgũcaju̶ yu̶.</s>
      <s id="b.ACT.20.34.2">Tire masiaja mu̶a.</s>
     </seg>
     <seg type="verse" id="b.ACT.20.35">
      <s id="b.ACT.20.35.1">To bajiro yu̶ yijama, “Mani bojasere, to yicõari, maioro bajirã ĩna bojasere ĩnare vaja yiĩsiru̶arã, quẽnaro moarũgũroti ñaja” yigu̶, yicaju̶ yu̶.</s>
      <s id="b.ACT.20.35.2">Ti ũnire ado bajiro manire gotimasioñuju mani u̶ju̶ Jesucristo: “Ĩsiecocõari, ĩ variquẽnaro rẽtoro variquẽnagũ̶mi gãjerãre ĩ ĩsijama”, manire yigotiyuju Cristo.</s>
      <s id="b.ACT.20.35.3">To bajiri, tire masiritibeticõaña mu̶a —ĩnare yigoticami Pablo, Efesoana Jesúre ajitirũ̶nu̶rãre ũmato ñarãre.</s>
     </seg>
     <seg type="verse" id="b.ACT.20.36">
      <s id="b.ACT.20.36.1">To bajiro ĩnare yigotigajanocõari, ĩna rãca gu̶somuniari tuetucõari, “Diore sẽnito mani”, ĩnare yicami Pablo.</s>
     </seg>
     <seg type="verse" id="b.ACT.20.37">
      <s id="b.ACT.20.37.1">To ĩ yigajanoro bero, otirãne Pablore ĩre jabario, usu, yicama ĩna.</s>
     </seg>
     <seg type="verse" id="b.ACT.20.38">
      <s id="b.ACT.20.38.1">“Yu̶re tudiĩabetiru̶arãja mu̶a” ĩ yijare, bu̶to su̶tiriticama ĩna.</s>
      <s id="b.ACT.20.38.2">To bajirã ñari, cũmua yu̶a vasãjavatoju̶ yu̶are ĩasu̶yaejocama ĩna.</s>
     </seg>
    </div>
    <div type="chapter" id="b.ACT.21">
     <seg type="verse" id="b.ACT.21.1">
      <s id="b.ACT.21.1.1">Ĩnare vare gotigajano, vasãja, vacoacaju̶ yu̶a, Cos vãme cu̶tiyoaju̶.</s>
      <s id="b.ACT.21.1.2">Gajerũ̶mu̶ vana, Rodas vãme cu̶tiyoaju̶ ejacaju̶ yu̶a.</s>
      <s id="b.ACT.21.1.3">Tiyoare rẽtoanane, Pátara macaju̶ ejacaju̶ yu̶a.</s>
     </seg>
     <seg type="verse" id="b.ACT.21.2">
      <s id="b.ACT.21.2.1">“Fenicia sitaju̶re vana yaja”, yicama.</s>
      <s id="b.ACT.21.2.2">To bajiri ĩna vatiane ĩna rãca vacoacaju̶ yu̶a.</s>
     </seg>
     <seg type="verse" id="b.ACT.21.3">
      <s id="b.ACT.21.3.1">To bajivana, Chipre vãme cu̶tiyoare ĩacaju̶ yu̶a.</s>
      <s id="b.ACT.21.3.2">To bajiri, tiyoa visarore vacaju̶.</s>
      <s id="b.ACT.21.3.3">To baji rẽtoanane, Siria sitaju̶ ejacaju̶.</s>
      <s id="b.ACT.21.3.4">Ti sita ñarimaca, Tiro vãme cu̶ti macaju̶ rocatuejacõari, gajeyeũni cũcama ĩna.</s>
     </seg>
     <seg type="verse" id="b.ACT.21.4">
      <s id="b.ACT.21.4.1">Tone tujacaju̶ yu̶a quẽne.</s>
      <s id="b.ACT.21.4.2">To bajiri toanare Jesúre ajitirũ̶nu̶rãre ĩabu̶jacõari, cojomo cõro ju̶a jẽnituarirũ̶mu̶ri ñacaju̶ yu̶a, ĩna rãca.</s>
      <s id="b.ACT.21.4.3">To yu̶a bajiñaro Esp'iritu Santo Pablo ĩ bajirotire ĩnare ĩ gotirere masirã ñari, “Jerusalénju̶re vabeticõaña mu̶”, ĩre yiboacama ĩna.</s>
     </seg>
     <seg type="verse" id="b.ACT.21.5">
      <s id="b.ACT.21.5.1">To ĩna yiboajaquẽne, vacoacaju̶ yu̶a quẽna.</s>
      <s id="b.ACT.21.5.2">Ĩna manajoa, ĩna rĩa, jediro yu̶are ĩasu̶yarã vadicama ĩna.</s>
      <s id="b.ACT.21.5.3">Ĩna rãca jabuaju̶ rojaejacõari, gu̶somuniari tuetucõari, Diore sẽnicaju̶ yu̶a.</s>
     </seg>
     <seg type="verse" id="b.ACT.21.6">
      <s id="b.ACT.21.6.1">Diore sẽnigajanocõari, ĩnare vare goti, vasãja, vacoacaju̶ yu̶a.</s>
      <s id="b.ACT.21.6.2">Ĩna quẽne, ĩna ya viriju̶ tudicoacama.</s>
     </seg>
     <seg type="verse" id="b.ACT.21.7">
      <s id="b.ACT.21.7.1">Tiro variarã, Tolemaida vãme cu̶ti macaju̶ ejacaju̶ yu̶a.</s>
      <s id="b.ACT.21.7.2">To ejacõari, Jesúre ajitirũ̶nu̶rãre ĩabu̶jacaju̶ yu̶a.</s>
      <s id="b.ACT.21.7.3">To bajiri ĩna rãca cojorũ̶mu̶ ñacaju̶.</s>
     </seg>
     <seg type="verse" id="b.ACT.21.8">
      <s id="b.ACT.21.8.1">Gajerũ̶mu̶ Cesarea vãme cu̶ti macaju̶ vacaju̶ yu̶a.</s>
      <s id="b.ACT.21.8.2">To ejacõari, Felipe ya viju̶ vacaju̶.</s>
      <s id="b.ACT.21.8.3">Jesús ĩ bajirere gotimasiogũ̶ ñacami Felipe.</s>
      <s id="b.ACT.21.8.4">Jerusalén macana Jesúre ajitirũ̶nu̶rãre, “Bare batoato” yirã ĩna beseriarã rãcagu̶ ñacami.</s>
     </seg>
     <seg type="verse" id="b.ACT.21.9">
      <s id="b.ACT.21.9.1">Babaricãrãco rĩa rõmiri cu̶ticami.</s>
      <s id="b.ACT.21.9.2">Manaju̶a mana ñacama.</s>
      <s id="b.ACT.21.9.3">Diore gotirẽtobosarimasa rõmiri ñacama ĩna.</s>
     </seg>
     <seg type="verse" id="b.ACT.21.10">
      <s id="b.ACT.21.10.1">Yoaro ĩ tu̶ ñacõacaju̶ yu̶a.</s>
      <s id="b.ACT.21.10.2">To yu̶a bajiñaro, Agabo vãme cu̶tigu̶ ejacami.</s>
      <s id="b.ACT.21.10.3">Judea sitagu̶ Diore gotirẽtobosarimasu̶ ñacami.</s>
     </seg>
     <seg type="verse" id="b.ACT.21.11">
      <s id="b.ACT.21.11.1">Yu̶a tu̶ sãjaejacõari, Pablo ĩ vẽñarigaserore tũ̶aveaãmicami.</s>
      <s id="b.ACT.21.11.2">To yicõari, ĩ ãmorire, ĩ gu̶borire quẽne siacami, ti gaserone.</s>
      <s id="b.ACT.21.11.3">To yigu̶ne, ado bajiro yicami: —Esp'iritu Santo ado bajiro yu̶re gotiami: “Yu̶ ãmori, yu̶ gu̶bori yu̶ siarore bajiro Pablore ĩre siaru̶arãma ĩna jud'io masa, Jerusalén macana.</s>
      <s id="b.ACT.21.11.4">Ĩre siacõari, jud'io masa me ñarãre ĩsiru̶arãma”, yu̶re yigotiami Esp'iritu Santo —yu̶are yigoticami Agabo.</s>
     </seg>
     <seg type="verse" id="b.ACT.21.12">
      <s id="b.ACT.21.12.1">To ĩ yisere ajicõari, Cesarea macana, yu̶a quẽne, Jerusalénju̶re Pablore ĩre varotibetiboacaju̶.</s>
     </seg>
     <seg type="verse" id="b.ACT.21.13">
      <s id="b.ACT.21.13.1">To yu̶a yirone, ado bajiro yu̶are yicami: —¿No yirã otiati mu̶a?</s>
      <s id="b.ACT.21.13.2">Yu̶re yisu̶tiriobeticõaña.</s>
      <s id="b.ACT.21.13.3">Jesúre ajitirũ̶nu̶gũ̶ yu̶ ñajare, jud'io masa Jerusalén macana yu̶re ĩna siajama, ĩna sĩajaquẽne quẽnacõaru̶aroja.</s>
      <s id="b.ACT.21.13.4">To bajirone mani u̶ju̶ Jesús ĩ bojajama, “To bajirone bajiato”, yaja yu̶ —yu̶are yicami Pablo.</s>
     </seg>
     <seg type="verse" id="b.ACT.21.14">
      <s id="b.ACT.21.14.1">To bajiro yu̶are ĩ yicu̶dijare, “Vabesa”, ĩre yibeticaju̶ yu̶a. —Dios ĩ bojarore bajiro bajiya mu̶ —ĩre yicõacaju̶ yu̶a yuja.</s>
     </seg>
     <seg type="verse" id="b.ACT.21.15">
      <s id="b.ACT.21.15.1">Tiju̶ bero, yu̶a gajeyeũnire quẽnosã, Jerusalénju̶ vacoacaju̶ yu̶a.</s>
     </seg>
     <seg type="verse" id="b.ACT.21.16">
      <s id="b.ACT.21.16.1">Sĩgũ̶ri Cesarea macana Jesúre ajitirũ̶nu̶rã, yu̶are ũmato vacama, Chipreagu̶, Mnasón vãme cu̶tigu̶ ya viju̶.</s>
      <s id="b.ACT.21.16.2">Toju̶ yu̶are cũ, tudicama ĩna, “Ĩ ya viju̶ cãniato” yirã.</s>
      <s id="b.ACT.21.16.3">Tirũ̶mu̶ju̶ne Jesúre ajitirũ̶nu̶gũ̶ ñacoayumi Mnasón.</s>
     </seg>
     <seg type="verse" id="b.ACT.21.17">
      <s id="b.ACT.21.17.1">Jerusalénju̶re yu̶a ejato, toana Jesúre ajitirũ̶nu̶rã, variquẽnase rãca yu̶are sẽnicama ĩna.</s>
     </seg>
     <seg type="verse" id="b.ACT.21.18">
      <s id="b.ACT.21.18.1">Gajerũ̶mu̶ yu̶a rãca vacami Pablo, Santiago ya viju̶re.</s>
      <s id="b.ACT.21.18.2">To ñañuma Jesúre ajitirũ̶nu̶rãre ũmato ñarã jedirone.</s>
     </seg>
     <seg type="verse" id="b.ACT.21.19">
      <s id="b.ACT.21.19.1">To bajiri ĩnare quẽnaroti gajanocõari, ĩ gotimasiorere Dios ĩ ejarẽmose rãca jud'io masa me ñarã Jesúre ĩna ajitirũ̶nu̶rere ĩnare gotijeocõacami Pablo.</s>
     </seg>
     <seg type="verse" id="b.ACT.21.20">
      <s id="b.ACT.21.20.1">To bajiro ĩnare ĩ yisere ajicõari, “Dios su̶orine to bajiro yiyumi Pablo” yirã ñari, Diore yirũ̶cu̶bu̶o variquẽnacama ĩna.</s>
      <s id="b.ACT.21.20.2">To yigajanocõari, Pablore ado bajiro ĩre goticama ĩna: —Adoju̶re jãjarã masu ñacõama jud'io masa, Jesúre ajitirũ̶nu̶rã.</s>
      <s id="b.ACT.21.20.3">To bajirã ñaboarine, “Moisés ñamasir'ire Dios ĩ roticũmasirere quẽne yicõa ñarũgũroti ñaja ti” yirã rĩne ñacõama ĩna.</s>
     </seg>
     <seg type="verse" id="b.ACT.21.21">
      <s id="b.ACT.21.21.1">To yicõari, ado bajiro mu̶ yirũgũrere yu̶are gotirũgũama: Jud'io masa, gaje sitaju̶ ñarãre, “Moisére Dios ĩ roticũmasiboarere tire yibeticõato mani.</s>
      <s id="b.ACT.21.21.2">Rĩamasare quẽne ĩnare circuncisión yibeticõato mani.</s>
      <s id="b.ACT.21.21.3">Mani ñicu̶a ĩna yisu̶oadimasirere quẽne tire yibeticõato mani” ĩnare mu̶ yirũgũrere ajicõari, yu̶are gotirũgũama —ĩre yicama, Pablore.</s>
     </seg>
     <seg type="verse" id="b.ACT.21.22">
      <s id="b.ACT.21.22.1">—Mu̶re jũnisinirã ñari, mu̶ ejasere ajicõari, ejaru̶arãma ĩna.</s>
      <s id="b.ACT.21.22.2">To bajiri, ¿no bajiro yiru̶arãda mani?</s>
     </seg>
     <seg type="verse" id="b.ACT.21.23">
      <s id="b.ACT.21.23.1">Ado bajiro yiru̶cu̶ja mu̶: Adore babaricãrãcu̶ ũ̶mu̶a ñaama ĩna, “Tire yiru̶arãja yu̶a” Diore ĩre yiriarã.</s>
     </seg>
     <seg type="verse" id="b.ACT.21.24">
      <s id="b.ACT.21.24.1">Diore yirũ̶cu̶bu̶oriaviju̶re ĩna rãca vaja mu̶.</s>
      <s id="b.ACT.21.24.2">Ti viju̶ ejacõari, ĩna yirore bajiro yiba. “ ‘Tire yiru̶arãja’ yicõari, yu̶a yibetirere masirioya Dios” yirã, ĩre ĩna soemu̶osere, to yicõari, ĩna joare ĩna suarotisere ĩnare vaja yibosaba mu̶.</s>
      <s id="b.ACT.21.24.3">To bajiro mu̶ yijama, “Socaro bajiyuja ti.</s>
      <s id="b.ACT.21.24.4">Moisés ñamasir'ire Dios ĩ roticũmasirere cu̶digu̶ ñaami ĩ quẽne”, mu̶re yiru̶arãma ĩna, jud'io masa, mani yarã.</s>
     </seg>
     <seg type="verse" id="b.ACT.21.25">
      <s id="b.ACT.21.25.1">Jud'io masa me ñaboarine, Jesúre ajitirũ̶nu̶rãju̶are adocãrãca vãmene ĩnare roticaju̶ mani: “ ‘Ado bajirã ñarãma’ ĩna masune yiquẽnorujeocõari, ĩna rũ̶cu̶bu̶orã tu̶ju̶re vaibu̶cu̶rãre sĩacõari, mojoroaca ĩna tu̶ju̶ cũrãma.</s>
      <s id="b.ACT.21.25.2">Tire babesa mu̶a.</s>
      <s id="b.ACT.21.25.3">Manajo cu̶tirã, manaju̶ cu̶tirã, manajo mana, manaju̶ mana quẽne, gãjerã rãca ajeriarã cu̶tibesa.</s>
      <s id="b.ACT.21.25.4">Vaibu̶cu̶rã mu̶a sĩariarãre ĩna ri'ire yireamenane, babesa”, ĩnare yicaju̶ mani —Pablore ĩre yigoticama ĩna, Santiago ya viju̶ ñacana.</s>
     </seg>
     <seg type="verse" id="b.ACT.21.26">
      <s id="b.ACT.21.26.1">To bajiri, gajerũ̶mu̶ Diore yirũ̶cu̶bu̶oriaviju̶ ĩna rãca vacami Pablo.</s>
      <s id="b.ACT.21.26.2">To ejacõari, “ ‘ “Tire yiru̶arãja” yu̶re mu̶a yicatore bajiro mu̶a yibetire mu̶are masirioaja yu̶’ manire yato Dios” yirã, ĩ babarã ĩna yirore bajiro yiyuju ĩ quẽne.</s>
      <s id="b.ACT.21.26.3">To yigajanocõari, paia tu̶ju̶ sãjasuju, Diore yirũ̶cu̶bu̶oriaviju̶.</s>
      <s id="b.ACT.21.26.4">“Vaibu̶cu̶rã ĩna soemu̶orotirũ̶mu̶ ti ejaro vadiru̶cu̶ja yu̶, ĩna soemu̶ose vaja ĩnare vaja yibosagu̶”, yigotigu̶acu̶ bajiyuju ĩ.</s>
     </seg>
     <seg type="verse" id="b.ACT.21.27">
      <s id="b.ACT.21.27.1">To yir'i ñari, cojomo cõro, ju̶a jẽnituarirũ̶mu̶ ti ejaroto rĩjoro, vasuju Pablo, Diore yirũ̶cu̶bu̶oriaviju̶.</s>
      <s id="b.ACT.21.27.2">Ti viju̶ ñagũ̶re ĩre ĩañujarã jud'io masa Asia sita vadiriarã.</s>
      <s id="b.ACT.21.27.3">Ĩre ĩacõari, “Rojose yirũgũr'i ñaami”, masare yigotiyujarã, “Pablore jũnisiniato” yirã.</s>
      <s id="b.ACT.21.27.4">To ĩna yijare, ĩre jũnisinicõari, “Ĩre ñiato mani”, yiũmasujarã ĩna.</s>
     </seg>
     <seg type="verse" id="b.ACT.21.28">
      <s id="b.ACT.21.28.1">To yicõari, ado bajiro avasãñujarã ĩna: —Israel ñamasir'i jãnerabatia, yu̶are ejarẽmorã vayá.</s>
      <s id="b.ACT.21.28.2">Rojose yigu̶ ñaami ãni.</s>
      <s id="b.ACT.21.28.3">“Manire ĩateato” yigu̶, masa ñaro cõrone gotimasiocudirũgũami.</s>
      <s id="b.ACT.21.28.4">To bajiro ĩ yirã ñari, Moisére Dios ĩ roticũmasiboarere, to yicõari, Diore yirũ̶cu̶bu̶oriavire rũ̶cu̶bu̶obeama.</s>
      <s id="b.ACT.21.28.5">To bajise ĩnare gotirũgũr'i ñari, Diore yirũ̶cu̶bu̶oriavire rũ̶cu̶bu̶obecu̶, griego masare ĩnare ũmato sãjañumi —masare yiavasã gotiyujarã ĩna, Pablore ĩre jũnisinirã.</s>
     </seg>
     <seg type="verse" id="b.ACT.21.29">
      <s id="b.ACT.21.29.1">Efeso macaju̶ vadir'i, griego masu̶, Trófimo vãme cu̶tigu̶ rãca Pablo ĩ ñarore ĩre ĩañujarã ĩna.</s>
      <s id="b.ACT.21.29.2">To bajiri, “Diore yirũ̶cu̶bu̶oriaviju̶ ĩre ũmato sãjarimi Pablo” yitu̶oĩarã ñari, to bajise yiyujarã ĩna.</s>
     </seg>
     <seg type="verse" id="b.ACT.21.30">
      <s id="b.ACT.21.30.1">“Rojose yiyumi Pablo” ĩna yisocasere ajicõari, Jerusalén macana ñajedirone bu̶to jũnisinirã ñari, avasã ũmarẽjañujarã ĩna, Pablore ñiaroana.</s>
      <s id="b.ACT.21.30.2">Ĩre ñiacõari, Diore yirũ̶cu̶bu̶oriaviju̶ ñagũ̶re ĩre vejabudiasujarã ĩna, ĩre sĩaroana.</s>
      <s id="b.ACT.21.30.3">Ĩre vejabudianane, ti vi sojere tubibe, yicoasujarã ĩna.</s>
     </seg>
     <seg type="verse" id="b.ACT.21.31">
      <s id="b.ACT.21.31.1">Pablore sĩaroana ĩna yiñarirĩmarone, romano masu̶ surara u̶ju̶re queti ejayuju, jũnisinirã, masa ĩna avasãñase.</s>
     </seg>
     <seg type="verse" id="b.ACT.21.32">
      <s id="b.ACT.21.32.1">To bajiri, surarare jirẽocõari ĩnare ũmato vasuju, Pablore ĩna jañaroju̶re.</s>
      <s id="b.ACT.21.32.2">Ĩna vado ĩacõari, ĩre jatu̶jacõañujarã ĩna.</s>
     </seg>
     <seg type="verse" id="b.ACT.21.33">
      <s id="b.ACT.21.33.1">Surara u̶ju̶, ejacõari ĩre ñiañuju.</s>
      <s id="b.ACT.21.33.2">To yicõari, “Cõmemarine ĩre siaya”, yiyuju, ĩ surarare.</s>
      <s id="b.ACT.21.33.3">To yicõari, “¿Ñimu̶ ñati ĩ?</s>
      <s id="b.ACT.21.33.4">¿No bajise rojose mu̶are yiri?”, ĩnare yisẽniĩañuju ĩ, Pablore jũnisinirãre.</s>
     </seg>
     <seg type="verse" id="b.ACT.21.34">
      <s id="b.ACT.21.34.1">To ĩ yisẽniĩasere ajicõari, jãjarã ĩre ĩna cu̶dimavisiocõajare, “To bajiro rojose yiyumi”, yiajimasibeticõañuju surara u̶ju̶.</s>
      <s id="b.ACT.21.34.2">Tire ajimasibeticõari, “Mani ñariviju̶ ĩre ãmicoaya”, yiyuju, ĩ surarare.</s>
     </seg>
     <seg type="verse" id="b.ACT.21.35">
      <s id="b.ACT.21.35.1">To bajiri Pablore ñiacõari, ĩna ñarivi mu̶jariaju̶ tu̶ju̶ ĩre ãmiejayujarã.</s>
      <s id="b.ACT.21.35.2">To ĩre ĩna ãmiejagu̶re “Pablore sĩaña” yiavasãcõari, bu̶tobu̶sa ĩre jayujarã.</s>
      <s id="b.ACT.21.35.3">To ĩna yijare, ĩre ãmimu̶jasujarã, ĩna ñariviju̶.</s>
     </seg>
     <seg type="verse" id="b.ACT.21.37">
      <s id="b.ACT.21.37.1">Ĩre ĩna ãmisãjaroadone, —Mu̶ rãca ñagõru̶aja yu̶ —surara u̶ju̶re ĩre yiyuju Pablo, griego oca rãca.</s>
      <s id="b.ACT.21.37.2">To ĩ yirone, —¿Griego ocare ñagõmasiatique mu̶?</s>
     </seg>
     <seg type="verse" id="b.ACT.21.38">
      <s id="b.ACT.21.38.1">“Egipto sitaju̶ ñar'i, adi sitare ejacõari, ‘Gobierno ĩ rotiboasere cu̶dibeticõari, mani masune rotirãsa’ ĩnare ũmato yicõari, sĩarimasa cuatro mil ñarãre yucú̶ manoju̶ ĩnare ũmato var'i ñagũ̶mi”, mu̶re yitu̶oĩaboabu̶ yu̶ —Pablore ĩre yiyuju surara u̶ju̶.</s>
     </seg>
     <seg type="verse" id="b.ACT.21.39">
      <s id="b.ACT.21.39.1">To ĩ yisere ajicõari, ado bajiro ĩre cu̶diyuju Pablo: —Jud'io masu̶ ñaja yu̶, Cilicia sita ñarimaca Tarso vãme cu̶ti macagu̶.</s>
      <s id="b.ACT.21.39.2">To bajiri, ãnoa yu̶re jũnisinirã rãca ñagõru̶aja yu̶ —ĩre yiyuju Pablo.</s>
     </seg>
     <seg type="verse" id="b.ACT.21.40">
      <s id="b.ACT.21.40.1">To ĩ yijare, ĩre ñagõrotiyuju surara u̶ju̶.</s>
      <s id="b.ACT.21.40.2">To cõrone Pabloju̶a, mu̶jariaroju̶re rũ̶gõcõari, ĩ ãmone ñumu̶oñuju, “Ñagõbesa mu̶a” yigu̶.</s>
      <s id="b.ACT.21.40.3">To ĩ yirone, ñagõtu̶jacoa bu̶sayujarã.</s>
      <s id="b.ACT.21.40.4">To bajiri, hebreo oca rãca ado bajiro ĩnare ñagõñuju Pablo:</s>
     </seg>
    </div>
    <div type="chapter" id="b.ACT.22">
     <seg type="verse" id="b.ACT.22.1">
      <s id="b.ACT.22.1.1">—Yu̶ yarã, to yicõari, yu̶ jacu̶are bajiro bajirã yu̶re ajiya: “Rojose yibesumi” yu̶re mu̶a yimasirotire yigu̶ mu̶are gotigu̶agu̶ yaja yu̶ —ĩnare yiyuju Pablo.</s>
     </seg>
     <seg type="verse" id="b.ACT.22.2">
      <s id="b.ACT.22.2.1">Ĩna oca rãca ĩnare ĩ ñagõjare, ĩre ajiru̶arã, ĩna jedirone ñagõbeti jedicõañujarã.</s>
      <s id="b.ACT.22.2.2">To ĩna bajiro ĩacõari, ado bajiro ĩnare gotiyuju ĩ:</s>
     </seg>
     <seg type="verse" id="b.ACT.22.3">
      <s id="b.ACT.22.3.1">—Jud'io masu̶ ñaja yu̶ quẽne.</s>
      <s id="b.ACT.22.3.2">Cilicia sita ñarimaca Tarso vãme cu̶ti macaju̶ ruyuar'i ñaja yu̶.</s>
      <s id="b.ACT.22.3.3">Toju̶ ruyuar'i ñaboarine, ado Jerusalénju̶ bu̶cu̶acaju̶ yu̶.</s>
      <s id="b.ACT.22.3.4">To bajicõari, Moisés ñamasir'ire Dios ĩ roticũmasirere quẽnaro yu̶re buecami Gamaliel.</s>
      <s id="b.ACT.22.3.5">To bajiri, quẽnaro masicaju̶.</s>
      <s id="b.ACT.22.3.6">Tire masigũ̶ ñari, “Dios ĩ bojase rĩne yirã yaja” mu̶a yitu̶oĩarore bajiro yitu̶oĩagũ̶ ñacaju̶ yu̶ quẽne.</s>
     </seg>
     <seg type="verse" id="b.ACT.22.4">
      <s id="b.ACT.22.4.1">To bajiro tu̶oĩagũ̶ ñari, “Jesúre ajitirũ̶nu̶rã, Dios ĩ rotimasirere rũ̶cu̶bu̶obeama” yitu̶oĩacõari, ado bajiro rojose ĩnare yicaju̶ yu̶: Ũ̶mu̶are, rõmiare quẽne ĩnare ñejecõari, tubiberiaviriju̶ ĩnare tubibecũrũgũcaju̶ yu̶.</s>
      <s id="b.ACT.22.4.2">To yicõari, ĩnare sĩarotirũgũcaju̶ yu̶.</s>
     </seg>
     <seg type="verse" id="b.ACT.22.5">
      <s id="b.ACT.22.5.1">Socu̶ me yaja yu̶.</s>
      <s id="b.ACT.22.5.2">Paia u̶ju̶ ñamasugũ̶, to yicõari ĩ rãca rẽjarũgũrã quẽne, tire ĩacana ñari, yu̶ bajicatire masiama.</s>
      <s id="b.ACT.22.5.3">“Damasco vãme cu̶ti macana, mani yarã, toju̶re mu̶re yirẽmoato ĩna” yirã, yu̶re ucabosacõari, ĩsicama ĩna.</s>
      <s id="b.ACT.22.5.4">To bajiri, Jesúre ajitirũ̶nu̶rãre macagu̶acu̶, Damasco macaju̶re vaboacaju̶ yu̶, “Ĩnare ñejecõari, Jerusalénju̶ yu̶ juaejorãre rojose ĩna yise vaja rojose ĩnare yato” yigu̶.</s>
     </seg>
     <seg type="verse" id="b.ACT.22.6">
      <s id="b.ACT.22.6.1">Ũ̶mu̶recaji muiju ĩ tu̶sato Damascore yu̶ cõñatone, ñaro tu̶sarone vecaju̶ bu̶to caje mose busurujiadicaju̶ ti.</s>
     </seg>
     <seg type="verse" id="b.ACT.22.7">
      <s id="b.ACT.22.7.1">Yu̶re ti busurocaturone, quedicoacaju̶ yu̶.</s>
      <s id="b.ACT.22.7.2">Yu̶ quedirocacũatone, ado bajiro ocaruyucaju̶ ti: “Saulo, Saulo, ¿no yigu̶ rojose yu̶re yisu̶yarũgũati mu̶?”, yi ocaruyucaju̶ ti.</s>
     </seg>
     <seg type="verse" id="b.ACT.22.8">
      <s id="b.ACT.22.8.1">To bajiro ti yirone, “¿Ñimu̶ ũgũ̶ ñacõari, to bajise yu̶re yati mu̶?”, ĩre yicaju̶ yu̶.</s>
      <s id="b.ACT.22.8.2">To yu̶ yirone, “Yu̶ne ñaja, Jesús, Nazaret macagu̶, rojose mu̶ yirũgũgũ̶ne”, yu̶re yi ocaruyucami.</s>
     </seg>
     <seg type="verse" id="b.ACT.22.9">
      <s id="b.ACT.22.9.1">Yu̶ rãca vacana quẽne, bususere ĩacama.</s>
      <s id="b.ACT.22.9.2">To bajiboarine Jesús yu̶re ĩ ñagõsere ajibeticama ĩna.</s>
     </seg>
     <seg type="verse" id="b.ACT.22.10">
      <s id="b.ACT.22.10.1">To bajiro yu̶re ĩ yisere ajicõari, “Yu̶ u̶ju̶, ¿no bajiro yigu̶ti yu̶?”, ĩre yisẽniĩacaju̶ yu̶.</s>
      <s id="b.ACT.22.10.2">To yu̶ yirone, “Damascoju̶ vasa mu̶.</s>
      <s id="b.ACT.22.10.3">To mu̶ ejaro, ‘Ado bajiro yiya’ mu̶re yiru̶arãma”, yu̶re yi ocaruyucami.</s>
     </seg>
     <seg type="verse" id="b.ACT.22.11">
      <s id="b.ACT.22.11.1">Yu̶ caje ĩamasibeticaju̶.</s>
      <s id="b.ACT.22.11.2">To yu̶ bajijare, yu̶ babarã Damascoju̶ vana yu̶re tũ̶a vacama ĩna.</s>
     </seg>
     <seg type="verse" id="b.ACT.22.12">
      <s id="b.ACT.22.12.1">Ti macaju̶re ñañumi Anan'ias vãme cu̶tigu̶.</s>
      <s id="b.ACT.22.12.2">Moisés ñamasir'ire Dios ĩ roticũmasirere quẽnaro ajitirũ̶nu̶gũ̶ ñacami.</s>
      <s id="b.ACT.22.12.3">“Quẽnaro yigu̶ ñaami”, ĩre yicama jud'io masa jediro.</s>
     </seg>
     <seg type="verse" id="b.ACT.22.13">
      <s id="b.ACT.22.13.1">Yu̶re ĩagũ̶ ejacõari, ado bajiro yu̶re yicami: “Yu̶ maigũ̶, Saulo, tudiĩaña mu̶ quẽna”, yu̶re yicami.</s>
      <s id="b.ACT.22.13.2">To yu̶re ĩ yirone, ĩacoacaju̶ yu̶.</s>
     </seg>
     <seg type="verse" id="b.ACT.22.14">
      <s id="b.ACT.22.14.1">To yicõari, ado bajiro yu̶re gotirũtuacami: “Mani ñicu̶a ĩna rũ̶cu̶bu̶osu̶oadimasir'i Dios, mu̶re beseyumi, ‘Rojose yibecu̶re, yu̶ macu̶re ĩacõari, ĩ ñagõsere ajiato’ yigu̶, to yicõari, ‘Yu̶ bojasere masigũ̶jaro’ yigu̶.</s>
     </seg>
     <seg type="verse" id="b.ACT.22.15">
      <s id="b.ACT.22.15.1">To bajiri Diore gotirẽtobosarimasu̶ ñaru̶cu̶ja mu̶.</s>
      <s id="b.ACT.22.15.2">Mu̶ ajirere, mu̶ ĩarere quẽne, tire gotiru̶cu̶ja mu̶.</s>
     </seg>
     <seg type="verse" id="b.ACT.22.16">
      <s id="b.ACT.22.16.1">¿No yigu̶ yumaniajari?</s>
      <s id="b.ACT.22.16.2">Vũ̶mu̶rũ̶gũ̶ña.</s>
      <s id="b.ACT.22.16.3">‘Rojose yu̶ yisere yu̶re masirioya’ mani u̶ju̶ Jesúre ĩre yiya.</s>
      <s id="b.ACT.22.16.4">To yicõari, ‘Ĩre ajitirũ̶nu̶gũ̶ ñaja’ yigu̶, oco rãca bautizarotiya”, yu̶re yicami Anan'ias.</s>
     </seg>
     <seg type="verse" id="b.ACT.22.17">
      <s id="b.ACT.22.17.1">Ti macaju̶ yu̶ ñacato bero, Jerusalénju̶re tudiejacõari, Diore yirũ̶cu̶bu̶oriaviju̶, Jesúre sẽnigũ̶ sãjacaju̶ yu̶.</s>
      <s id="b.ACT.22.17.2">Ĩre yu̶ sẽniñarone yu̶re ruyuaĩocõari, ado bajiro yu̶re yicami: “Divatone vasa.</s>
      <s id="b.ACT.22.17.3">Yu̶ bajisere adi macanare mu̶ gotijama, mu̶re ajibetiru̶arãma ĩna”, yu̶re yicami.</s>
     </seg>
     <seg type="verse" id="b.ACT.22.19">
      <s id="b.ACT.22.19.1">To yu̶re ĩ yisere ajicõari, ado bajiro ĩre yicaju̶ yu̶: “Yu̶ u̶ju̶, tocãrãca vine, Dios ocare ĩna buerivirire sãjacõari, mu̶re ajitirũ̶nu̶rãre ñejecõari, ĩnare bajerũgũcaju̶ yu̶.</s>
      <s id="b.ACT.22.19.2">To yicõari tubiberiaviju̶ ĩnare tubiberũgũcaju̶ yu̶.</s>
      <s id="b.ACT.22.19.3">To yu̶ yirũgũcana masirãma ĩna.</s>
     </seg>
     <seg type="verse" id="b.ACT.22.20">
      <s id="b.ACT.22.20.1">Mu̶re gotirẽtobosarimasu̶re Estebanre ĩre sĩaroana ĩna yiñarone, ‘Ĩre sĩarocacõaña’ yicaju̶ yu̶ quẽne.</s>
      <s id="b.ACT.22.20.2">To yicõari, ĩna sudi joeayere ĩna vejecũsere ĩnare codebosacaju̶ yu̶”, ĩre yicaju̶ yu̶.</s>
     </seg>
     <seg type="verse" id="b.ACT.22.21">
      <s id="b.ACT.22.21.1">To bajiro ĩre yu̶ yiboajaquẽne, “Vasa mu̶.</s>
      <s id="b.ACT.22.21.2">Sõju̶ mu̶re cõagu̶agu̶ yaja yu̶, jud'io masa me ĩna ñaroriju̶”, yu̶re yicami yu̶ u̶ju̶ —jud'io masare ĩnare yigotiyuju Pablo.</s>
     </seg>
     <seg type="verse" id="b.ACT.22.22">
      <s id="b.ACT.22.22.1">To cõro ĩ gotitu̶satone, “ ‘Jud'io masa me ñarã tu̶ju̶ vasa mu̶’ yu̶re yicami yu̶ u̶ju̶ Jesús” ĩ yisere ajiterã ñari, bu̶to avasãtud'icõañujarã ĩna: —Catitegu̶ yami.</s>
      <s id="b.ACT.22.22.2">Ĩre sĩarocacõaña —yiavasãñujarã ĩna.</s>
     </seg>
     <seg type="verse" id="b.ACT.22.23">
      <s id="b.ACT.22.23.1">To bajiro yiñarãne, bu̶to jũnisinirã ñari, ĩna sudi joeayere vejecõari, ĩ cu̶toju̶are reacõañujarã ĩna.</s>
      <s id="b.ACT.22.23.2">To yicõari, sitane mareayujarã ĩna.</s>
     </seg>
     <seg type="verse" id="b.ACT.22.24">
      <s id="b.ACT.22.24.1">To ĩna yijare, surara u̶ju̶ju̶a ado bajiro yiyuju, ĩ surarare: —Ĩre ãmisãjacõari, ĩre bajeya mu̶a.</s>
      <s id="b.ACT.22.24.2">Ĩre bajecõari, “¿No bajiro mu̶ yijare, mu̶re avasãjũnisiniati ĩna?”, ĩre yisẽniĩaña mu̶a —ĩnare yiyuju.</s>
     </seg>
     <seg type="verse" id="b.ACT.22.25">
      <s id="b.ACT.22.25.1">Ĩre siatucõari, ĩre ĩna bajeroadone, to rũ̶gõgũ̶re, surara u̶ju̶re rotibosarimasu̶re ado bajiro ĩre yiyuju Pablo: —Rojose yu̶ yirere ĩacõĩabetiboarine, yu̶re mu̶a bajejama, ¿quẽnacõarojari ti, Roma macagu̶ yu̶ ñaboajaquẽne? —ĩre yiyuju Pablo.</s>
     </seg>
     <seg type="verse" id="b.ACT.22.26">
      <s id="b.ACT.22.26.1">To bajiro ĩ yisere ajicõari, ĩ u̶ju̶re gotigu̶ vasuju: —“Roma macagu̶ ñaja”, yu̶re yimi.</s>
      <s id="b.ACT.22.26.2">¿No bajiro ĩre yigu̶ti mu̶? —ĩre yiyuju.</s>
     </seg>
     <seg type="verse" id="b.ACT.22.27">
      <s id="b.ACT.22.27.1">To bajiro ĩ yisere ajicõari, Pablore ĩre sẽniĩagũ̶ vasuju surara u̶ju̶: —Yu̶re gotiya mu̶: ¿Roma macagu̶ ñati mu̶? —ĩre yisẽniĩañuju ĩ.</s>
      <s id="b.ACT.22.27.2">To ĩ yisere ajicõari, —Roma macagu̶ne ñaja yu̶ —ĩre yiyuju Pablo.</s>
     </seg>
     <seg type="verse" id="b.ACT.22.28">
      <s id="b.ACT.22.28.1">To ĩ yisere ajicõari, ado bajiro Pablore ĩre yiyuju: —“ ‘Roma macagu̶ ñaami’ yu̶re yiĩato ĩna” yigu̶, jairo vaja yicaju̶ yu̶ma.</s>
      <s id="b.ACT.22.28.2">To ĩ yirone, ado bajiro ĩre yiyuju Pablo: —Yu̶rema, yu̶ jacu̶ju̶ne, Roma macagu̶ ñacõañumi.</s>
      <s id="b.ACT.22.28.3">To bajiri, Roma macagu̶ ñaja yu̶ —ĩre yiyuju Pablo.</s>
     </seg>
     <seg type="verse" id="b.ACT.22.29">
      <s id="b.ACT.22.29.1">To ĩ yisere ajicõari, ĩre bajeru̶aboariarã, bu̶to güiyujarã.</s>
      <s id="b.ACT.22.29.2">To bajiri ĩre vu̶ru̶gocoasujarã ĩna.</s>
      <s id="b.ACT.22.29.3">“Pablo, Roma macagu̶ ĩ ñaboajaquẽne, ‘Cõmemarine ĩre siaya’ ĩnare yibu̶ yu̶” yigu̶ ñari, bu̶to güiyuju surara u̶ju̶.</s>
     </seg>
     <seg type="verse" id="b.ACT.22.30">
      <s id="b.ACT.22.30.1">To bajiri gajerũ̶mu̶, “Pablore ĩre jojioya mu̶a”, ĩnare yiyuju surara u̶ju̶.</s>
      <s id="b.ACT.22.30.2">To yicõari, paia u̶jarãre, jud'io masa u̶jarã ñaro cõro ĩnare jirẽoñuju, “ ‘Ado bajise rojose yimi Pablo’ yu̶re yigotiya mu̶a” ĩnare yisẽniĩaru̶.</s>
      <s id="b.ACT.22.30.3">To bajiri, ĩna ejaro ĩacõari, Pablore ĩre jiyuju, “Ĩna rãca ñagõgu̶aya mu̶” yigu̶.</s>
     </seg>
    </div>
    <div type="chapter" id="b.ACT.23">
     <seg type="verse" id="b.ACT.23.1">
      <s id="b.ACT.23.1.1">To ĩ yigu̶ ñari, u̶jarã rĩjoroju̶a rũ̶gõcõari, ado bajiro ĩnare gotiyuju Pablo: —Yu̶re ajiya, yu̶ yarã: Dios ĩ bojase jediro yirũgũaja yu̶.</s>
      <s id="b.ACT.23.1.2">To bajiro yigu̶ ñari, tu̶oĩarejaibecu̶ne ñacõaja yu̶ —ĩnare yiyuju Pablo.</s>
     </seg>
     <seg type="verse" id="b.ACT.23.2">
      <s id="b.ACT.23.2.1">To bajiro ĩ yisere ajicõari, Anan'ias vãme cu̶tigu̶ paia u̶ju̶ ñamasugũ̶, ĩ tu̶ rũ̶gõrãre, “Pablo risere jaya”, ĩnare yiyuju.</s>
     </seg>
     <seg type="verse" id="b.ACT.23.3">
      <s id="b.ACT.23.3.1">To bajiro Anan'ias ĩ yijare, —Mu̶re jaru̶cu̶mi Dios.</s>
      <s id="b.ACT.23.3.2">“Quẽnaro yigu̶ ñaja yu̶” yitu̶oĩaboarine, rojose yigu̶ ñaja mu̶.</s>
      <s id="b.ACT.23.3.3">“Moisés ñamasir'ire Dios ĩ roticũmasirere cu̶dibecu̶ ñaami” yu̶re yi ocasãru̶aboarine, yu̶re mu̶ jarotijama, tire cu̶dibecu̶ yaja mu̶ —Anan'iare ĩre yiyuju Pablo.</s>
     </seg>
     <seg type="verse" id="b.ACT.23.4">
      <s id="b.ACT.23.4.1">To ĩ yisere ajicõari, ĩ tu̶ ñarã ado bajiro Pablore ĩre yiyujarã: —¿To bajise ĩre yitud'iati mu̶, Dios ĩ cũr'ire paia u̶ju̶ ñamasugũ̶re? —ĩre yiyujarã ĩna.</s>
     </seg>
     <seg type="verse" id="b.ACT.23.5">
      <s id="b.ACT.23.5.1">To ĩna yijare, ado bajiro yiyuju Pablo: —“Paia u̶ju̶ ñamasugũ̶ ñagũ̶mi”, yimasibeju̶ yu̶.</s>
      <s id="b.ACT.23.5.2">“Mu̶are ũmato ñagũ̶re ĩre tud'ibesa”, yigotiaja Dios oca masa ĩna ucamasire —ĩnare yiyuju Pablo.</s>
     </seg>
     <seg type="verse" id="b.ACT.23.6">
      <s id="b.ACT.23.6.1">Pablore gotiyiroriarã, saduceo masa, to yicõari fariseo masa ñañujarã ĩna.</s>
      <s id="b.ACT.23.6.2">To bajiri, ĩnare ĩamasicõari, ado bajiro ĩnare yiyuju Pablo: —Yu̶ yarã, yu̶re ajiya mu̶a.</s>
      <s id="b.ACT.23.6.3">Fariseo masu̶ ñaja yu̶.</s>
      <s id="b.ACT.23.6.4">Yu̶ ñicu̶a quẽne fariseo masa ñamasiñuma ĩna.</s>
      <s id="b.ACT.23.6.5">“Masa bajireariarãre ĩnare tudicatioru̶cu̶mi Dios” yigu̶ yu̶ ñajare, yu̶re gotiyirorã yaja mu̶a —ĩnare yiyuju Pablo.</s>
     </seg>
     <seg type="verse" id="b.ACT.23.7">
      <s id="b.ACT.23.7.1">To ĩ yijare, fariseo masa, saduceo masa rãca gãmerã oca rẽtoru̶ayujarã ĩna.</s>
      <s id="b.ACT.23.7.2">To bajiro bajica yirã, gãmerã ajimasibesujarã.</s>
     </seg>
     <seg type="verse" id="b.ACT.23.8">
      <s id="b.ACT.23.8.1">Fariseo masama, ado bajiro tu̶oĩarã ñañujarã ĩna: “Bajireariarãre tudicatioru̶cu̶mi Dios.</s>
      <s id="b.ACT.23.8.2">Ángel mesa, to yicõari, mani vatoa ĩna ñaboajaquẽne, ĩabu̶jayamana quẽne ñarãma”, yitu̶oĩarã ñañujarã ĩna.</s>
      <s id="b.ACT.23.8.3">Saduceo masaju̶ama, “Bajireariarãre tudicatiobetiru̶cu̶mi Dios.</s>
      <s id="b.ACT.23.8.4">Ángel mesa quẽne manama.</s>
      <s id="b.ACT.23.8.5">‘Mani vatoare ĩabu̶jayamana ñarãma’, ĩna yirã quẽne, manama”, yirã ñañujarã ĩna.</s>
     </seg>
     <seg type="verse" id="b.ACT.23.9">
      <s id="b.ACT.23.9.1">To bajica yirã, bu̶tobu̶sa avasãñujarã ĩna.</s>
      <s id="b.ACT.23.9.2">Sĩgũ̶ri fariseo masa, Dios ĩ rotimasire gotimasiorimasa ado bajiro yiyujarã ĩna: —“Ñie rojose yibetirimi”, yaja yu̶ama.</s>
      <s id="b.ACT.23.9.3">Ĩabu̶jayamagũ̶, ĩre ñagõrimi.</s>
      <s id="b.ACT.23.9.4">Ĩ yijama, ángelju̶a ĩre ñagõrimi —yiyujarã ĩna.</s>
     </seg>
     <seg type="verse" id="b.ACT.23.10">
      <s id="b.ACT.23.10.1">Bu̶tobu̶sa ĩna avasãjare, “Ĩre sĩaroma” yigu̶, “Mani ya viju̶ ĩre ãmicoasa mu̶a”, ĩnare yiyuju surara u̶ju̶.</s>
     </seg>
     <seg type="verse" id="b.ACT.23.11">
      <s id="b.ACT.23.11.1">To ĩ yijare, ĩre ãmivacõari, ĩre tubibeyujarã ĩna quẽna.</s>
      <s id="b.ACT.23.11.2">To ĩna yiro bero, ñamiju̶ Pablore ĩre ruyuaĩoñuju mani u̶ju̶.</s>
      <s id="b.ACT.23.11.3">Ĩre ruyuaĩocõari, ado bajiro ĩre yiyuju: —Tu̶oĩagüibesa mu̶.</s>
      <s id="b.ACT.23.11.4">Ado Jerusalénju̶re yu̶re mu̶ gotibosarore bajirone Roma vãme cu̶ti macaju̶re quẽne gotiru̶cu̶ja mu̶ —Pablore ĩre yiyuju mani u̶ju̶ Jesús.</s>
     </seg>
     <seg type="verse" id="b.ACT.23.12">
      <s id="b.ACT.23.12.1">Gajerũ̶mu̶ busuriju̶, “Ado bajiro Pablore ĩre sĩaru̶arãja mani”, yiyujarã ĩna sĩgũ̶ri, jud'io masa.</s>
      <s id="b.ACT.23.12.2">“Pablore ĩre mani sĩaroto rĩjoro bare babeti, idibeti, bajiru̶arãja mani.</s>
      <s id="b.ACT.23.12.3">To bajiro mani yibetijama, rojose manire yato Dios”, yiyujarã ĩna.</s>
     </seg>
     <seg type="verse" id="b.ACT.23.13">
      <s id="b.ACT.23.13.1">Cuarenta rẽtoro ñarirãcu̶ ñañujarã ĩna, “Pablore ĩre sĩarãsa mani” yiriarã.</s>
     </seg>
     <seg type="verse" id="b.ACT.23.14">
      <s id="b.ACT.23.14.1">To bajiro yicõari, paia u̶jarãre, Dios ĩ rotimasire gotimasiorimasare quẽne ĩnare gotirã ejayujarã ĩna: —“Pablore ĩre mani sĩaroto rĩjoro bare babetiru̶arãja mani.</s>
      <s id="b.ACT.23.14.2">Ĩre sĩamenane mani bare bajama, rojose manire yato Dios”, yibu̶ yu̶a.</s>
     </seg>
     <seg type="verse" id="b.ACT.23.15">
      <s id="b.ACT.23.15.1">To bajiri paia u̶jarã, to yicõari masa u̶jarã quẽne, surara u̶ju̶re ado bajiro ĩre yiucacõaña mu̶a: “Yu̶a tu̶ju̶ Pablore ĩre cõaña.</s>
      <s id="b.ACT.23.15.2">Ĩre ajiquẽnoroana yaja yu̶a”, ĩre yiucatoya mu̶a.</s>
      <s id="b.ACT.23.15.3">Adore ĩ ejabetone ĩre sĩacõaru̶arãja yu̶a —ĩnare yiyujarã ĩna.</s>
     </seg>
     <seg type="verse" id="b.ACT.23.16">
      <s id="b.ACT.23.16.1">To bajiro ĩna yisere ajiyuju Pablo bedeo macu̶.</s>
      <s id="b.ACT.23.16.2">Tire ajicõari, surara ya viju̶ vasuju, Pablore ĩre gotigu̶acu̶.</s>
     </seg>
     <seg type="verse" id="b.ACT.23.17">
      <s id="b.ACT.23.17.1">Tire ĩ gotijare, surara u̶ju̶re rotibosagu̶re ĩre jiyuju Pablo.</s>
      <s id="b.ACT.23.17.2">Ĩ ejaro ĩacõari, ado bajiro ĩre yiyuju: —Ãnire jiasa mu̶.</s>
      <s id="b.ACT.23.17.3">U̶ju̶re ĩre ñagõru̶ami —ĩre yiyuju Pablo.</s>
     </seg>
     <seg type="verse" id="b.ACT.23.18">
      <s id="b.ACT.23.18.1">To ĩ yijare, u̶ju̶ tu̶ju̶ ĩre jiasuju.</s>
      <s id="b.ACT.23.18.2">To ejacõari, ado bajiro ĩre yiyuju: —Pablo, yu̶ tubibecũmasigũ̶ yu̶re jicõari, “Ãnire mu̶ u̶ju̶ tu̶ju̶ ĩre jiasa.</s>
      <s id="b.ACT.23.18.3">Ĩ rãca ñagõru̶ami”, yu̶re yimi.</s>
      <s id="b.ACT.23.18.4">To bajiri ĩre jiabu̶ yu̶ —ĩre yiyuju.</s>
     </seg>
     <seg type="verse" id="b.ACT.23.19">
      <s id="b.ACT.23.19.1">To ĩ yirone, gajerobu̶sa ĩre tũ̶aacõari, ĩre sẽniĩañuju ĩ: —¿Ñiere yu̶re ñagõru̶ati mu̶? —ĩre yiyuju surara u̶ju̶.</s>
     </seg>
     <seg type="verse" id="b.ACT.23.20">
      <s id="b.ACT.23.20.1">To ĩ yirone, ado bajiro ĩre yiyuju: —Jud'io masa, sĩgũ̶re bajiro tu̶oĩacõari, busiyu̶, “ ‘Yu̶a tu̶ju̶ Pablore ĩre cõaña.</s>
      <s id="b.ACT.23.20.2">Ĩre ajiquẽnoroana yaja yu̶a’ ĩre yiucatoya”, yima, ĩna u̶jarãre.</s>
     </seg>
     <seg type="verse" id="b.ACT.23.21">
      <s id="b.ACT.23.21.1">To bajiri ĩnare ajibeja mu̶.</s>
      <s id="b.ACT.23.21.2">Cuarenta rẽtoro ñarirãcu̶ ñama ĩna, Pablore queacõari ĩre sĩarona.</s>
      <s id="b.ACT.23.21.3">“Ĩre mani sĩaroto rĩjoro bare babeti, idibeti, bajiru̶arãja mani.</s>
      <s id="b.ACT.23.21.4">To bajiro mani yibetijama, rojose manire yato Dios”, yiñama ĩna.</s>
      <s id="b.ACT.23.21.5">To bajiri ĩnare mu̶ cu̶dirotire yurã yirãma —surara u̶ju̶re ĩre yigotiyuju Pablo bedeo macu̶.</s>
     </seg>
     <seg type="verse" id="b.ACT.23.22">
      <s id="b.ACT.23.22.1">To ĩ yisere ajicõari, —Vasa.</s>
      <s id="b.ACT.23.22.2">Yu̶re mu̶ gotisere gãjerãre ĩnare gotibeja —ĩre yiyuju surara u̶ju̶.</s>
     </seg>
     <seg type="verse" id="b.ACT.23.23">
      <s id="b.ACT.23.23.1">To yicõari, ju̶arã ĩre rotibosarãre ĩnare jicõari, ado bajiro ĩnare yiyuju ĩ: —Yucu̶ ñami nueve ñaro, Cesarea vãme cu̶ti macaju̶ Pablore ũmato vana yirãja mu̶a.</s>
      <s id="b.ACT.23.23.2">Adocãrãcu̶ ĩnare jirẽoña, mu̶a rãca varona: Doscientos ñarirãcu̶ gu̶bone varona, setenta ñarirãcu̶ caballo joe varona, to yicõari, doscientos ñarirãcu̶ reare besu cu̶ocõari varonare ĩnare jirẽoña mu̶a.</s>
     </seg>
     <seg type="verse" id="b.ACT.23.24">
      <s id="b.ACT.23.24.1">To yicõari, caballo, Pablo ĩ jesavarocu̶re quẽne quẽnoyuya.</s>
      <s id="b.ACT.23.24.2">Sĩaecobecu̶ne, U̶ju̶ Félix tu̶ju̶ Pablo ĩ ejasere bojaja yu̶ —ĩnare yiyuju ĩre rotibosarãre, surara u̶ju̶.</s>
     </seg>
     <seg type="verse" id="b.ACT.23.25">
      <s id="b.ACT.23.25.1">To bajiro yigajanocõari, U̶ju̶ Félixre ado bajiro ĩre ucayuju ĩ:</s>
     </seg>
     <seg type="verse" id="b.ACT.23.26">
      <s id="b.ACT.23.26.1">“¿Félix, yu̶ rũ̶cu̶bu̶ogu̶, tone ñaboati mu̶?</s>
      <s id="b.ACT.23.26.2">Mu̶re quẽnaroticõaja yu̶.</s>
      <s id="b.ACT.23.26.3">Yu̶ ñaja Claudio Lisias vãme cu̶tigu̶, surara u̶ju̶.</s>
     </seg>
     <seg type="verse" id="b.ACT.23.27">
      <s id="b.ACT.23.27.1">Jud'io masa, ãnire ñiacõari, ĩre sĩaru̶ayuma ĩna.</s>
      <s id="b.ACT.23.27.2">Ĩre ĩna sĩaroadone, ‘Roma macagu̶ ñaami’ yire quetire ajicõari, yu̶ surara rãca matamasimu̶ yu̶.</s>
     </seg>
     <seg type="verse" id="b.ACT.23.28">
      <s id="b.ACT.23.28.1">‘¿No bajise rojose yiri?’ ĩnare yisẽniĩaru̶, jud'io masa u̶jarã tu̶ju̶ ĩre ãmiamasimu̶ yu̶.</s>
     </seg>
     <seg type="verse" id="b.ACT.23.29">
      <s id="b.ACT.23.29.1">To yu̶ ejaro ĩacõari, ĩna ñicu̶a ĩna yirũgũrere, ĩ yibetirere yu̶re gotimasima ĩna.</s>
      <s id="b.ACT.23.29.2">Tire ajicõari, ‘Ñie rojose yibesumi.</s>
      <s id="b.ACT.23.29.3">To bajiri, ĩre tubibecũña manoja ti.</s>
      <s id="b.ACT.23.29.4">To yicõari, ĩre sĩaña manoja’ yiajimasimu̶ yu̶.</s>
     </seg>
     <seg type="verse" id="b.ACT.23.30">
      <s id="b.ACT.23.30.1">Ĩre ĩna sĩaru̶asere ajigu̶ ñari, mu̶ tu̶ju̶ ĩre cõaja yu̶.</s>
      <s id="b.ACT.23.30.2">To yicõari, ‘Rojose yimi’ ĩre yi ocasãrãre quẽne, ‘U̶ju̶ Félix tu̶ju̶ vasa mu̶a’ ĩnare yiru̶cu̶ja, ‘ “Ado bajise rojose yimi” mu̶re yigotiato ĩna’ yigu̶”, ĩre yiucacõañuju surara u̶ju̶, U̶ju̶ Félixre.</s>
     </seg>
     <seg type="verse" id="b.ACT.23.31">
      <s id="b.ACT.23.31.1">To bajiro ĩ yiriarã ñari, ñamine Pablore ĩre ũmato vacõari, Ant'ipatris vãme cu̶ti macaju̶re ejayujarã ĩna.</s>
     </seg>
     <seg type="verse" id="b.ACT.23.32">
      <s id="b.ACT.23.32.1">Ĩna va ñami cu̶tibusuoriarũ̶mu̶ne, tudicoayujarã ĩna, caballo joe vabetiriarãma.</s>
      <s id="b.ACT.23.32.2">Caballo joeju̶ vana rĩne, Pablo rãca vasujarã ĩna.</s>
     </seg>
     <seg type="verse" id="b.ACT.23.33">
      <s id="b.ACT.23.33.1">Cesarea macaju̶ ejacõari, ĩna u̶ju̶ ĩ ucacõariajũrore U̶ju̶ Félixre ĩre ĩsiñujarã ĩna.</s>
      <s id="b.ACT.23.33.2">To yicõari Pablore quẽne ĩ tu̶ju̶ ĩre cũñujarã.</s>
     </seg>
     <seg type="verse" id="b.ACT.23.34">
      <s id="b.ACT.23.34.1">Ĩ ucarere ĩacõari, “¿Noagu̶ ñati ĩ?”, ĩnare yisẽniĩañuju Félix.</s>
      <s id="b.ACT.23.34.2">To ĩ yirone, “Cilicia sitagu̶ ñaami”, ĩre yicu̶diyujarã ĩna.</s>
     </seg>
     <seg type="verse" id="b.ACT.23.35">
      <s id="b.ACT.23.35.1">To ĩna yisere ajicõari, Pabloju̶are ado bajiro ĩre yiyuju: —“Rojose yimasimi” mu̶re yi ocasãrã ĩna ejaroju̶ yu̶re mu̶ gotisere ajiru̶cu̶ja yu̶ —ĩre yiyuju U̶ju̶ Félix.</s>
      <s id="b.ACT.23.35.2">To yicõari, U̶ju̶ Herodes ñamasir'i ya viju̶ ĩre cũcõari, ĩ surarare ĩacoderotiyuju.</s>
     </seg>
    </div>
    <div type="chapter" id="b.ACT.24">
     <seg type="verse" id="b.ACT.24.1">
      <s id="b.ACT.24.1.1">Cojomocãrãcarũ̶mu̶ bero ejayujarã jud'io masa.</s>
      <s id="b.ACT.24.1.2">Paia u̶ju̶ ñamasugũ̶ Anan'ias vãme cu̶tigu̶, Tértulo vãme cu̶tigu̶, to yicõari bu̶cu̶rã quẽne ñañujarã ĩna, Pablore, “Ado bajiro rojose yimasimi” ĩre yi ocasãrã ejarã.</s>
      <s id="b.ACT.24.1.3">Tértulo ñañuju ĩnare ñagõbosagu̶, romano masa ĩna rotisere masigũ̶.</s>
      <s id="b.ACT.24.1.4">To ĩna ejaro bero, Pablore ĩre jicõañuju U̶ju̶ Félix.</s>
     </seg>
     <seg type="verse" id="b.ACT.24.2">
      <s id="b.ACT.24.2.1">Pablo ĩ sãjaejarone, Félixre “Ado bajiro rojose yimi Pablo” yigu̶agu̶, ado bajiro ĩre gotiyuju Tértulo: —Adi sitanare quẽnaro yu̶are coderũgũaja mu̶.</s>
      <s id="b.ACT.24.2.2">Quẽnaro rotigu̶ mu̶ ñajare, quẽnaro ñarũgũaja yu̶a.</s>
      <s id="b.ACT.24.2.3">“Ado bajiroju̶a ĩnare yu̶ rotijama, quẽnaru̶aroja” yitu̶oĩacõari yu̶are rotirũgũaja mu̶.</s>
      <s id="b.ACT.24.2.4">To bajiri, rĩjoro rotiriarã rẽtoro quẽnaro rotimasiaja mu̶.</s>
     </seg>
     <seg type="verse" id="b.ACT.24.3">
      <s id="b.ACT.24.3.1">Adi sitanare quẽnaro mu̶ rotisere tu̶oĩacõari, “Quẽnamasucõaja”, mu̶re yivariquẽnarũgũaja yu̶a.</s>
     </seg>
     <seg type="verse" id="b.ACT.24.4">
      <s id="b.ACT.24.4.1">Gajeye jairo ñaboaja, mu̶re yu̶ gotiru̶ase.</s>
      <s id="b.ACT.24.4.2">Moare jaibu̶sagu̶ja mu̶.</s>
      <s id="b.ACT.24.4.3">To bajiboarine gaje vãme mu̶re gotiru̶aja yu̶.</s>
      <s id="b.ACT.24.4.4">Tire ajiya mu̶ maji.</s>
     </seg>
     <seg type="verse" id="b.ACT.24.5">
      <s id="b.ACT.24.5.1">Ãni Pablo vãme cu̶tigu̶, yu̶a jud'io masa jedirore bu̶to gotimavisiocudirũgũami.</s>
      <s id="b.ACT.24.5.2">To bajiro ĩ yijare, quẽnaro ñamasibeaja yu̶a.</s>
      <s id="b.ACT.24.5.3">To bajiri, nazareno masare socase yirãre ĩnare ũmato ñagũ̶ ñaami.</s>
      <s id="b.ACT.24.5.4">Tire masiaja yu̶a.</s>
     </seg>
     <seg type="verse" id="b.ACT.24.6">
      <s id="b.ACT.24.6.1">Diore yirũ̶cu̶bu̶oriavire rũ̶cu̶bu̶obecu̶, sãjamasiñumi.</s>
      <s id="b.ACT.24.6.2">To bajiro ĩ bajire ñajare, ĩre ñiamasimu̶ yu̶a, yu̶are rotise ti yirore bajirone rojose yiru̶arã.</s>
      <s id="b.ACT.24.6.3">To yu̶a yiroadone, surara u̶ju̶ Lisias vãme cu̶tigu̶ ĩ surara rãca ejacõari, yu̶are ẽmacoamasimi.</s>
      <s id="b.ACT.24.6.4">To yicõari, “U̶ju̶ Félix tu̶ju̶ vacõari, oca quẽnoru̶arãja mu̶a”, yu̶are yimasimi.</s>
      <s id="b.ACT.24.6.5">To bajiri, bajibu̶ yu̶a.</s>
     </seg>
     <seg type="verse" id="b.ACT.24.8">
      <s id="b.ACT.24.8.1">To bajiri mu̶ masu, ĩre sẽniĩacõari, “Socarã mene yiyuma ĩna.</s>
      <s id="b.ACT.24.8.2">Rojose yigu̶ ñaami”, yimasiru̶cu̶ja mu̶ —U̶ju̶ Félixre ĩre yiyuju Tértulo.</s>
     </seg>
     <seg type="verse" id="b.ACT.24.9">
      <s id="b.ACT.24.9.1">Ĩre ĩ gotigajanorone, “Socu̶ me yami.</s>
      <s id="b.ACT.24.9.2">To bajirone bajimasimu̶”, ĩre yigotirẽmoñujarã jud'io masa, Tértulo rãcana.</s>
     </seg>
     <seg type="verse" id="b.ACT.24.10">
      <s id="b.ACT.24.10.1">To ĩna yiro bero, Pabloju̶are ĩre ñagõrotiyuju Félix.</s>
      <s id="b.ACT.24.10.2">To ĩ yijare, ado bajiro ĩre gotiyuju Pablo: —“Cojo cũ̶ma me jud'io masa yu̶a yisere quẽnaro riojo ĩacõĩarũgũami.</s>
      <s id="b.ACT.24.10.3">To bajiri yu̶ yisere quẽne quẽnaro riojo ĩacõĩaru̶cu̶mi” mu̶re yitu̶oĩamasigũ̶ ñari, variquẽnase rãca mu̶re gotiaja yu̶.</s>
     </seg>
     <seg type="verse" id="b.ACT.24.11">
      <s id="b.ACT.24.11.1">Jerusalénju̶re Diore yirũ̶cu̶bu̶ogu̶, ejamasimu̶ yu̶.</s>
      <s id="b.ACT.24.11.2">Yu̶ ejamasiro bero, ju̶aãmo cõro, gu̶bo ju̶a jẽnituarirũ̶mu̶ri ñatu̶saju̶.</s>
      <s id="b.ACT.24.11.3">Tire gãjerãre mu̶ sẽniĩajama, yu̶ gotirore bajirone mu̶re gotirãma ĩna quẽne.</s>
     </seg>
     <seg type="verse" id="b.ACT.24.12">
      <s id="b.ACT.24.12.1">Rojose yu̶ yibetiboajaquẽne, ãnoa socarãne yu̶re gotiyiroama.</s>
      <s id="b.ACT.24.12.2">Diore yirũ̶cu̶bu̶oriaviju̶re gãjerã rãca gãmerã oca josabetimasimu̶ yu̶.</s>
      <s id="b.ACT.24.12.3">Dios ocare bueriaviriju̶re, to yicõari ti maca tu̶ri ñarãre quẽne ĩnare gotimavisiobetimasimu̶ yu̶.</s>
     </seg>
     <seg type="verse" id="b.ACT.24.13">
      <s id="b.ACT.24.13.1">Rojose yu̶ yiro cõro, “Rojose yimasimi”, mu̶re yigotimasimenama ĩna.</s>
     </seg>
     <seg type="verse" id="b.ACT.24.14">
      <s id="b.ACT.24.14.1">Ado bajiroju̶a bajigu̶ ñaja yu̶.</s>
      <s id="b.ACT.24.14.2">Jesús vãme cu̶tigu̶re ajitirũ̶nu̶gũ̶ ñaja yu̶.</s>
      <s id="b.ACT.24.14.3">Yu̶a ñicu̶a ĩna rũ̶cu̶bu̶omasir'ire Diore ĩre rũ̶cu̶bu̶ogu̶ ñaja yu̶.</s>
      <s id="b.ACT.24.14.4">“Socasere ajitirũ̶nu̶gũ̶ ñaami” yu̶re ĩna yijama, Jesúre yu̶ ajitirũ̶nu̶jare, yama.</s>
      <s id="b.ACT.24.14.5">To bajiro ĩna yiboajaquẽne, yu̶a ñicu̶re Moisés ñamasir'ire Dios ĩ roticũmasire jediro, to yicõari, Diore gotirẽtobosariarã ĩna ucamasirere quẽne ajitirũ̶nu̶gũ̶ ñaja yu̶.</s>
     </seg>
     <seg type="verse" id="b.ACT.24.15">
      <s id="b.ACT.24.15.1">“Cojorũ̶mu̶ masa bajireariarãre rojose yiriarãre, quẽnase yiriarãre quẽne ĩnare catioru̶cu̶mi Dios” ĩna yitu̶oĩayurore bajirone tu̶oĩaja yu̶ quẽne.</s>
     </seg>
     <seg type="verse" id="b.ACT.24.16">
      <s id="b.ACT.24.16.1">To bajiro tu̶oĩagũ̶ ñari, yu̶ yimasiro cõro quẽnasere yirũgũaja yu̶, Dios quẽne, masa quẽne, “ ‘Rojose yigu̶ ñaami’ yu̶re yiroma” yigu̶.</s>
     </seg>
     <seg type="verse" id="b.ACT.24.17">
      <s id="b.ACT.24.17.1">Cojo cũ̶ma me gajerori ñacudiboacu̶, Jerusalénju̶re ejamasimu̶ yu̶, yu̶ yarã sĩgũ̶ri maioro bajirãre ĩnare gãjoa ĩsigũ̶.</s>
      <s id="b.ACT.24.17.2">To yicõari, Diore rũ̶cu̶bu̶ogu̶ ñari, paiare vaibu̶cu̶rã sĩaroticõari, ĩnare soemu̶orotigu̶ bajimasimu̶ yu̶.</s>
     </seg>
     <seg type="verse" id="b.ACT.24.18">
      <s id="b.ACT.24.18.1">“Tire yiru̶cu̶ja” yicõari yu̶ yibetirere, Diore yirũ̶cu̶bu̶oriaviju̶ ñacõari, “Yu̶re masirioya” Diore yu̶ yigajanorone, yu̶re ĩamasima jud'io masa, Asia sita vadiriarã.</s>
      <s id="b.ACT.24.18.2">Jãjarã masa rãca ñacõari, rujajine yicudigu̶ me bajimasimu̶ yu̶.</s>
      <s id="b.ACT.24.18.3">Tire yu̶ yibetiboajaquẽne, yu̶re jũnisinirã ñari, ñiamasima ĩna.</s>
      <s id="b.ACT.24.18.4">Ĩna masune adoju̶re vadicõari, rojose yu̶ yirere mu̶re gotirã ejarona ñaama ĩna.</s>
     </seg>
     <seg type="verse" id="b.ACT.24.20">
      <s id="b.ACT.24.20.1">Ĩna ejabetijama, ado ñarã, jud'io masa u̶jarã rĩjoroju̶a ejacõari, “Ado bajise rojose yimi” yu̶re yi ocasãmasirã, rojose yu̶ yirere mu̶re gotirona ñaama ĩna.</s>
     </seg>
     <seg type="verse" id="b.ACT.24.21">
      <s id="b.ACT.24.21.1">Ĩna rĩjoroju̶a ñacõari, ado bajiro ĩnare gotimasimu̶ yu̶: “ ‘Masa bajireariarãre ĩnare tudicatioru̶cu̶mi Dios’ yigu̶ yu̶ ñajare, yu̶re gotiyirorã yaja mu̶a”, ĩnare yimasimu̶ yu̶ —U̶ju̶ Félixre ĩre yigotiyuju Pablo.</s>
     </seg>
     <seg type="verse" id="b.ACT.24.22">
      <s id="b.ACT.24.22.1">To ĩ yisere ajicõari, Jesúre ajitirũ̶nu̶rã ĩna bajisere quẽnaro masigũ̶ ñari, ado bajiro ĩnare gotiyuju U̶ju̶ Félix: —Jẽre ajicõaja yu̶.</s>
      <s id="b.ACT.24.22.2">Surara u̶ju̶ Lisias ĩ ejaroju̶, Pablore yu̶ yirotire mu̶are gotiru̶cu̶ja —ĩnare yiyuju ĩ U̶ju̶ Félix.</s>
     </seg>
     <seg type="verse" id="b.ACT.24.23">
      <s id="b.ACT.24.23.1">To bajiro ĩnare yigotigajanocõari, surara u̶ju̶re, “Ado bajiro ĩre codeba mu̶a”, yiyuju Félix: —Tubiberiavi ñacõari, ĩ vacudijama, ĩ ĩacudijaquẽne, “Vabesa”, ĩre yibeja.</s>
      <s id="b.ACT.24.23.2">Ĩ babarã ĩre ĩarã ĩna ejajama, ĩre yirẽmorã ejajaquẽne, “¿No yirã bajiati?”, ĩnare yibeja —ĩre yi vacoasuju Félix.</s>
     </seg>
     <seg type="verse" id="b.ACT.24.24">
      <s id="b.ACT.24.24.1">To ĩ yivariaro bero, yoatoju̶ tudiejayuju ĩ quẽna, ĩ manajo Drusila vãme cu̶tigo rãca.</s>
      <s id="b.ACT.24.24.2">Jud'io maso ñañuju so.</s>
      <s id="b.ACT.24.24.3">Ejacõari, Pablore ĩre jirotiyuju ĩ.</s>
      <s id="b.ACT.24.24.4">Ĩ ejaro ĩacõari, —Jesucristore ajitirũ̶nu̶rere yu̶are gotiya —Pablore ĩre yiyujarã ĩna.</s>
     </seg>
     <seg type="verse" id="b.ACT.24.25">
      <s id="b.ACT.24.25.1">—Dios quẽnase rĩne manire yirotiami.</s>
      <s id="b.ACT.24.25.2">Rojose yiru̶aboarine, “Rojose yibetiru̶arãja” mani yitu̶oĩasere bojaami Dios.</s>
      <s id="b.ACT.24.25.3">Gajerũ̶mu̶ masa rojose ĩna yisere ĩ ĩabeserirũ̶mu̶ ejaru̶aroja —ĩnare yigotiyuju.</s>
      <s id="b.ACT.24.25.4">Tire ajiu̶cacõari, —Jẽre ajicõaja yu̶a.</s>
      <s id="b.ACT.24.25.5">Quẽna gajerũ̶mu̶ yu̶ moare manirũ̶mu̶ mu̶re jiru̶cu̶ja.</s>
      <s id="b.ACT.24.25.6">To cõroju̶ mu̶ gotisere ajirẽmoru̶cu̶ja —ĩre yiyuju Félix.</s>
     </seg>
     <seg type="verse" id="b.ACT.24.26">
      <s id="b.ACT.24.26.1">Tiju̶ bero, cojoji me Pablore ĩre jirũgũñuju Félix.</s>
      <s id="b.ACT.24.26.2">Jesús ocare ĩ gotimasiose rĩne, ajiru̶ me ĩre jirũgũñuju ĩ.</s>
      <s id="b.ACT.24.26.3">“Yu̶re mu̶ bucõajama, gãjoa mu̶re ĩsiru̶cu̶ja” ĩ yisere ajiru̶ne, ĩre jicõarũgũñuju.</s>
     </seg>
     <seg type="verse" id="b.ACT.24.27">
      <s id="b.ACT.24.27.1">To bajiro ĩ yiñaro rĩne ju̶a cũ̶ma rẽtocoasuju ti.</s>
      <s id="b.ACT.24.27.2">“Jud'io masa yu̶re jũnisiniroma” yigu̶, Pablore ĩre bubesuju ĩ.</s>
      <s id="b.ACT.24.27.3">Ju̶a cũ̶ma bero, u̶ju̶ ĩ ñaboasere budicoasuju Félix.</s>
      <s id="b.ACT.24.27.4">To bajiri, Porcio Festo vãme cu̶tigu̶ju̶a u̶ju̶ sãjañuju.</s>
     </seg>
    </div>
    <div type="chapter" id="b.ACT.25">
     <seg type="verse" id="b.ACT.25.1">
      <s id="b.ACT.25.1.1">Cesarea macaju̶ u̶ju̶ ĩ sãjariaro bero, idiarũ̶mu̶ ñacõari, Jerusalén macaju̶are vasuju Festo.</s>
     </seg>
     <seg type="verse" id="b.ACT.25.2">
      <s id="b.ACT.25.2.1">Toju̶ ĩ ejaro ĩacõari, paia u̶jarã, gãjerã jud'io masa ñamasurã quẽne, —Rojose yicami Pablo —Festore ĩre yi ocasãñujarã ĩna.</s>
      <s id="b.ACT.25.2.2">To yicõari, —Pablore yu̶are mu̶ jiroticõabosajama, quẽnaru̶aroja —U̶ju̶ Festore ĩre yisẽniñujarã ĩna.</s>
      <s id="b.ACT.25.2.3">To bajiro ĩna yijama, “Maa ĩ vadoju̶ne Pablore ĩre sĩacoarãsa mani” yirã, yiboayujarã ĩna.</s>
     </seg>
     <seg type="verse" id="b.ACT.25.4">
      <s id="b.ACT.25.4.1">To bajiro ĩre ĩna yiboajaquẽne, ado bajiro ĩnare yiyuju Festo: —Cesarea macaju̶ne ĩre codecõa ñaru̶arãma ĩna.</s>
      <s id="b.ACT.25.4.2">To bajiri, yoaro mene toju̶re tudiaru̶cu̶ja yu̶ quẽna.</s>
     </seg>
     <seg type="verse" id="b.ACT.25.5">
      <s id="b.ACT.25.5.1">To yu̶ bajirone, mu̶a rãcana sĩgũ̶ri yu̶ rãca toju̶re vaejacõari, rojose Pablo ĩ yirere yu̶re gotiru̶arãma ĩna —ĩnare yicu̶diyuju Festo.</s>
     </seg>
     <seg type="verse" id="b.ACT.25.6">
      <s id="b.ACT.25.6.1">To bajiro ĩnare ĩ yiro bero, Jerusalénju̶re ju̶aãmocãrãcarũ̶mu̶ cõro ñacõari, Cesarea macaju̶re tudiasuju Festo.</s>
      <s id="b.ACT.25.6.2">Ĩ ejabusuorirũ̶mu̶ne oca ĩna ñagõquẽnoriju̶ju̶ rujicõari, Pablore ĩre jicõañuju ĩ.</s>
     </seg>
     <seg type="verse" id="b.ACT.25.7">
      <s id="b.ACT.25.7.1">Pablo ĩ sãjaejaro ĩacõari, “Cojo vãme me rojose yicami”, Festore ĩre yigotiyujarã ĩna, jud'io masa, Jerusalénju̶ vadiriarã.</s>
      <s id="b.ACT.25.7.2">“Rojose yicami” yicõarã ñaboarine, “Ado bajise rojose yicami”, yimasibesujarã ĩna.</s>
     </seg>
     <seg type="verse" id="b.ACT.25.8">
      <s id="b.ACT.25.8.1">To ĩna yiro bero, “ ‘Rojose yibesumi’ yu̶re yato” yigu̶, ado bajiro yiyuju Pablo: —Ñie rojose yibeticaju̶ yu̶.</s>
      <s id="b.ACT.25.8.2">Jud'io masa ĩna rotisere, to yicõari, U̶ju̶ César ĩ rotisere quẽne cu̶dirũgũcaju̶ yu̶.</s>
      <s id="b.ACT.25.8.3">To yicõari, Diore yirũ̶cu̶bu̶oriavire quẽne, rũ̶cu̶bu̶orũgũcaju̶ yu̶ —yiyuju Pablo.</s>
     </seg>
     <seg type="verse" id="b.ACT.25.9">
      <s id="b.ACT.25.9.1">To ĩ yirone, “Jud'io masa yu̶re tud'iroma” yigu̶, ado bajiro Pablore ĩre sẽniĩañuju Festo: —¿Jerusalénju̶ ejacõari, rojose mu̶ yirere mu̶re yu̶ sẽniĩajama, quẽnati? —ĩre yisẽniĩaboayuju.</s>
     </seg>
     <seg type="verse" id="b.ACT.25.10">
      <s id="b.ACT.25.10.1">To ĩ yiboajaquẽne, ado bajiro ĩre yiyuju Pablo: —Bajibeaja.</s>
      <s id="b.ACT.25.10.2">No yigu̶ vabecu̶ja.</s>
      <s id="b.ACT.25.10.3">U̶ju̶ César “Masa rojose ĩna yisere ĩacõĩaña” ĩ yiriavine ñaja yu̶.</s>
      <s id="b.ACT.25.10.4">To bajiri adone yu̶re sẽniĩacõaroti ñaja.</s>
      <s id="b.ACT.25.10.5">Yu̶ yarã jud'io masare rojose ĩnare yibeticaju̶ yu̶.</s>
      <s id="b.ACT.25.10.6">Tire quẽnaro masiaja mu̶.</s>
     </seg>
     <seg type="verse" id="b.ACT.25.11">
      <s id="b.ACT.25.11.1">Rojose yu̶ yire su̶ori ĩnare mu̶ sĩarotijama, “Yu̶re sĩabesa”, yibecu̶ja yu̶.</s>
      <s id="b.ACT.25.11.2">To bajiri, socarãne “Rojose yicami” yu̶re ĩna yi ocasãjare, “Ĩre sĩaña” yigu̶, yu̶re ĩsirocagu̶ magũ̶mi.</s>
      <s id="b.ACT.25.11.3">“Rojose yiyujari yu̶” yigu̶, Roma macagu̶, U̶ju̶ Césare ĩre ĩacõĩarotiru̶cu̶ja yu̶ —ĩre yicu̶diyuju Pablo.</s>
     </seg>
     <seg type="verse" id="b.ACT.25.12">
      <s id="b.ACT.25.12.1">To bajiro Pablo ĩ yijare, ĩre ñagõejarẽmorãre, “¿No bajiro yiroti ñati ĩre?” ĩnare yisẽniĩacõari bero, ado bajiro yiyuju Festo: —“ ‘¿Rojose yiyujari yu̶?’ yigu̶, U̶ju̶ Césare ĩre ĩacõĩarotiru̶cu̶ja yu̶” mu̶ yijare, ĩ tu̶ju̶ mu̶re cõaru̶cu̶ja yu̶ —Pablore ĩre yiyuju Festo.</s>
     </seg>
     <seg type="verse" id="b.ACT.25.13">
      <s id="b.ACT.25.13.1">To ĩ yiriarũ̶mu̶ri bero, U̶ju̶ Festore ĩagũ̶ ejayuju U̶ju̶ Agripa, Berenice vãme cu̶tigo rãca.</s>
     </seg>
     <seg type="verse" id="b.ACT.25.14">
      <s id="b.ACT.25.14.1">Cojorũ̶mu̶ me ĩ rãca ñacõañujarã ĩna.</s>
      <s id="b.ACT.25.14.2">To ĩna bajiñarone Pablo ĩ bajisere Agripare ĩre gotiyuju Festo: —Sĩgũ̶ ñaami ado, Pablo vãme cu̶tigu̶, U̶ju̶ Félix ĩ tubiber'i.</s>
     </seg>
     <seg type="verse" id="b.ACT.25.15">
      <s id="b.ACT.25.15.1">Jerusalénju̶ yu̶ ñaro, “Rojose yicami”, yu̶re yigoticama bu̶cu̶rã jud'io masa, paia u̶jarã quẽne.</s>
      <s id="b.ACT.25.15.2">“Rojose ĩ yicati vaja ĩre sĩarotiya mu̶”, yu̶re yiboacama ĩna.</s>
     </seg>
     <seg type="verse" id="b.ACT.25.16">
      <s id="b.ACT.25.16.1">To bajiro yu̶re ĩna yiboajaquẽne, “Yibeaja yu̶.</s>
      <s id="b.ACT.25.16.2">Yu̶a, romano masama, rojose masa ĩna yirere ĩacõĩamenane, sĩarotire manicoadimasiñuja.</s>
      <s id="b.ACT.25.16.3">‘Rojose yimi’ yigotiyirorã, to yicõari, rojose yir'i rãca ĩnare jirẽocõari, sẽniĩare ñacoadimasiñuja”, ĩnare yicaju̶ yu̶.</s>
     </seg>
     <seg type="verse" id="b.ACT.25.17">
      <s id="b.ACT.25.17.1">Adoju̶re ĩna rãca yu̶ ejabusuocatirũ̶mu̶ne, Pablore ĩre jicõacaju̶ yu̶.</s>
     </seg>
     <seg type="verse" id="b.ACT.25.18">
      <s id="b.ACT.25.18.1">“Ĩre gotiyirorã, ‘Bu̶to rojose masu yimasimi’ yu̶re yigotiru̶arãma ĩna”, yitu̶oĩaboacaju̶ yu̶.</s>
      <s id="b.ACT.25.18.2">“Rojose yigu̶ yiyumi” yiajiyamanirene goticõacama.</s>
     </seg>
     <seg type="verse" id="b.ACT.25.19">
      <s id="b.ACT.25.19.1">“Yu̶a rũ̶cu̶bu̶osere rũ̶cu̶bu̶obeami.</s>
      <s id="b.ACT.25.19.2">‘Jesús vãme cu̶tigu̶, rijacoaboarine tudicatiami quẽna’ yisocarũgũami Pablo”. “ ‘Rojose yigu̶ yimi’ yirã yaja”, yirã, ti rĩne yu̶re goticama.</s>
     </seg>
     <seg type="verse" id="b.ACT.25.20">
      <s id="b.ACT.25.20.1">To bajiro ĩna yijare, “Rojose yiyumi”, yimasibeticaju̶ yu̶.</s>
      <s id="b.ACT.25.20.2">To bajiri, “¿Jerusalénju̶ ejacõari, rojose mu̶ yirere mu̶re yu̶ sẽniĩajama, quẽnati?”, ĩre yisẽniĩaboacaju̶ yu̶.</s>
     </seg>
     <seg type="verse" id="b.ACT.25.21">
      <s id="b.ACT.25.21.1">To yu̶ yirone, ado bajiro yu̶re yicu̶dicami: “ ‘Rojose yiyujari yu̶’ yigu̶, U̶ju̶ Césare ĩre ĩacõĩarotiru̶cu̶ja yu̶”, yu̶re yicami.</s>
      <s id="b.ACT.25.21.2">To ĩ yijare, surarare ĩnare coderoticaju̶ yu̶, U̶ju̶ César ĩ ñaroju̶re ĩre cõaru̶ —Agripare ĩre yigotiyuju Festo.</s>
     </seg>
     <seg type="verse" id="b.ACT.25.22">
      <s id="b.ACT.25.22.1">To ĩ yisere ajicõari, —Yu̶ quẽne, ĩ gotisere ajiru̶aja yu̶ —Festore ĩre yiyuju Agripa.</s>
      <s id="b.ACT.25.22.2">To ĩ yijare, —Busiyu̶ ajiru̶cu̶ja mu̶, ĩ gotisere —ĩre yiyuju Festo.</s>
     </seg>
     <seg type="verse" id="b.ACT.25.23">
      <s id="b.ACT.25.23.1">To bajiri gajerũ̶mu̶ masa ĩna rẽjariviju̶ Pablore ajigu̶ ejayuju Agripa, Berenice rãca.</s>
      <s id="b.ACT.25.23.2">“Manire ĩacõari, ‘Ñamasurã ñaama ĩna’ manire yato” yirã, rũ̶cu̶bu̶oro ejayujarã ĩna.</s>
      <s id="b.ACT.25.23.3">Ĩna rãcana, surara u̶jarã, gãjerã Cesarea macana ñamasurã quẽne ejayujarã ĩna, Pablore ajirã.</s>
      <s id="b.ACT.25.23.4">Ĩna ejaro bero, Pablore ĩre jiyuju Festo.</s>
     </seg>
     <seg type="verse" id="b.ACT.25.24">
      <s id="b.ACT.25.24.1">Pablo ĩ ejarone ado bajiro gotiyuju Festo: —U̶ju̶ Agripa, ado rẽjarã jediro, ĩaña mu̶a.</s>
      <s id="b.ACT.25.24.2">Ãni ñaami Pablo.</s>
      <s id="b.ACT.25.24.3">Bu̶to ĩre sĩaru̶arũgũama jud'io masa.</s>
      <s id="b.ACT.25.24.4">Jerusaléana, adi macana quẽne, “Ĩre sĩacõaroti ñaja”, yiavasãboacama ĩna.</s>
     </seg>
     <seg type="verse" id="b.ACT.25.25">
      <s id="b.ACT.25.25.1">“Ñie rojose ĩ yire su̶ori ĩre sĩaña manoja ti”, yicaju̶ yu̶.</s>
      <s id="b.ACT.25.25.2">To bajiro yu̶ yiboajaquẽne, “ ‘Rojose yiyujari yu̶’ yigu̶, U̶ju̶ Césare ĩre ĩacõĩarotiru̶cu̶ja yu̶” yu̶re ĩ yijare, “U̶ju̶ César ĩ ñaroju̶ ĩre cõaru̶cu̶ja”, yicaju̶ yu̶.</s>
     </seg>
     <seg type="verse" id="b.ACT.25.26">
      <s id="b.ACT.25.26.1">To bajiro yitu̶oĩaboarine, rojose ĩ yirere ucamasibeaja yu̶, mani u̶ju̶re, Césare gotigu̶.</s>
      <s id="b.ACT.25.26.2">Rojose ĩ yirere gotibecu̶ne ĩre yu̶ ucacõajama, tu̶oĩamasibecu̶re bajiro yigu̶ yigu̶ja yu̶.</s>
      <s id="b.ACT.25.26.3">Tire tu̶oĩagũ̶ ñari, Pablore ĩre jicõamu̶ yu̶, mu̶a ajiro rĩjoroju̶a, “U̶ju̶ Agripa ĩre sẽniĩato” yigu̶.</s>
      <s id="b.ACT.25.26.4">Ĩre sẽniĩacõari, “Rojose yiyumi Pablo” mu̶ yisere ajicõari, “U̶ju̶ Césare ĩre ucacõaru̶cu̶ja”, ĩre yibu̶ yu̶ —ĩnare yiyuju Festo.</s>
     </seg>
    </div>
    <div type="chapter" id="b.ACT.26">
     <seg type="verse" id="b.ACT.26.1">
      <s id="b.ACT.26.1.1">To bajiro Festo ĩ yisere ajicõari, ado bajiro Pablore ĩre yiyuju u̶ju̶ Agripa: —Mu̶ yirũgũrere yu̶are gotiya —Pablore ĩre yiyuju Agripa.</s>
      <s id="b.ACT.26.1.2">To ĩ yijare, ado bajiro ĩnare gotiyuju Pablo:</s>
     </seg>
     <seg type="verse" id="b.ACT.26.2">
      <s id="b.ACT.26.2.1">—Yu̶ u̶ju̶ Agripa, mu̶ ajiro rĩjoro gotigu̶agu̶ ñari, variquẽnase rãca gotigu̶agu̶ yaja yu̶.</s>
      <s id="b.ACT.26.2.2">Jud'io masa mani yisere quẽnaro masiaja mu̶.</s>
      <s id="b.ACT.26.2.3">Gãmerã ajimasibeticõari, yu̶a gãmerã oca rẽtorũgũsere quẽne quẽnaro masiaja mu̶.</s>
      <s id="b.ACT.26.2.4">To bajiri jud'io masa, “Rojose yigu̶ ñaami” ĩna yiboasere mu̶ ajiro rĩjoro gotigu̶agu̶ yaja yu̶.</s>
      <s id="b.ACT.26.2.5">To bajiri quẽnaro yu̶ gotisere ajiru̶cu̶ja mu̶ —yiyuju Pablo, Agripare.</s>
     </seg>
     <seg type="verse" id="b.ACT.26.4">
      <s id="b.ACT.26.4.1">—Yu̶ ya maca ñacõari, mamu̶ ñagũ̶ yu̶ bajiñarũgũcatire masirãma jud'io masa jediro.</s>
      <s id="b.ACT.26.4.2">To bajicõari, Jerusalénju̶re yu̶ bajirũgũcatire quẽne masirãma.</s>
     </seg>
     <seg type="verse" id="b.ACT.26.5">
      <s id="b.ACT.26.5.1">Yu̶re masirã ñari, “Fariseo masu̶ ñacami”, mu̶re yigotirãma ĩna, ĩnare mu̶ sẽniĩajama.</s>
      <s id="b.ACT.26.5.2">Fariseo masama, Dios manire ĩ rotimasirere bu̶to ajirũ̶cu̶bu̶orã ñaama.</s>
     </seg>
     <seg type="verse" id="b.ACT.26.6">
      <s id="b.ACT.26.6.1">“Bajireariarãre ĩnare tudicatioru̶cu̶ja yu̶”, yigotimasiñumi Dios, mani ñicu̶are.</s>
      <s id="b.ACT.26.6.2">To ĩ yire ti ñajare, “To bajirone yiru̶cu̶mi” yitu̶oĩagũ̶ yu̶ ñajare, “Rojose yigu̶ ñaami”, yu̶re yi ocasãcama.</s>
     </seg>
     <seg type="verse" id="b.ACT.26.7">
      <s id="b.ACT.26.7.1">Tire yu̶ yitu̶oĩarore bajirone tu̶oĩaama jud'io masa, ju̶aãmo cõro, gu̶bo ju̶a jẽnituarirãca jũnari ñarã jedirone.</s>
      <s id="b.ACT.26.7.2">Tire tu̶oĩarã, ñari ũ̶mu̶ari, ñamirire quẽne bu̶to Diore ĩre yirũ̶cu̶bu̶orũgũama ĩna.</s>
      <s id="b.ACT.26.7.3">Tire tu̶oĩagũ̶ yu̶ ñajare, “Rojose yigu̶ ñaami”, yu̶re yi ocasãcama jud'io masa.</s>
     </seg>
     <seg type="verse" id="b.ACT.26.8">
      <s id="b.ACT.26.8.1">¿No yirã, “Bajireariarãre tudicatioru̶cu̶mi Dios”, yitu̶oĩabeati mu̶a? —yiyuju Pablo.</s>
     </seg>
     <seg type="verse" id="b.ACT.26.9">
      <s id="b.ACT.26.9.1">Quẽna ado bajiro gotiyuju Pablo: —“Nazaret macagu̶ Jesús vãme cu̶tigu̶ yere ĩna ajitirũ̶nu̶se vaja, cojo vãme me rojose ĩnare yiru̶cu̶ja yu̶”, yitu̶oĩarũgũcaju̶ yu̶.</s>
     </seg>
     <seg type="verse" id="b.ACT.26.10">
      <s id="b.ACT.26.10.1">To bajiro yigu̶ ñari, Jerusalénju̶re ñacõari, rojose ĩnare yirũgũcaju̶ yu̶.</s>
      <s id="b.ACT.26.10.2">“Jesús yere ajitirũ̶nu̶rãre ĩnare tubibeya mu̶” paia u̶jarã yu̶re ĩna yijare, jãjarã Jesúre ajitirũ̶nu̶rãre ĩnare tubiberũgũcaju̶ yu̶.</s>
      <s id="b.ACT.26.10.3">To yicõari, “Ĩnare sĩacõato mani” u̶jarã ĩna yijama, “To bajirone bojaja”, yirũgũcaju̶ yu̶ quẽne.</s>
     </seg>
     <seg type="verse" id="b.ACT.26.11">
      <s id="b.ACT.26.11.1">Cojoji me Dios ocare bueriaviriju̶ sãjaejacõari, “ ‘ “Rotimu̶orũ̶gõru̶cu̶mi” yigu̶, Dios ĩ cõar'i me ñarimi Jesús’ yiya mu̶a” yigu̶, ĩnare bu̶to rojose yicudirũgũcaju̶ yu̶.</s>
      <s id="b.ACT.26.11.2">Bu̶to ĩnare ĩategu̶ ñari, gãjerã masa ĩna ñarimacariju̶re ĩna rudicoaboajaquẽne, rojose ĩnare yiru̶, ĩnare su̶yarũgũcaju̶.</s>
     </seg>
     <seg type="verse" id="b.ACT.26.12">
      <s id="b.ACT.26.12.1">Jesúre ajitirũ̶nu̶rãre rojose ĩnare yigu̶ yu̶ ñajare, “Damasco vãme cu̶ti macaju̶ vasa” paia u̶jarã yu̶re ĩna yijare, yu̶ babarã rãca vacaju̶ yu̶.</s>
     </seg>
     <seg type="verse" id="b.ACT.26.13">
      <s id="b.ACT.26.13.1">To yu̶a bajivato, ũ̶mu̶recaji ñaro, ũ̶mu̶agu̶ muiju ĩ bususe rẽtoro bu̶to caje mose busucaju̶ ti.</s>
     </seg>
     <seg type="verse" id="b.ACT.26.14">
      <s id="b.ACT.26.14.1">To bajiro ti bajijare, quedicoacaju̶ yu̶a.</s>
      <s id="b.ACT.26.14.2">Yu̶a quedirocacũatone, hebreo oca rãca ado bajiro yi ocaruyucaju̶ ti: “Saulo, Saulo, ¿no yigu̶ rojose yu̶re yisu̶yarũgũati mu̶?</s>
      <s id="b.ACT.26.14.3">To bajiro mu̶ yijama, mu̶ masune rojose yigu̶ yaja mu̶”, yu̶re yi ocaruyucaju̶ ti.</s>
     </seg>
     <seg type="verse" id="b.ACT.26.15">
      <s id="b.ACT.26.15.1">To bajiro ti yirone, “¿Ñimu̶ ũgũ̶ ñacõari, to bajise yu̶re yati mu̶?”, ĩre yicaju̶ yu̶.</s>
      <s id="b.ACT.26.15.2">To yu̶ yirone, “Yu̶ne ñaja, Jesús, rojose mu̶ yisu̶yarũgũgũ̶ne”, yu̶re yi ocaruyucami.</s>
     </seg>
     <seg type="verse" id="b.ACT.26.16">
      <s id="b.ACT.26.16.1">To yigu̶ne, “Vũ̶mu̶rũ̶gũ̶ña mu̶.</s>
      <s id="b.ACT.26.16.2">‘Yu̶re gotibosaru̶cu̶mi’ yigu̶, mu̶re ruyuaĩoaja yu̶.</s>
      <s id="b.ACT.26.16.3">To bajiri, yu̶ bajicatire, to yicõari yucu̶aca mu̶ ĩasere, bero mu̶re yu̶ yiĩorotire quẽne masare gotimasiocudiru̶cu̶ja mu̶.</s>
     </seg>
     <seg type="verse" id="b.ACT.26.17">
      <s id="b.ACT.26.17.1">Mu̶ yarã jud'io masa, to yicõari jud'io masa me ñarã quẽne, rojose mu̶re ĩna yirotire mu̶re yirẽtobosaru̶cu̶ja yu̶.</s>
     </seg>
     <seg type="verse" id="b.ACT.26.18">
      <s id="b.ACT.26.18.1">‘Vãtia u̶ju̶ ĩ bojasere yitu̶jacõari, Dios ĩ bojaseju̶are yirã ñaru̶arãma ĩna’ yigu̶, yu̶ bajicatire mu̶re gotimasioroticõagũ̶ yaja yu̶.</s>
      <s id="b.ACT.26.18.2">Mu̶ gotimasiosere ajitirũ̶nu̶rã ñari, rojose ĩna yisere masirio ecocõari, Dios yarã ñaru̶arãma ĩna quẽne”, yu̶re yicami Jesús —ĩre yiyuju Pablo, Agripare.</s>
     </seg>
     <seg type="verse" id="b.ACT.26.19">
      <s id="b.ACT.26.19.1">—To bajiri, yu̶re ruyuaĩocõari, ĩ yiroticatire bajirone cu̶dicaju̶ yu̶.</s>
     </seg>
     <seg type="verse" id="b.ACT.26.20">
      <s id="b.ACT.26.20.1">Damasco vãme cu̶ti macanare ĩnare gotimasiosu̶ocaju̶ yu̶.</s>
      <s id="b.ACT.26.20.2">Bero, Jerusalén macanare, Judea sitanare, to yicõari jud'io masa me ñarãre quẽne ĩnare gotimasiocudirũgũcaju̶ yu̶.</s>
      <s id="b.ACT.26.20.3">“Rojose yu̶a yisere yitu̶jacõari, ‘Dios ĩ bojaseju̶are yiru̶arãja yu̶a’ yigoticõari, quẽnaseju̶are yirũgũña mu̶a”, ĩnare yigotirũgũcaju̶ yu̶.</s>
     </seg>
     <seg type="verse" id="b.ACT.26.21">
      <s id="b.ACT.26.21.1">To bajiro yu̶ yijare, Diore yirũ̶cu̶bu̶oriaviju̶ yu̶ ñaro yu̶re ñiacõari, yu̶re sĩaru̶aboacama ĩna, jud'io masa.</s>
     </seg>
     <seg type="verse" id="b.ACT.26.22">
      <s id="b.ACT.26.22.1">To bajiro yu̶re ĩna yiru̶aboajaquẽne, quẽnaro yu̶re ejarẽmocami Dios.</s>
      <s id="b.ACT.26.22.2">Yu̶re ĩ ejarẽmose ñajare, ñamasurã, ñamasumenare quẽne, mu̶are gotimasiocõa ñarũgũaja yu̶.</s>
      <s id="b.ACT.26.22.3">Moisés ñamasir'i, to yicõari Diore gotirẽtobosamasiriarã quẽne, “Ado bajiro bajiru̶aroja”, yiucamasiñuma: “ ‘Rotimu̶orũ̶gõru̶cu̶mi’ yigu̶, Dios ĩ cõagũ̶, rijacoaboarine, quẽna tudicatisu̶orocu̶ ñaru̶cu̶mi.</s>
      <s id="b.ACT.26.22.4">To bajiro ĩ bajiroti ñajare, Diorãca quẽnaro ñacõari, ĩ catisere ĩsiecoaru̶arãma, jud'io masa, jud'io masa me ñarã quẽne”, yiucamasiñuma. “ ‘Bajiru̶aroja’ ĩna yiucariarore bajirone bajiaja”, mu̶are yigotirũgũaja —ĩnare yigotiyuju Pablo.</s>
     </seg>
     <seg type="verse" id="b.ACT.26.24">
      <s id="b.ACT.26.24.1">To bajiro Pablo ĩ yigotiñarone, ado bajiro yiavasãñuju Festo: —To bajiro yimecu̶cõagũ̶ yaja mu̶.</s>
      <s id="b.ACT.26.24.2">Jairo bueri ñari, no bojasene tu̶oĩacõari, goticõaja mu̶ —Pablore ĩre yiavasãñuju Festo.</s>
     </seg>
     <seg type="verse" id="b.ACT.26.25">
      <s id="b.ACT.26.25.1">To bajiro ĩ yijare, ado bajiro yiyuju Pablo, Festore: —Yimecu̶gũ̶ me yaja yu̶.</s>
      <s id="b.ACT.26.25.2">Mu̶are yu̶ gotise socase me ñaja ti.</s>
      <s id="b.ACT.26.25.3">Tire quẽnaro ajicõari, “To bajirone bajiroja”, yimasiroti ñaja.</s>
     </seg>
     <seg type="verse" id="b.ACT.26.26">
      <s id="b.ACT.26.26.1">Jesús ĩ bajirere yu̶ gotise yayioroju̶ gotire me ñaja.</s>
      <s id="b.ACT.26.26.2">Masa ĩna ĩaro bajire ñaja ti.</s>
      <s id="b.ACT.26.26.3">To bajiro bajire ti ñajare, masare yu̶ gotimasiocatire masigũ̶mi U̶ju̶ Agripa.</s>
      <s id="b.ACT.26.26.4">To bajiri, güibecu̶ne ñajediro ĩre gotiaja yu̶ —Festore ĩre yiyuju Pablo.</s>
     </seg>
     <seg type="verse" id="b.ACT.26.27">
      <s id="b.ACT.26.27.1">To yicõari, Agripaju̶are ado bajiro yiyuju Pablo: —Diore gotirẽtobosariarã ĩna ucamasirere mu̶ ajirũ̶cu̶bu̶osere masiaja yu̶ —ĩre yiyuju Pablo.</s>
     </seg>
     <seg type="verse" id="b.ACT.26.28">
      <s id="b.ACT.26.28.1">To bajiro ĩre ĩ yisere ajicõari, ado bajiro yiyuju Agripa: —“To cõro ĩre yu̶ gotirone tu̶oĩavasoacõari, Jesúre ĩre ajitirũ̶nu̶coaru̶cu̶mi”, ¿yu̶re yitu̶oĩacõati mu̶? —ĩre yiyuju Agripa.</s>
     </seg>
     <seg type="verse" id="b.ACT.26.29">
      <s id="b.ACT.26.29.1">To ĩ yisere ajicõari, ado bajiro yiyuju Pablo: —Yoaro meaca mu̶re yu̶ gotiboajaquẽne, “Jesúre yu̶ ajitirũ̶nu̶rore bajiro ĩre ajitirũ̶nu̶ato ĩ” yigu̶, Diore mu̶re sẽnibosaja yu̶.</s>
      <s id="b.ACT.26.29.2">To yicõari, mu̶a jedirore Jesúre mu̶a ajitirũ̶nu̶rotire bojaja yu̶.</s>
      <s id="b.ACT.26.29.3">To bajiboarine Jesúre mu̶a ajitirũ̶nu̶se su̶ori yu̶re bajiro mu̶a tubibe ecosere bojabeaja yu̶ —yiyuju Pablo.</s>
     </seg>
     <seg type="verse" id="b.ACT.26.30">
      <s id="b.ACT.26.30.1">To ĩ yisere ajicõari, Agripa, Festo, Berenice, to yicõari Pablore ĩre ajiñariarã jediro, vũ̶mu̶rũ̶gũ̶ budicoasujarã ĩna.</s>
     </seg>
     <seg type="verse" id="b.ACT.26.31">
      <s id="b.ACT.26.31.1">Budianane, ado bajise gãmerã yiyujarã ĩna: —Ñie rojose yibesumi.</s>
      <s id="b.ACT.26.31.2">To bajiri, ĩre tubibecũre, ĩre sĩare quẽne mañuja ti —gãmerã yiyujarã ĩna.</s>
     </seg>
     <seg type="verse" id="b.ACT.26.32">
      <s id="b.ACT.26.32.1">To yicõari, ado bajiro yiyuju Agripa, Festore: —“ ‘¿Rojose yiyujari yu̶?’ yigu̶, U̶ju̶ Césare ĩre ĩacõĩarotiru̶cu̶ja yu̶” Pablo ĩ yibetijama, ĩre bucõaroti ñaboayuja —Festore ĩre yiyuju Agripa.</s>
     </seg>
    </div>
    <div type="chapter" id="b.ACT.27">
     <seg type="verse" id="b.ACT.27.1">
      <s id="b.ACT.27.1.1">“Pablore, gãjerã tubibe ecoriarãre quẽne, Italia vãme cu̶ti sitaju̶re ĩnare cõato mani”, yicama ĩna.</s>
      <s id="b.ACT.27.1.2">To yirã ñari, Julio vãme cu̶tigu̶re, —Ĩnare ũmato vasa —ĩre yicama.</s>
      <s id="b.ACT.27.1.3">Roma macana surarare U̶ju̶ César ĩ beseriarãre rotigu̶ ñacami Julio.</s>
     </seg>
     <seg type="verse" id="b.ACT.27.2">
      <s id="b.ACT.27.2.1">Cũmua ñacaju̶ Adramitio vãme cu̶ti macana yaga.</s>
      <s id="b.ACT.27.2.2">Asia sitaju̶re varoado bajicaju̶ tia.</s>
      <s id="b.ACT.27.2.3">To bajiri tia rãca vacaju̶ yu̶a.</s>
      <s id="b.ACT.27.2.4">Yu̶a rãca ñacami Aristarco vãme cu̶tigu̶ quẽne.</s>
      <s id="b.ACT.27.2.5">Macedonia sita ñarimaca, Tesalónica vãme cu̶ti macagu̶ ñacami.</s>
     </seg>
     <seg type="verse" id="b.ACT.27.3">
      <s id="b.ACT.27.3.1">Gajerũ̶mu̶ Sidón vãme cu̶ti macaju̶ ejacaju̶ yu̶a.</s>
      <s id="b.ACT.27.3.2">“Rojose tãmu̶oami Pablo” yiĩamaicõari, “Mu̶ babarãre ĩnare ĩacudiaya.</s>
      <s id="b.ACT.27.3.3">No mu̶ bojase mu̶re ĩsiato”, ĩre yicami Julio.</s>
     </seg>
     <seg type="verse" id="b.ACT.27.4">
      <s id="b.ACT.27.4.1">Ti maca ñariarã, vacaju̶ yu̶a quẽna.</s>
      <s id="b.ACT.27.4.2">To yu̶a bajivatone, bu̶to mino vacaju̶.</s>
      <s id="b.ACT.27.4.3">To bajicõari, yu̶are vẽatu̶ocaju̶.</s>
      <s id="b.ACT.27.4.4">To ti bajijare, Chipre vãme cu̶tiyoa tu̶re gãniacaju̶ yu̶a.</s>
     </seg>
     <seg type="verse" id="b.ACT.27.5">
      <s id="b.ACT.27.5.1">To bajivana, Cilicia sitare rẽto, Panfilia sitare, Licia sita ñarimaca Mira vãme cu̶ti macare ejacaju̶ yu̶a.</s>
     </seg>
     <seg type="verse" id="b.ACT.27.6">
      <s id="b.ACT.27.6.1">Ti macaju̶ gajea cũmua Alejandr'ia vãme cu̶ti macana yagare, Italiaju̶ varoado bajiricare ĩacõari, tia rãca yu̶are ũmato vacami surara u̶ju̶.</s>
     </seg>
     <seg type="verse" id="b.ACT.27.7">
      <s id="b.ACT.27.7.1">Bu̶to mino ti vajare cojorũ̶mu̶ me josari vacõari, Gnido maca cãnamuñarore ejacaju̶ yu̶a.</s>
      <s id="b.ACT.27.7.2">Yu̶a vato riojo bu̶to mino ti vacõa ñajare, Creta vãme cu̶tiyoa cu̶toju̶a vacoacaju̶ yu̶a.</s>
      <s id="b.ACT.27.7.3">Tiyoa ñarimaca Salmón vãme cu̶ti macare rẽto, tiyoa tu̶re vacaju̶ yu̶a, mino ti vabetibu̶saroju̶a vana.</s>
     </seg>
     <seg type="verse" id="b.ACT.27.8">
      <s id="b.ACT.27.8.1">Josari masu bajivana, Lasea maca tu̶ ñarimaca Buenos Puertos vãme cu̶ti macaju̶re ejacaju̶ yu̶a.</s>
     </seg>
     <seg type="verse" id="b.ACT.27.9">
      <s id="b.ACT.27.9.1">Cojorũ̶mu̶ me vacoacaju̶ yu̶a.</s>
      <s id="b.ACT.27.9.2">To bajiri tone bu̶to yu̶are güiocoacaju̶ yuja, juebu̶cu̶ ti cõñajare.</s>
      <s id="b.ACT.27.9.3">To bajiri, ado bajiro ĩnare goticami Pablo:</s>
     </seg>
     <seg type="verse" id="b.ACT.27.10">
      <s id="b.ACT.27.10.1">—Vabeticõato.</s>
      <s id="b.ACT.27.10.2">Mani vajama, rojose tãmu̶oru̶arãja.</s>
      <s id="b.ACT.27.10.3">Cũmua rujacoaru̶aroja.</s>
      <s id="b.ACT.27.10.4">Gajeyeũni quẽne yayicoaru̶aroja.</s>
      <s id="b.ACT.27.10.5">Mani quẽne sĩgũ̶ri rujareacoaru̶arãja —ĩnare yigotiboacami Pablo.</s>
     </seg>
     <seg type="verse" id="b.ACT.27.11">
      <s id="b.ACT.27.11.1">To ĩ yiboajaquẽne, ĩre cu̶dibeticami surara u̶ju̶.</s>
      <s id="b.ACT.27.11.2">Cũmua u̶jarãju̶a, “Vacoajaro mani” ĩna yiseju̶are ajicami.</s>
     </seg>
     <seg type="verse" id="b.ACT.27.12">
      <s id="b.ACT.27.12.1">Ti maca jetaga rocaturiaro juebu̶cu̶ ti ñajama quẽnabesuju.</s>
      <s id="b.ACT.27.12.2">To bajiri, “Fenice vãme cu̶ti macaju̶ vajaro mani.</s>
      <s id="b.ACT.27.12.3">Ti maca jetaga quẽnaro rocaturiaro ñañuju ti, mino ti vabetibu̶sajare.</s>
      <s id="b.ACT.27.12.4">Toju̶ mani ñaro juebu̶cu̶ rẽtoru̶aroja”, yitu̶oĩacama ĩna jedirone.</s>
     </seg>
     <seg type="verse" id="b.ACT.27.13">
      <s id="b.ACT.27.13.1">To bajiri ĩna vatoju̶are mino ti vasere ĩacõari, “Vajaro mani”, yicama ĩna.</s>
      <s id="b.ACT.27.13.2">To yi, cũmua ruucũñiariajau̶ ancla vãme cu̶tijau̶re tũ̶amu̶osã, tiyoa tu̶re vacoacaju̶ yu̶a.</s>
     </seg>
     <seg type="verse" id="b.ACT.27.14">
      <s id="b.ACT.27.14.1">To yu̶a bajivatone, gajeroju̶a bu̶to tutuaro mino vadicõari, yu̶are vẽaviocõacaju̶ ti.</s>
      <s id="b.ACT.27.14.2">Nordeste vãme cu̶ti ñacaju̶ ti.</s>
     </seg>
     <seg type="verse" id="b.ACT.27.15">
      <s id="b.ACT.27.15.1">To ti bajijare, “Tiyoa tu̶bu̶sa vanasa mani” yirã, tiare veaquẽnobu̶saboacama ĩna.</s>
      <s id="b.ACT.27.15.2">Bu̶tobu̶sa mino ti vajare, “Manire ti vẽacõarore bajirone vacoajaro mani”, yicõacama ĩna.</s>
     </seg>
     <seg type="verse" id="b.ACT.27.16">
      <s id="b.ACT.27.16.1">To bajivana, Cauda vãme cu̶tiyoa cõñarore rẽtoanane, mino ti vabetibu̶sajare, cũmua jairica tu̶re ĩna siajoriare tiare tũ̶amu̶osãcama ĩna, yu̶a vacatia jubeaju̶.</s>
     </seg>
     <seg type="verse" id="b.ACT.27.17">
      <s id="b.ACT.27.17.1">To yigajanocõari, “Saguerobe” yirã, yu̶a vacatia rãca quẽnaro siañiacõacama ĩna.</s>
      <s id="b.ACT.27.17.2">Sirte vãme cu̶tiju̶ cõñanane, “Jõrero vana yaja mani” yirã, ancla vãme cu̶tijau̶re rocaroaruucama ĩna.</s>
      <s id="b.ACT.27.17.3">To bajiro ĩna yijare, mino ti vẽacõarore bajirone vacaju̶ yu̶a.</s>
     </seg>
     <seg type="verse" id="b.ACT.27.18">
      <s id="b.ACT.27.18.1">Gajerũ̶mu̶ to bajirone mino ti vacõa ñajare, bu̶to sabecõa ñacaju̶.</s>
      <s id="b.ACT.27.18.2">To ti bajijare, “Rujarobe” yirã, gajeyeũni gãjerãre ĩsiru̶arã ĩna juaboarere juarearodecõacama ĩna.</s>
     </seg>
     <seg type="verse" id="b.ACT.27.19">
      <s id="b.ACT.27.19.1">To ĩna yibusuorirũ̶mu̶, to bajirone mino vacõari, ti sabecõa ñajare, cũmuayere quẽne juarearodecama ĩna yuja.</s>
     </seg>
     <seg type="verse" id="b.ACT.27.20">
      <s id="b.ACT.27.20.1">Cojorũ̶mu̶ me, muiju ruyubeticami.</s>
      <s id="b.ACT.27.20.2">Ñamire quẽne ñocoa ruyubeticama.</s>
      <s id="b.ACT.27.20.3">Mino ti vatu̶jabetijare, “Rujareacoaru̶arãja mani”, yitu̶oĩacaju̶ yu̶a.</s>
     </seg>
     <seg type="verse" id="b.ACT.27.21">
      <s id="b.ACT.27.21.1">Yoaro babeti vacaju̶ yu̶a.</s>
      <s id="b.ACT.27.21.2">To yu̶a bajivajare, ado bajiro yu̶are goticami Pablo: —“Vabeticõato mani” mu̶are yu̶ yimasisere mu̶a ajijama, Creta vãme cu̶tiyoaju̶ne mani ñacõajama, rojose tãmu̶obetiborãja mani.</s>
     </seg>
     <seg type="verse" id="b.ACT.27.22">
      <s id="b.ACT.27.22.1">To bajiboarine, tu̶oĩasu̶tiritibesa mu̶a.</s>
      <s id="b.ACT.27.22.2">“Cũmua ti yayicoaboajaquẽne, manima caticõaru̶arãja”, yitu̶oĩaña mu̶a.</s>
     </seg>
     <seg type="verse" id="b.ACT.27.23">
      <s id="b.ACT.27.23.1">Jẽju̶aga ñami ángel yu̶re ruyuaĩocõari yu̶re gotimi, Dios, yu̶ u̶ju̶, ĩ cõagũ̶.</s>
     </seg>
     <seg type="verse" id="b.ACT.27.24">
      <s id="b.ACT.27.24.1">Ado bajiro yu̶re gotimi: “Güibesa mu̶.</s>
      <s id="b.ACT.27.24.2">U̶ju̶ César tu̶ ejacõari, ‘¿Rojose yiyujari yu̶?’ yigu̶, ĩre ĩacõĩarotiru̶cu̶ja mu̶.</s>
      <s id="b.ACT.27.24.3">Dios, mu̶re ĩamaigũ̶ ñari, ĩre mu̶ sẽnijare, rojose mu̶a tãmu̶oborotire mu̶are yirẽtobosaru̶cu̶mi.</s>
      <s id="b.ACT.27.24.4">Mu̶ rãca vana jedirone catijedicõaru̶arãma ĩna”, yu̶re yimi ángel.</s>
     </seg>
     <seg type="verse" id="b.ACT.27.25">
      <s id="b.ACT.27.25.1">To bajiri tire ajirã ñari, su̶tiritibesa mu̶a.</s>
      <s id="b.ACT.27.25.2">“Dios ĩ gotiroticõariarore bajirone bajiru̶aroja”, yaja yu̶.</s>
     </seg>
     <seg type="verse" id="b.ACT.27.26">
      <s id="b.ACT.27.26.1">To bajiri, yucú̶yoa cõñaroju̶a mino manire vẽatucõaru̶aroja —yu̶are yigoticami Pablo.</s>
     </seg>
     <seg type="verse" id="b.ACT.27.27">
      <s id="b.ACT.27.27.1">Adriático vãme cu̶tiyaju̶re ju̶a semana vacaju̶ yu̶a, mino yu̶are vẽatucõase rãca.</s>
      <s id="b.ACT.27.27.2">To bajivana rĩne, ñami gu̶dareco ti tu̶sato, “Yucú̶yoare cõñacoana yirãja mani”, yicama cũmuare ĩacoderimasa.</s>
     </seg>
     <seg type="verse" id="b.ACT.27.28">
      <s id="b.ACT.27.28.1">To bajiri ũ̶cu̶ase cõĩariama rãca “¿no cõro ũ̶cu̶ati ti?” yirã, ruucõĩacama ĩna.</s>
      <s id="b.ACT.27.28.2">Treinta y seis metros ũ̶cu̶acaju̶ ti.</s>
      <s id="b.ACT.27.28.3">Yoarobu̶sa vacõari, ruucõĩacama ĩna quẽna.</s>
      <s id="b.ACT.27.28.4">Veintisiete metros ũ̶cu̶acaju̶ yuja.</s>
     </seg>
     <seg type="verse" id="b.ACT.27.29">
      <s id="b.ACT.27.29.1">To ti bajijare, “Gũ̶tare rocaturo, cũmua vadirobe” yirã, cũmua ruucũñiare ancla vãme cu̶tijau̶rire babarirãcajau̶re rearoderuucama ĩna, cũmua gu̶de ñaseju̶are.</s>
      <s id="b.ACT.27.29.2">To yicõari, “Guarobu̶sa busuato” yirã, Diore sẽnicama ĩna.</s>
     </seg>
     <seg type="verse" id="b.ACT.27.30">
      <s id="b.ACT.27.30.1">To yicõari, “Ĩguẽaju̶ ñasere quẽne rearoderuuroana yaja yu̶a”, yicama cũmuare ĩacoderimasa.</s>
      <s id="b.ACT.27.30.2">Cũmua mojorica rãca rudiaru̶arã yirã yiboayuma.</s>
     </seg>
     <seg type="verse" id="b.ACT.27.31">
      <s id="b.ACT.27.31.1">To ĩna yiboajaquẽne, surara u̶ju̶re, to yicõari surarare quẽne ado bajiro ĩnare goticami Pablo: —Cũmuare ĩacoderimasa ĩna rudicoajama, catibetiru̶arãja mu̶a —ĩnare yigoticami.</s>
     </seg>
     <seg type="verse" id="b.ACT.27.32">
      <s id="b.ACT.27.32.1">To ĩ yijare, “Rudicoanasa mani” ĩna yiboariare, ĩna siariamarire yijesurecõari, vẽjarocaroacõacama ĩna, surara.</s>
     </seg>
     <seg type="verse" id="b.ACT.27.33">
      <s id="b.ACT.27.33.1">To ĩna yiro bero, busujedibetone yu̶a jedirore baroticami Pablo: —“¿No bajiro bajirãti mani?” yitu̶oĩarã ñari, ju̶a semana quẽnaro bare bamenane ñacoaju̶ mu̶a.</s>
     </seg>
     <seg type="verse" id="b.ACT.27.34">
      <s id="b.ACT.27.34.1">To bajiri bare baya mu̶a, “Catirãsa” yirã.</s>
      <s id="b.ACT.27.34.2">Niju̶ane mani rãcagu̶ rijayayibetiru̶cu̶mi —yu̶are yigoticami Pablo.</s>
     </seg>
     <seg type="verse" id="b.ACT.27.35">
      <s id="b.ACT.27.35.1">To bajiro yu̶are ĩ yiro bero, panre ãmicõari, “Quẽnaro yaja mu̶”, yicami, Diore sẽnigũ̶.</s>
      <s id="b.ACT.27.35.2">To yigajanocõari, bacami.</s>
     </seg>
     <seg type="verse" id="b.ACT.27.36">
      <s id="b.ACT.27.36.1">To ĩ yisere ajivariquẽnacõari, bacaju̶ yu̶a quẽne.</s>
     </seg>
     <seg type="verse" id="b.ACT.27.37">
      <s id="b.ACT.27.37.1">Tia cũmuare vacana, doscientos setenta y seis ñarirãcu̶ ñacaju̶ yu̶a.</s>
     </seg>
     <seg type="verse" id="b.ACT.27.38">
      <s id="b.ACT.27.38.1">Yu̶a bau̶su̶cu̶tiro bero, trigo joarire rearodecama ĩna, “Rũ̶cu̶betibu̶saro vanasa” yirã.</s>
     </seg>
     <seg type="verse" id="b.ACT.27.39">
      <s id="b.ACT.27.39.1">Busuro bero yucú̶yoare ĩacõari, “¿No ũnoju̶ ñati?”, yicama ĩna.</s>
      <s id="b.ACT.27.39.2">To bajiro yiboarine, jabua ti ruyujare, “Tibua cu̶toju̶are rocaturãsa”, yicama cũmuare ĩacoderimasa.</s>
     </seg>
     <seg type="verse" id="b.ACT.27.40">
      <s id="b.ACT.27.40.1">To bajiri, ancla bu̶to ti rũ̶cu̶jare, ti cãnori rãcane jasureruucõacama ĩna.</s>
      <s id="b.ACT.27.40.2">To ĩna yirone, gãjerãma “Cũmuare veaturãsa” yirã ĩna siaturiajãirire jojiocama ĩna, jabuaju̶are jãjaru̶arã.</s>
      <s id="b.ACT.27.40.3">To yicõari, cũmua ĩguẽa cu̶toju̶a ñarigaserore mino tuarigaserore tũ̶amu̶ocama ĩna, “Cũmuare ũmato jãjajaro” yirã.</s>
     </seg>
     <seg type="verse" id="b.ACT.27.41">
      <s id="b.ACT.27.41.1">Tu̶saroju̶re jãjaejamenane ti jõrejare, cũmua ĩguẽa jabuaju̶ jejacõacaju̶ ti.</s>
      <s id="b.ACT.27.41.2">To ti bajirone, bu̶to oco sabeca yiro, cũmua gu̶de cu̶toju̶are sabevaruucõacaju̶.</s>
     </seg>
     <seg type="verse" id="b.ACT.27.42">
      <s id="b.ACT.27.42.1">To ti bajirone, tubibe ecoriarã ĩna juadiriarãre “Baájãjarudiatoma” yirã ĩnare sĩaru̶acama suraraju̶a.</s>
     </seg>
     <seg type="verse" id="b.ACT.27.43">
      <s id="b.ACT.27.43.1">Ĩna sĩaru̶aboajaquẽne, Pablore maigũ̶ ñari, ĩnare sĩarotibeticami ĩna u̶ju̶ju̶a. —Tire yimenane, baámasirãma jatirearodecõari, tu̶saroju̶a baájãjasa mu̶a —ĩnare yicami.</s>
     </seg>
     <seg type="verse" id="b.ACT.27.44">
      <s id="b.ACT.27.44.1">—Baámasimenama, yucú̶jãiri, to yicõari, no bojase jayase rãca ñiacõari tu̶saroju̶a baájãjasa —yicami.</s>
      <s id="b.ACT.27.44.2">To bajiri sĩgũ̶ rujarocariaro mano jabuaju̶ baájãjaejacaju̶ yu̶a.</s>
     </seg>
    </div>
    <div type="chapter" id="b.ACT.28">
     <seg type="verse" id="b.ACT.28.1">
      <s id="b.ACT.28.1.1">Toju̶ ejacõari, “Malta vãme cu̶tiyoaju̶ ñaja mani”, yiĩamasicaju̶ yu̶a.</s>
     </seg>
     <seg type="verse" id="b.ACT.28.2">
      <s id="b.ACT.28.2.1">Tiju̶ana masa, to yu̶a ejaro, quẽnaro yu̶are yicama.</s>
      <s id="b.ACT.28.2.2">Bu̶to oco ti quedijare, yu̶are u̶sacaju̶.</s>
      <s id="b.ACT.28.2.3">To yu̶a bajijare, jeame riocõari, “Sũmaroaya mu̶a quẽne”, yu̶are yicama.</s>
     </seg>
     <seg type="verse" id="b.ACT.28.3">
      <s id="b.ACT.28.3.1">Jearu̶ju̶ri juagu̶ vacõari, ĩna riori mere ĩ tĩarone, ãña jearu̶ju̶ri vatoa ñar'i, “Jea asisere rudiacu̶ja” yigu̶, ĩ ãmoju̶re jatirocayocõari, cũnicami, Pablore.</s>
     </seg>
     <seg type="verse" id="b.ACT.28.4">
      <s id="b.ACT.28.4.1">Ĩ cũniyojasere ĩacõari, ado bajiro gãmerã yicama toana: —Masa sĩarimasu̶ ñagũ̶mi.</s>
      <s id="b.ACT.28.4.2">Ĩna rujariaroju̶ ĩ rujarocabetijare, ĩ masa sĩare vaja ĩre ãña cũnirotigomo so, mani rũ̶cu̶bu̶ogo —gãmerã yicama ĩna.</s>
     </seg>
     <seg type="verse" id="b.ACT.28.5">
      <s id="b.ACT.28.5.1">To bajiro ĩna yiboajaquẽne, jeameju̶ ãñare ĩre yayerocatĩacõacami.</s>
      <s id="b.ACT.28.5.2">To bajicõari, visiorũgũ yibeticami Pablo.</s>
     </seg>
     <seg type="verse" id="b.ACT.28.6">
      <s id="b.ACT.28.6.1">“Guaro mijiru̶aroja.</s>
      <s id="b.ACT.28.6.2">Ti mijibetijaquẽne, ñaro tu̶sarone rijacoa tu̶jaru̶cu̶mi”, yitu̶oĩaboacama tiju̶ana jediro.</s>
      <s id="b.ACT.28.6.3">To yicõari, yoaro ĩre ĩacodeñaboacama.</s>
      <s id="b.ACT.28.6.4">Ĩna tu̶oĩarore bajiro ĩ bajibetijare, ado bajiroju̶a tu̶oĩacama ĩna yuja: “Mani rũ̶cu̶bu̶ogu̶, masu̶re bajiro ruju̶ cu̶ticõari, ejami”, gãmerã yicama ĩna yuja.</s>
     </seg>
     <seg type="verse" id="b.ACT.28.7">
      <s id="b.ACT.28.7.1">To yu̶a bajiñacatiju̶ tu̶re ñacaju̶, tiyoana u̶ju̶ Publio vãme cu̶tigu̶ ye sita.</s>
      <s id="b.ACT.28.7.2">Quẽnaro yu̶are bocaãmicami.</s>
      <s id="b.ACT.28.7.3">To bajiri, idiarũ̶mu̶ ĩ rãca yu̶a ñaro quẽnaro yu̶are yicami.</s>
     </seg>
     <seg type="verse" id="b.ACT.28.8">
      <s id="b.ACT.28.8.1">Ĩ tu̶ yu̶a ñaro, “Bu̶to rijaami yu̶ jacu̶” ĩ yisere ajicaju̶ yu̶a.</s>
      <s id="b.ACT.28.8.2">“Bu̶bu̶ribu̶jacõari, gu̶da cuduami.</s>
      <s id="b.ACT.28.8.3">Mano gajajuar'i cãnijesariaro joeju̶ jesaami”, yicami.</s>
      <s id="b.ACT.28.8.4">To bajiro ĩ yijare, ĩre ĩagũ̶ jãjacami Pablo.</s>
      <s id="b.ACT.28.8.5">Ĩ tu̶ jãjaejacõari, Diore ĩre sẽnibosacami.</s>
      <s id="b.ACT.28.8.6">To yicõari, ĩ ãmori ñujeocami.</s>
      <s id="b.ACT.28.8.7">To ĩ yirone, caticoacami ĩ yuja.</s>
     </seg>
     <seg type="verse" id="b.ACT.28.9">
      <s id="b.ACT.28.9.1">Ĩre ĩ catiosere ajicõari, toana rijaye cu̶tirã, ĩre catiorotirã ejacama ĩna.</s>
      <s id="b.ACT.28.9.2">To ĩna bajijare, ĩnare catiocami Pablo.</s>
     </seg>
     <seg type="verse" id="b.ACT.28.10">
      <s id="b.ACT.28.10.1">To ĩ yijare, yu̶are rũ̶cu̶bu̶orã, quẽnaro yirũgũcama ĩna.</s>
      <s id="b.ACT.28.10.2">To yicõari, yu̶a varoto rĩjoro, yu̶a bojase jediro yu̶are ĩsicama.</s>
     </seg>
     <seg type="verse" id="b.ACT.28.11">
      <s id="b.ACT.28.11.1">Malta vãme cu̶ti yoaju̶re idiarã muijua ñacaju̶ yu̶a.</s>
      <s id="b.ACT.28.11.2">“Juebu̶cu̶ ti rẽtoro bero vanasa” yirã, tujayuma Alejandr'ia vãme cu̶ti macana.</s>
      <s id="b.ACT.28.11.3">To bajiri, juebu̶cu̶ bero, ĩna rãca vacaju̶ yu̶a quẽna.</s>
      <s id="b.ACT.28.11.4">Tia ĩguẽaju̶re, “Ado bajirã ñarãma cũmuare ĩacoderimasa mani rũ̶cu̶bu̶orã, Cástor, to yicõari Pólux vãme cu̶tigu̶ quẽne” yicõari ĩna quẽnoriarã ñacama.</s>
     </seg>
     <seg type="verse" id="b.ACT.28.12">
      <s id="b.ACT.28.12.1">Siracusa vãme cu̶ti macaju̶ ejacõari, idiarũ̶mu̶ ñacaju̶ yu̶a.</s>
     </seg>
     <seg type="verse" id="b.ACT.28.13">
      <s id="b.ACT.28.13.1">Ti macaju̶ ñacõari vana, Regio vãme cu̶ti macaju̶ ejacaju̶ yu̶a.</s>
      <s id="b.ACT.28.13.2">Gajerũ̶mu̶ yu̶a vato riojo mino ti vajare, Puteoli vãme cu̶ti macaju̶ vaejacaju̶ yu̶a.</s>
     </seg>
     <seg type="verse" id="b.ACT.28.14">
      <s id="b.ACT.28.14.1">Ti macaju̶ ejacõari, Jesúre ajitirũ̶nu̶rãre ĩnare bu̶jacaju̶ yu̶a.</s>
      <s id="b.ACT.28.14.2">“Yu̶a rãca cojo semana ñaña mu̶a”, yu̶are yicama ĩna.</s>
      <s id="b.ACT.28.14.3">To bajiri ĩna rãca cojo semana ñacaju̶ yu̶a.</s>
      <s id="b.ACT.28.14.4">To baji, Romaju̶ vacaju̶ yu̶a.</s>
     </seg>
     <seg type="verse" id="b.ACT.28.15">
      <s id="b.ACT.28.15.1">Yu̶a vadi quetire ajicõari, yu̶are bocarã vayuma ĩna, ti macana Jesúre ajitirũ̶nu̶rã.</s>
      <s id="b.ACT.28.15.2">To bajiri, Foro de Apio vãme cu̶ti macaju̶ yu̶are bocacama.</s>
      <s id="b.ACT.28.15.3">Gãjerãma, Tres Tabernas vãme cu̶toju̶ yu̶are bocacama ĩna.</s>
      <s id="b.ACT.28.15.4">To ĩna bajiro ĩacõari, variquẽnagũ̶ ñari, “Quẽnaro yaja mu̶”, Diore ĩre yicami Pablo.</s>
     </seg>
     <seg type="verse" id="b.ACT.28.16">
      <s id="b.ACT.28.16.1">Roma vãme cu̶ti macaju̶ yu̶a ejaro, tubiberiaviju̶ Pablo ĩ ñaru̶abetijare, “Gaje viju̶ sĩgũ̶ ĩ ñacõajama, quẽnacõaroja.</s>
      <s id="b.ACT.28.16.2">To bajiboarine sĩgũ̶ surara ĩre coderu̶cu̶mi”, yicama.</s>
     </seg>
     <seg type="verse" id="b.ACT.28.17">
      <s id="b.ACT.28.17.1">Romaju̶ ĩ ejaro bero idiarũ̶mu̶ ñatu̶sacu̶, “Jud'io masa u̶jarãre ĩnare jirẽoña”, yicami Pablo.</s>
      <s id="b.ACT.28.17.2">Ĩna rẽjajediro, ado bajiro ĩnare goticami: —Yu̶re ajiya yu̶ yarã.</s>
      <s id="b.ACT.28.17.3">Mani yarãre rojose yu̶ yibetiboajaquẽne, to yicõari, mani ñicu̶a ĩna yirũgũrere yu̶ rũ̶cu̶bu̶orũgũboajaquẽne, yu̶re ñiacõari, romano masare ĩsicama mani yarã, Jerusalén macana.</s>
     </seg>
     <seg type="verse" id="b.ACT.28.18">
      <s id="b.ACT.28.18.1">Ñie rojose yu̶ yibetijare, “Rojose yibesumi” yicõari yu̶re buru̶aboacama romano masaju̶ama.</s>
     </seg>
     <seg type="verse" id="b.ACT.28.19">
      <s id="b.ACT.28.19.1">Yu̶re ĩna buru̶aboajaquẽne, mani yarãju̶a, “Ĩre bubeticõaña”, ĩnare yicama.</s>
      <s id="b.ACT.28.19.2">To ĩna yijare, “ ‘Rojose yiyujari yu̶’ yigu̶, Roma macagu̶, U̶ju̶ Césare ĩre ĩacõĩarotiru̶cu̶ja”, yicaju̶ yu̶. “ ‘Rojose yu̶re ĩna yicati ti ñajare, rojose ĩnare yiya’ yiru̶ me, U̶ju̶ César tu̶ju̶ varu̶cu̶ja”, yicaju̶ yu̶.</s>
     </seg>
     <seg type="verse" id="b.ACT.28.20">
      <s id="b.ACT.28.20.1">Tire gotiru̶ mu̶are jicõamu̶ yu̶.</s>
      <s id="b.ACT.28.20.2">Israel ñamasir'i jãnerabatia mani tu̶oĩayurũgũcacu̶, jẽre ejayumi.</s>
      <s id="b.ACT.28.20.3">To bajiri, ĩre yu̶ ajitirũ̶nu̶jare, cõmema rãca yu̶re siarũgũama —ĩnare yigoticami Pablo.</s>
     </seg>
     <seg type="verse" id="b.ACT.28.21">
      <s id="b.ACT.28.21.1">To ĩ yisere ajicõari, ado bajiro ĩre yicama ĩna, Roma macana jud'io masa u̶jarã: —Judea sitana ejaboarine, “Rojose yigu̶ ñaami Pablo”, yu̶are yigotibetirũgũama.</s>
      <s id="b.ACT.28.21.2">Ĩna ucacõasere quẽne ĩabetirũgũaja yu̶a.</s>
      <s id="b.ACT.28.21.3">To bajiri mu̶ bajisere masibeaja yu̶a.</s>
     </seg>
     <seg type="verse" id="b.ACT.28.22">
      <s id="b.ACT.28.22.1">To bajiboarine, “Jesúre masa ĩna ajitirũ̶nu̶jama, quẽnabeti ñaja” masa ĩna yise rĩne ajirũgũmu̶ yu̶a.</s>
      <s id="b.ACT.28.22.2">To bajiri, mu̶ tu̶oĩase yu̶are mu̶ gotisere bojaja —ĩre yicama ĩna, Pablore.</s>
     </seg>
     <seg type="verse" id="b.ACT.28.23">
      <s id="b.ACT.28.23.1">To bajiro ĩre yirã ñari, ĩ gotisere ajirã ĩna rẽjarotirũ̶mu̶re ĩre goticama ĩna.</s>
      <s id="b.ACT.28.23.2">“Tirũ̶mu̶ rẽjaru̶arãja mani” ĩna yicatirũ̶mu̶ ti ejaro, jãjarãbu̶sa rẽjacama ĩna.</s>
      <s id="b.ACT.28.23.3">To bajiri, ado bajiro ĩnare gotimasiocami Pablo: —Jesúne ñaami “Rotimu̶orũ̶gõru̶cu̶mi” yigu̶, Dios ĩ cõar'i.</s>
      <s id="b.ACT.28.23.4">Ĩre ajitirũ̶nu̶rãre, “Yu̶ yarã ñaama” ĩnare yiĩavariquẽnacõari, quẽnaro yirũgũami Dios —ĩnare yigotimasiocami Pablo.</s>
      <s id="b.ACT.28.23.5">Tire ĩ gotimasiojama, Moisés ñamasir'ire Dios ĩ roticũmasirere, to yicõari Diore gotirẽtobosamasiriarã ĩna ucamasirere masigũ̶ ñari, ĩnare gotimasiogũ̶ yicami.</s>
      <s id="b.ACT.28.23.6">Busuriju̶ ĩ goticoajama, rãioriju̶ju̶ gotigajanocami.</s>
     </seg>
     <seg type="verse" id="b.ACT.28.24">
      <s id="b.ACT.28.24.1">To bajiro ĩ yisere ajicõari, “Socu̶ me yami.</s>
      <s id="b.ACT.28.24.2">Riojone bajiroja”, yiajicama sĩgũ̶ri.</s>
      <s id="b.ACT.28.24.3">To bajiboarine gãjerãma ajitebu̶sacama.</s>
     </seg>
     <seg type="verse" id="b.ACT.28.25">
      <s id="b.ACT.28.25.1">To bajiri sĩgũ̶re bajiro tu̶oĩabetica yirã, budisu̶ocama ĩna.</s>
      <s id="b.ACT.28.25.2">To ĩna bajirone, ado bajiro ĩnare goticami Pablo: —Ado bajiro mu̶a bajirotire yigu̶, Esp'iritu Santo, mu̶a ñicu̶a ñamasiriarãre ĩ yimasire riojo ñañuja ti.</s>
      <s id="b.ACT.28.25.3">“Ado bajiro ĩnare gotiya”, yimasiñumi, Isa'ias ñamasir'ire:</s>
     </seg>
     <seg type="verse" id="b.ACT.28.26">
      <s id="b.ACT.28.26.1">“Mu̶ yarãre ĩnare gotiaya mu̶: ‘Yu̶re ajirã ñaboarine, ajimasibeticõa ñaru̶arãma.</s>
      <s id="b.ACT.28.26.2">Yu̶ yiĩosere ĩarã ñaboarine, “¿To bajiro bajisere yigu̶ yatique ĩ?”, yiĩamasibeticõa ñaru̶arãma.</s>
     </seg>
     <seg type="verse" id="b.ACT.28.27">
      <s id="b.ACT.28.27.1">Ado bajiro bajirã ñari, yu̶ yere ajimasimena ñarãma ĩna: Gãmo gojeri tusubeti, to yicõari, caje ĩamenare bajiro bajirãma.</s>
      <s id="b.ACT.28.27.2">To bajiro yu̶ yijama, “Yu̶ yere tu̶oĩaru̶amena ñaama” yigu̶ yaja yu̶.</s>
      <s id="b.ACT.28.27.3">To bajirã ñari, tire quẽnaro ajimasibeama.</s>
      <s id="b.ACT.28.27.4">Yu̶ yere ĩna tu̶oĩaru̶ajama, tire ajimasicõari, yu̶ bojarore bajiro tu̶oĩavasoacõari, yu̶re sẽnirũ̶cu̶bu̶oborãma ĩna.</s>
      <s id="b.ACT.28.27.5">Yu̶re ĩna sẽnijama, yu̶re ĩna cãmotadicõa tu̶jaborotire ĩnare yirẽtobosabogu̶ja yu̶’, ĩnare yigotiaya mu̶”, Isa'iare ĩre yigotimasiñumi Esp'iritu Santo.</s>
      <s id="b.ACT.28.27.6">To bajiro ĩ yijama, adirodorianare quẽne, mu̶are gotigu̶ yimasiñumi.</s>
     </seg>
     <seg type="verse" id="b.ACT.28.28">
      <s id="b.ACT.28.28.1">To bajiri quẽnaro ajiya mu̶a: Adirũ̶mu̶rire Jesús su̶orine quẽnaro Dios ĩ yisere jud'io masa me ñarãju̶are gotimasiocudiroti ñaja.</s>
      <s id="b.ACT.28.28.2">Ĩnaju̶ama tire ajirã ñari, ajitirũ̶nu̶ru̶arãma —ĩnare yigoticami Pablo.</s>
     </seg>
     <seg type="verse" id="b.ACT.28.29">
      <s id="b.ACT.28.29.1">To bajiro ĩ yigotijare, sĩgũ̶re bajiro tu̶oĩabetica yirã, gãmerã oca rẽtocõari, budijedicoacama jud'io masa.</s>
     </seg>
     <seg type="verse" id="b.ACT.28.30">
      <s id="b.ACT.28.30.1">Ju̶a cũ̶ma ñacami Pablo, gãjoa bojarã ñari, ĩre ĩna vasoariaviju̶re, Roma macaju̶re.</s>
      <s id="b.ACT.28.30.2">To bajiñagũ̶, ĩre ĩarã ejarã jedirore quẽnaro ĩnare yirũgũcami.</s>
     </seg>
     <seg type="verse" id="b.ACT.28.31">
      <s id="b.ACT.28.31.1">Güibecu̶ne ado bajiro ĩnare gotimasiorũgũcami: —Jesucristore mu̶a ajitirũ̶nu̶jama, “Yu̶ yarã ñaama” mu̶are yiĩavariquẽnacõari, quẽnaro mu̶are yirũgũru̶cu̶mi Dios.</s>
      <s id="b.ACT.28.31.2">To yicõari, —Ado bajiro Jesucristore ajitirũ̶nu̶roti ñaja —ĩnare yigotimasiorũgũcami.</s>
      <s id="b.ACT.28.31.3">Tire ĩ gotimasio ñaro, “Ĩnare gotibesa”, ĩre yibetirũgũcama ĩna, romano masa.</s>
      <s id="b.ACT.28.31.4">To cõro ñaja.</s>
     </seg>
    </div>
   </div>
   <div type="book" id="b.ROM">
    <div type="chapter" id="b.ROM.1">
     <seg type="verse" id="b.ROM.1.1">
      <s id="b.ROM.1.1.1">Yu̶ ñaja Pablo vãme cu̶tigu̶ adi quetire mu̶are ucacõagũ̶.</s>
      <s id="b.ROM.1.1.2">Jesucristo, ĩ bojasere yigu̶ ñaja yu̶.</s>
      <s id="b.ROM.1.1.3">Yu̶re besecõari, yu̶re cõacami Dios, “Yu̶ macu̶ su̶ori quẽnaro yu̶ yise quetire gãjerãre gotimasiocudiru̶cu̶ja mu̶” yigu̶.</s>
     </seg>
     <seg type="verse" id="b.ROM.1.2">
      <s id="b.ROM.1.2.1">Adi quetire Jesucristo ĩ bajirotire quẽnasere ucasu̶omasiñuma ĩna tirũ̶mu̶anaju̶ Diore gotirẽtobosariarã.</s>
      <s id="b.ROM.1.2.2">To bajiri adigodoju̶re masu̶re bajiro ruju̶ cu̶ticõari ĩ ruyuare ti ñajare, tirũ̶mu̶ana ĩ bajirotire yirã ĩna ucariarore bajirone bajiyumi.</s>
      <s id="b.ROM.1.2.3">To bajiri, “U̶ju̶ David ñamasir'i jãnami ñañumi”, ĩre yimasiaja mani.</s>
     </seg>
     <seg type="verse" id="b.ROM.1.4">
      <s id="b.ROM.1.4.1">To bajiri ĩ sĩaecoro bero, Dios ĩ masise rãca ĩre catiocõari, “Ñajediro u̶ju̶ ñaña mu̶” ĩre ĩ yire ti ñajare, “Jesucristo mani u̶ju̶, Dios macu̶ne ñaami”, ĩre yimasiaja mani.</s>
     </seg>
     <seg type="verse" id="b.ROM.1.5">
      <s id="b.ROM.1.5.1">To bajiri Jesucristo su̶ori quẽnaro yu̶re yigu̶, yu̶re goticudirotiyumi Dios, “Tocãrãca sitana ĩ macu̶ ĩ bajirere ajicõari, quẽnaro ĩre ajitirũ̶nu̶ato” yigu̶.</s>
     </seg>
     <seg type="verse" id="b.ROM.1.6">
      <s id="b.ROM.1.6.1">To bajiri mu̶a quẽne Roma ñarã, “Cristore ĩre ajitirũ̶nu̶ña” Dios ĩ yirere cu̶diriarã ñaja mu̶a, Jesús yarã.</s>
      <s id="b.ROM.1.6.2">Mu̶are bu̶to maiami Dios.</s>
      <s id="b.ROM.1.6.3">Jesúre ajitirũ̶nu̶rã ñari, Dios rĩa ñañuja mu̶a.</s>
      <s id="b.ROM.1.6.4">Mu̶are quẽnarotigu̶, mani jacu̶ Diore, to yicõari, mani u̶ju̶ Jesucristore, ado bajise mu̶are sẽnibosaja yu̶: “Quẽnaro ĩna ñarotire yirã, ĩnare ejarẽmoña”, mu̶are yisẽnibosaja yu̶.</s>
     </seg>
     <seg type="verse" id="b.ROM.1.8">
      <s id="b.ROM.1.8.1">Ñasu̶ose ado bajise mu̶are gotiaja yu̶: Cristore ĩre mu̶a ajitirũ̶nu̶sere gotirũgũama tocãrãca macariana.</s>
      <s id="b.ROM.1.8.2">To bajiro ĩna yisere ajicõari, “Dios ĩ yise su̶orine Cristore ajitirũ̶nu̶rãma” yimasigũ̶ ñari, “Quẽnaro yaja mu̶”, Diore ĩre yaja yu̶.</s>
     </seg>
     <seg type="verse" id="b.ROM.1.9">
      <s id="b.ROM.1.9.1">Tocãrãcajine Diore yu̶ sẽnijama, mu̶are quẽne sẽnibosarũgũaja yu̶.</s>
      <s id="b.ROM.1.9.2">Dios yu̶re ĩ rotirore bajiro bu̶to cu̶divariquẽnaja yu̶.</s>
      <s id="b.ROM.1.9.3">Ĩ yirore bajiro cu̶digu̶ ñari, ĩ macu̶ su̶ori quẽnaro ĩ yise quetire goticudirũgũaja yu̶.</s>
      <s id="b.ROM.1.9.4">To bajiri, masiami Dios, mu̶are yu̶ sẽnibosasere.</s>
     </seg>
     <seg type="verse" id="b.ROM.1.10">
      <s id="b.ROM.1.10.1">Diore sẽnigũ̶, “Mu̶ bojajama, no bojarirũ̶mu̶ ĩnare ĩacudigu̶ varu̶cu̶ja yu̶”, ĩre yisẽnirũgũaja yu̶.</s>
      <s id="b.ROM.1.10.2">Mu̶a tu̶ju̶ varu̶, tu̶oĩacõa ñarũgũboaja yu̶.</s>
     </seg>
     <seg type="verse" id="b.ROM.1.11">
      <s id="b.ROM.1.11.1">“Bu̶tobu̶sa Jesúre ajitirũ̶nu̶ato” yigu̶, mu̶are ejarẽmoru̶aja yu̶.</s>
     </seg>
     <seg type="verse" id="b.ROM.1.12">
      <s id="b.ROM.1.12.1">Mu̶a quẽne, yu̶ quẽne, “Bu̶tobu̶sa ĩre ajitirũ̶nu̶rãsa mani” yigu̶, mani gãmerã ejarẽmosere bojaja yu̶.</s>
     </seg>
     <seg type="verse" id="b.ROM.1.13">
      <s id="b.ROM.1.13.1">Cojoji me mu̶a tu̶ju̶re yu̶ varu̶arũgũboasere masiña mu̶a, yu̶ mairã.</s>
      <s id="b.ROM.1.13.2">“Gaje sitana yu̶ gotisere ajicõari, Cristore ĩre ĩna ajitirũ̶nu̶catore bajiro mu̶a rãcana quẽne ajitirũ̶nu̶ato” yigu̶, varu̶arũgũboaja yu̶.</s>
      <s id="b.ROM.1.13.3">Mu̶a ñaroju̶re varu̶a tu̶oĩagũ̶ ñaboarine, mu̶a tu̶ju̶re vamasibeticaju̶ yu̶.</s>
     </seg>
     <seg type="verse" id="b.ROM.1.14">
      <s id="b.ROM.1.14.1">Yu̶ moare ñaja Jesucristo ĩ bajire su̶orine Dios quẽnaro masare ĩ yisere gotimasiore.</s>
      <s id="b.ROM.1.14.2">Griego ocare ñagõrãre quẽne, ĩna mere quẽne, quẽnaro masirãre, masimenare quẽne gotimasioroti ñaja yu̶re.</s>
      <s id="b.ROM.1.14.3">To bajigu̶ ñari, Roma macaju̶ ejacõari, mu̶a rãcanare quẽne bu̶to gotimasioru̶aja yu̶.</s>
     </seg>
     <seg type="verse" id="b.ROM.1.16">
      <s id="b.ROM.1.16.1">Jesucristo ĩ bajire su̶orine masare quẽnaro Dios ĩ yise queti, quẽnase ñaja.</s>
      <s id="b.ROM.1.16.2">Tire ajicõari, Jesucristore ĩna ajitirũ̶nu̶jare, rojose ĩna yise vaja rojose ĩna tãmu̶otu̶jabetirotire ĩnare yirẽtobosami Dios.</s>
      <s id="b.ROM.1.16.3">Quẽnaro ĩ yise ñajare, ti quetire gotibojonebeaja yu̶.</s>
      <s id="b.ROM.1.16.4">Jud'io masa, ti quetire ajisu̶ocaju̶.</s>
      <s id="b.ROM.1.16.5">Tiju̶ bero, ajisu̶yarũtuajama jud'io masa me quẽne.</s>
     </seg>
     <seg type="verse" id="b.ROM.1.17">
      <s id="b.ROM.1.17.1">Ado bajiro yaja ti queti: “ ‘ “ ‘Ñie rojose mana ñaama’ yato Dios” yigu̶, yu̶re rijabosayumi Jesús’ yitu̶oĩarãre, ‘Ñie rojose mana ñaama’ ĩnare yiĩaami Dios”, yaja ti.</s>
      <s id="b.ROM.1.17.2">Ĩju̶ne to bajiro ĩ yire ñajare, to bajiro tu̶oĩaja mani.</s>
      <s id="b.ROM.1.17.3">Tirene gotiaja Dios ocare masa ĩna ucamasire.</s>
      <s id="b.ROM.1.17.4">Ado bajiro gotiami Dios: “ ‘Ñie rojose magũ̶ ñaami’ yu̶ yiĩavariquẽnagũ̶ma, ‘Cristo su̶orine Diorãca quẽnaro ñaja yu̶’ yigu̶ ñari, ‘Ĩ rijato beroju̶ tudirijabeticõato ĩ’ yigu̶, yu̶ catisere yu̶ ĩsigũ̶ ñaru̶cu̶mi ĩ ũgũ̶ma”, yigotiaja Dios ocare masa ĩna ucamasire.</s>
     </seg>
     <seg type="verse" id="b.ROM.1.18">
      <s id="b.ROM.1.18.1">“Ado bajiro ti bajijare, ‘Rojose mana ñaama’ Dios manire ĩ yiĩasere bojaja mani jediro”, yigotimasiogu̶agu̶ yaja yu̶.</s>
      <s id="b.ROM.1.18.2">Dios ĩ rujeorere ĩacõari, “To bajiro tu̶oĩagũ̶ ñagũ̶mi”, yimasiroti ñaja.</s>
      <s id="b.ROM.1.18.3">To yicõari, “Masa rojose ĩna yisere ĩategu̶ ñaami”, ĩre yimasiroti ñaja.</s>
      <s id="b.ROM.1.18.4">“To bajiro tu̶oĩagũ̶ ñagũ̶mi” ĩre yimasiroti ti ñaboajaquẽne, ĩre rũ̶cu̶bu̶obeticõari, rojose yirã ñari, gãjerã ĩre ĩna masiru̶aboasere “Ĩre masibeticõaña” yirã yama.</s>
      <s id="b.ROM.1.18.5">To bajiro ĩna yijare, rojose ĩnare ĩ yijama, riojo yigu̶ yiru̶cu̶mi Dios.</s>
     </seg>
     <seg type="verse" id="b.ROM.1.20">
      <s id="b.ROM.1.20.1">Ĩabu̶jayamagũ̶ ĩ ñaboajaquẽne, ĩ rujeorere ĩacõari, “ ‘To bajiro yir'i ĩ ñajare, ĩ masisere masiaja’ yu̶re yato ĩna” yigu̶, adi macaru̶cu̶rore rujeomasiñumi Dios.</s>
      <s id="b.ROM.1.20.2">To bajiri, tire ĩacõari, “Ñagũ̶mi mani rẽtoro masigũ̶, adi macaru̶cu̶roju̶re yirujeosu̶or'i”, yire ñacoayuja.</s>
      <s id="b.ROM.1.20.3">To bajiro yire ti ñacoadijare, “Diore masiña manicaju̶ ti”, yimasiña maja.</s>
      <s id="b.ROM.1.20.4">To yicõari, “Dios ĩ bojabetire masibecu̶ ñari, no yu̶ bojarone yirũgũcaju̶ yu̶”, yimasiña maja.</s>
     </seg>
     <seg type="verse" id="b.ROM.1.21">
      <s id="b.ROM.1.21.1">Tirũ̶mu̶ju̶, Diore masiboarine, quẽnaro ĩre rũ̶cu̶bu̶obetimasiñujarã masa.</s>
      <s id="b.ROM.1.21.2">Quẽnaro ĩnare ĩ yiboajaquẽne, “Quẽnaro yaja mu̶”, ĩre yibetimasiñujarã ĩna.</s>
      <s id="b.ROM.1.21.3">To bajiro bajirã ñari, socaseju̶are ajitirũ̶nu̶cõari, Dios ĩ ĩajama, rojose ti ñaboajaquẽne, “Quẽnasere yirã yaja mani”, yicoayuma ĩna.</s>
     </seg>
     <seg type="verse" id="b.ROM.1.22">
      <s id="b.ROM.1.22.1">To bajiro bajica yirãne, “Bu̶to masirã ñaja yu̶a” yicõarã ñaboarine, ñamasuseju̶arema masiriticoayuma ĩna.</s>
     </seg>
     <seg type="verse" id="b.ROM.1.23">
      <s id="b.ROM.1.23.1">Dios rijabetirocu̶ju̶are ĩre rũ̶cu̶bu̶obeticõari, masa rijarona ruju̶re bajiroju̶a quẽnorujeocõari, rũ̶cu̶bu̶oyujarã ĩna.</s>
      <s id="b.ROM.1.23.2">To yicõari, vu̶rãre bajirã, vaibu̶cu̶rãre bajirã quẽnorujeocõari, rũ̶cu̶bu̶oyujarã ĩna.</s>
     </seg>
     <seg type="verse" id="b.ROM.1.24">
      <s id="b.ROM.1.24.1">To bajiri, ĩre ĩna ajitirũ̶nu̶betijare, “Rojose ĩna yiru̶aro cõro yicõa ñato ĩna”, ĩnare yicõañuju Dios.</s>
      <s id="b.ROM.1.24.2">To bajiro ĩnare ĩ yijare, bu̶tobu̶sa bojoneose yirũtuasujarã ĩna.</s>
     </seg>
     <seg type="verse" id="b.ROM.1.25">
      <s id="b.ROM.1.25.1">Dios yere ajitirũ̶nu̶beticõari, socaseju̶are ajitirũ̶nu̶rũtuayujarã ĩna.</s>
      <s id="b.ROM.1.25.2">To yica yirã, Diore jediro rujeor'iju̶are ĩre rũ̶cu̶bu̶obeticõari, ĩ rujeoreju̶are ĩna masune quẽnorujeocõari, rũ̶cu̶bu̶oyujarã ĩna.</s>
      <s id="b.ROM.1.25.3">Dioju̶a ñaami masa ĩna rũ̶cu̶bu̶o tu̶jabetirocu̶ma.</s>
      <s id="b.ROM.1.25.4">To bajirone bajimu̶orũ̶gõato.</s>
     </seg>
     <seg type="verse" id="b.ROM.1.26">
      <s id="b.ROM.1.26.1">To bajiri gaje vãmeju̶a rĩne masa ĩna rũ̶cu̶bu̶ocõa ñajare, “No ĩna bojaro yicõa ñato ĩna”, ĩnare yicõañuju Dios.</s>
      <s id="b.ROM.1.26.2">Ado bajiro yirũgũñujarã ĩna: “Rõmia, ũ̶mu̶a rãca yiru̶arãma” Dios ĩ yiboarere yibeticõari, rõmia rĩne gãmerã ajeriarã cu̶tiyujarã ĩna.</s>
     </seg>
     <seg type="verse" id="b.ROM.1.27">
      <s id="b.ROM.1.27.1">Ũ̶mu̶a quẽne, “Rõmia rãca yiru̶arãma” Dios ĩ yiboarere yibeticõari, ũ̶mu̶a rĩne bu̶to gãmerã yiru̶acõari, gãmerã yiyujarã ĩna.</s>
      <s id="b.ROM.1.27.2">To bajiri ĩna ruju̶riaye rãca bojoneose yirã ĩna ñajare, rojose ĩnare yiyuju Dios.</s>
     </seg>
     <seg type="verse" id="b.ROM.1.28">
      <s id="b.ROM.1.28.1">Ĩre ĩna ajibeti vaja, “No ĩna bojaro bajicõato”, ĩnare yiyuju Dios.</s>
     </seg>
     <seg type="verse" id="b.ROM.1.29">
      <s id="b.ROM.1.29.1">Rojose ĩna yijama, ado bajiro yirũgũrãma: Jairo gajeyeũni cu̶orã ñaboarine, jaibu̶saro bojarẽmorã ñarãma.</s>
      <s id="b.ROM.1.29.2">Gãjerãre, “Yu̶ rẽtobu̶saro quẽnaro ñaama”, yiĩajũnisinirã ñarãma.</s>
      <s id="b.ROM.1.29.3">Gãjerãre sĩa, bu̶to oca josajai, socajairã ña, bajirãma.</s>
      <s id="b.ROM.1.29.4">Gãjerã rojose ĩna yirere ajicõari, gãjerãre gotirudijairã ñarãma.</s>
      <s id="b.ROM.1.29.5">Masa ĩna ajiro rĩjoroju̶a quẽne, socarãne, “Ado bajise rojose yima”, yigotirãma.</s>
      <s id="b.ROM.1.29.6">Diore ĩre terã ñarãma.</s>
      <s id="b.ROM.1.29.7">Gãjerãre tud'irã ñarãma.</s>
      <s id="b.ROM.1.29.8">“Ñamasurã ñaja yu̶a”, yijairã ñarãma.</s>
      <s id="b.ROM.1.29.9">Gãjerãma, “Ñamasurã ñaja yu̶a” yitu̶oĩarã ñaboarine, “To bajiro bajirã ñaja yu̶a”, yimenama.</s>
      <s id="b.ROM.1.29.10">Rojose ĩna yirotire quẽnaro yimasirã ñarãma.</s>
      <s id="b.ROM.1.29.11">Ĩna jacu̶are ocarẽtorã ñarãma.</s>
      <s id="b.ROM.1.29.12">“Quẽnase ñaja.</s>
      <s id="b.ROM.1.29.13">Rojose ñaja”, yimasimena ñarãma.</s>
      <s id="b.ROM.1.29.14">Ĩna gotirore bajiro yirã me ñarãma.</s>
      <s id="b.ROM.1.29.15">Gãjerã ĩna yarã ĩna ñaboajaquẽne, ĩnare ĩamaimena ñarãma ĩna.</s>
      <s id="b.ROM.1.29.16">Maioro bajirãre su̶tiritiĩamena ñarãma ĩna.</s>
      <s id="b.ROM.1.29.17">To bajiri, rojose jediro yirã ñarãma.</s>
     </seg>
     <seg type="verse" id="b.ROM.1.32">
      <s id="b.ROM.1.32.1">To bajiro yirãrema, “ ‘Rojose ĩna yise vaja, rojose tãmu̶otu̶jabetiriaroju̶ cõaru̶cu̶ja yu̶’ yiyumi Dios” yimasicõarã ñaboarine, rojose yitu̶jamenama.</s>
      <s id="b.ROM.1.32.2">To yicõari, ĩna yirore bajiro gãjerã ĩna yijama, rojose ĩna yisere ĩacõari, bu̶to variquẽnarãma ĩna.</s>
     </seg>
    </div>
    <div type="chapter" id="b.ROM.2">
     <seg type="verse" id="b.ROM.2.1">
      <s id="b.ROM.2.1.1">“Rojose ĩna yise vaja Dios rojose ĩnare ĩ yijama, riojo yigu̶ yigu̶mi” yitu̶oĩacõari, “Quẽnarã ñaja yu̶a; yu̶arema rojose yibecu̶mi” mu̶a yitu̶oĩaboajaquẽne, “Yu̶are quẽne, rojose yu̶are yato Dios” yirã yirãja mu̶a.</s>
      <s id="b.ROM.2.1.2">Rojose ĩna yirore bajirone rojose yaja mu̶a quẽne.</s>
      <s id="b.ROM.2.1.3">To bajiri, “Rojose yimena ñaja yu̶a”, yimasimenaja mu̶a.</s>
     </seg>
     <seg type="verse" id="b.ROM.2.2">
      <s id="b.ROM.2.2.1">“Dios ñaami, ‘Rojose ĩna yise vaja rojose tãmu̶oru̶arãma’ yiĩamasigũ̶ma”, yimasiaja mani.</s>
     </seg>
     <seg type="verse" id="b.ROM.2.3">
      <s id="b.ROM.2.3.1">“Rojose ĩna yise vaja rojose ĩnare yiru̶cu̶mi Dios” yicõari, “Rojose yibetiru̶cu̶mi yu̶arema”, ¿yitu̶oĩaboati mu̶a, ĩnare bajiro rojose yirã ñaboarine?</s>
     </seg>
     <seg type="verse" id="b.ROM.2.4">
      <s id="b.ROM.2.4.1">Rojose mu̶a yise vaja guaro rojose mu̶are ĩ yibetijama, “Manire maigũ̶ ñari, rojose yibetiru̶cu̶mi Dios”, ¿yitu̶oĩaboati mu̶a?</s>
      <s id="b.ROM.2.4.2">To bajiro me bajiaja.</s>
      <s id="b.ROM.2.4.3">Mu̶are ĩamaicõari, rojose mu̶a yise vaja guaro rojose mu̶are yiru̶abeami Dios.</s>
      <s id="b.ROM.2.4.4">Rojose mu̶a yisere su̶tiriticõari, mu̶a tu̶oĩavasoarotire bojaami.</s>
      <s id="b.ROM.2.4.5">Rojose mu̶a yisere “Yitu̶jato” yigu̶, mu̶are yugu̶ bajiami maji.</s>
     </seg>
     <seg type="verse" id="b.ROM.2.5">
      <s id="b.ROM.2.5.1">To bajiri rojose mu̶a yise vaja rojose mu̶are ĩ yibetijare, “Rojose yirã yaja yu̶a” yisu̶tiritimena ñari, rojose yitu̶jabeaja mu̶a.</s>
      <s id="b.ROM.2.5.2">To bajiri, rojosere mu̶a yicõa ñarũgũjare, masare ĩ beserirũ̶mu̶ ti ejaro, rojose yirãre rojose tãmu̶otu̶jabetiriaroju̶ ĩ cõarotirũ̶mu̶ bu̶to mu̶are jũnisinigũ̶ ñari, rojose mu̶are yiru̶cu̶mi Dios.</s>
      <s id="b.ROM.2.5.3">To ĩ yijama, “Ĩ yirore bajiro yigu̶ ñaami”, yimasire ñaru̶aroja.</s>
     </seg>
     <seg type="verse" id="b.ROM.2.7">
      <s id="b.ROM.2.7.1">Sĩgũ̶ri quẽnasere yitu̶jamena ñaama ĩna. “ ‘Quẽnaro yirũgũcaju̶ mu̶a’, manire yato ĩ Dios”, yitu̶oĩarã ñaama.</s>
      <s id="b.ROM.2.7.2">Dios tu̶ju̶ ĩna ñarotire bojarã ñaama.</s>
      <s id="b.ROM.2.7.3">To bajiro ĩna tu̶oĩajare, ĩna rijato beroju̶ “Tudirijabeticõato” yigu̶, ĩ catisere ĩnare ĩsiru̶cu̶mi Dios.</s>
     </seg>
     <seg type="verse" id="b.ROM.2.8">
      <s id="b.ROM.2.8.1">Gãjerãju̶ama to bajise tu̶oĩarã me ñaama ĩna.</s>
      <s id="b.ROM.2.8.2">Ĩna bojarore bajiro tu̶oĩarã ñari, Diore ajimena ñaama ĩna.</s>
      <s id="b.ROM.2.8.3">Ĩre ajimena ñari, rojose yirũgũama ĩna.</s>
      <s id="b.ROM.2.8.4">To bajiro ĩna yise ñajare, bu̶to jũnisiniami Dios.</s>
      <s id="b.ROM.2.8.5">Ĩnare jũnisinigũ̶ ñari, masare ĩ beserirũ̶mu̶ ti ejaro, rojose tãmu̶otu̶jabetiriaroju̶ ĩnare cõaru̶cu̶mi.</s>
     </seg>
     <seg type="verse" id="b.ROM.2.9">
      <s id="b.ROM.2.9.1">Jud'io masa, jud'io masa me quẽne, rojose yirãma, bu̶to rojose tãmu̶oru̶arãma ĩna.</s>
     </seg>
     <seg type="verse" id="b.ROM.2.10">
      <s id="b.ROM.2.10.1">Quẽnasere yitu̶jamenaju̶arema, “Quẽnaro yirũgũcaju̶ mu̶a” ĩnare yicõari, “Yu̶ rãca quẽnaro ñaru̶arãja mu̶a”, ĩnare yiru̶cu̶mi Dios.</s>
      <s id="b.ROM.2.10.2">To bajiro yiru̶cu̶mi, jud'io masare, to yicõari jud'io masa mere quẽne.</s>
     </seg>
     <seg type="verse" id="b.ROM.2.11">
      <s id="b.ROM.2.11.1">Masare ĩ ĩabesejama, “Ãnoama rojose yirã ĩna ñaboajaquẽne, ñamasurã ĩna ñajare, ĩnare quẽnaro yiru̶cu̶ja yu̶” yigu̶ me ñaami Dios.</s>
      <s id="b.ROM.2.11.2">To bajiro yigu̶ ñari, rojorãre rea, quẽnarãre jua, yiru̶cu̶mi.</s>
     </seg>
     <seg type="verse" id="b.ROM.2.12">
      <s id="b.ROM.2.12.1">Jud'io masa me ñarãre, Moisére Dios ĩ roticũmasirere cu̶omena ĩna ñaboajaquẽne, rojose ĩna yise vaja rojose tãmu̶otu̶jabetiriaroju̶re ĩnare reacõaru̶cu̶mi.</s>
      <s id="b.ROM.2.12.2">To yicõari, Moisére Dios ĩ roticũmasirere cu̶orãre quẽne, tire cu̶orã ñaboarine ĩre ĩna cu̶dibeti vaja rojose tãmu̶otu̶jabetiriaroju̶ ĩnare reacõaru̶cu̶mi.</s>
     </seg>
     <seg type="verse" id="b.ROM.2.13">
      <s id="b.ROM.2.13.1">“Dios ĩ rotimasirere cu̶orã ñaja yu̶a” yirã ñaboarine, ti rotirore bajiro ĩna cu̶dibetijama, ñie vaja maja.</s>
      <s id="b.ROM.2.13.2">“Quẽnase yirã ñaama”, ĩnare yiĩabetiru̶cu̶mi Dios.</s>
      <s id="b.ROM.2.13.3">Ĩ rotimasire ti yirore bajiro cu̶dirã rĩne ñaru̶arãma, “Quẽnase yirã ñaama” ĩ yiĩarã.</s>
     </seg>
     <seg type="verse" id="b.ROM.2.14">
      <s id="b.ROM.2.14.1">To bajiri jud'io masa me ñarã, Moisére Dios ĩ roticũmasirere masibetiboarine, quẽnasere ĩna yijama, Dios ĩ rotimasirere ajicõari, cu̶dirãre bajiro bajirãma, ĩ bojasere yirã ñari.</s>
      <s id="b.ROM.2.14.2">To bajiro yirã, Dios ĩ ucarotimasirere cu̶omena ñaboarine, rojose ĩna yisere masirãma, Dios ĩ masisere ĩnare ĩ cõase ti ñajare.</s>
     </seg>
     <seg type="verse" id="b.ROM.2.15">
      <s id="b.ROM.2.15.1">“Dios ĩ rotise ñaja ti” yimasimena ñaboarine, Dios ĩ bojasere masirãma ĩna.</s>
      <s id="b.ROM.2.15.2">To bajiri rojose ĩna yijama, “Rojose yirã yaja yu̶a”, yitu̶oĩarãma.</s>
      <s id="b.ROM.2.15.3">To yicõari, quẽnasere ĩna yijama, “Quẽnase yirã yaja yu̶a”, yitu̶oĩarãma.</s>
     </seg>
     <seg type="verse" id="b.ROM.2.16">
      <s id="b.ROM.2.16.1">To bajiro masa ĩna yitu̶oĩarũgũse ñajare, masare ĩ beserirũ̶mu̶ ti ejaro Jesucristore cõaru̶cu̶mi Dios, masa jediro ĩna tu̶oĩarũgũrere ĩacõari, “ ‘Ado bajiro tu̶oĩarã ñari, quẽnase bu̶jarã, rojose tãmu̶orã, bajiru̶arãja mu̶a’ ĩnare yato ĩ” yigu̶.</s>
      <s id="b.ROM.2.16.2">To bajiro ĩ yiroti ti ñajare, Jesucristo manire ĩ rijabosare su̶orine Dios quẽnaro ĩ yise quetire yu̶ gotimasiojama, tire quẽne gotirũgũaja yu̶.</s>
     </seg>
     <seg type="verse" id="b.ROM.2.17">
      <s id="b.ROM.2.17.1">Ado bajiro yitu̶oĩaboarãja mu̶a jud'io masa sĩgũ̶ri: “Jud'io masa ñari, Moisés ñamasir'ire Dios ĩ roticũmasirere rũ̶cu̶bu̶oaja yu̶a.</s>
      <s id="b.ROM.2.17.2">To bajiri Dios yarã ñaja yu̶a, rojose ĩ yibetirona”, yitu̶oĩaboarãja mu̶a.</s>
     </seg>
     <seg type="verse" id="b.ROM.2.18">
      <s id="b.ROM.2.18.1">Moisére Dios ĩ roticũmasirere cu̶orã ñari, ĩ bojarore bajiro yirere masirãja.</s>
      <s id="b.ROM.2.18.2">To yicõari, “Dios ĩ rotimasire masicõari, quẽnasere yimasirã ñaja yu̶a”, yirãja mu̶a.</s>
     </seg>
     <seg type="verse" id="b.ROM.2.19">
      <s id="b.ROM.2.19.1">To bajise yitu̶oĩarã ñari, ado bajiro tu̶oĩaboarãja mu̶a: “Dios yere masimenare gotimasiorimasa ñaja mani”, yiboarãja mu̶a.</s>
      <s id="b.ROM.2.19.2">“Rojose yirãre Dios ĩ bojaseju̶are gotimasioaja mani.</s>
      <s id="b.ROM.2.19.3">To bajiro mani yibetijama, rĩamasare bajiro tu̶oĩacõa ñaru̶arãma”, yitu̶oĩaboarãja mu̶a, “Dios rotimasirere cu̶orã ñari, Dios ye jediro riojo masijeorã ñaja mani” yitu̶oĩarã ñari.</s>
     </seg>
     <seg type="verse" id="b.ROM.2.21">
      <s id="b.ROM.2.21.1">To bajiri gãjerã masare gotimasioboarine, ¿mu̶aju̶ama gãjerãre mu̶a gotimasiorore bajiro yibeati mu̶a?</s>
      <s id="b.ROM.2.21.2">Gãjerã masare, “Mu̶a juarudijama, quẽnabeaja ti” yigotiboarine, mu̶aju̶ama juarudirãja mu̶a.</s>
     </seg>
     <seg type="verse" id="b.ROM.2.22">
      <s id="b.ROM.2.22.1">“Mu̶a manajo me rãca, rõmia quẽne mu̶a manaju̶ me rãca mu̶a ajeriarã cu̶tijama, quẽnabeaja ti” yirã ñaboarine, mu̶aju̶ama, ¿no yirã tire yicõarũgũati mu̶a?</s>
      <s id="b.ROM.2.22.2">“Gãjerã masa, Diore masimena, ĩna masune ĩna quẽnoriarãju̶are rũ̶cu̶bu̶osocarãma.</s>
      <s id="b.ROM.2.22.3">To ĩna yisere ĩaterã ñaja yu̶a” yigotiboarine, ¿no yirã ĩna yirũ̶cu̶bu̶osocariviriayere ñasere juarudiati mu̶a?</s>
     </seg>
     <seg type="verse" id="b.ROM.2.23">
      <s id="b.ROM.2.23.1">“Moisére Dios ĩ roticũmasirere ñamasusere cu̶oaja yu̶a” yivariquẽnarã ñaboarine, ti rotirore bajiro yimenaja mu̶a.</s>
      <s id="b.ROM.2.23.2">To bajiro mu̶a bajijama, Diore terã bajirãja mu̶a.</s>
      <s id="b.ROM.2.23.3">To bajiro mu̶a bajisere ĩacõari, gãjerã masa quẽne, ĩre terãma.</s>
     </seg>
     <seg type="verse" id="b.ROM.2.24">
      <s id="b.ROM.2.24.1">Ti ũnire gotiaja Dios ocare masa ĩna ucamasire: “ ‘Dios yarã ñaja yu̶a’ yigotirã ñaboarine, rojose yirũgũrãja mu̶a.</s>
      <s id="b.ROM.2.24.2">To bajiri Diore masimena quẽne, ‘Rojosere quẽnaro yigu̶ ñagũ̶mi Dios’ yitu̶oĩaama ĩna”, yigotiaja Dios ocare masa ĩna ucamasire.</s>
     </seg>
     <seg type="verse" id="b.ROM.2.25">
      <s id="b.ROM.2.25.1">Circuncisión yiecoriarã ñarãja mu̶a. “ ‘Dios yarã ñaja yu̶a.</s>
      <s id="b.ROM.2.25.2">To bajiri ĩre cu̶dirona ñaja yu̶a’ yimasiritibeticõato ĩna” yigu̶, to bajiro mani ñicu̶are yirotimasiñumi Dios.</s>
      <s id="b.ROM.2.25.3">To bajiro Dios manire ĩ yirotimasire ti ñajare, ĩ rotimasire ñaro cõrone mani cu̶dijeocõajama, circuncisión mani yiecore, vaja cu̶tiboroja ti.</s>
      <s id="b.ROM.2.25.4">To bajiboarine Dios ĩ rotimasire jediro cu̶dijeomena ñari, circuncisión yiecobetiriarãre bajirone bajicõaja mani.</s>
     </seg>
     <seg type="verse" id="b.ROM.2.26">
      <s id="b.ROM.2.26.1">No bojarã, circuncisión yiecoyamana ĩna ñaboajaquẽne, Dios ĩ roticũmasirere masibetiboarine, ti yirore bajiro ĩna yijama, “Yu̶ yarã ñaama”, yiĩagũ̶mi Dios.</s>
     </seg>
     <seg type="verse" id="b.ROM.2.27">
      <s id="b.ROM.2.27.1">Jud'io masaju̶ama, Dios ĩ rotimasire masa ĩna ucamasirere cu̶orã ñaboarine, to yicõari, circuncisión yiecoriarã ñaboarine, Diore quẽnaro cu̶dimenaja mu̶a.</s>
      <s id="b.ROM.2.27.2">Gãjerã masa circuncisión yiecobetiriarã ñaboarine, Dios ĩ roticũmasirere masibetiboarine, ti yirore bajiro yirã ñarãma.</s>
      <s id="b.ROM.2.27.3">To bajiro bajirã ñari, mu̶are jud'io masare ĩacõari, “Rojose yirã ñaama”, mu̶are yiĩaru̶arãma.</s>
     </seg>
     <seg type="verse" id="b.ROM.2.28">
      <s id="b.ROM.2.28.1">Jud'io masa quẽnase ĩna gotiboajaquẽne, to yicõari quẽnase ĩna yiboajaquẽne tire ĩacõari, “Jud'io masa masu ñaama”, yiĩabeami Dios.</s>
      <s id="b.ROM.2.28.2">Circuncisión yiecoriarã ĩna ñaboajaquẽne, “Jud'io masa masu ñaama”, ĩnare yiĩabeami Dios.</s>
     </seg>
     <seg type="verse" id="b.ROM.2.29">
      <s id="b.ROM.2.29.1">Dios ĩ ĩajama, Esp'iritu Santo ĩ ejarẽmose rãca tu̶oĩarã rĩne ñaama ĩ yarã, jud'io masa masuma.</s>
     </seg>
    </div>
    <div type="chapter" id="b.ROM.3">
     <seg type="verse" id="b.ROM.3.1">
      <s id="b.ROM.3.1.1">To bajiro yu̶ gotisere ajicõari, ado bajiro tu̶oĩarãja mu̶a jud'io masa sĩgũ̶ri: “No yirã, ‘Jud'io masa ñaja yu̶a’ yimenaja mani.</s>
      <s id="b.ROM.3.1.2">Jud'io masa mani ñajaquẽne, ñie bu̶jamenaja.</s>
      <s id="b.ROM.3.1.3">Circuncisión yire quẽne, ñie vaja manoja”, yitu̶oĩaboarãja mu̶a.</s>
     </seg>
     <seg type="verse" id="b.ROM.3.2">
      <s id="b.ROM.3.2.1">To bajiro me bajiaja.</s>
      <s id="b.ROM.3.2.2">Cojo vãme me jud'io masare quẽnaro yiyumi Dios.</s>
      <s id="b.ROM.3.2.3">Ñasu̶ose ado bajiro mu̶are gotiaja yu̶: Mani ñicu̶are ĩ ocare cũñumi Dios.</s>
      <s id="b.ROM.3.2.4">“Quẽnaro mu̶are yiru̶cu̶ja yu̶”, ĩnare yimasiñumi Dios.</s>
      <s id="b.ROM.3.2.5">Tire ajicõari, ado bajiro tu̶oĩarãja mu̶a:</s>
     </seg>
     <seg type="verse" id="b.ROM.3.3">
      <s id="b.ROM.3.3.1">“Mani ñicu̶a sĩgũ̶ri Dios ĩ rotimasirere cu̶dimena ĩna ñajare, ‘Quẽnaro ĩnare yiru̶cu̶ja yu̶’ Dios ĩ yiboarere yibetiru̶cu̶mi”, yitu̶oĩaboarãja mu̶a.</s>
      <s id="b.ROM.3.3.2">“Diore ajitirũ̶nu̶rũgũru̶arãja” yirã ñaboarine, ĩna yirore bajiro yirã me ñaama masama.</s>
      <s id="b.ROM.3.3.3">Dioju̶ama, to bajiro bajigu̶ me ñaami.</s>
      <s id="b.ROM.3.3.4">“Quẽnaro ĩnare yiru̶cu̶ja” yir'i ñari, ĩ yirore bajiro yiru̶cu̶mi.</s>
     </seg>
     <seg type="verse" id="b.ROM.3.4">
      <s id="b.ROM.3.4.1">Ado bajiro bajiaja: Masa mani socaboajaquẽne, Dioma, socagu̶ me ñaami.</s>
      <s id="b.ROM.3.4.2">Tirene ucamasiñumi Diore gotirẽtobosarimasu̶: “Mu̶re yu̶ cu̶dibeti vaja, rojose yu̶re mu̶ yiro ĩacõari, ‘ “Yiru̶cu̶ja” ĩ yiriarore bajiro yami’ mu̶re yirũ̶cu̶bu̶o variquẽnaru̶arãma masa.</s>
      <s id="b.ROM.3.4.3">To bajiri, ‘Socagu̶ ñaami’ mu̶re yigu̶ maniru̶cu̶mi”, yiucamasiñumi.</s>
     </seg>
     <seg type="verse" id="b.ROM.3.5">
      <s id="b.ROM.3.5.1">Ĩ rotisere cũmasiñumi Dios, mani ñicu̶are.</s>
      <s id="b.ROM.3.5.2">“Yu̶ rotirore bajiro mu̶a yibetijama, rojose mu̶are yiru̶cu̶ja”, ĩnare yimasiñumi.</s>
      <s id="b.ROM.3.5.3">To bajiro ĩ yimasire ti ñaboajaquẽne, ĩre ajibeticoayuma ĩna.</s>
      <s id="b.ROM.3.5.4">To bajiri, jud'io masare, “Yu̶ yarã ñaama”, yiĩabeami Dios yuja.</s>
      <s id="b.ROM.3.5.5">Jud'io masare, “Yu̶ yarã me ñaama” ĩ yirere ajicõari, “Ĩre ĩna cu̶dibeti vaja, ‘Rojose’ yiru̶cu̶ja ĩ yiriarore bajirone yigu̶ ñaami” yirã ñari, ĩre rũ̶cu̶bu̶oama ĩna, jud'io masa me.</s>
      <s id="b.ROM.3.5.6">To bajiri, jud'io masaju̶ama, Dios mu̶are rojose ĩ yisere masicõari, “ ‘Gãjerã yu̶re rũ̶cu̶bu̶o variquẽnato ĩna’ yigu̶, yu̶ yarã me ñaama jud'io masama”, yigu̶mi Dios.</s>
      <s id="b.ROM.3.5.7">“To bajiro ĩ yijama, mani rãca rojose yigu̶, yigu̶mi Dios”, ¿yitu̶oĩati mu̶a?</s>
     </seg>
     <seg type="verse" id="b.ROM.3.6">
      <s id="b.ROM.3.6.1">To bajiro me bajiaja.</s>
      <s id="b.ROM.3.6.2">Masa rojose ĩna yise vaja Dios rojose ĩnare ĩ yijama, vatojene rojose yigu̶ me yami.</s>
      <s id="b.ROM.3.6.3">To bajiri, masa rojose ĩna yisere ĩamasigũ̶ ñari, rojose ĩnare yiru̶cu̶mi Dios.</s>
     </seg>
     <seg type="verse" id="b.ROM.3.7">
      <s id="b.ROM.3.7.1">To bajiro mu̶are yu̶ gotisere ajicõari, ado bajiro tu̶oĩarẽmoboarãja mu̶a jud'io masa: “Dios ĩ rotimasirere cu̶dijeobetiboarine, ĩ rotimasirere yirã ñaja mani.</s>
      <s id="b.ROM.3.7.2">To bajiri rojosere mani yiboajaquẽne, rojose manire yimasibeami Dios.</s>
      <s id="b.ROM.3.7.3">Rojose mani yise vaja, rojose manire ĩ yijama, rojose manire ĩ yisere ĩacõari, ‘ “To bajiro yiru̶cu̶ja” ĩ yiriarore bajiro yigu̶ yami Dios’ yiĩacõari, rũ̶cu̶bu̶o variquẽnaru̶arãma jud'io masa me ñarã”, yitu̶oĩaboarãja mu̶a.</s>
     </seg>
     <seg type="verse" id="b.ROM.3.8">
      <s id="b.ROM.3.8.1">To bajiro me bajiaja.</s>
      <s id="b.ROM.3.8.2">To bajiboarine, jud'io masare yu̶ gotimasiosere ajicõari, sĩgũ̶ri ado bajiro yu̶re ñagõmacarãma ĩna: “ ‘ “Gãjerã, Diore rũ̶cu̶bu̶o variquẽnato ĩna” yigu̶, rojose yito mani’ yigu̶mi Pablo”, socarãne yu̶re yiñagõmacarãma ĩna.</s>
      <s id="b.ROM.3.8.3">To bajiro yirãma, rojose tãmu̶otu̶jabetiriaroju̶ reaecorã ñarãma.</s>
     </seg>
     <seg type="verse" id="b.ROM.3.9">
      <s id="b.ROM.3.9.1">To bajiro mu̶are yu̶ gotisere ajicõari, ¿ado bajiro yitu̶oĩati mu̶a?</s>
      <s id="b.ROM.3.9.2">“Dios manire ĩ ĩajama, gãjerã masa rẽtoro quẽnarã ñaja mani jud'io masa”, ¿yitu̶oĩati mu̶a?</s>
      <s id="b.ROM.3.9.3">To bajiro me bajiaja.</s>
      <s id="b.ROM.3.9.4">Mani jud'io masa, jud'io masa me ñarã quẽne, ñajediro rojose mani yise vaja su̶oye cu̶tiaja mani, Dios ĩ ĩajama.</s>
     </seg>
     <seg type="verse" id="b.ROM.3.10">
      <s id="b.ROM.3.10.1">Tirene, ado bajiro gotiaja Dios ocare masa ĩna ucamasire: “Jediro mu̶ rotirore bajiro cu̶digu̶ magũ̶mi.</s>
     </seg>
     <seg type="verse" id="b.ROM.3.11">
      <s id="b.ROM.3.11.1">‘Adi ñaja quẽnase.</s>
      <s id="b.ROM.3.11.2">Tiju̶a ñaja rojose’ yimasimena rĩne ñaama.</s>
      <s id="b.ROM.3.11.3">‘Mu̶ bojarore bajiro yiru̶cu̶ja yu̶’ mu̶re yisẽnigũ̶ magũ̶mi.</s>
     </seg>
     <seg type="verse" id="b.ROM.3.12">
      <s id="b.ROM.3.12.1">Masa jediro mu̶ ocare ajirũgũboariarã, tire ajitu̶jacõari, rojoseju̶are yirã ñarãma ĩna.</s>
      <s id="b.ROM.3.12.2">Gãjerãre quẽnaro yirã manama.</s>
      <s id="b.ROM.3.12.3">Quẽnasere yirã manimasucõarãma.</s>
     </seg>
     <seg type="verse" id="b.ROM.3.13">
      <s id="b.ROM.3.13.1">Ĩna ñagõjama, masa yujeriagojerire jãna ũ̶niorãre bajiro yama ĩna.</s>
      <s id="b.ROM.3.13.2">Socajairã ñaama.</s>
      <s id="b.ROM.3.13.3">Gãjerãre jũnisinicõari, ĩna tud'ijama, ĩna oca, ãña rĩma jũnisere bajiro budiaja.</s>
     </seg>
     <seg type="verse" id="b.ROM.3.15">
      <s id="b.ROM.3.15.1">Gãjerãre ĩna tud'ijũnisijama, guaro sĩarã ñarãma.</s>
     </seg>
     <seg type="verse" id="b.ROM.3.16">
      <s id="b.ROM.3.16.1">Rojose yirã ĩna ñajare, ĩna vacudiriju̶ri ñarãju̶a, rojose tãmu̶oama ĩna.</s>
     </seg>
     <seg type="verse" id="b.ROM.3.17">
      <s id="b.ROM.3.17.1">Gãjerã rãca quẽnaro ñarere masimena ñaama.</s>
     </seg>
     <seg type="verse" id="b.ROM.3.18">
      <s id="b.ROM.3.18.1">Diore güimena ñari, ĩre rũ̶cu̶bu̶omena ñarãma”, yigotiaja Dios ocare masa ĩna ucamasire.</s>
     </seg>
     <seg type="verse" id="b.ROM.3.19">
      <s id="b.ROM.3.19.1">Dios ĩ rotimasirere, “Mani jud'io masare cũñumi, ‘Yu̶ rotisere quẽnaro cu̶diato ĩna’ yigu̶”, yimasiaja mani.</s>
      <s id="b.ROM.3.19.2">To bajiri Dios ĩ rotimasirere masiboarine tire yibeticõari, “Yu̶ma su̶oye maja”, yimasiña maja.</s>
      <s id="b.ROM.3.19.3">To bajiri, jud'io masa, jud'io masa me ñarã quẽne, “Dios ocare ti yirore bajirone, ‘Rojose yirã ñaja’ ”, yimasiaja mani.</s>
     </seg>
     <seg type="verse" id="b.ROM.3.20">
      <s id="b.ROM.3.20.1">“ ‘Yu̶ rotiro cõrone cu̶dijeogu̶ ñaja mu̶’ yu̶re yiĩaru̶cu̶mi Dios”, yimasigũ̶ magũ̶mi.</s>
      <s id="b.ROM.3.20.2">“Dios ĩ rotimasire ñaro cõrone yijeomena ñari, su̶oye cu̶tiaja mani”, yimasiaja mani jediro.</s>
     </seg>
     <seg type="verse" id="b.ROM.3.21">
      <s id="b.ROM.3.21.1">To bajiro yirã ñaboarine, yucu̶rema ado bajiroju̶a yimasiaja mani yuja: “Dios ĩ rotimasire ñaro cõrone yijeomena ñaboarine, sĩgũ̶rire, ‘Ñie rojose mana ñaama’ yiĩaami Dios”, yimasiaja mani.</s>
      <s id="b.ROM.3.21.2">Mani ñaja, Cristore ajitirũ̶nu̶rã ñari, “Ñie rojose mana ñaama” Dios ĩ yiĩarã.</s>
      <s id="b.ROM.3.21.3">To bajiro manire ĩ yirotire goti rĩjoro cu̶tiyuja, Moisére Dios ĩ roticũmasire, to yicõari, Diore gotirẽtobosariarã ĩna ucamasire quẽne.</s>
     </seg>
     <seg type="verse" id="b.ROM.3.22">
      <s id="b.ROM.3.22.1">Ado bajiro bajiaja ti, Dios quẽnaro manire ĩ yise: Dios ĩ rotimasire ñaro cõrone cu̶dijeogu̶ magũ̶mi.</s>
      <s id="b.ROM.3.22.2">To bajiboarine mani jedirore maigũ̶ ñari, “Masa rojose ĩna yise vaja ĩnare vaja yibosaaya” yigu̶, ĩ macu̶re cõañumi Dios.</s>
      <s id="b.ROM.3.22.3">Ĩ macu̶ ĩ rijabosare ti ñajare, rojose mani yisere manire masirioyumi Dios, Cristore ajitirũ̶nu̶rãre.</s>
      <s id="b.ROM.3.22.4">To yigu̶ ñari, “Ñie rojose mana ñaama”, manire yiĩaami Dios yuja.</s>
      <s id="b.ROM.3.22.5">To bajiro bajiaja jud'io masare, jud'io masa me ñarãre quẽne.</s>
     </seg>
     <seg type="verse" id="b.ROM.3.25">
      <s id="b.ROM.3.25.1">“Masa rojose yirãre rojose tãmu̶otu̶jabetiriaroju̶ cõaroti ñaja” yir'i ñari, “Rojose tãmu̶oroma” yigu̶, Jesucristore ĩ macu̶re cõañumi, ñajediro rojose yirãre ĩnare rijabosarocu̶re.</s>
      <s id="b.ROM.3.25.2">To bajiro ĩ yire ñajare, masare rijabosayumi Jesús.</s>
      <s id="b.ROM.3.25.3">Ĩ ri'i rãca manire ĩ vaja yibosare ti ñajare, rojose mani yisere masirioyumi.</s>
      <s id="b.ROM.3.25.4">To ĩ yijare, no bojagu̶ Jesúre ajitirũ̶nu̶gũ̶re, “Ñie rojose magũ̶ ñaami”, ĩre yiĩaami Dios.</s>
      <s id="b.ROM.3.25.5">To bajiro ĩ yijama, “Yiru̶cu̶ja” ĩ yirore bajiro yigu̶ yami.</s>
     </seg>
     <seg type="verse" id="b.ROM.3.26">
      <s id="b.ROM.3.26.1">To bajiro yir'i ñari, tirũ̶mu̶anaju̶ rojose ĩna yisere ĩaboarine, rojose ĩna yise vajare rojose tãmu̶otu̶jabetiriaroju̶ ĩnare cõabesumi.</s>
      <s id="b.ROM.3.26.2">To yicõari, yucu̶re quẽne, “Rojose yirã ñaboarine, yu̶are rijabosayumi Jesucristo” yitu̶oĩarãre rojose tãmu̶otu̶jabetiriaroju̶ ĩnare cõabetiru̶cu̶mi.</s>
     </seg>
     <seg type="verse" id="b.ROM.3.27">
      <s id="b.ROM.3.27.1">To bajiri, “Dios ĩ rotimasire ti yirore bajirone mani yijare, ‘Quẽnase yirã ñaama’ manire yiĩagũ̶mi Dios”, yimasiña maja.</s>
      <s id="b.ROM.3.27.2">Ado bajiroju̶a yire ñaja: “ ‘Jesucristo mani u̶ju̶, manire ĩ rijabosare ñajare, “Ñie rojose mana ñaama” manire yiĩagũ̶mi Dios’ yirãju̶are, ‘Ñie rojose mana ñaama’ ĩnare yiĩagũ̶mi Dios”, yire ñaja.</s>
     </seg>
     <seg type="verse" id="b.ROM.3.28">
      <s id="b.ROM.3.28.1">To bajiri, Moisére Dios ĩ roticũmasirere mani masiro cõro quẽnaro mani cu̶diboajaquẽne, “Quẽnase yirã ñaama”, manire yiĩabecu̶mi.</s>
      <s id="b.ROM.3.28.2">“Jesucristo manire ĩ rijabosare ti ñajare, ñie rojose mana ñaja mani yuja” mani yiseju̶are masicõari, “Rojose mana ñaama”, manire yiĩagũ̶mi Dios.</s>
     </seg>
     <seg type="verse" id="b.ROM.3.29">
      <s id="b.ROM.3.29.1">¿Dioma, jud'io masa u̶ju̶ rĩne ñagũ̶jarique?</s>
      <s id="b.ROM.3.29.2">Bajigu̶mi, bajigu̶ju̶ma.</s>
      <s id="b.ROM.3.29.3">Bajicõari, jud'io masa me ñarã u̶ju̶ quẽne ñagũ̶mi.</s>
     </seg>
     <seg type="verse" id="b.ROM.3.30">
      <s id="b.ROM.3.30.1">Sĩgũ̶ne ñaami Dioma.</s>
      <s id="b.ROM.3.30.2">Gãji magũ̶mi.</s>
      <s id="b.ROM.3.30.3">To bajiri circuncisión yiecoriarãre, yiecoyamanare quẽne, “Jesucristo manire ĩ rijabosare ti ñajare, ñie rojose mana ñaja mani yuja” mani yisere masicõari, “Rojose mana ñaama”, manire yiĩagũ̶mi Dios.</s>
     </seg>
     <seg type="verse" id="b.ROM.3.31">
      <s id="b.ROM.3.31.1">To bajiri, “Jesucristo ĩ rijabosare su̶orine manire ĩavariquẽnaami Dios” mani yitu̶oĩajama, “Moisére Dios ĩ roticũmasireju̶a vaja mano tujaroja”, yitu̶oĩarãja mu̶a sĩgũ̶ri.</s>
      <s id="b.ROM.3.31.2">To bajiro me bajiaja.</s>
      <s id="b.ROM.3.31.3">Moisére Dios ĩ roticũmasirere rearã me yirãja.</s>
      <s id="b.ROM.3.31.4">“Jesucristo su̶ori manire ĩavariquẽnagũ̶mi Dios” yimasirã ñari, tire yirẽmorã yirãja mani.</s>
     </seg>
    </div>
    <div type="chapter" id="b.ROM.4">
     <seg type="verse" id="b.ROM.4.1">
      <s id="b.ROM.4.1.1">Abraham, jud'io masa ñicu̶ ñamasir'ire ado bajise ĩ yijare, “Ñie rojose magũ̶ ñaami” ĩre yiĩamasiñumi Dios yire quetire mu̶are gotiru̶cu̶ja yu̶.</s>
     </seg>
     <seg type="verse" id="b.ROM.4.2">
      <s id="b.ROM.4.2.1">Abraham quẽnaro ĩ yimasire ti ñaboajaquẽne, “Rojose magũ̶ ñaami”, ĩre yibesuju Dios.</s>
      <s id="b.ROM.4.2.2">“Rojose magũ̶ ñaami” ĩre ĩ yijama, “Quẽnaro yigu̶ yu̶ ñajare, ‘Rojose magũ̶ ñaami’ yu̶re yiĩagũ̶mi Dios”, yiborimi Abraham.</s>
     </seg>
     <seg type="verse" id="b.ROM.4.3">
      <s id="b.ROM.4.3.1">Ado bajiroju̶a gotiaja Dios ocare masa ĩna ucamasire: “Abrahamre, ‘Quẽnaro mu̶re yiru̶cu̶ja yu̶’ Dios ĩre ĩ yisere ajicõari, ‘Ĩ yirore bajirone bajiru̶aroja’ ĩ yimasire ñajare, ‘Ñie rojose magũ̶ ñaami’ ĩre yiĩamasiñuju Dios”, yigotiaja ti, Dios ocare masa ĩna ucamasire.</s>
     </seg>
     <seg type="verse" id="b.ROM.4.4">
      <s id="b.ROM.4.4.1">No bojagu̶ gãjire ĩ moabosajama, ĩre ĩ moabosase vaja ĩre vaja yigu̶, ĩre ĩsigũ̶mi.</s>
      <s id="b.ROM.4.4.2">Ĩre ĩ moabosase vaja bu̶jacõari, “Vaja manone yu̶re ĩsigũ̶ me yimi.</s>
      <s id="b.ROM.4.4.3">Ĩre yu̶ moabosase vajare yigu̶, yu̶re ĩsimi”, yigu̶mi.</s>
     </seg>
     <seg type="verse" id="b.ROM.4.5">
      <s id="b.ROM.4.5.1">Tire bajiro me bajiaja ti, manire Diore ajitirũ̶nu̶rãre.</s>
      <s id="b.ROM.4.5.2">“Dios ĩ rotimasire ti yirore bajiro mani yise ñajare, ‘Ñie rojose mana ñaama’ manire yiĩagũ̶mi Dios”, yitu̶oĩabeaja.</s>
      <s id="b.ROM.4.5.3">Ado bajiroju̶a tu̶oĩarã ñaja mani: “Dios ĩ bojarore bajiro yirã me mani ñaboajaquẽne, quẽnaro manire yigu̶mi.</s>
      <s id="b.ROM.4.5.4">Rojose mani yisere ‘Manire masirioato Dios’ yigu̶, manire vaja yibosayumi Jesús.</s>
      <s id="b.ROM.4.5.5">To bajiro manire ĩ yibosare ti ñajare, ‘Ñie rojose mana ñaama’ manire yiĩagũ̶mi Dios, yaja ti, ĩ oca.</s>
      <s id="b.ROM.4.5.6">To bajiro ti yijare, to bajirone bajiroja”, yitu̶oĩarã ñaja mani.</s>
      <s id="b.ROM.4.5.7">To bajiro yitu̶oĩarãre, “Ñie rojose mana ñaama”, yiĩagũ̶mi Dios.</s>
     </seg>
     <seg type="verse" id="b.ROM.4.6">
      <s id="b.ROM.4.6.1">Tire tu̶oĩagũ̶, David ñamasir'i, ado bajiro ucamasiñumi: “Rojose ĩna yisere tu̶oĩabecu̶ne, ‘Rojose mana ñaama’ ĩnare yiĩagũ̶mi Dios, ĩre ajitirũ̶nu̶rãre.</s>
      <s id="b.ROM.4.6.2">To bajiro ĩnare ĩ yijare, variquẽnaru̶arãma”, yiucamasiñumi David ñamasir'i.</s>
     </seg>
     <seg type="verse" id="b.ROM.4.7">
      <s id="b.ROM.4.7.1">Ado bajiro yiucamasiñumi ĩ: “Variquẽnaru̶arãma rojose ĩna yisere Dios ĩ masiriorã.</s>
     </seg>
     <seg type="verse" id="b.ROM.4.8">
      <s id="b.ROM.4.8.1">‘Rojose mani yiro bero, manire masiriocõari, “Rojose yicaju̶ mu̶a.</s>
      <s id="b.ROM.4.8.2">To bajiri rojose mu̶are yiru̶cu̶ja yu̶” tudiyibetiru̶cu̶mi Dios’ yitu̶oĩarãma, variquẽnaru̶arãma”, yiucamasiñumi David.</s>
     </seg>
     <seg type="verse" id="b.ROM.4.9">
      <s id="b.ROM.4.9.1">Variquẽnarere ti yijama, jud'io masa, circuncisión yiriarã rĩne yiro me yaja.</s>
      <s id="b.ROM.4.9.2">Circuncisión yiecoyamana jud'io masa mere quẽne yiro yaja.</s>
      <s id="b.ROM.4.9.3">Abraham ĩ bajimasirere tu̶oĩasaque mu̶a quẽna: Dios ĩre ĩ gotimasirere, “Ĩ yirore bajirone bajiru̶aroja” yigu̶ ĩ ñajare, “Ñie rojose magũ̶ ñaami”, ĩre yiĩamasiñuju Dios.</s>
     </seg>
     <seg type="verse" id="b.ROM.4.10">
      <s id="b.ROM.4.10.1">To bajiro ĩre ĩ yijama, ¿circuncisión ĩ yiecoriaro beroju̶a, ĩ yiecobetoju̶a bajiyujarique?</s>
      <s id="b.ROM.4.10.2">“Ñie rojose magũ̶ ñaami” Abrahamre Dios ĩre ĩ yijama, circuncisión ĩ yiecoroto rĩjoroju̶ne ĩre yimasiñumi.</s>
     </seg>
     <seg type="verse" id="b.ROM.4.11">
      <s id="b.ROM.4.11.1">Dios ĩre ĩ gotimasirere, “Ĩ yirore bajirone bajiru̶aroja” yigu̶ ĩ ñajare, “Rojose magũ̶ ñaami”, ĩre yiĩamasiñumi Dios.</s>
      <s id="b.ROM.4.11.2">To yicõari bero, “To bajiro ĩre yu̶ yicatire masiritiromi” yigu̶, circuncisión ĩre yirotimasiñuju, Abrahamre.</s>
      <s id="b.ROM.4.11.3">To bajiri Abraham circuncisión ĩ yiecoroto rĩjoroju̶ne, “Rojose magũ̶ ñaami”, ĩre yiĩamasiñuju Dios.</s>
      <s id="b.ROM.4.11.4">To bajiro bajimasir'i ñari, jud'io masa ñicu̶ rĩne ñagũ̶ me bajimasiñumi Abraham ñamasir'ima.</s>
      <s id="b.ROM.4.11.5">“Dios ĩ yiriarore bajirone bajiru̶aroja” ĩ yitu̶oĩamasiriarore bajirone yitu̶oĩarã ĩna ñajare, “Ñie rojose mana ñaama” Dios ĩ yiĩarãre quẽne, ĩna ñicu̶ne ñamasiñumi Abraham.</s>
     </seg>
     <seg type="verse" id="b.ROM.4.12">
      <s id="b.ROM.4.12.1">Jud'io masa circuncisión yiecocõari, Abraham circuncisión yiecobecu̶ju̶, “Dios ĩ yirore bajiro bajiru̶aroja” ĩ yitu̶oĩamasiriarore bajirone tu̶oĩarãre quẽne ĩna ñicu̶ ñamasiñumi Abraham.</s>
     </seg>
     <seg type="verse" id="b.ROM.4.13">
      <s id="b.ROM.4.13.1">“Mu̶re, mu̶ jãnerabatiaju̶re quẽne, adi macaru̶cu̶ro ti ñaro cõrone mu̶are u̶joru̶cu̶ja yu̶”, yimasiñuju Dios, Abrahamre.</s>
      <s id="b.ROM.4.13.2">“Yu̶ rotisere quẽnaro cu̶diami” yigu̶ me, to bajiro ĩre yimasiñuju Dios.</s>
      <s id="b.ROM.4.13.3">Abrahamju̶a, “ ‘Yiru̶cu̶ja’ Dios ĩ yiriarore bajirone bajiru̶aroja” yitu̶oĩamasir'i ĩ ñajare, “Rojose magũ̶ ñaami” ĩre yiĩagũ̶ ñari, to bajiro ĩre yimasiñuju Dios.</s>
     </seg>
     <seg type="verse" id="b.ROM.4.14">
      <s id="b.ROM.4.14.1">“Dios ĩ rotimasire ti yirore bajiro yirã rĩne, macaru̶cu̶ro ti ñaro cõrone u̶jaru̶arãja” mani yitu̶oĩajama, Dios Abrahamre, “Mu̶re, mu̶ jãnerabatiare quẽne u̶joru̶cu̶ja yu̶” ĩ yimasiboareju̶ama vaja maniboroja.</s>
     </seg>
     <seg type="verse" id="b.ROM.4.15">
      <s id="b.ROM.4.15.1">“Dios ĩ roticũmasire ti yirore bajiro mani yijama, macaru̶cu̶ro ti ñaro cõrone u̶jaru̶arãja” mani yitu̶oĩajama, riojo gotirã me yirãja mani, Dios ĩ roticũmasire ñaro cõrone cu̶dijeomena ñari.</s>
      <s id="b.ROM.4.15.2">“Macaru̶cu̶ro u̶jaru̶arãja” mani yitu̶oĩaboajaquẽne, rojose manire yiru̶cu̶mi Dios, ĩ roticũmasirere cu̶dijeomena mani ñajare.</s>
      <s id="b.ROM.4.15.3">“Dios ĩ roticũmasire mani cu̶dibetiboajaquẽne, ‘Rojose mana ñaama’ yiĩagũ̶mi Dios” yitu̶oĩarã rĩne ñaama “Rojose mana ñaama” Dios ĩ yiĩarã.</s>
     </seg>
     <seg type="verse" id="b.ROM.4.16">
      <s id="b.ROM.4.16.1">To bajiri, “Ĩ yirore bajirone bajiru̶aroja” ĩ yitu̶oĩase ñajare, Abrahamre ĩamaicõari, “Macaru̶cu̶ro jedirore mu̶re u̶joru̶cu̶ja yu̶”, ĩre yimasiñuju Dios.</s>
      <s id="b.ROM.4.16.2">To bajirone bajiaja manire quẽne.</s>
      <s id="b.ROM.4.16.3">Abraham Diore ĩ tu̶oĩariarore bajiro Diore mani tu̶oĩajama, manire quẽne, “Abraham jãnerabatia ñari, adi macaru̶cu̶ro jedirore u̶jaru̶arãja mu̶a”, manire yiĩagũ̶mi Dios.</s>
      <s id="b.ROM.4.16.4">To bajiri jud'io masa Moisére Dios ĩ roticũmasirere cu̶ocõari, Abraham ĩ tu̶oĩariarore bajirone ĩna tu̶oĩajama, ĩnare quẽne to bajirone yiru̶cu̶mi Dios.</s>
     </seg>
     <seg type="verse" id="b.ROM.4.17">
      <s id="b.ROM.4.17.1">Dios ocare masa ĩna ucamasire quẽne, to bajirone gotiaja: “ ‘Jãjarã masa cojo sitana me ñarã ñicu̶ ñaru̶cu̶ja mu̶’ yigotimasiñuju Dios, Abrahamre”, yigotiaja.</s>
      <s id="b.ROM.4.17.2">To bajiro Dios ĩ yisere ajicõari, “Ĩ yirore bajirone bajiru̶aroja”, ĩre yitu̶oĩamasiñuju Abraham.</s>
      <s id="b.ROM.4.17.3">To bajiri, rijariarãre catiogu̶, to yicõari, ñajediro rujeomasir'i ñaami Dioma.</s>
     </seg>
     <seg type="verse" id="b.ROM.4.18">
      <s id="b.ROM.4.18.1">“Bu̶cu̶ ñari, rĩa maniacu̶ bajiaja” Abraham ĩ yitu̶oĩaboajaquẽne, “Jãjarã ñaru̶arãma mu̶ jãnerabatia” Dios ĩre ĩ yijare, “Ĩ yirore bajirone bajiru̶aroja”, yimasiñuju Abraham.</s>
      <s id="b.ROM.4.18.2">“Bajiru̶cu̶ja mu̶” ĩ yiriarore bajirone yigu̶, jediro ñicu̶ ñaami yuja.</s>
     </seg>
     <seg type="verse" id="b.ROM.4.19">
      <s id="b.ROM.4.19.1">Abraham, cien cũ̶mari cõro tu̶sacu̶ ñamasiñuju.</s>
      <s id="b.ROM.4.19.2">Ĩ manajo rãca, ju̶arãju̶ne bu̶cu̶rã ñari, rĩa cu̶tibetiariarãju̶ ñamasiñujarã.</s>
      <s id="b.ROM.4.19.3">To bajiri, “To cõro bajirearu̶arãja yu̶a” yimasibetiboarine, “Dios ĩ yirore bajirone bajiru̶aroja”, yicõa ñagũ̶ ñamasiñuju Abraham.</s>
     </seg>
     <seg type="verse" id="b.ROM.4.20">
      <s id="b.ROM.4.20.1">“ ‘Bajiru̶aroja’ Dios yu̶re ĩ yicati bajibetiru̶aroja”, yibecu̶ ñamasiñuju Abraham.</s>
      <s id="b.ROM.4.20.2">To bajiro bajigu̶ ñari, “Dios ĩ yirore bajirone yiru̶cu̶mi” yigu̶ ñari, “Socagu̶ me ñaami Dios” ĩre yiajirũ̶cu̶bu̶omasucoamasiñuju Abraham.</s>
      <s id="b.ROM.4.20.3">To bajiri, “Mu̶ yirore bajirone yigu̶ ñaja mu̶”, Diore yivariquẽnamasiñuju Abraham.</s>
     </seg>
     <seg type="verse" id="b.ROM.4.21">
      <s id="b.ROM.4.21.1">“Ĩ yirore bajirone yiru̶cu̶mi.</s>
      <s id="b.ROM.4.21.2">Ĩ yimasibeti manoja, Diorema”, yitu̶oĩamasiñuju.</s>
     </seg>
     <seg type="verse" id="b.ROM.4.22">
      <s id="b.ROM.4.22.1">“To bajiro yu̶re tu̶oĩagũ̶ ĩ ñajare, ‘Rojose magũ̶ ñaami’ ĩre yiĩaja yu̶”, yimasiñuju Dios.</s>
      <s id="b.ROM.4.22.2">To bajirone gotiaja ti, Dios ocare masa ĩna ucamasire.</s>
     </seg>
     <seg type="verse" id="b.ROM.4.23">
      <s id="b.ROM.4.23.1">Abraham sĩgũ̶rene, “Rojose magũ̶ ñaami”, yiuca ecobesuja Dios ocare masa ĩna ucamasire.</s>
     </seg>
     <seg type="verse" id="b.ROM.4.24">
      <s id="b.ROM.4.24.1">Manire quẽne, Abraham Diore ĩ tu̶oĩamasiriarore bajirone ĩre mani tu̶oĩajama, “Rojose mana ñaama”, yiĩagũ̶mi Dios.</s>
      <s id="b.ROM.4.24.2">Ĩ ñaami mani u̶ju̶ Jesucristo ĩ rijato bero ĩre catior'ima.</s>
     </seg>
     <seg type="verse" id="b.ROM.4.25">
      <s id="b.ROM.4.25.1">“Rojose ĩna yise vaja ĩnare vaja yibosaya” yigu̶, Jesucristore ĩre rijaroticõañumi Dios.</s>
      <s id="b.ROM.4.25.2">To yicõari, Jesucristo ĩ rijato bero, “ ‘Rojose mana ñaama’ manire yiĩagũ̶sa” yigu̶, ĩre tudicatioyumi quẽna.</s>
     </seg>
    </div>
    <div type="chapter" id="b.ROM.5">
     <seg type="verse" id="b.ROM.5.1">
      <s id="b.ROM.5.1.1">To bajiri, “Rojose mani yise vaja manire vaja yibosayumi mani u̶ju̶ Jesucristo” mani yitu̶oĩasere masicõari, “Rojose mana ñaama”, manire yiĩagũ̶mi Dios.</s>
      <s id="b.ROM.5.1.2">To bajirã ñari, “Mani rijato beroju̶, ĩ rãca quẽnaro ñacõa ñarũgũru̶arãja”, yivariquẽnaja mani.</s>
      <s id="b.ROM.5.1.3">To yicõari, “ ‘Yu̶re bajiro quẽnase rĩne yirã ñato’ yigu̶, manire yirẽmogũ̶ yami”, yivariquẽnaja mani.</s>
     </seg>
     <seg type="verse" id="b.ROM.5.3">
      <s id="b.ROM.5.3.1">To bajiro yirã ñari, rojose tãmu̶oboarine, variquẽnaja mani.</s>
      <s id="b.ROM.5.3.2">Tiaye rĩne variquẽnarã me yirãja mani.</s>
      <s id="b.ROM.5.3.3">Rojose tãmu̶oboarine, “ ‘Jesucristo su̶ori Diorãca quẽnaro ñaja’ yitu̶oĩarã ñari, rojose yiru̶aboarine, tire yibeju̶ yu̶a”, yimasiaja mani.</s>
     </seg>
     <seg type="verse" id="b.ROM.5.4">
      <s id="b.ROM.5.4.1">Cojoji me rojose tãmu̶orã ñaboarine, “Jesucristo su̶ori Diorãca quẽnaro ñaja” yitu̶oĩarã ñari, rojose yiru̶aboarine, tire yimena ñari, “Ĩ ñaroju̶ ĩ rãca quẽnaro ñaru̶arãja”, yitu̶oĩañaru̶arãja mani.</s>
     </seg>
     <seg type="verse" id="b.ROM.5.5">
      <s id="b.ROM.5.5.1">Esp'iritu Santore manire cõañumi Dios.</s>
      <s id="b.ROM.5.5.2">To bajiro ĩ yiriarã ñari, “Manire maiami Dios”, yimasiaja mani.</s>
      <s id="b.ROM.5.5.3">To bajiri, “Ĩ ñaroju̶ ĩ rãca ñabetiru̶arãja”, yisu̶tiritibetiru̶arãja mani.</s>
     </seg>
     <seg type="verse" id="b.ROM.5.6">
      <s id="b.ROM.5.6.1">Rojose yitu̶jamasimena mani ñajare, rojose mani yisere masirioru̶, ĩ macu̶re cõañumi Dios, “Rojose ĩna yise vaja, ĩnare vaja yibosaya” yigu̶.</s>
     </seg>
     <seg type="verse" id="b.ROM.5.7">
      <s id="b.ROM.5.7.1">Josari ñaroja ti, gãjire ĩna sĩaroadone, “Yu̶ju̶a ĩre rijabosaru̶cu̶ja” yirema.</s>
      <s id="b.ROM.5.7.2">Dios ocare ajitirũ̶nu̶gũ̶re ĩre ĩna sĩaroadijaquẽne, ĩre maigũ̶ ñari, “Yu̶ju̶are sĩaña”, yimasigũ̶ magũ̶mi.</s>
      <s id="b.ROM.5.7.3">To bajiboarine quẽnaro ĩre yigu̶ ĩ ñajama, “Yu̶ju̶are sĩaña”, yimasibogu̶mi, cojojirema.</s>
     </seg>
     <seg type="verse" id="b.ROM.5.8">
      <s id="b.ROM.5.8.1">Rojose yirã mani ñaboajaquẽne, Jesucristoju̶ama manire rijabosayumi.</s>
      <s id="b.ROM.5.8.2">To bajiri, “Manire bu̶to maiami Dios”, yimasiaja mani.</s>
     </seg>
     <seg type="verse" id="b.ROM.5.9">
      <s id="b.ROM.5.9.1">Rojose yirã mani ñaboajaquẽne, Jesucristo manire ĩ rijabosare ti ñajare, “Rojose mana ñaama”, manire yiĩaami Dios.</s>
      <s id="b.ROM.5.9.2">To bajiri, “Rojose tãmu̶otu̶jabetiriaroju̶ manire cõabetiru̶cu̶mi”, yimasiaja mani.</s>
     </seg>
     <seg type="verse" id="b.ROM.5.10">
      <s id="b.ROM.5.10.1">Rojose mani yisere ĩategu̶ ñaboarine, tire masirioru̶, ĩ macu̶re manire cõañumi, “Ĩnare rijabosaaya” yigu̶.</s>
      <s id="b.ROM.5.10.2">To bajiri ĩ macu̶ manire ĩ rijabosaro bero ĩre catiocõari, “Rojose mana ñaama”, manire yiĩajũnisini tu̶jayumi Dios.</s>
      <s id="b.ROM.5.10.3">To bajiri, ado bajiro yimasiaja mani: “ ‘Dios tu̶ju̶ ĩ rãca quẽnaro ñato’ yigu̶, bu̶tobu̶sa manire yirẽmorũgũru̶cu̶mi Jesucristo”, ĩre yivariquẽnaja mani.</s>
     </seg>
     <seg type="verse" id="b.ROM.5.11">
      <s id="b.ROM.5.11.1">Ti rĩne yivariquẽna tu̶jamenane, “Jesucristo mani u̶ju̶ manire ĩ rijabosare ñajare, Diorãca quẽnaro ñaja mani”, yivariquẽnaroti ñaja.</s>
     </seg>
     <seg type="verse" id="b.ROM.5.12">
      <s id="b.ROM.5.12.1">Adán ñamasiñuju rojose yisu̶or'i.</s>
      <s id="b.ROM.5.12.2">To bajiro ĩ yimasire vaja rijacoamasiñuju.</s>
      <s id="b.ROM.5.12.3">To bajiro ĩ yimasire ti ñajare, jedirone rojose yirã ñari, bajireacoayuja mani quẽne.</s>
     </seg>
     <seg type="verse" id="b.ROM.5.13">
      <s id="b.ROM.5.13.1">Dios Moisére ĩ roticũroto rĩjoroju̶ne, masa jediro rojose yimasiñujarã ĩna.</s>
      <s id="b.ROM.5.13.2">To ĩna yiboajaquẽne, ĩ roticũre ti manijare, “Yu̶ rotirore bajiro yibeama ĩna”, yiĩabetimasiñuju Dios.</s>
     </seg>
     <seg type="verse" id="b.ROM.5.14">
      <s id="b.ROM.5.14.1">To bajiro ĩ yiĩabetiboajaquẽne, Moisére ĩ roticũroto rĩjoroana quẽne bajireacoadimasiñuma.</s>
      <s id="b.ROM.5.14.2">To bajiro ĩna bajijama, Adán Dios ĩre ĩ roticũsere masiboarine, ĩ cu̶dibetimasire vaja bajireasu̶oadimasiñuma ĩna.</s>
      <s id="b.ROM.5.14.3">To bajiri Adán manire ĩ yiromasire su̶orine bajireacoarũgũaja mani quẽne.</s>
      <s id="b.ROM.5.14.4">To bajiboarine, “Quẽnase yigu̶re ĩre cõaru̶cu̶ja yu̶.</s>
      <s id="b.ROM.5.14.5">Ĩ su̶orine quẽnaro ñaru̶arãma ĩna”, yimasiñuju Dios.</s>
     </seg>
     <seg type="verse" id="b.ROM.5.15">
      <s id="b.ROM.5.15.1">Adán rojose ĩ yisu̶omasire vaja rojose manire ti ñaboajaquẽne, manire ĩamaicõari, quẽnaro masu manire yirẽmoami Dios.</s>
      <s id="b.ROM.5.15.2">To bajiri Adán su̶orine “Rojose yirã ñaama” manire ĩ yiĩare ti ñaboajaquẽne, yucu̶rema Jesucristo su̶orine “Rojose mana ñaama”, manire yiĩagũ̶mi Dios.</s>
      <s id="b.ROM.5.15.3">To yicõari, bu̶tobu̶sa quẽnaro manire yirẽmocõa ñagũ̶mi Jesucristo, “Diorãca quẽnaro ñato” yigu̶.</s>
     </seg>
     <seg type="verse" id="b.ROM.5.16">
      <s id="b.ROM.5.16.1">Adán, rẽmoju̶ne rojose ĩ yisere ĩacõari, “Mu̶ yise su̶orine, mu̶ quẽne, mu̶ jãnerabatiaju̶ quẽne, bajireajedicõaru̶arãma”, yimasiñuju Dios.</s>
      <s id="b.ROM.5.16.2">To bajiro manire yimasir'i ñaboarine, yucu̶rema cojoji me rojose mani yise ti ñaboajaquẽne, tire masiriocõari, “Ñie rojose mana ñaama”, manire yiĩagũ̶mi Dios.</s>
     </seg>
     <seg type="verse" id="b.ROM.5.17">
      <s id="b.ROM.5.17.1">Sĩgũ̶ rojose ĩ yisu̶omasire su̶orine masa jediro bajireacoayuja mani.</s>
      <s id="b.ROM.5.17.2">To bajiro bajirã mani ñaboajaquẽne, Dios, masijeogu̶ ñari, manire ĩamaicõari, quẽnaro masu manire ejarẽmogũ̶mi.</s>
      <s id="b.ROM.5.17.3">“Jesucristo manire rijabosayumi” yirãre, rojose mani yisere masiriocõari, “Rojose mana ñaama.</s>
      <s id="b.ROM.5.17.4">Ĩna rijato beroju̶ ‘Tudirijabeticõato’ yigu̶, yu̶ catisere ĩnare ĩsiru̶cu̶ja yu̶”, manire yiĩagũ̶mi Dios.</s>
     </seg>
     <seg type="verse" id="b.ROM.5.18">
      <s id="b.ROM.5.18.1">Adán rojose ĩ yisu̶omasire su̶orine, “Masa jediro bajireacoaru̶arãma”, manire yimasiñuju Dios.</s>
      <s id="b.ROM.5.18.2">To bajiro ĩ yimasire ti ñacõaboajaquẽne, “Jesucristo yu̶are rijabosayumi” yirãre, “Ñie rojose mana ñaama.</s>
      <s id="b.ROM.5.18.3">Ĩna rijato beroju̶ ‘Tudirijabeticõato’ yigu̶, yu̶ catisere ĩnare ĩsiru̶cu̶ja yu̶”, ĩnare yigu̶mi Dios.</s>
     </seg>
     <seg type="verse" id="b.ROM.5.19">
      <s id="b.ROM.5.19.1">To bajiro yu̶ yijama, ado bajiro yigu̶ yaja yu̶: Sĩgũ̶ Diore ĩ cu̶dibetimasire su̶orine rojose yirã ñacoayuja mani jediro, Dios ĩ ĩajama.</s>
      <s id="b.ROM.5.19.2">To bajiro bajiriarã ñaboarine, Jesucristo, Dios ĩ rotirore bajirone ĩ cu̶dire su̶orine, “Rojose mana ñaama” ĩ yiĩarã jãjarã ñarũtuaju̶ mani yuja.</s>
     </seg>
     <seg type="verse" id="b.ROM.5.20">
      <s id="b.ROM.5.20.1">Dios cũmasiñumi, ĩ roticũmasirere Moisés ñamasir'i rãca, “ ‘Ĩ roticũriarore bajiro yibeticõari, rojose yijairã ñaja mani’ yimasiato ĩna” yigu̶.</s>
      <s id="b.ROM.5.20.2">Ĩ rotimasirere masiboarine, bu̶tobu̶sa rojose yiyuma.</s>
      <s id="b.ROM.5.20.3">To bajiro ĩna yiboajaquẽne, Dioju̶ama, bu̶tobu̶sa ĩnare ĩamaiñumi.</s>
     </seg>
     <seg type="verse" id="b.ROM.5.21">
      <s id="b.ROM.5.21.1">Rojose mani yise vaja, bajireacõari, rojose tãmu̶otu̶jabetiriaroju̶ varona ñañuja mani.</s>
      <s id="b.ROM.5.21.2">To bajirona mani ñaboajaquẽne, manire ĩamaigũ̶ ñari, mani u̶ju̶re Jesucristore cõañumi Dios, “Mu̶re ajitirũ̶nu̶rãre rojose ĩna tãmu̶oborotire ĩnare yirẽtobosaaya” yigu̶.</s>
      <s id="b.ROM.5.21.3">To bajiri Jesucristo manire ĩ rijabosare su̶orine, “Rojose mana ñaama, manire yiĩacõari, ĩna rijato beroju̶ ‘Tudirijabeticõato’ yigu̶, yu̶ catisere ĩnare ĩsiru̶cu̶ja yu̶”, manire yiĩagũ̶mi Dios.</s>
     </seg>
    </div>
    <div type="chapter" id="b.ROM.6">
     <seg type="verse" id="b.ROM.6.1">
      <s id="b.ROM.6.1.1">To bajiri Dios manire ĩ ĩamaisere yu̶ gotisere ajicõari, ¿no bajiro tu̶oĩati mu̶a?</s>
      <s id="b.ROM.6.1.2">“Rojosere ĩna yiboajaquẽne, rojose yigu̶ me ñañumi.</s>
      <s id="b.ROM.6.1.3">To bajiri, bu̶tobu̶sa rojose yito mani.</s>
      <s id="b.ROM.6.1.4">To bajiro mani yiboajaquẽne, manire maigũ̶ ñari, manire masiriocõa ñaru̶cu̶mi”, ¿yitu̶oĩaboati mu̶a?</s>
     </seg>
     <seg type="verse" id="b.ROM.6.2">
      <s id="b.ROM.6.2.1">¡To bajiro me bajiaja!</s>
      <s id="b.ROM.6.2.2">“Manire rijabosayumi” yitu̶oĩarã ñari, rojose yiru̶aboarine, tire yibetisu̶oyuja mani.</s>
      <s id="b.ROM.6.2.3">To bajiro yiriarã ñaboarine, ¿no yirã rojosere tudiyirãjari mani?</s>
     </seg>
     <seg type="verse" id="b.ROM.6.3">
      <s id="b.ROM.6.3.1">¿Bautizarere ajimasiati mu̶a?</s>
      <s id="b.ROM.6.3.2">Oco rãca manire ĩna bautizarone, “Cristore ajitirũ̶nu̶rã ñaja yu̶a” yirã, ado bajiro yiriarãja mani: “ ‘ “Rojose ĩna yisere, tire yitu̶jato” yigu̶, Cristo manire rijabosayumi’ yirã ñari, rojose mani yisere to cõrone yitu̶jato”, yiriarãja mani.</s>
     </seg>
     <seg type="verse" id="b.ROM.6.4">
      <s id="b.ROM.6.4.1">To bajiri rojose mani yisere yitu̶jaru̶arã ñari, oco rãca mani bautizarotirone, Jesucristo rãca rijanare bajiro bajiyuja mani.</s>
      <s id="b.ROM.6.4.2">To bajicõari, Jesucristo ĩ yuje ecoro bero, ĩ masise rãca ĩre tudicatioyumi Dios.</s>
      <s id="b.ROM.6.4.3">To bajiri, ĩ rãca tudicatirãre bajiro bajiyuja mani, bautismo mani yiecoro bero.</s>
      <s id="b.ROM.6.4.4">To bajirã ñari, Jesucristo ĩ ejarẽmose rãca Dios ĩ bojarore bajiro yirã ñaja mani.</s>
     </seg>
     <seg type="verse" id="b.ROM.6.5">
      <s id="b.ROM.6.5.1">To bajiri, Jesucristo rãca rijariarãre bajiro bajirã ñari, tudicatir'i ĩ ñajare, ĩ rãca tudicatiriarãre bajiro bajirã ñari, ĩ ejarẽmose rãca quẽnase yirũgũroti ñaja manire.</s>
     </seg>
     <seg type="verse" id="b.ROM.6.6">
      <s id="b.ROM.6.6.1">“Rojose mani yisere yitu̶jacõari, Jesucristoju̶are ĩre ajitirũ̶nu̶aja” yirãre, manire rijabosayumi Jesús, rojose mani yisere “Yitu̶jato” yigu̶.</s>
      <s id="b.ROM.6.6.2">To bajiro ĩ bajire ti ñajare, rojosere yiru̶a tu̶oĩaboarine, tire yitu̶jaroti ñaja.</s>
     </seg>
     <seg type="verse" id="b.ROM.6.7">
      <s id="b.ROM.6.7.1">Masu̶ ĩ bajirocacoajama, ju̶aji rojose yibecu̶mi.</s>
      <s id="b.ROM.6.7.2">To bajiri mani quẽne rojose yirũgũriarã ñaboarine, Jesúre ajitirũ̶nu̶ca yirã, ju̶aji rojose yibetiroti ñaja manire.</s>
     </seg>
     <seg type="verse" id="b.ROM.6.8">
      <s id="b.ROM.6.8.1">Mani quẽne, Jesucristo rãca rijariarãre bajiro bajirã ñari, rojose yiru̶aboarine, tire yibetiru̶arãja.</s>
      <s id="b.ROM.6.8.2">“Jesucristo ĩ rijariaro bero tudicaticõari, ju̶aji tudirijabetiru̶cu̶mi” yimasirã ñari, “Ĩ ejarẽmose rãca quẽnase yicõa ñarũgũru̶arãja mani, adigodoju̶ quẽne, to yicõari, mani rijato beroju̶ quẽne”, yitu̶oĩaja mani.</s>
     </seg>
     <seg type="verse" id="b.ROM.6.10">
      <s id="b.ROM.6.10.1">Jesucristo cojojine rijayumi, “Rojosere yitu̶jacõari, quẽnaseju̶are yato ĩna” yigu̶.</s>
      <s id="b.ROM.6.10.2">To bajiri ju̶aji tudirijabecu̶mi.</s>
      <s id="b.ROM.6.10.3">Ĩ rijaro bero, tudicaticõari, yucu̶rema õ vecaju̶ ñacõari, Dios ĩ bojasere yiñagũ̶mi.</s>
     </seg>
     <seg type="verse" id="b.ROM.6.11">
      <s id="b.ROM.6.11.1">To bajiro tu̶oĩarũgũroti ñaja manire quẽne. “ ‘Quẽnaseju̶are yato’ yigu̶ manire ĩ rijabosare ti ñajare, rojosere yiru̶aboarine, tire yibetiru̶arãja.</s>
      <s id="b.ROM.6.11.2">To bajicõari, Jesucristo ĩ ejarẽmorã ñari, Dios ĩ bojasere yicõa ñaru̶arãja mani quẽne”, yitu̶oĩarũgũroti ñaja manire.</s>
     </seg>
     <seg type="verse" id="b.ROM.6.12">
      <s id="b.ROM.6.12.1">Mani ruju̶, yoaro catirotiruju̶ me ñaja.</s>
      <s id="b.ROM.6.12.2">To bajiri Dios ĩ bojabetire yiru̶arã ñaboarine, tire yibetiru̶arãja mani.</s>
      <s id="b.ROM.6.12.3">“Rijacoaboarine, Jesucristo ĩ tudicatire ñajare, ĩ ejarẽmose rãca Dios ĩ bojaseju̶are yiru̶arãja” yitu̶oĩacõari, quẽnaseju̶a yirã ñaru̶arãja mani.</s>
     </seg>
     <seg type="verse" id="b.ROM.6.14">
      <s id="b.ROM.6.14.1">“Dios Moisére ĩ roticũmasirere mani cu̶dibetijama, rojose tãmu̶otu̶jabetiriaroju̶ manire cõaru̶cu̶mi”, yitu̶oĩa güibetiroti ñaja manire.</s>
      <s id="b.ROM.6.14.2">Dios, manire maigũ̶ ñari, ĩ macu̶re cõañumi, rojose mani yise vajare, “Vaja yibosato” yigu̶.</s>
      <s id="b.ROM.6.14.3">To bajiri, “ ‘Ñie rojose mana ñaama’ manire yiĩagũ̶mi Dios”, yaja mani.</s>
      <s id="b.ROM.6.14.4">To bajiri, rojosere yiru̶aboarine, Jesucristo ĩ ejarẽmose rãca rojose yibeaja mani. “ ‘Rojose mana ñaama’ Dios ĩ yiĩarã ñari, rojose mani yijama, quẽnacõaroja”, ¿yitu̶oĩati mu̶a?</s>
      <s id="b.ROM.6.14.5">To bajiro me bajiaja.</s>
     </seg>
     <seg type="verse" id="b.ROM.6.16">
      <s id="b.ROM.6.16.1">“Rojosere yiru̶arã ñari, tire mani yicõa ñajama, ti rione yisejacoanaja mani”, ¿yimasibeati mu̶a?</s>
      <s id="b.ROM.6.16.2">“To bajiro mani yijama rojose tãmu̶otu̶jabetiriaroju̶ varu̶arãja mani”, ¿yimasibeati mu̶a?</s>
      <s id="b.ROM.6.16.3">“Tire yibeticõari, Dios ĩ bojarore bajiroju̶a mani yicõa ñajama, ĩ bojaseju̶are yisejacoanaja mani”, ¿yimasibeati mu̶a?</s>
     </seg>
     <seg type="verse" id="b.ROM.6.17">
      <s id="b.ROM.6.17.1">Tirũ̶mu̶ju̶ma rojosere yisejariarã ñari, ti rione mu̶are yiru̶amacõriaroja ti.</s>
      <s id="b.ROM.6.17.2">To bajiri sĩgũ̶ moarimasu̶ cu̶ticõari, ĩre ĩ rotiajeriarore bajiro mu̶are bajiriaroja rojoseju̶a.</s>
      <s id="b.ROM.6.17.3">To bajiro mu̶are ti bajiboajaquẽne, ado bajiseju̶a yitu̶oĩañuja mu̶a yuja: “Jesucristo manire rijabosayumi, rojose mani yise su̶ori”, yitu̶oĩañuja mu̶a.</s>
      <s id="b.ROM.6.17.4">To bajiri yucu̶rema Dios ĩ bojasere yirã ñarãja mu̶a.</s>
      <s id="b.ROM.6.17.5">Tire tu̶oĩacõari, Dios su̶orine to bajiro yirã mu̶a ñajare, “Quẽnaro yaja mu̶”, ĩre yaja yu̶.</s>
     </seg>
     <seg type="verse" id="b.ROM.6.18">
      <s id="b.ROM.6.18.1">Dios su̶orine rojose yitu̶jacõari, quẽnaseju̶are ĩ bojarore bajiro yirã ñarãja mu̶a.</s>
     </seg>
     <seg type="verse" id="b.ROM.6.19">
      <s id="b.ROM.6.19.1">Moarimasu̶ cu̶ticõari, ĩ rotirere quẽnaro masirãja mu̶a.</s>
      <s id="b.ROM.6.19.2">To bajiri tire cõĩacõari, mu̶are gotibu̶ yu̶.</s>
      <s id="b.ROM.6.19.3">Tirũ̶mu̶ju̶ma rojose yisejarã ñañuja mu̶a.</s>
      <s id="b.ROM.6.19.4">Yucu̶rema ado bajiro Diore sẽnirũgũña: “Mu̶ bojase quẽnase rĩne yiru̶aja yu̶a”, ĩre yisẽnirũgũña mu̶a.</s>
     </seg>
     <seg type="verse" id="b.ROM.6.20">
      <s id="b.ROM.6.20.1">Rojosere yirã ñaboarine, “Rojose yirã yaja yu̶a”, yimasibetiriarãja mu̶a.</s>
     </seg>
     <seg type="verse" id="b.ROM.6.21">
      <s id="b.ROM.6.21.1">Rojose rĩne mu̶a yijama, ¿dise ũni quẽnase bu̶jacati mu̶a?</s>
      <s id="b.ROM.6.21.2">Bu̶jabetiriarãja.</s>
      <s id="b.ROM.6.21.3">Rojose mu̶a yirũgũrere mu̶a tu̶oĩajama, “Bojoneose yirã yiyuja mani”, yirãja mu̶a.</s>
      <s id="b.ROM.6.21.4">Rojose rĩne mu̶a yicõa ñajama, rojose tãmu̶otu̶jabetiriaroju̶ varona ñaboriarãja mu̶a.</s>
     </seg>
     <seg type="verse" id="b.ROM.6.22">
      <s id="b.ROM.6.22.1">To bajiboarine, yucu̶rema, Dios ĩ ejarẽmose rãca rojosere yitu̶jacõari, ĩre cu̶dirãja mu̶a yuja.</s>
      <s id="b.ROM.6.22.2">Ĩre cu̶dirã ñari, Dios ĩ ejarẽmose rãca bu̶tobu̶sa ĩ bojasere yirũtuanaja mu̶a.</s>
      <s id="b.ROM.6.22.3">To bajicõari, mu̶a rijato beroju̶ tudicaticõari, ĩ rãca quẽnaro ñacõa ñarũgũru̶arãja mu̶a.</s>
     </seg>
     <seg type="verse" id="b.ROM.6.23">
      <s id="b.ROM.6.23.1">To bajiri, masa rojose mani yise vaja mani rijato beroju̶ rojose tãmu̶otu̶jabetiriaroju̶ varoti ñaja.</s>
      <s id="b.ROM.6.23.2">To bajiboarine, Jesús yarã mani ñajama, rojose mani yise vaja, mani vaja yibetiboajaquẽne, mani rijato beroju̶ “Tudirijabeticõato” yigu̶, ĩ catisere manire ĩsiami Dios.</s>
     </seg>
    </div>
    <div type="chapter" id="b.ROM.7">
     <seg type="verse" id="b.ROM.7.1">
      <s id="b.ROM.7.1.1">Yu̶ mairã, Moisére Dios ĩ rotimasirere masirãja mu̶a.</s>
      <s id="b.ROM.7.1.2">Mani catiro cõro tire cu̶dire ñaja.</s>
      <s id="b.ROM.7.1.3">Mani rijacoajama, tire cu̶dimasimenaja.</s>
     </seg>
     <seg type="verse" id="b.ROM.7.2">
      <s id="b.ROM.7.2.1">Tire bajirivãme mu̶are gotiaja yu̶: Rõmio so manaju̶ cu̶tijama, ĩ catiro cõro so manaju̶ rãca so ñajama, quẽnaja.</s>
      <s id="b.ROM.7.2.2">So manaju̶ ĩ bajirocacoajama, “Gãjire manaju̶ cu̶tibesa”, yibeaja Dios Moisére ĩ roticũmasire.</s>
      <s id="b.ROM.7.2.3">To bajiri so manaju̶ ĩ bajirocaro bero, gãji so manaju̶ cu̶tijama, Dios ĩ rotimasirere cu̶dibeco me bajigomo.</s>
     </seg>
     <seg type="verse" id="b.ROM.7.3">
      <s id="b.ROM.7.3.1">To bajiboarine, so manaju̶ ĩ catirone, gãji rãca so ajeri cu̶tijama, “Rojose yigo yamo”, sore yiĩare ñaroja.</s>
      <s id="b.ROM.7.3.2">So manaju̶ ĩ rijato beroju̶, gãji rãca so manaju̶ cu̶tijama, Dios rotimasirere cu̶dibeco me yigomo.</s>
      <s id="b.ROM.7.3.3">To bajiri, “Rojose yigo yamo”, sore yimasiña manoja.</s>
     </seg>
     <seg type="verse" id="b.ROM.7.4">
      <s id="b.ROM.7.4.1">Tire bajiro bajiaja manire quẽne.</s>
      <s id="b.ROM.7.4.2">Cristo ĩ rijaroto rĩjoro, Dios ĩ rotimasirere mani cu̶dibeti vaja rojose tãmu̶otu̶jabetiriaroju̶ manire varoti ñaboayuja maji.</s>
      <s id="b.ROM.7.4.3">To bajiboajaquẽne, rojose mani yisere “Masirioato Dios” yigu̶, manire rijabosayumi Cristo.</s>
      <s id="b.ROM.7.4.4">Ĩre ajitirũ̶nu̶rã, ĩ rãca rijariarãre bajiro bajiaja mani.</s>
      <s id="b.ROM.7.4.5">To bajiri yucu̶rema, “Dios ĩ rotimasirere mani cu̶dibetijama, rojose tãmu̶otu̶jabetiriaroju̶ manire cõaru̶cu̶mi Dios”, yitu̶oĩagüibetiroti ñaja manire.</s>
      <s id="b.ROM.7.4.6">Cristo, mani yu̶ ñaami.</s>
      <s id="b.ROM.7.4.7">Ĩre catioyumi Dios, “Yu̶ macu̶re ajitirũ̶nu̶rã, yu̶ bojarore bajiro yato” yigu̶.</s>
     </seg>
     <seg type="verse" id="b.ROM.7.5">
      <s id="b.ROM.7.5.1">Jesúre mani ajitirũ̶nu̶roto rĩjoroju̶ma, rojose rĩne yirã ñarũgũñuja mani.</s>
      <s id="b.ROM.7.5.2">Moisére Dios ĩ roticũmasirere masiboarine, ti yirore bajiro yiru̶abesuja mani.</s>
      <s id="b.ROM.7.5.3">To bajiri, rojose yisejarã ñari, ti rione manire yiru̶amacõñuja ti.</s>
      <s id="b.ROM.7.5.4">To bajiro yirã ñari, rojose tãmu̶otu̶jabetiriaroju̶ varona ñaboayuja mani maji.</s>
     </seg>
     <seg type="verse" id="b.ROM.7.6">
      <s id="b.ROM.7.6.1">Yucu̶rema, “Moisére yu̶ roticũcatire cu̶dijeoroti ñaja, yu̶ tu̶ju̶ ĩna ñaru̶ajama”, yitu̶oĩabeami Dios.</s>
      <s id="b.ROM.7.6.2">To bajiro ĩ yibetijare, “Dios ĩ rotimasirere mani cu̶dibetijama, rojose tãmu̶otu̶jabetiriaroju̶ manire cõaru̶cu̶mi Dios”, yitu̶oĩagüirã me ñaja mani yuja.</s>
      <s id="b.ROM.7.6.3">To bajirã ñari, Esp'iritu Santo ĩ ejarẽmose rãca Dios ĩ bojarore bajiro yirã ñaja mani.</s>
     </seg>
     <seg type="verse" id="b.ROM.7.7">
      <s id="b.ROM.7.7.1">To bajiro mu̶are yu̶ gotisere ajicõari, ¿ado bajiro yitu̶oĩati mu̶a?</s>
      <s id="b.ROM.7.7.2">“Dios, Moisére ĩ roticũmasire, ‘Rojose yiya mu̶a’ manire yiro yaja”, ¿yitu̶oĩati mu̶a?</s>
      <s id="b.ROM.7.7.3">To bajiro me bajiaja. “ ‘Rojose yirã ñaja mani’ yimasiato” yiro, yaja ti, Moisére Dios ĩ roticũmasire.</s>
      <s id="b.ROM.7.7.4">Moisére ĩ roticũmasire ti manijama, “Rojose yirã ñaja mani”, yimasibetiboriarãja mani.</s>
      <s id="b.ROM.7.7.5">Ado bajiro bajiaja: “Gãjerã ye gajeyeũnire bojaĩabesa”, yigotiaja Dios ĩ roticũmasire.</s>
      <s id="b.ROM.7.7.6">To bajiro ĩ yimasirere yu̶ masibetijama, “Rojose yigu̶ yaja”, yimasibetiboriaja yu̶.</s>
     </seg>
     <seg type="verse" id="b.ROM.7.8">
      <s id="b.ROM.7.8.1">“Bojaĩabesa” Dios ĩ yimasirere masicõari, “Yu̶ bojaĩajama, rojose yigu̶ yaja” yimasiboarine, rojose yigu̶ ñari, bu̶tobu̶sa gãjerã yere bojaĩarũtuacaju̶ yu̶.</s>
      <s id="b.ROM.7.8.2">Dios ĩ rotimasire ti manijama, “Rojose yigu̶ yaja yu̶”, yimasire maniboriaroja.</s>
     </seg>
     <seg type="verse" id="b.ROM.7.9">
      <s id="b.ROM.7.9.1">Moisére ĩ roticũmasirere yu̶ masiroto rĩjoroju̶ma, “Quẽnaro yigu̶ ñaja yu̶”, yitu̶oĩaboacaju̶ yu̶ maji.</s>
      <s id="b.ROM.7.9.2">“Bojaĩabesa” Dios ĩ yimasirere masicõari, “Yu̶ bojaĩajama, rojose yigu̶ yaja” yimasiboarine, bu̶tobu̶sa gãjerã yere bojaĩarũtuacaju̶ yu̶.</s>
      <s id="b.ROM.7.9.3">To bajiri, “Dios ĩ ĩajama, rojose tãmu̶otu̶jabetiriaroju̶ varocu̶ ñaja yu̶”, yimasicaju̶ yu̶ yuja.</s>
     </seg>
     <seg type="verse" id="b.ROM.7.10">
      <s id="b.ROM.7.10.1">“Masa, yu̶ rãca quẽnaro ñato” yigu̶, Moisére roticũmasiñumi Dios.</s>
      <s id="b.ROM.7.10.2">To ĩ yimasire ti ñaboajaquẽne, “Tire yu̶ cu̶dibetijare, rojose tãmu̶otu̶jabetiriaroju̶ yu̶re cõaru̶cu̶mi Dios”, yitu̶oĩacaju̶ yu̶.</s>
     </seg>
     <seg type="verse" id="b.ROM.7.11">
      <s id="b.ROM.7.11.1">“Gãjerã ye gajeyeũnire bojaĩabesa” yirere ajicõari, “Tire yu̶ cu̶dijama, ‘Quẽnaro yigu̶ ñaami’ yu̶re yiĩaru̶cu̶mi Dios”, yitu̶oĩacaju̶ yu̶.</s>
      <s id="b.ROM.7.11.2">To yitu̶oĩaboarine, gãjerã yere bojaĩacõa ñacaju̶ yu̶.</s>
      <s id="b.ROM.7.11.3">Tire yitu̶jabecu̶ ñari, “Rojose tãmu̶otu̶jabetiriaroju̶ yu̶re cõaru̶cu̶mi Dios”, yitu̶oĩacaju̶ yu̶.</s>
     </seg>
     <seg type="verse" id="b.ROM.7.12">
      <s id="b.ROM.7.12.1">To bajiri, Dios, Moisére ĩ roticũmasire, ñajediro riojo yise ñaja ti.</s>
      <s id="b.ROM.7.12.2">To bajicõari quẽnase ñaja.</s>
     </seg>
     <seg type="verse" id="b.ROM.7.13">
      <s id="b.ROM.7.13.1">Tire ajicõari, Dios ĩ rotimasire quẽnase ti ñaboajaquẽne, “ ‘Ti su̶orine rojose yirã ñari, rojose tãmu̶otu̶jabetiriaroju̶ varu̶arãma masa’, yigu̶ yami”, ¿yu̶re yitu̶oĩati mu̶a?</s>
      <s id="b.ROM.7.13.2">To bajiro me yaja yu̶.</s>
      <s id="b.ROM.7.13.3">“Rojose ĩna yise vaja rojose tãmu̶oru̶arãma” yigu̶ju̶a yaja yu̶. “ ‘ “Rojose masu yirã ñaja mani” yitu̶oĩamasiato’ yiroju̶a bajiyuja Dios ĩ rotimasirema”, yimasiaja mani.</s>
     </seg>
     <seg type="verse" id="b.ROM.7.14">
      <s id="b.ROM.7.14.1">Dios ĩ roticũmasire, quẽnase ti ñaboajaquẽne, rojosere yiru̶a tu̶oĩarã ñari, Dios ĩ bojabetiju̶are yaja mani.</s>
      <s id="b.ROM.7.14.2">To bajiri, sĩgũ̶ moarimasu̶ cu̶ticõari, ĩre ĩ rotiajerore bajiro manire bajiaja.</s>
     </seg>
     <seg type="verse" id="b.ROM.7.15">
      <s id="b.ROM.7.15.1">Mani bajisere ajimasibeaja mani.</s>
      <s id="b.ROM.7.15.2">Quẽnasere mani yiru̶aseju̶arema yibetirũgũaja mani.</s>
      <s id="b.ROM.7.15.3">To yicõari, “Rojose yibetiru̶arãja” mani yitu̶oĩaseju̶are yirũgũaja mani.</s>
     </seg>
     <seg type="verse" id="b.ROM.7.16">
      <s id="b.ROM.7.16.1">“Mani yirũgũsere yiru̶abeaja” mani yitu̶oĩajama, “Quẽnase ñaja Dios ĩ rotimasire” yirã yaja mani.</s>
     </seg>
     <seg type="verse" id="b.ROM.7.17">
      <s id="b.ROM.7.17.1">“Mani yirũgũsere yiru̶abeaja” yirã ñaboarine, tire mani yijama, mani masune yirã me yaja mani.</s>
      <s id="b.ROM.7.17.2">Rojoseju̶a manire ũmato yirũgũaja.</s>
     </seg>
     <seg type="verse" id="b.ROM.7.18">
      <s id="b.ROM.7.18.1">Quẽnasere yiru̶arã ñaboarine, rojoseju̶are yirũgũaja mani.</s>
      <s id="b.ROM.7.18.2">To bajiri, “Quẽnasere yimasimena ñaja mani”, yimasiaja.</s>
     </seg>
     <seg type="verse" id="b.ROM.7.19">
      <s id="b.ROM.7.19.1">Quẽnasere mani yiru̶aseju̶are yibeticõari, mani yiru̶abeti rojoseju̶are yirũgũaja mani.</s>
     </seg>
     <seg type="verse" id="b.ROM.7.20">
      <s id="b.ROM.7.20.1">To bajiri, “Mani yirũgũsere yiru̶abeaja” yirã ñaboarine, tire mani yijama, mani masune yirã me yaja mani.</s>
      <s id="b.ROM.7.20.2">Rojoseju̶a manire ũmato yirũgũaja.</s>
     </seg>
     <seg type="verse" id="b.ROM.7.21">
      <s id="b.ROM.7.21.1">Ado bajiro bajirũgũaja manire: “Quẽnasere yiru̶arãja” yirã ñaboarine, rojoseju̶are yirũgũaja mani.</s>
      <s id="b.ROM.7.21.2">Dios ĩ rotimasire ti yirore bajiro mani yiru̶acõaboajaquẽne, rojoseju̶a manire ũmato ti yicõa ñajare, rojoseju̶are yirũgũaja mani.</s>
     </seg>
     <seg type="verse" id="b.ROM.7.24">
      <s id="b.ROM.7.24.1">To bajiri rojose yitu̶jamasimena ñari, rojose tãmu̶otu̶jabetiriaroju̶ mani varotire tu̶oĩacõari, bu̶to su̶tiritiaja mani.</s>
      <s id="b.ROM.7.24.2">“¿Ñimu̶ manire yirẽmogũ̶ti, rojose yitu̶jacõari, Dios ĩ bojaseju̶are mani yirũgũrotire yigu̶?”, yisu̶tiritiaja mani.</s>
     </seg>
     <seg type="verse" id="b.ROM.7.25">
      <s id="b.ROM.7.25.1">To bajiro su̶tiritiboarine, “ ‘Rojose yitu̶jacõari, yu̶ bojaseju̶are yirã ñato ĩna’ yigu̶, mani u̶ju̶re Jesucristore ĩre cõañumi Dios”, yivariquẽnaroti ñaja manire.</s>
      <s id="b.ROM.7.25.2">To bajiri, “Quẽnaro yaja mu̶”, Diore ĩre yivariquẽnato mani.</s>
      <s id="b.ROM.7.25.3">To bajiri Dios ĩ bojarore bajiro mani yiru̶aboajaquẽne, rojoseju̶a manire ũmato ti yicõa ñajare, rojosere yicõa ñaja mani.</s>
     </seg>
    </div>
    <div type="chapter" id="b.ROM.8">
     <seg type="verse" id="b.ROM.8.1">
      <s id="b.ROM.8.1.1">Yucu̶rema, “Yu̶ roticatore bajiro yibeama” Dios ĩ yiĩarã me ñaja mani.</s>
      <s id="b.ROM.8.1.2">Jesucristo yarã ñari, “Rojose mana ñaama” ĩ yiĩarã ñaja.</s>
      <s id="b.ROM.8.1.3">To bajicõari, rojose yiru̶aboarine, Esp'iritu Santo ĩ ejarẽmojare, rojosere yimena ñaja mani.</s>
      <s id="b.ROM.8.1.4">To bajiri, rojose tãmu̶otu̶jabetiriaroju̶ vabetiru̶arãja.</s>
     </seg>
     <seg type="verse" id="b.ROM.8.3">
      <s id="b.ROM.8.3.1">Ado bajiro bajiyuja manire: Dios Moisére ĩ roticũmasire ti yirore bajiro cu̶dijeomasibesuja mani, rojoseju̶are yirã ñari.</s>
      <s id="b.ROM.8.3.2">Mani cu̶dijeobetijare, rojose magũ̶ ĩ ñaboajaquẽne, “Rojose yigu̶ ñaja mu̶” ĩre yigu̶re bajiro ĩ macu̶re rijaroticõañumi Dios, “Rojose ĩna yisere ĩnare vaja yibosaya” yigu̶.</s>
      <s id="b.ROM.8.3.3">Mani ruju̶re bajiro ruju̶ cu̶tigu̶ ñaboarine, rojose yibecu̶ ñari, rojose mani yise vaja manire rijabosayumi.</s>
     </seg>
     <seg type="verse" id="b.ROM.8.4">
      <s id="b.ROM.8.4.1">To bajiro yiyumi Dios, “Yu̶ ejarẽmose rãca yu̶ bojarore bajiro quẽnase rĩne yirã ñato” yigu̶.</s>
      <s id="b.ROM.8.4.2">To bajiri, rojosere yiru̶arã ñaboarine, tire yibeaja mani.</s>
      <s id="b.ROM.8.4.3">To yicõari, Esp'iritu Santo ĩ ejarẽmose rãca tu̶oĩacõari, Dios ĩ bojarore bajiro yirũgũaja mani.</s>
     </seg>
     <seg type="verse" id="b.ROM.8.5">
      <s id="b.ROM.8.5.1">Rojose yirãma, rojose ĩna yirotire tu̶oĩarũgũrãma ĩna.</s>
      <s id="b.ROM.8.5.2">Esp'iritu Santo ĩ bojarore bajiro yirãma, “Ĩ bojarore bajiro yirãsa” yirã tu̶oĩarũgũrãma.</s>
     </seg>
     <seg type="verse" id="b.ROM.8.6">
      <s id="b.ROM.8.6.1">Rojose yirãma, rojose tãmu̶otu̶jabetiriaroju̶ varona ñaama ĩna.</s>
      <s id="b.ROM.8.6.2">Esp'iritu Santo ĩ bojarore bajiro yirãma, ĩna rijato beroju̶, Diorãca quẽnaro ñacõa ñarũgũru̶arãma.</s>
     </seg>
     <seg type="verse" id="b.ROM.8.7">
      <s id="b.ROM.8.7.1">Rojose yirãma, Diore terã ñarãma ĩna.</s>
      <s id="b.ROM.8.7.2">To bajirã ñari, ĩ bojarore bajiro yimasimenama.</s>
     </seg>
     <seg type="verse" id="b.ROM.8.8">
      <s id="b.ROM.8.8.1">To bajiro yirãrema, ĩnare ĩavariquẽnabeami Dios.</s>
     </seg>
     <seg type="verse" id="b.ROM.8.9">
      <s id="b.ROM.8.9.1">Mu̶aju̶ama, rojose yirã me ñaja mu̶a, Esp'iritu Santo mu̶a rãca ĩ ñajare.</s>
      <s id="b.ROM.8.9.2">Esp'iritu Santo ĩ bojarore bajiro yirã ñarãja mu̶a.</s>
      <s id="b.ROM.8.9.3">Esp'iritu Santore cu̶obecu̶, Jesucristo yu̶ me ñaami, ĩ ũgũ̶ma.</s>
     </seg>
     <seg type="verse" id="b.ROM.8.10">
      <s id="b.ROM.8.10.1">Rojose mu̶are ũmato yiriruju̶rima, boacoaru̶aroja.</s>
      <s id="b.ROM.8.10.2">Boarotiruju̶ri ti ñaboajaquẽne, Cristo rãcana mu̶a ñajare, “Rojose mana ñaama”, mu̶are yiĩagũ̶mi Dios.</s>
      <s id="b.ROM.8.10.3">To bajiro mu̶are ĩ yiĩajare, ĩ rãca quẽnaro ñarãja mu̶a.</s>
     </seg>
     <seg type="verse" id="b.ROM.8.11">
      <s id="b.ROM.8.11.1">Dione ñaami Jesús ĩ rijacoaboajaquẽne, ĩre tudicatior'i.</s>
      <s id="b.ROM.8.11.2">Ĩre ĩ catiore ti ñajare, Esp'iritu Santore cu̶orã ñaja mu̶a.</s>
      <s id="b.ROM.8.11.3">Ĩre cu̶orã mu̶a ñajare, mu̶a rijato beroju̶ Cristore ĩ catioriarore bajirone mu̶are quẽne tudicatioru̶cu̶mi Dios, ju̶aji boabetirotiruju̶rire mu̶are ĩsigũ̶.</s>
     </seg>
     <seg type="verse" id="b.ROM.8.12">
      <s id="b.ROM.8.12.1">To bajiri yu̶ mairã, rojose yiru̶aboarine, tire yibetiroti ñaja mu̶are.</s>
     </seg>
     <seg type="verse" id="b.ROM.8.13">
      <s id="b.ROM.8.13.1">Rojose mu̶a yiñajama, mu̶a rijato beroju̶ rojose tãmu̶otu̶jabetiriaroju̶ varu̶arãja mu̶a.</s>
      <s id="b.ROM.8.13.2">Rojose yiru̶aboarine, Esp'iritu Santo ĩ ejarẽmose rãca rojosere mu̶a yibetijama, mu̶a rijato beroju̶ “Tudirijabeticõato” yigu̶, ĩ catisere mu̶are ĩsiru̶cu̶mi Dios.</s>
     </seg>
     <seg type="verse" id="b.ROM.8.14">
      <s id="b.ROM.8.14.1">Esp'iritu Santo ĩ ejarẽmose rãca yirãma, Dios rĩa ñarãma ĩna.</s>
     </seg>
     <seg type="verse" id="b.ROM.8.15">
      <s id="b.ROM.8.15.1">“ ‘Rojose mani yijare, rojose tãmu̶otu̶jabetiriaroju̶ manire cõaru̶cu̶mi Dios’ yigüiato ĩna” yigu̶ me, manire ejarẽmoami Esp'iritu Santo.</s>
      <s id="b.ROM.8.15.2">Ĩ su̶orine Dios rĩa ñaja mani.</s>
      <s id="b.ROM.8.15.3">To bajicõari, ĩ ejarẽmose rãca, “Dios ĩ macu̶re ĩ mairore bajiro manire maiami” yitu̶oĩarã ñari, “Cacu̶”, yaja mani, Diore.</s>
     </seg>
     <seg type="verse" id="b.ROM.8.16">
      <s id="b.ROM.8.16.1">Esp'iritu Santo ĩ ejarẽmose rãca, “Dios rĩa ñaja”, yimasiaja mani.</s>
     </seg>
     <seg type="verse" id="b.ROM.8.17">
      <s id="b.ROM.8.17.1">To bajiri ĩ rĩa, Cristo yarã mani ñajare, ĩ macu̶re ĩ mairore bajirone manire maigũ̶ ñari, manire quẽne quẽnaro yiru̶cu̶mi Dios.</s>
      <s id="b.ROM.8.17.2">Adigodoju̶, “Cristo ĩ bojasere yica” yirã, rojose mani tãmu̶ojama, mani rijato bero Dios tu̶ju̶ quẽnaro ñarũgũru̶arãja.</s>
      <s id="b.ROM.8.17.3">Ĩ macu̶ quẽnaro ĩ ñarore bajirone quẽnaro ñarũgũru̶arãja mani quẽne.</s>
     </seg>
     <seg type="verse" id="b.ROM.8.18">
      <s id="b.ROM.8.18.1">To bajiri adirũ̶mu̶ri, “¿No yirã rojose tãmu̶oati mani?”, yitu̶oĩa su̶tiritibetiroti ñaja manire, rojose mani tãmu̶ose rẽtoro quẽnaro Diorãca ñarona ñari.</s>
     </seg>
     <seg type="verse" id="b.ROM.8.19">
      <s id="b.ROM.8.19.1">Adi macaru̶cu̶ro Dios ĩ rujeore jediro, Dios ĩ rĩare quẽnaro ĩ yirotirũ̶mu̶ ti ejarore ĩaru̶aro bu̶to yuñaroja ti.</s>
     </seg>
     <seg type="verse" id="b.ROM.8.20">
      <s id="b.ROM.8.20.1">Rẽmoju̶ Dios ĩ rujeorema, adirũ̶mu̶ri ti bajirore bajiro me bajimasiñuju.</s>
      <s id="b.ROM.8.20.2">Adán rojose ĩ yise ti ñajare, “Boase rĩne ñacõaru̶aroja” Dios ĩ yimasire ñari, adirũ̶mu̶ri ñase quẽne, boase rĩne ñacõaja.</s>
      <s id="b.ROM.8.20.3">To bajiboarine, “Cojorũ̶mu̶ adi macaru̶cu̶ro ĩ rujeorere Dios ĩ tudiquẽnorotirũ̶mu̶ ejaru̶aroja”, yimasiaja mani.</s>
     </seg>
     <seg type="verse" id="b.ROM.8.21">
      <s id="b.ROM.8.21.1">To bajiri ĩ rujeore jedirone “Boabeticõari, quẽnase rĩne ñato” yigu̶, tudiquẽnoru̶cu̶mi quẽna.</s>
      <s id="b.ROM.8.21.2">To yicõari, “Yu̶ rĩa quẽnase rĩne yirã ñato” yigu̶, tudirijayamanire manire ĩsiru̶cu̶mi.</s>
     </seg>
     <seg type="verse" id="b.ROM.8.22">
      <s id="b.ROM.8.22.1">Adirũ̶mu̶ri quẽne Dios ĩ rujeore jedirone rojose tãmu̶ocõa ñaja ti.</s>
      <s id="b.ROM.8.22.2">Tire masiaja mani.</s>
      <s id="b.ROM.8.22.3">Rõmio macu̶ cu̶tigoago, rojose so tãmu̶orore bajiro rojose tãmu̶oaja ti.</s>
     </seg>
     <seg type="verse" id="b.ROM.8.23">
      <s id="b.ROM.8.23.1">Esp'iritu Santo ĩ ejarẽmorã ñaboarine, rojose yicõa ñarã ñari, rojose tãmu̶orũgũaja mani.</s>
      <s id="b.ROM.8.23.2">To bajiri, “Quẽnase rĩne yirã ñato” yigu̶, tudirijayamanire Dios manire ĩ ĩsirotire bojarã ñari, bu̶to tu̶oĩacõa ñarũgũaja mani.</s>
     </seg>
     <seg type="verse" id="b.ROM.8.24">
      <s id="b.ROM.8.24.1">“Tudirijayamanire ĩsiru̶cu̶mi”, yitu̶oĩacõa ñarũgũaja mani, rojose mani yise vajare Jesús ĩ vaja yibosariarã ñari.</s>
      <s id="b.ROM.8.24.2">Jẽre quẽnase rĩne yirã mani ñajama, tudirijayamanire manire ĩ ĩsirotire, no yirã yumenaja mani.</s>
     </seg>
     <seg type="verse" id="b.ROM.8.25">
      <s id="b.ROM.8.25.1">Mani cu̶obeti ti ñajare, quẽnaro tire yucõa ñarũgũroti ñaja.</s>
     </seg>
     <seg type="verse" id="b.ROM.8.26">
      <s id="b.ROM.8.26.1">Esp'iritu Santo manire ejarẽmogũ̶mi, “Rojose yiru̶aboarine, tire yibeticõato ĩna” yigu̶.</s>
      <s id="b.ROM.8.26.2">To yicõari, Diore mani sẽnimasibetire masicõari, manire sẽnibosarũgũgũ̶mi, ĩ masise rãca.</s>
     </seg>
     <seg type="verse" id="b.ROM.8.27">
      <s id="b.ROM.8.27.1">Dios ĩ bojarore bajiro manire sẽnibosagu̶mi.</s>
      <s id="b.ROM.8.27.2">To bajiri, Esp'iritu Santo manire ĩ sẽnibosasere masigũ̶mi Dios.</s>
      <s id="b.ROM.8.27.3">Ĩ ñaami mani tu̶oĩasere masigũ̶ma.</s>
     </seg>
     <seg type="verse" id="b.ROM.8.28">
      <s id="b.ROM.8.28.1">Dios ĩ beseriarã ñari, ĩre maiaja mani.</s>
      <s id="b.ROM.8.28.2">To bajiri, quẽnaro mani ñarotire yigu̶, manire ĩ yirẽmorũgũsere masiaja mani.</s>
      <s id="b.ROM.8.28.3">Rojose tãmu̶oboarine, “Quẽnaro mani ñarotire yigu̶, manire yirẽmogũ̶mi”, yitu̶oĩacõa ñaroti ñaja.</s>
     </seg>
     <seg type="verse" id="b.ROM.8.29">
      <s id="b.ROM.8.29.1">Rẽmoju̶ne Cristore ajitirũ̶nu̶ronare manire masicõañumi Dios.</s>
      <s id="b.ROM.8.29.2">“Yu̶ macu̶ Jesucristore bajiro quẽnase rĩne yirã ñaru̶arãma ĩna” yigu̶.</s>
      <s id="b.ROM.8.29.3">To bajiri, “Yu̶ bojarore bajiro yirãrema, ĩna gagu̶ ñaru̶cu̶mi Jesucristo”, yicõamasiñumi Dios.</s>
     </seg>
     <seg type="verse" id="b.ROM.8.30">
      <s id="b.ROM.8.30.1">To bajiri rẽmoju̶ne, “Cristore bajiro quẽnase rĩne yirã ñaru̶arãma” ĩ yiriarã ñaja mani.</s>
      <s id="b.ROM.8.30.2">To bajiro manire yigu̶ ñari, “Rojosere yitu̶jacõari, ĩ macu̶re ajitirũ̶nu̶ato” yigu̶, manire ejarẽmoñumi.</s>
      <s id="b.ROM.8.30.3">To yicõari, ĩ macu̶re mani ajitirũ̶nu̶jare, “Rojose mana ñaama”, manire yiĩañumi.</s>
      <s id="b.ROM.8.30.4">To bajiri, ĩ macu̶ yarã mani ñajare, “ ‘Ĩre bajiro quẽnase rĩne yirã ñato’ yigu̶, ĩnare ejarẽmoru̶cu̶ja”, yiyumi Dios.</s>
     </seg>
     <seg type="verse" id="b.ROM.8.31">
      <s id="b.ROM.8.31.1">Ti oca quẽnasere masicõari, ado bajiro yirẽmomasiaja mani: “Dios manire ejarẽmoami, rojose tãmu̶otu̶jabetiriaroju̶ vabeticõato ĩna” yigu̶.</s>
      <s id="b.ROM.8.31.2">Rojose gãjerã manire ĩna yiboajaquẽne, “Dios manire ĩ ejarẽmojare, no bajiro manire yimasimenama”, yimasiaja mani.</s>
     </seg>
     <seg type="verse" id="b.ROM.8.32">
      <s id="b.ROM.8.32.1">Ĩ maigũ̶ ĩ ñaboajaquẽne, ĩ macu̶re ĩre cõañumi Dios, “Masare rijabosato” yigu̶.</s>
      <s id="b.ROM.8.32.2">To bajiro yir'i ñari, quẽnasere manire ejarẽmocõa ñaru̶cu̶mi Dios.</s>
     </seg>
     <seg type="verse" id="b.ROM.8.33">
      <s id="b.ROM.8.33.1">To bajiri, ĩ beseriarãre manire ĩamaicõari, “Rojose mana ñaama”, manire yiĩagũ̶mi Dios.</s>
      <s id="b.ROM.8.33.2">To bajiro ĩ yirã mani ñajare, “Rojose yirã ñaama”, manire yimasimenama.</s>
     </seg>
     <seg type="verse" id="b.ROM.8.34">
      <s id="b.ROM.8.34.1">Rojose mani yise vaja, manire vaja yibosagu̶ rijayumi Jesucristo.</s>
      <s id="b.ROM.8.34.2">Tudicaticõari, Dios ĩ rujiro riojojacatu̶aju̶are rujicõari, manire ñagõbosarũgũgũ̶mi.</s>
      <s id="b.ROM.8.34.3">To bajiri, “Rojose yirã ñaama”, manire yibetiru̶cu̶mi ĩ quẽne.</s>
     </seg>
     <seg type="verse" id="b.ROM.8.35">
      <s id="b.ROM.8.35.1">Cristo manire ĩ maisere, “¿No yigu̶ ĩnare maiati?” yigu̶ magũ̶mi.</s>
      <s id="b.ROM.8.35.2">Cojoji me rojose mani tãmu̶oboajaquẽne, gãjerã rojose manire ĩna yiboajaquẽne, ñiorijarã, sudi mana mani ñaboajaquẽne, güioroju̶ mani vaboajaquẽne, gãjerã manire ĩna sĩaboajaquẽne, manire maicõa ñaru̶cu̶mi Cristo.</s>
     </seg>
     <seg type="verse" id="b.ROM.8.36">
      <s id="b.ROM.8.36.1">Tirũ̶mu̶ju̶ Dios ocare masa ĩna ucamasire mani bajisere gotiro, ado bajiro gotiaja ti: “Mu̶ yarã yu̶a ñajare, gãjerã yu̶are sĩarũgũama ĩna.</s>
      <s id="b.ROM.8.36.2">Ovejare juaácõari, ĩna sĩaroju̶ juaejacõari, ĩna sĩarore bajiro yu̶are yirũgũama”, yigotiaja Dios oca.</s>
     </seg>
     <seg type="verse" id="b.ROM.8.37">
      <s id="b.ROM.8.37.1">Ñajediro rojose mani tãmu̶ose ti ñaboajaquẽne, manire ĩ ejarẽmocõa ñajare, “Manire bu̶to maicõa ñaami”, yitu̶jabetiru̶arãja mani.</s>
     </seg>
     <seg type="verse" id="b.ROM.8.38">
      <s id="b.ROM.8.38.1">Dios manire ĩ maisere matase manoja.</s>
      <s id="b.ROM.8.38.2">Mani bajireacoajaquẽne, mani ñacõajaquẽne, manire maitu̶jabetiru̶cu̶mi.</s>
      <s id="b.ROM.8.38.3">Adirũ̶mu̶ri rojose mani tãmu̶ose, to yicõari, gajerũ̶mu̶ri rojose mani tãmu̶oroti ti ñaboajaquẽne, manire maitu̶jabetiru̶cu̶mi Dios.</s>
      <s id="b.ROM.8.38.4">Ángel mesa, vãtia, adigodo u̶jarã, õ vecana, õ ẽñerocana, ĩañamana quẽne, rojose manire ĩna yiboajaquẽne, manire ejarẽmocõa ñaru̶cu̶mi Dios, ĩ tu̶ju̶ mani ejarotire yigu̶.</s>
      <s id="b.ROM.8.38.5">Jesucristo yarã mani ñajare, manire bu̶to maigũ̶mi Dios.</s>
     </seg>
    </div>
    <div type="chapter" id="b.ROM.9">
     <seg type="verse" id="b.ROM.9.1">
      <s id="b.ROM.9.1.1">“Yu̶ yarã, Jesús ĩ bajirere ĩna ajitejare, ĩ yarã me ñaama”, yisu̶tiritiaja yu̶.</s>
      <s id="b.ROM.9.1.2">Ĩre ajitirũ̶nu̶gũ̶ ñari, Esp'iritu Santo ĩ ejarẽmose rãca, “Riojo gotiaja yu̶”, yimasiaja yu̶.</s>
      <s id="b.ROM.9.1.3">Ĩnare maigũ̶ ñari, rojose ĩna yise vaja ĩnare vaja yibosagu̶, Cristore ĩre cãmotadicõari, rojose tãmu̶otu̶jabetiriaroju̶ varu̶aboaja yu̶; “To bajiro yu̶ bajise vajane, ĩnaju̶a Cristo rãcana ñato” yigu̶.</s>
     </seg>
     <seg type="verse" id="b.ROM.9.4">
      <s id="b.ROM.9.4.1">Yu̶ yarãre ado bajiro quẽnaro ĩnare yiyumi Dios: Ĩnare besecõari, “Yu̶ rĩa ñaja mu̶a”, ĩnare yiyumi.</s>
      <s id="b.ROM.9.4.2">To yicõari, ĩañamagũ̶ ñaboarine, ĩaĩañamani ĩnare yiĩorũgũñumi, “Mani rãca ñagũ̶mi” ĩna yimasirotire yigu̶.</s>
      <s id="b.ROM.9.4.3">Moisés ñamasir'ire ĩ rotisere ĩre cũmasiñumi.</s>
      <s id="b.ROM.9.4.4">To yicõari, “Yu̶ bojasere mu̶a yijama, quẽnaro mu̶are yiru̶cu̶ja yu̶”, ĩnare yimasiñumi.</s>
      <s id="b.ROM.9.4.5">“Mu̶re, mu̶ jãnerabatiaju̶re quẽne, adi macaru̶cu̶ro ti ñaro cõrone mu̶are u̶joru̶cu̶ja yu̶”, ĩnare yimasiñumi.</s>
     </seg>
     <seg type="verse" id="b.ROM.9.5">
      <s id="b.ROM.9.5.1">Yu̶ ñicu̶a, Diore rũ̶cu̶bu̶orã ñamasiñujarã ĩna.</s>
      <s id="b.ROM.9.5.2">Ĩna jãnamine ñañumi Cristo.</s>
      <s id="b.ROM.9.5.3">Ĩne ñagũ̶mi Dios, ñajediro u̶ju̶.</s>
      <s id="b.ROM.9.5.4">Ĩ ñaami masa ĩna rũ̶cu̶bu̶o tu̶jabetirocu̶ma.</s>
      <s id="b.ROM.9.5.5">To bajirone bajimu̶orũ̶gõato.</s>
     </seg>
     <seg type="verse" id="b.ROM.9.6">
      <s id="b.ROM.9.6.1">Yu̶ yarã israelita masare Dios oca quẽnase ti gotiboajaquẽne, “Quẽnaro yiru̶cu̶ja” ĩ yiriarore bajiro ĩ yibetijama, “Socu̶ yiyumi”, yitu̶oĩarãja mu̶a sĩgũ̶ri.</s>
      <s id="b.ROM.9.6.2">To bajiro me bajiaja.</s>
      <s id="b.ROM.9.6.3">Ĩre ajitirũ̶nu̶rã rĩne ñarãma quẽnaro ĩ yirona.</s>
      <s id="b.ROM.9.6.4">Gãjerãma, israelita masa ñaboarine, Dios ĩ ĩajama, ĩ rĩa me ñarãma, ĩre ajitirũ̶nu̶mena ñari.</s>
     </seg>
     <seg type="verse" id="b.ROM.9.7">
      <s id="b.ROM.9.7.1">Abraham jãnerabatia ñaro cõrone, ĩ jãnerabatia masu me ñarãma, Dios ĩ ĩajama.</s>
      <s id="b.ROM.9.7.2">Ado bajiro Abrahamre gotimasiñuju Dios: “Mu̶ macu̶ Isaac rĩa ñaru̶arãma mu̶ jãnerabatia masuma”, yimasiñuju Dios.</s>
     </seg>
     <seg type="verse" id="b.ROM.9.8">
      <s id="b.ROM.9.8.1">To bajiro ti yijama, ado bajiro yiro yaja: “Quẽnaro mu̶re yiru̶cu̶ja yu̶” ĩre ĩ yirere ajitirũ̶nu̶rãju̶a ñaama Dios rĩa.</s>
      <s id="b.ROM.9.8.2">Ĩna roque, Abraham jãnerabatia masu ñaama, Dios ĩ ĩajama.</s>
     </seg>
     <seg type="verse" id="b.ROM.9.9">
      <s id="b.ROM.9.9.1">Dios, ado bajiro ĩre yimasiñumi, Abrahamre: “Gaje cũ̶ma ado cõrone mu̶re ĩagũ̶ vadiru̶cu̶ja yu̶ quẽna.</s>
      <s id="b.ROM.9.9.2">To bajiri, tirodore mu̶ manajo Sara, macu̶ cu̶tiru̶ocomo”, ĩre yigoti rĩjoro cu̶timasiñumi Dios.</s>
     </seg>
     <seg type="verse" id="b.ROM.9.10">
      <s id="b.ROM.9.10.1">Adi mu̶are yu̶ gotise rĩne ñabeaja.</s>
      <s id="b.ROM.9.10.2">Abrahamre Dios ĩ gotiro bero, ĩ macu̶ Isaac vãme cu̶tigu̶, bu̶cu̶acõari Rebecare manajo cu̶tiyuju.</s>
      <s id="b.ROM.9.10.3">Sore ĩ manajo cu̶tiro bero, cojoji rĩa cu̶tigone, ju̶arã rĩa cu̶timasiñuju so.</s>
      <s id="b.ROM.9.10.4">Esaú, Jacob vãme cu̶timasiñujarã.</s>
      <s id="b.ROM.9.10.5">Ju̶arãju̶ne sĩgũ̶ rĩa ñaboarine, Dios ĩ ĩajama, Jacob sĩgũ̶ne ñamasiñuju Abraham jãnami masu.</s>
     </seg>
     <seg type="verse" id="b.ROM.9.11">
      <s id="b.ROM.9.11.1">Ĩnare so rĩa cu̶tiroto rĩjoro, ado bajiro sore gotimasiñuju Dios: “Mu̶ macu̶ cu̶tisu̶ogu̶, ĩ bedire moabosarimasu̶ ñaru̶cu̶mi”, sore yimasiñuju Dios, Rebecare.</s>
      <s id="b.ROM.9.11.2">Ĩna ju̶arãju̶ne, quẽnasere, rojosere quẽne ĩna yibetoju̶ne, to bajiro sore gotimasiñuju Dios.</s>
      <s id="b.ROM.9.11.3">To bajiro sore ĩ yimasire ti ñajare, ado bajiro yimasiaja mani: “Masa quẽnasere ĩna yise su̶ori me, ĩ bojarãre besegu̶mi Dios”, yimasiaja mani.</s>
     </seg>
     <seg type="verse" id="b.ROM.9.13">
      <s id="b.ROM.9.13.1">To bajiri, Dios ocare masa ĩna ucamasire ado bajiro gotiaja: “Jacobju̶are ĩre maicõari, Esaúrema ĩre ĩatecaju̶ yu̶”, yigotiaja Dios oca.</s>
     </seg>
     <seg type="verse" id="b.ROM.9.14">
      <s id="b.ROM.9.14.1">To bajiro ĩ yijama, “Rojose yigu̶ yigu̶mi Dios”, yitu̶oĩaboarãja mu̶a.</s>
      <s id="b.ROM.9.14.2">To bajiro me bajiaja.</s>
     </seg>
     <seg type="verse" id="b.ROM.9.15">
      <s id="b.ROM.9.15.1">Ado bajiro Moisére gotimasiñuju Dios: “Masa jediro rojose yirã ĩna ñaboajaquẽne, yu̶ bojarãre besecõari, ĩnare ĩamairu̶cu̶ja yu̶”, ĩre yimasiñuju Dios, Moisére.</s>
     </seg>
     <seg type="verse" id="b.ROM.9.16">
      <s id="b.ROM.9.16.1">To bajiri, Dios manire ĩ ĩamairotire mani sẽniro me, manire ĩamaigũ̶mi.</s>
      <s id="b.ROM.9.16.2">To yicõari, “Quẽnase mani yise su̶ori manire besegu̶mi Dios”, yimasiña maja.</s>
      <s id="b.ROM.9.16.3">“Ĩ bojarãre ĩamaicõari, besegu̶mi”, yimasire ñaja.</s>
     </seg>
     <seg type="verse" id="b.ROM.9.17">
      <s id="b.ROM.9.17.1">Egipto vãme cu̶ti sitagu̶ u̶ju̶re Dios ĩre ĩ yirotire gotiro, Dios ocare masa ĩna ucamasire ado bajiro yaja: “U̶ju̶ mu̶re cũcaju̶ yu̶, ‘Yu̶re mu̶ ajiru̶abeti su̶ori Egiptoanare rojose yu̶ yisere ĩacõari, “Masigũ̶ ñaami Dios” masa yu̶re yirũ̶cu̶bu̶oato ĩna’ yigu̶”, yigotiaja Dios ocare masa ĩna ucamasire.</s>
     </seg>
     <seg type="verse" id="b.ROM.9.18">
      <s id="b.ROM.9.18.1">To bajiro Dios ĩ yimasire ñajare, “Ĩ bojarãre ĩamaicõari quẽnaro yigu̶ ñagũ̶mi Dios”, yimasire ñaja.</s>
      <s id="b.ROM.9.18.2">To yicõari, “Ĩre ajiterãrema, ‘Bu̶tobu̶sa yu̶re ajiteato ĩna’ yigu̶ ñagũ̶mi”, yimasire ñaja.</s>
     </seg>
     <seg type="verse" id="b.ROM.9.19">
      <s id="b.ROM.9.19.1">Tire ajicõari, ado bajiro tu̶oĩarãja mu̶a sĩgũ̶ri: “Dios ĩ yiru̶asere, ‘Tire yibeticõato’ yigu̶ magũ̶mi.</s>
      <s id="b.ROM.9.19.2">Ĩ manijare, ĩ bojarore bajiro yigu̶ ñari, rojose mani yisere ĩacõari, ‘Rojose tãmu̶oru̶arãma ĩna’ Dios ĩ yijama, rojose yigu̶, yigu̶mi”, yitu̶oĩarãja mu̶a sĩgũ̶ri.</s>
     </seg>
     <seg type="verse" id="b.ROM.9.20">
      <s id="b.ROM.9.20.1">To bajiro mu̶a tu̶oĩajama, ado bajiro mu̶are cu̶digu̶ja yu̶: Dios ĩ rujeoriarã ñari, “Rojose yu̶are yaja mu̶”, ĩre yimasibeaja mani.</s>
      <s id="b.ROM.9.20.2">Riri sotu̶ quẽne, “¿No yigu̶ to bajiri sotu̶ yu̶re veari mu̶?”, yibetoja ti, ti sotu̶re vear'ire.</s>
     </seg>
     <seg type="verse" id="b.ROM.9.21">
      <s id="b.ROM.9.21.1">Riri sotu̶ri ĩ veajama, ĩ vearu̶a tu̶oĩase cõro veagu̶mi.</s>
      <s id="b.ROM.9.21.2">Cojobu̶ru̶aye ti ñaboajaquẽne, “Gãjerã, yu̶ veari sotu̶re ĩacõari, ‘Quẽnase veamasigũ̶ ñaami’ yu̶re yiĩato ĩna” yigu̶, quẽnari sotu̶ veagu̶mi.</s>
      <s id="b.ROM.9.21.3">Gajeru̶rema, “Yu̶ cu̶oroti sotu̶ ñaru̶aroja” yigu̶, “Ado bajiri sotu̶ yu̶ veajama, quẽnaja”, yigu̶mi.</s>
      <s id="b.ROM.9.21.4">“To bajirone manire yigu̶mi Dios quẽne”, yimasiaja mani.</s>
     </seg>
     <seg type="verse" id="b.ROM.9.22">
      <s id="b.ROM.9.22.1">To bajiro yigu̶ ñari, jud'io masa rojose ĩna yise vaja rojose tãmu̶otu̶jabetiriaroju̶ ĩnare ĩ cõaru̶ajama, cõamasigũ̶ ñaboarine, ĩnare cõabesumi.</s>
      <s id="b.ROM.9.22.2">Ĩnare ĩ cõabetijama, gãjerãju̶a, “Yu̶ ocare ĩna ajitirũ̶nu̶jare, ĩnare ĩamaicõari, ‘Rojose mana ñaama’ ĩnare yiĩaru̶cu̶ja” yigu̶, bajiyumi.</s>
      <s id="b.ROM.9.22.3">To bajiri, jud'io masare rojose tãmu̶otu̶jabetiriaroju̶ ĩnare cõabetiboarine, rojose ĩna yijare, “Rojose tãmu̶oña mu̶a”, ĩnare yirũgũñumi, “ ‘Jũnisinigũ̶ ñaami’ yu̶re yimasiato” yigu̶.</s>
     </seg>
     <seg type="verse" id="b.ROM.9.24">
      <s id="b.ROM.9.24.1">To bajiro yigu̶ ñari, “Yu̶re ajitirũ̶nu̶ato” yigu̶, manire beseyumi, jud'io masare, jud'io masa me ñarãre quẽne.</s>
     </seg>
     <seg type="verse" id="b.ROM.9.25">
      <s id="b.ROM.9.25.1">Tirene gotiaja Dios ĩ yirere, Oseas ñamasir'i ĩ ucamasire: “ ‘Yu̶ yarã merene, “Yu̶ yarã ñaama”, yiru̶cu̶ja yu̶.</s>
      <s id="b.ROM.9.25.2">Yu̶ ĩamaibeticanare, “Yu̶ ĩamairã ñaama”, yiru̶cu̶ja yu̶’, yami Dios.</s>
     </seg>
     <seg type="verse" id="b.ROM.9.26">
      <s id="b.ROM.9.26.1">‘Yu̶ rĩa me ñaama ĩna’ Dios ĩ yiriaro bero ti ñaboajaquẽne, ‘Catimu̶orũ̶gõgũ̶ Dios rĩa ñaama ĩna’ yiru̶arãma”, yiucamasiñuju Oseas ñamasir'i.</s>
     </seg>
     <seg type="verse" id="b.ROM.9.27">
      <s id="b.ROM.9.27.1">Isa'ias ñamasir'iju̶ama, ado bajiro Diore gotirẽtobosamasiñumi, manire jud'io masare tu̶oĩagũ̶: “Jud'io masa moa riaga jare bajiro jãjarã ñaboarine, mojoroaca ñaru̶arãma, ‘Rojose tãmu̶otu̶jabetiriaroju̶ vabeticõato’ yigu̶, yu̶ yirẽtobosarã.</s>
     </seg>
     <seg type="verse" id="b.ROM.9.28">
      <s id="b.ROM.9.28.1">Jãjarã masa, adigodoana, rojose ĩna yise vaja, ‘Rojose tãmu̶otu̶jabetiriaroju̶ ĩnare cõaru̶cu̶ja’ ĩ yiriarũ̶mu̶ ti ejaro rẽmone ĩnare cõarearu̶cu̶mi”, yiucamasiñuju Isa'ias.</s>
     </seg>
     <seg type="verse" id="b.ROM.9.29">
      <s id="b.ROM.9.29.1">Quẽna gajeju̶ ado bajiro ucamasiñuju Isa'ias, jud'io masa mani bajirotire yigu̶: “Rojose ĩna tãmu̶oborotire sĩgũ̶rire Dios masijeogu̶ ĩnare yirẽtobosabecu̶ne, Sodomanare, Gomorranare, ĩ yiriarore bajiro ĩnare ĩ yireajeocõa tu̶jajama, mani jãnerabatia maniborãma”, yiucamasiñuju Isa'ias, jud'io masa mani bajirotire yigu̶.</s>
     </seg>
     <seg type="verse" id="b.ROM.9.30">
      <s id="b.ROM.9.30.1">Tire tu̶oĩacõari, jud'io masa me ñarãre ado bajiro yimasiaja mani: “ ‘¿No bajiro yirãti mani, “Rojose mana ñaama” Dios, manire ĩ yiĩarotire yirã?’ yitu̶oĩabetiboarine, ‘Rojose mani yise vaja, manire rijabosayumi Cristo’ ĩna yitu̶oĩajare, ‘Rojose mana ñaama’ ĩnare yiĩagũ̶mi Dios”, yimasiaja mani.</s>
     </seg>
     <seg type="verse" id="b.ROM.9.31">
      <s id="b.ROM.9.31.1">To yicõari, jud'io masaju̶arema ado bajiro yimasiaja mani: “Dios ĩ rotimasire ti yirore bajiro mani yijama, ‘Quẽnase yirã ñaama’ manire yiĩaru̶cu̶mi Dios”, yitu̶oĩaboayuma ĩna.</s>
      <s id="b.ROM.9.31.2">To bajiro yitu̶oĩaboarine, ĩ rotimasire jediro ĩna cu̶dibetijare, “Quẽnase yirã ñaama”, ĩnare yiĩabesuju Dios, yimasiaja mani.</s>
     </seg>
     <seg type="verse" id="b.ROM.9.32">
      <s id="b.ROM.9.32.1">¿No yirã to bajise bajiyujari ĩna?</s>
      <s id="b.ROM.9.32.2">“Jesucristo, manire ĩ rijabosare ti ñajare, manire ĩavariquẽnagũ̶mi Dios”, yibesuma.</s>
      <s id="b.ROM.9.32.3">“Quẽnaro mani yisere ĩacõari, ‘Quẽnase yirã ñaama’ manire yiĩavariquẽnaru̶cu̶mi Dios”, yitu̶oĩaboayuma ĩna.</s>
      <s id="b.ROM.9.32.4">To bajiro yitu̶oĩarã ñari, gũ̶ta ju̶atarãre bajiro bajiyuma.</s>
     </seg>
     <seg type="verse" id="b.ROM.9.33">
      <s id="b.ROM.9.33.1">Ado bajiro yaja Dios oca, tire gotiro: “Sión vãme cu̶ti macare gũ̶ta cũru̶cu̶ja yu̶, masa ĩna ju̶ata quedirotiare.</s>
      <s id="b.ROM.9.33.2">Tiare ajitirũ̶nu̶rãma, yu̶ goticatore bajiro ĩnare quẽnaro yiru̶cu̶ja yu̶.</s>
      <s id="b.ROM.9.33.3">To bajiro ĩnare yu̶ yijare, ‘ “Yiru̶cu̶ja” ĩ yiriarore bajiro yigu̶ ñaami’ yirã, su̶tiritibetiru̶arãma”.</s>
     </seg>
    </div>
    <div type="chapter" id="b.ROM.10">
     <seg type="verse" id="b.ROM.10.1">
      <s id="b.ROM.10.1.1">Ajiya mu̶a, yu̶ mairã, Cristore ajitirũ̶nu̶rã.</s>
      <s id="b.ROM.10.1.2">“Jud'io masa jediro rojose tãmu̶otu̶jabetiriaroju̶ vatoma” yigu̶, Diore ĩnare sẽnibosarũgũaja yu̶.</s>
     </seg>
     <seg type="verse" id="b.ROM.10.2">
      <s id="b.ROM.10.2.1">Ado bajiro ĩna bajisere masiaja yu̶: Dios ĩ bojasere bu̶to yiru̶aboama ĩna.</s>
      <s id="b.ROM.10.2.2">To bajiboarine, “Ti ñaja ĩ bojase”, yimasibeama.</s>
     </seg>
     <seg type="verse" id="b.ROM.10.3">
      <s id="b.ROM.10.3.1">“Rojose mani yisere Dios ĩ masiriose vaja, manire vaja yibosayumi Cristo.</s>
      <s id="b.ROM.10.3.2">To bajiri, Dios ĩ ĩajama, ‘Rojose mana ñaama’ manire yiĩagũ̶mi”, yitu̶oĩabeama.</s>
      <s id="b.ROM.10.3.3">“Ĩ rotimasirere mani cu̶dijama, ‘Rojose mana ñaama’ manire yiĩaru̶cu̶mi Dios”, yitu̶oĩaboama.</s>
      <s id="b.ROM.10.3.4">To bajiro ĩna yijama, Dios ĩ bojase yirã me yirãma.</s>
     </seg>
     <seg type="verse" id="b.ROM.10.4">
      <s id="b.ROM.10.4.1">“Cristo su̶orine manire ĩavariquẽnagũ̶mi Dios” yitu̶oĩarãrema, “Rojose mana ñaama”, yiĩagũ̶mi Dios.</s>
      <s id="b.ROM.10.4.2">“Yu̶ roticatire cu̶dirã ñari, rojose mana ñaama”, ĩnare yibecu̶mi.</s>
     </seg>
     <seg type="verse" id="b.ROM.10.5">
      <s id="b.ROM.10.5.1">“Dios ĩ rotisere cu̶dirãma, rojose mana ñaama” yigu̶, ado bajiro ucamasiñumi Moisés ñamasir'i: “Dios ĩ roticatore bajirone cu̶dirãma, Diorãca quẽnaro ñacõa ñarũgũru̶arãma ĩna, adigodoju̶, to yicõari, ĩna rijato beroju̶ quẽne”, yiucamasiñuju Moisés.</s>
     </seg>
     <seg type="verse" id="b.ROM.10.6">
      <s id="b.ROM.10.6.1">To ĩ yimasire ti ñaboajaquẽne, “Dios ĩ rotimasire ti yirore bajirone cu̶digu̶ magũ̶mi”, yimasiaja mani.</s>
      <s id="b.ROM.10.6.2">To yicõari, “Jesucristore masa ĩna ajitirũ̶nu̶jama, ‘Rojose mana ñaama’ ĩnare yiĩagũ̶mi Dios”, yimasiaja mani.</s>
      <s id="b.ROM.10.6.3">To bajiro yirã ñari, “Dios ĩ ñaroju̶ ñagũ̶re manire yirẽtobosarocu̶re Cristore ĩre ãmirã varoti ñaja”, yitu̶oĩabetiroti ñaja, manire.</s>
     </seg>
     <seg type="verse" id="b.ROM.10.7">
      <s id="b.ROM.10.7.1">To yicõari, “Rijariarã ĩna ñaroju̶ ñagũ̶re Cristore ĩre tudicatiorã varoti ñaja”, yitu̶oĩabetiroti ñaja, manire.</s>
     </seg>
     <seg type="verse" id="b.ROM.10.8">
      <s id="b.ROM.10.8.1">“To bajiro tire yitu̶oĩamenane, ‘Dios ĩ yiriarore bajirone bajiyuja’ yitu̶oĩamasicõari, gãjerãre tire gotiya”, yigotiaja Dios oca.</s>
      <s id="b.ROM.10.8.2">To bajiri, tirene masare ado bajiro gotimasiorũgũaja yu̶a:</s>
     </seg>
     <seg type="verse" id="b.ROM.10.9">
      <s id="b.ROM.10.9.1">“Jesús ĩ rijacoaboajaquẽne, ĩre tudicatioyumi Dios” yitu̶oĩacõari, “Jesús ñaami mani u̶ju̶” mu̶a yigotijama, rojose tãmu̶otu̶jabetiriaroju̶ mani vaborotire manire yirẽtobosaru̶cu̶mi Dios, yigotimasiorũgũaja yu̶a.</s>
     </seg>
     <seg type="verse" id="b.ROM.10.10">
      <s id="b.ROM.10.10.1">Tire ĩnare yu̶a gotimasiojama, “Rojose mana ñaama” ĩnare yiĩacõari, rojose tãmu̶otu̶jabetiriaroju̶ ĩna vaborotire ĩnare yirẽtobosaru̶cu̶mi Dios yirã, ĩnare gotimasiorũgũaja.</s>
     </seg>
     <seg type="verse" id="b.ROM.10.11">
      <s id="b.ROM.10.11.1">To bajirone gotiaja Dios oca: “Jesúre ajitirũ̶nu̶rãrema yu̶ goticatore bajiro ĩnare quẽnaro yu̶ yijare, ‘ “Yiru̶cu̶ja” ĩ yiriarore bajiro yigu̶ ñaami’ yirã, su̶tiritibetiru̶arãma”, yigotiaja ti.</s>
     </seg>
     <seg type="verse" id="b.ROM.10.12">
      <s id="b.ROM.10.12.1">Ĩna u̶ju̶ ñagũ̶mi jud'io masare, jud'io masa me ñarãre quẽne.</s>
      <s id="b.ROM.10.12.2">To bajiri, ĩre sẽnirãrema, quẽnaro ĩnare yigu̶mi.</s>
     </seg>
     <seg type="verse" id="b.ROM.10.13">
      <s id="b.ROM.10.13.1">Tire gotiaja Dios ocare masa ĩna ucamasire: “ ‘Rojose yu̶a yise vaja rojose tãmu̶otu̶jabetiriaroju̶ yu̶a varotire yu̶are yirẽtobosaya’ ĩre yisẽnirãrema yirẽtobosaru̶cu̶mi mani u̶ju̶”, yigotiaja Dios ocare masa ĩna ucamasire.</s>
     </seg>
     <seg type="verse" id="b.ROM.10.14">
      <s id="b.ROM.10.14.1">To bajiro ti gotiboajaquẽne, “Dios ĩ cõar'i ñañumi” ĩna yitu̶oĩabetijama, no bajiro ĩre yisẽnimenama.</s>
      <s id="b.ROM.10.14.2">To yicõari, Jesús ĩ bajire quetire ĩna ajibetijama, no bajiro yimasicõari, “Dios ĩ cõar'i ñañumi”, ĩre yimasimenama.</s>
      <s id="b.ROM.10.14.3">No bajiroju̶a yicõari tire masimenama ĩna, ñimu̶ju̶ane Jesús ĩ bajirere ĩnare ĩ gotimasiobetijare.</s>
     </seg>
     <seg type="verse" id="b.ROM.10.15">
      <s id="b.ROM.10.15.1">“Jesús ĩ bajirere gotimasiocudiaya” ñimu̶ju̶ane ĩnare ĩ yiro cõro gotimasiocudirã vamenama.</s>
      <s id="b.ROM.10.15.2">To bajiro yitu̶oĩarãre ado bajiro gotiaja Dios ocare masa ĩna ucamasirere: “Masare quẽnaro Dios ĩ yise quetire gotimasiorã ĩna ejasere bu̶to ĩavariquẽnaja mani”, yigotiaja ti.</s>
     </seg>
     <seg type="verse" id="b.ROM.10.16">
      <s id="b.ROM.10.16.1">To bajiro ti yiboajaquẽne, jud'io masa Jesús ĩ bajire quetire ajirã jãjarã ñaboarine, mojoroaca ñaama ĩre ajitirũ̶nu̶rãma.</s>
      <s id="b.ROM.10.16.2">To bajiro ĩna bajirotire yigu̶, Isa'ias ñamasir'i ado bajiro ucamasiñumi: “Yu̶ u̶ju̶, yu̶are mu̶ gotimasiorotisere ajiru̶amena rĩne ñacõama”, yiucamasiñumi Isa'ias.</s>
     </seg>
     <seg type="verse" id="b.ROM.10.17">
      <s id="b.ROM.10.17.1">To bajiri, Cristo ĩ bajirere ĩna gotimasiosere ajicõari, “To bajirone bajirimi Cristo”, yitu̶oĩare ñaja.</s>
     </seg>
     <seg type="verse" id="b.ROM.10.18">
      <s id="b.ROM.10.18.1">To bajiri, Jud'io masa, ¿Cristo ĩ bajirere ajibesujarique ĩna?</s>
      <s id="b.ROM.10.18.2">Ajiboayuma, bajirãju̶ma.</s>
      <s id="b.ROM.10.18.3">Ado bajiro gotiaja Dios ocare masa ĩna ucamasire: “Dios ocare gotimasiocudiyujarã ĩna.</s>
      <s id="b.ROM.10.18.4">To ĩna yijare, Cristo ĩ bajirere ajijedicõañujarã”, yigotiaja Dios oca.</s>
     </seg>
     <seg type="verse" id="b.ROM.10.19">
      <s id="b.ROM.10.19.1">¿Jud'io masa tire ajiboarine, quẽnaro ajimasibesujarique?</s>
      <s id="b.ROM.10.19.2">Ajimasiboayuma.</s>
      <s id="b.ROM.10.19.3">“Ado bajiro bajiru̶arãma jud'io masa”, yigotiaja Moisés ĩ ucamasire: “ ‘ “Dios ocare ajimasimena ñaama” mu̶a yirãre, “Yu̶ yarã ñaja mu̶a”, ĩnare yiru̶cu̶ja yu̶.</s>
      <s id="b.ROM.10.19.4">Ĩnaju̶are quẽnaro yu̶ yisere ĩacõari, ĩnare jũnisiniru̶arãja mu̶a’ yami Dios”, yiucamasiñumi Moisés.</s>
     </seg>
     <seg type="verse" id="b.ROM.10.20">
      <s id="b.ROM.10.20.1">Isa'ias ñamasir'i quẽne, güitu̶oĩari mene ado bajiro ucamasiñumi: “ ‘Yu̶re macamenaju̶a, yu̶re bu̶jaru̶arãma.</s>
      <s id="b.ROM.10.20.2">“Diore masiru̶arãja” yitu̶oĩamenaju̶a, yu̶re masiru̶arãma’ yami Dios, jud'io masa me ñarãre tu̶oĩagũ̶”, yiucamasiñumi Isa'ias.</s>
     </seg>
     <seg type="verse" id="b.ROM.10.21">
      <s id="b.ROM.10.21.1">Jud'io masaju̶are Dios ĩ gotirere ado bajiro ucamasiñumi Isa'ias: “ ‘Tocãrãcarũ̶mu̶ne, “Yu̶ yarã mu̶a ñasere bojaja yu̶”, ĩnare yirũgũboacaju̶ yu̶.</s>
      <s id="b.ROM.10.21.2">Yu̶re cu̶dibeticõari, yu̶re oca rẽtorũgũcama ĩna’ yami Dios”, yiucamasiñumi Isa'ias.</s>
     </seg>
    </div>
    <div type="chapter" id="b.ROM.11">
     <seg type="verse" id="b.ROM.11.1">
      <s id="b.ROM.11.1.1">To bajiri, ¿ĩ yarãre jud'io masare ĩnare maitu̶jacoasujari Dios?</s>
      <s id="b.ROM.11.1.2">Bajibeaja.</s>
      <s id="b.ROM.11.1.3">No yigu̶ maitu̶jabecu̶mi.</s>
      <s id="b.ROM.11.1.4">Yu̶ quẽne, jud'io masu̶ ñaja.</s>
      <s id="b.ROM.11.1.5">Yu̶ ñicu̶ ñasu̶or'i ñamasiñuju Abraham.</s>
      <s id="b.ROM.11.1.6">To bajiri, ĩ jãnami ñamasir'i, Benjam'in ñamasir'i ya jũnagu̶ ñaja yu̶.</s>
     </seg>
     <seg type="verse" id="b.ROM.11.2">
      <s id="b.ROM.11.2.1">Tirũ̶mu̶ju̶, yu̶a jud'io masare, “Yu̶ yarã ñaru̶arãja mu̶a”, yimasiñumi Dios.</s>
      <s id="b.ROM.11.2.2">To bajiro yir'i ñari, maitu̶jabeami.</s>
      <s id="b.ROM.11.2.3">El'ias ñamasir'i Diore ĩ sẽnimasire masa ĩna ucamasirere ĩariarãja mu̶a.</s>
      <s id="b.ROM.11.2.4">“Jud'io masa yu̶ yarãre rojose ĩna yise vaja rojose ĩnare yiya” yigu̶, ado bajiro yimasiñumi:</s>
     </seg>
     <seg type="verse" id="b.ROM.11.3">
      <s id="b.ROM.11.3.1">Yu̶ u̶ju̶, yu̶re ajiya.</s>
      <s id="b.ROM.11.3.2">“Mu̶re gotirẽtobosarimasare sĩajeocõama ĩna.</s>
      <s id="b.ROM.11.3.3">Mu̶re ĩna rũ̶cu̶bu̶oriju̶rire quẽne reajeocõama ĩna.</s>
      <s id="b.ROM.11.3.4">Yu̶ sĩgũ̶ne, mu̶re rũ̶cu̶bu̶ogu̶ma ru̶yaja yu̶.</s>
      <s id="b.ROM.11.3.5">Yu̶re quẽne sĩaru̶ama”, Diore ĩre yimasiñumi El'ias.</s>
     </seg>
     <seg type="verse" id="b.ROM.11.4">
      <s id="b.ROM.11.4.1">To bajiro ĩ yisere ajicõari, ado bajiro ĩre cu̶dimasiñumi Dios: “Mu̶ sĩgũ̶ me ru̶yaja.</s>
      <s id="b.ROM.11.4.2">‘Yu̶ yarã ñaja mu̶a’ yu̶ yirã, siete mil ñarirãcu̶ ru̶yaama, yu̶re rũ̶cu̶bu̶orã, Baal vãme cu̶tigu̶re rũ̶cu̶bu̶omena”, yimasiñumi Dios, El'ias ñamasir'ire.</s>
     </seg>
     <seg type="verse" id="b.ROM.11.5">
      <s id="b.ROM.11.5.1">Yucu̶rire quẽne sĩgũ̶rire jud'io masare yu̶are ĩamaicõari, quẽnaro ĩ yire ñajare, “Yu̶ yarã ñaja mu̶a” ĩ yirã ñaja yu̶a.</s>
     </seg>
     <seg type="verse" id="b.ROM.11.6">
      <s id="b.ROM.11.6.1">Quẽnaro mani yibetiboajaquẽne, manire ĩamaicõari, quẽnaro ĩ yire ti ñajare, ĩ yarã ñaja mani.</s>
      <s id="b.ROM.11.6.2">To bajiro ti bajijare, “Quẽnaro mani yise su̶ori me, ‘Yu̶ yarã ñaama’ manire yiĩañumi Dios”, yimasiaja mani.</s>
     </seg>
     <seg type="verse" id="b.ROM.11.7">
      <s id="b.ROM.11.7.1">Ado bajiro bajiyuja jud'io masare: “Rojose mana ñaama” Dios ĩ yiĩasere ĩna bojaboajaquẽne, Dioju̶ama, “Rojose mana ñaama”, ĩnare yiĩabesumi.</s>
      <s id="b.ROM.11.7.2">To yibetiboarine, sĩgũ̶rire ĩamaicõari, quẽnaro ĩ yire ti ñajare, “Rojose mana ñaama” ĩ yiĩarã ñari, ĩ yarã ñaja yu̶a.</s>
      <s id="b.ROM.11.7.3">Gãjerãrema, “Yu̶re ajiterã ñari, bu̶tobu̶sa yu̶re ajiteru̶arãma”, yiyumi Dios.</s>
     </seg>
     <seg type="verse" id="b.ROM.11.8">
      <s id="b.ROM.11.8.1">Tire gotiro, ado bajiro gotiaja Dios oca: “ ‘Yu̶re ajiterã ñari, bu̶tobu̶sa yu̶ ocare ajimasibetiru̶arãma’ yiru̶cu̶mi Dios.</s>
      <s id="b.ROM.11.8.2">To bajiro ĩ yijare, ĩ ocare masa ĩna ucamasirere ĩaboarine, ajimasibetiru̶arãma.</s>
      <s id="b.ROM.11.8.3">Gãjerã ĩ ocare ĩna gotiboajaquẽne, ajimasibetiru̶arãma ĩna”, yigotiaja Dios oca.</s>
      <s id="b.ROM.11.8.4">Ĩ gotiriarore bajirone bajicõa ñaja ti, yu̶ yarãre.</s>
     </seg>
     <seg type="verse" id="b.ROM.11.9">
      <s id="b.ROM.11.9.1">David ñamasir'i quẽne, ado bajiro ucamasiñumi, Diore ĩ sẽnigũ̶: “Jud'io masa, boserũ̶mu̶ yivariquẽnaboarã, su̶tiritiato, to yicõari, ajimasibetiru̶arãma ĩnare yiya.</s>
      <s id="b.ROM.11.9.2">Rojose ĩna yise vaja rojose tãmu̶oru̶arãma ĩnare yiya.</s>
      <s id="b.ROM.11.9.3">To yicõari rojose ĩna yise vaja, sĩgũ̶ne bu̶to rũ̶cu̶sere juacõari, ĩ tãnivatore bajiro bajiato ĩnare yiya”, Diore ĩre yisẽnimasiñumi David.</s>
     </seg>
     <seg type="verse" id="b.ROM.11.11">
      <s id="b.ROM.11.11.1">To bajiri, ¿Jud'io masa Cristo ocare ĩna ajiru̶abeti vaja, “Yu̶ yarã me ñaja mu̶a”, ĩnare yicõa tu̶jasujari Dios?</s>
      <s id="b.ROM.11.11.2">To bajiro me bajiaja.</s>
      <s id="b.ROM.11.11.3">Jud'io masa jãjarã ĩre ĩna ajiru̶abetijare, jud'io masa me ñarãju̶a Cristo ocare ajitirũ̶nu̶ñuma.</s>
      <s id="b.ROM.11.11.4">Ĩna ajitirũ̶nu̶jare, rojose ĩna yise vaja rojose tãmu̶otu̶jabetiriaroju̶ ĩna vaborotire ĩnare yirẽtobosayumi.</s>
      <s id="b.ROM.11.11.5">To bajiro ĩ yijama, “ ‘Quẽnaro manire ĩ yiborere ĩnaju̶are quẽnaro yigu̶mi Dios’ yitu̶oĩacõari, ‘Manire quẽne quẽnaro yato Dios’ yirã, yu̶re ajitirũ̶nu̶ato jud'io masa” yigu̶, jud'io masa mere quẽnaro yiyumi Dios.</s>
      <s id="b.ROM.11.11.6">Jud'io masa quẽne ĩna ajitirũ̶nu̶jama, masa jedirore rẽtoro quẽnaro yiru̶cu̶mi Dios.</s>
     </seg>
     <seg type="verse" id="b.ROM.11.13">
      <s id="b.ROM.11.13.1">Jud'io masa meju̶are ado bajiro mu̶are gotiaja yu̶: Mu̶are gotimasiorocu̶re yu̶re cõacami Cristo.</s>
      <s id="b.ROM.11.13.2">To bajiri, “Ti moare ñamasuse ñaja” yigu̶ ñari, yu̶ masiro cõro quẽnaro gotimasiorũgũaja yu̶.</s>
     </seg>
     <seg type="verse" id="b.ROM.11.14">
      <s id="b.ROM.11.14.1">Mu̶are yu̶ gotimasiojama, yu̶ yarã jud'io masa, mu̶are yu̶ gotimasiosere ajicõari, “ ‘Yu̶are ĩ gotiborotire ĩnaju̶are gotimasioami’ yirã ñari, ĩna quẽne Cristore ajitirũ̶nu̶ato” yigu̶, mu̶are gotimasioaja yu̶.</s>
      <s id="b.ROM.11.14.2">To bajiri, rojose ĩna yise vaja rojose tãmu̶otu̶jabetiriaroju̶ ĩna vaborotire ĩnare yirẽtobosaru̶cu̶mi Dios.</s>
     </seg>
     <seg type="verse" id="b.ROM.11.15">
      <s id="b.ROM.11.15.1">Jud'io masa, Cristo ocare ĩna ajiru̶abetijare, jud'io masa meju̶are gotimasiocaju̶ yu̶a.</s>
      <s id="b.ROM.11.15.2">To bajiri Cristo ocare ajitirũ̶nu̶rã ñari, adigodoju̶ Diorãca quẽnaro ñaama ĩna.</s>
      <s id="b.ROM.11.15.3">Dios ĩ bojariarore bajiro jud'io masa quẽne, Cristo ocare ĩna ajitirũ̶nu̶jama, rẽtoro quẽnaru̶aroja ti.</s>
      <s id="b.ROM.11.15.4">Tudirijayamanire Dios ĩ catisere cu̶orã ñaru̶arãma.</s>
     </seg>
     <seg type="verse" id="b.ROM.11.16">
      <s id="b.ROM.11.16.1">Pan mani quẽnorotibu̶ru̶ayere mojoribu̶ru̶aca ãmicõari, mani quẽnoricare, “Dios yaga ñaru̶aroja” mani yijama, tiare quẽnoru̶ mani juaru̶are quẽne, Dios ye rĩne ñacõaroja, ĩ ĩajama.</s>
      <s id="b.ROM.11.16.2">Yucú̶ ñemare, “Dios ya ma ñaru̶aroja” mani yiboajaquẽne, tiu̶ ru̶ju̶ri jedirone ĩ ye rĩne ñacõaroja.</s>
      <s id="b.ROM.11.16.3">Abraham ñamasir'ire quẽne, “Yu̶ yu̶ ñaami”, ĩre yiĩamasiñumi Dios.</s>
      <s id="b.ROM.11.16.4">To bajiro ĩre yir'i ñari, ĩ jãnerabatia jedirore, “Yu̶ yarã ñaama”, ĩnare yiĩaru̶cu̶mi Dios.</s>
     </seg>
     <seg type="verse" id="b.ROM.11.17">
      <s id="b.ROM.11.17.1">Tirũ̶mu̶ju̶ma, jud'io masa, olivo vãme cu̶ti ru̶ju̶re bajiro ñañuma.</s>
      <s id="b.ROM.11.17.2">To bajiro ĩna bajiboajaquẽne, tiru̶ju̶re jatarocariarore bajiro ĩnare yiyumi Dios, ĩre ĩna ajitirũ̶nu̶beti vaja.</s>
      <s id="b.ROM.11.17.3">Mu̶a, jud'io masa meju̶a, no bojaricu̶ yucú̶ ru̶ju̶re bajiro mu̶a bajiboajaquẽne, Jesucristore mu̶a ajitirũ̶nu̶se su̶orine ti ru̶ju̶re jataãmiadicõari, olivo vãme cu̶ti ru̶ju̶ ĩ jatarocariaru̶ju̶re vasoagu̶re bajiro yiyumi Dios.</s>
      <s id="b.ROM.11.17.4">To bajiro ĩ yijama, “Sĩgũ̶ rĩare bajiro bajirã ñaru̶arãma” yigu̶ yiyumi.</s>
     </seg>
     <seg type="verse" id="b.ROM.11.18">
      <s id="b.ROM.11.18.1">To bajiri, jud'io masa su̶ori Dios ye quẽnase bu̶jarã ñari, jud'io masare, “Yu̶ yarã me ñaama” ĩ yiĩarãre ĩatebesa mu̶a.</s>
      <s id="b.ROM.11.18.2">“Ĩna rẽtoro quẽnarã ñaja yu̶a”, yitu̶oĩabesa.</s>
      <s id="b.ROM.11.18.3">Ado bajiroju̶a tu̶oĩaña: “ ‘Yu̶ yarã ñaama’ manire ĩ yiĩaroto rĩjoroju̶a, jud'io masarema, ‘Mu̶a su̶ori masa jedirore quẽnaru̶aroja ti’ ĩnare yimasiñuju Dios”, yitu̶oĩaña mu̶a.</s>
     </seg>
     <seg type="verse" id="b.ROM.11.19">
      <s id="b.ROM.11.19.1">To bajiro mu̶are yu̶ yigotiboajaquẽne, mu̶a sĩgũ̶ri ado bajiro tu̶oĩarãja mu̶a: “Yucú̶ ru̶ju̶ri rojosere mani jasurerearore bajirone jud'io masare, ‘Yu̶ yarã me ñaama’ ĩnare yiĩañumi Dios, ‘Gãjerã masa yu̶ rĩa ñato’ yigu̶”, yitu̶oĩarãja mu̶a.</s>
      <s id="b.ROM.11.19.2">To bajiro yitu̶oĩacõari, “Jud'io masa rẽtoro quẽnarã ñaja mani”, yitu̶oĩaboarãja mu̶a.</s>
     </seg>
     <seg type="verse" id="b.ROM.11.20">
      <s id="b.ROM.11.20.1">To bajiro tu̶oĩarãre ado bajiro cu̶diaja yu̶: Diore ĩna ajitirũ̶nu̶beti su̶ori, jud'io masare reayumi Dios.</s>
      <s id="b.ROM.11.20.2">To bajiro ĩnare yiboarine, mu̶aju̶are ĩ yarãre bajiro mu̶are ĩaami, ĩre mu̶a ajitirũ̶nu̶se su̶ori.</s>
      <s id="b.ROM.11.20.3">Ĩre mu̶a ajitirũ̶nu̶ su̶yabeticõajama, ĩ yarã me ñaborãja.</s>
      <s id="b.ROM.11.20.4">To bajiri, “Jud'io masa rẽtoro ñamasurã ñaja”, yitu̶oĩabeticõaña.</s>
      <s id="b.ROM.11.20.5">Dioju̶are güiya, “Yu̶are quẽne rearomi” yirã.</s>
     </seg>
     <seg type="verse" id="b.ROM.11.21">
      <s id="b.ROM.11.21.1">Jud'io masa ĩre ĩna ajitirũ̶nu̶ su̶yabeti su̶ori, rojose ĩna yire vaja ĩnare masiriobesumi Dios.</s>
      <s id="b.ROM.11.21.2">Olivo ru̶ju̶re ñasu̶oriru̶ju̶ jatarocariarore bajiro ĩnare yiyumi.</s>
      <s id="b.ROM.11.21.3">To bajiri mu̶a jud'io masa me ñarã quẽne, ĩre mu̶a ajitirũ̶nu̶ su̶yabetijama, to bajirone yiru̶cu̶mi.</s>
     </seg>
     <seg type="verse" id="b.ROM.11.22">
      <s id="b.ROM.11.22.1">Diore mu̶a teboajaquẽne, mu̶are ĩamaicõari, quẽnaro ĩ yirere, to yicõari, jud'io masa, Cristo ocare ĩna ajitirũ̶nu̶beti vaja “Yu̶ yarã me ñaama” ĩnare ĩ yirere tu̶oĩaña.</s>
      <s id="b.ROM.11.22.2">Tire masirã ñari, “Cristore mani ajitirũ̶nu̶ tu̶jajama, manire quẽne, ‘Yu̶ yarã me ñaama’ yiĩaru̶cu̶mi”, yimasiña mu̶a.</s>
     </seg>
     <seg type="verse" id="b.ROM.11.23">
      <s id="b.ROM.11.23.1">Jud'io masa quẽne, Cristo ocare ĩna ajitirũ̶nu̶jama, ĩnare ĩamaicõari, “Yu̶ yarã ñaja mu̶a quẽne”, ĩnare yiĩaru̶cu̶mi Dios quẽna.</s>
     </seg>
     <seg type="verse" id="b.ROM.11.24">
      <s id="b.ROM.11.24.1">Jud'io masa me mu̶a ñaboajaquẽne, ĩnare ĩ yisu̶oriarore bajirone mu̶are ĩamaicõari, “Yu̶ yarã ñaama”, mu̶are yiĩañumi.</s>
      <s id="b.ROM.11.24.2">To bajiro ĩ yire ñajare, “Quẽna ĩre ĩna ajitirũ̶nu̶jama, josari mene, ‘Yu̶ yarã ñaama’ ĩnare yiĩacõagũ̶mi, jud'io masare”, yimasire ñaja.</s>
     </seg>
     <seg type="verse" id="b.ROM.11.25">
      <s id="b.ROM.11.25.1">Yu̶ mairã, masa ĩna masibeticatire ado bajiro mu̶are gotiaja yu̶: “ ‘Dios yarã ñari, yu̶a rĩne ñaja ĩ ocare quẽnaro riojo ajimasirã’ yibeticõato” yigu̶, adi ocare mu̶are gotiaja yu̶: Adirũ̶mu̶ri jud'io masa jãjarã ñarãma Cristo ocare ajiterã.</s>
      <s id="b.ROM.11.25.2">Jud'io masa me Cristore ĩna ajitirũ̶nu̶jediro bero, jud'io masa quẽne, Cristore ĩre ajitirũ̶nu̶ru̶arãma ĩna.</s>
     </seg>
     <seg type="verse" id="b.ROM.11.26">
      <s id="b.ROM.11.26.1">Ĩna ajitirũ̶nu̶jare, rojose ĩna yise vaja rojose ĩnare ĩ yiborotire ĩnare yirẽtobosaru̶cu̶mi Dios.</s>
      <s id="b.ROM.11.26.2">Tirene, ado bajiro gotiaja Dios ocare masa ĩna ucamasire: “Sión vãme cu̶ti macagu̶ ejaru̶cu̶mi, jud'io masa rojose ĩna yisere Dios ĩ masiriose vajare, ĩnare vaja yibosarocu̶.</s>
      <s id="b.ROM.11.26.3">Rojose ĩna yisere ĩ su̶orine yitu̶jacõari, yu̶re ajitirũ̶nu̶ru̶arãma quẽna.</s>
     </seg>
     <seg type="verse" id="b.ROM.11.27">
      <s id="b.ROM.11.27.1">Rojose ĩna yisere masiriocõari, yu̶ goticatore bajirone yiru̶cu̶ja yu̶”, yigotiaja Dios ocare masa ĩna ucamasire.</s>
     </seg>
     <seg type="verse" id="b.ROM.11.28">
      <s id="b.ROM.11.28.1">Cristo ĩ bajire su̶orine quẽnaro Dios ĩ yisere jud'io masa jãjarã ĩna ajiru̶abetijare, ĩnare ĩategu̶mi Dios.</s>
      <s id="b.ROM.11.28.2">Ĩna ajiru̶abetijare, jud'io masa meju̶are mu̶are gotimasiocaju̶ yu̶a.</s>
      <s id="b.ROM.11.28.3">To bajiboarine, jud'io masa ñicu̶a ñamasiriarãre, “Yu̶ rĩa, quẽnaro yu̶ yirona ñaru̶arãja, mu̶a jãnerabatia quẽne” ĩnare yir'i ñari, ĩnare maicõa ñagũ̶mi Dios.</s>
      <s id="b.ROM.11.28.4">To bajicõari, “Yiru̶cu̶ja” ĩ yiriarore bajirone yigu̶ ñari, Cristo ĩ bajirere ĩna ajitirũ̶nu̶ro, ĩnare quẽne, “Yu̶ rĩa ñaama”, yiĩaru̶cu̶mi.</s>
     </seg>
     <seg type="verse" id="b.ROM.11.30">
      <s id="b.ROM.11.30.1">Tirũ̶mu̶ju̶ma Dios ocare ajiterã ñañuja mu̶a maji.</s>
      <s id="b.ROM.11.30.2">To bajiro bajiriarã mu̶a ñaboajaquẽne, jud'io masa Dios ocare ĩna ajiru̶abetijare, mu̶aju̶are ĩamaicõari, rojose mu̶a yise vaja rojose mu̶a tãmu̶oborotire mu̶are yirẽtobosayumi.</s>
     </seg>
     <seg type="verse" id="b.ROM.11.31">
      <s id="b.ROM.11.31.1">To bajiri yucu̶rema jud'io masa ñaama Dios ocare ajiterã.</s>
      <s id="b.ROM.11.31.2">To bajiro ĩna bajiboajaquẽne, mu̶are ĩamaicõari, ĩ yiriarore bajirone rojose ĩna yise vaja rojose ĩna tãmu̶oborotire ĩnare yirẽtobosaru̶cu̶mi Dios.</s>
     </seg>
     <seg type="verse" id="b.ROM.11.32">
      <s id="b.ROM.11.32.1">Ado bajiro bajiyuja manire: Jud'io masare, ĩna mere quẽne, “Yu̶ bojarore bajiro yirã me ñaama”, manire yiĩañumi Dios, “Manire rijabosayumi” Jesúre yitu̶oĩarãre ĩamaicõari, quẽnaro ĩ yirotire yigu̶.</s>
     </seg>
     <seg type="verse" id="b.ROM.11.33">
      <s id="b.ROM.11.33.1">Mani jedirore quẽnaro yigu̶ ñagũ̶mi Dios.</s>
      <s id="b.ROM.11.33.2">¡Masijeogu̶ ñagũ̶mi!</s>
      <s id="b.ROM.11.33.3">Ĩre bajiro quẽnaro yigu̶ magũ̶mi.</s>
      <s id="b.ROM.11.33.4">Ñimu̶ju̶ane, ĩ tu̶oĩasere, to yicõari ĩ yisere quẽne masibecu̶mi.</s>
     </seg>
     <seg type="verse" id="b.ROM.11.34">
      <s id="b.ROM.11.34.1">Ado bajiro gotiaja Dios ocare masa ĩna ucamasire: “Dios, mani u̶ju̶, ĩ tu̶oĩasere masigũ̶ magũ̶mi.</s>
      <s id="b.ROM.11.34.2">Ĩre gotimasiogũ̶ magũ̶mi.</s>
     </seg>
     <seg type="verse" id="b.ROM.11.35">
      <s id="b.ROM.11.35.1">‘Quẽnaro mani yijare, Dios quẽne quẽnaro manire yirocu̶ ñagũ̶mi’ yimasibeaja mani”.</s>
     </seg>
     <seg type="verse" id="b.ROM.11.36">
      <s id="b.ROM.11.36.1">“Quẽnase yu̶re yirũ̶cu̶bu̶o variquẽnato” yigu̶, ñajedirore rujeomasiñumi Dios.</s>
      <s id="b.ROM.11.36.2">To bajiro ĩ yire ñaro cõrone cu̶ogu̶ ñagũ̶mi.</s>
      <s id="b.ROM.11.36.3">To bajiro bajigu̶ ĩ ñajare, quẽnase ĩre rũ̶cu̶bu̶o variquẽnatu̶jabetiroti ñaja, manire.</s>
      <s id="b.ROM.11.36.4">To bajirone bajimu̶orũ̶gõato.</s>
     </seg>
    </div>
    <div type="chapter" id="b.ROM.12">
     <seg type="verse" id="b.ROM.12.1">
      <s id="b.ROM.12.1.1">To bajiri, yu̶ mairã, Dios manire ĩ ĩamaisere masirã ñari, ĩ bojarore bajiro quẽnase rĩne yiroti ñaja.</s>
      <s id="b.ROM.12.1.2">To bajiro mani yiñajama, ĩre rũ̶cu̶bu̶orã yirãja mani.</s>
      <s id="b.ROM.12.1.3">Tire ĩavariquẽnagũ̶mi Dios.</s>
     </seg>
     <seg type="verse" id="b.ROM.12.2">
      <s id="b.ROM.12.2.1">Adigodoaye rĩne tu̶oĩarã ĩna tu̶oĩarore bajiro tu̶oĩabetiroti ñaja mu̶are.</s>
      <s id="b.ROM.12.2.2">Mu̶aju̶ama, Dios ĩ ejarẽmose rãca ĩ bojasere yirũgũña.</s>
      <s id="b.ROM.12.2.3">To bajiro mu̶a yijama, “Quẽnasere, Dios ĩ ĩavariquẽnasere yirã yaja”, yimasiru̶arãja.</s>
     </seg>
     <seg type="verse" id="b.ROM.12.3">
      <s id="b.ROM.12.3.1">Yu̶re ĩamaicõari, quẽnaro yu̶re yigu̶, yu̶re goticudirotiyumi Dios.</s>
      <s id="b.ROM.12.3.2">To bajiri ado bajiro mu̶are gotiaja yu̶: “Mani masune Dios ĩ bojasere yimasiaja mani”, yitu̶oĩabesa mu̶a.</s>
      <s id="b.ROM.12.3.3">Ado bajiroju̶a tu̶oĩaña mu̶a: “Tocãrãcu̶re ricatiri rĩne mani yimasirotire u̶joyumi Dios.</s>
      <s id="b.ROM.12.3.4">To bajiri, ĩ ejarẽmose rãca yiru̶arãja”, yitu̶oĩaña mu̶a.</s>
     </seg>
     <seg type="verse" id="b.ROM.12.4">
      <s id="b.ROM.12.4.1">Mani ruju̶re jairo ñaja.</s>
      <s id="b.ROM.12.4.2">Ãmo, cajea, gãmoro, gu̶bo, gajeye quẽne ñaja, cojo ruju̶ ñaboarine.</s>
      <s id="b.ROM.12.4.3">Ricati rĩne yaja.</s>
      <s id="b.ROM.12.4.4">Cajea rãca ĩa, gãmoro rãca aji, ãmo rãca ãmi, gu̶bo rãca va, bajimasire ñaja manire.</s>
     </seg>
     <seg type="verse" id="b.ROM.12.5">
      <s id="b.ROM.12.5.1">To bajirone bajiaja Cristore ajitirũ̶nu̶rãre quẽne.</s>
      <s id="b.ROM.12.5.2">Jãjarã ñaboarine, Cristore ajitirũ̶nu̶rã ñari, cojo ruju̶re bajirone bajiaja mani.</s>
      <s id="b.ROM.12.5.3">To bajicõari, cojo masare bajiro quẽnaro gãmerã ejarẽmorũgũaja mani.</s>
     </seg>
     <seg type="verse" id="b.ROM.12.6">
      <s id="b.ROM.12.6.1">Tocãrãcu̶re ricati rĩne ĩ bojarore bajiro mani yimasirotire manire u̶joyumi Dios.</s>
      <s id="b.ROM.12.6.2">To bajiri ĩ u̶jore mani yimasise rãca Cristore ajitirũ̶nu̶rãre ĩnare ejarẽmoroti ñaja.</s>
      <s id="b.ROM.12.6.3">“Ĩnare yu̶ gotisere ajicõari, gotirẽtobosarimasa ñato” yigu̶, ĩna yimasirotire ĩnare Dios ĩ u̶jore ti ñajama, “Tire manire u̶joyumi” yitu̶oĩacõari, gãjerãre gotimasiroti ñaja.</s>
     </seg>
     <seg type="verse" id="b.ROM.12.7">
      <s id="b.ROM.12.7.1">“Gãjerãre ejarẽmoato” yigu̶, ĩna yimasirotire Dios ĩ u̶jore ti ñajama, ĩnare quẽnaro ejarẽmoroti ñaja.</s>
      <s id="b.ROM.12.7.2">“Dios ocare ajimasicõari, gãjerãre gotimasioato” yigu̶, ĩnare ĩ u̶jore ti ñajama, “Tire manire u̶joyumi” yitu̶oĩacõari, quẽnaro gotimasioroti ñaja.</s>
     </seg>
     <seg type="verse" id="b.ROM.12.8">
      <s id="b.ROM.12.8.1">“Yu̶re ajitirũ̶nu̶rã bu̶tobu̶sa ajitirũ̶nu̶ato” yigu̶, ĩna gotimasiorotire u̶joyumi Dios.</s>
      <s id="b.ROM.12.8.2">Tire u̶joecoriarãma, quẽnaro gotimasioroti ñaja.</s>
      <s id="b.ROM.12.8.3">Maioro bajirãre gãjoa ĩsigũ̶ma, “To bajiro yu̶ yise vaja yu̶re ejarẽmoru̶arãma ĩna” yitu̶oĩagũ̶ me, ĩsiroti ñaja.</s>
      <s id="b.ROM.12.8.4">Rotirãrema, quẽnaro rotiroti ñaja.</s>
      <s id="b.ROM.12.8.5">Maioro bajirãre ejarẽmorãrema, variquẽnase rãca ĩnare ejarẽmoroti ñaja.</s>
     </seg>
     <seg type="verse" id="b.ROM.12.9">
      <s id="b.ROM.12.9.1">Socarãne, “Mu̶are maiaja”, yitobesa.</s>
      <s id="b.ROM.12.9.2">To yicõari, ĩnare mai, ĩnare ejarẽmo, rojose yibeti, quẽnase rĩne yirũgũña.</s>
     </seg>
     <seg type="verse" id="b.ROM.12.10">
      <s id="b.ROM.12.10.1">Cristore ajitirũ̶nu̶rã ñari, sĩgũ̶ rĩare bajiro bajiaja mu̶a.</s>
      <s id="b.ROM.12.10.2">To bajirã ñari, quẽnaro gãmerã ĩamaicõari, rũ̶cu̶bu̶oya, “Ĩnaju̶a ñaama ñamasurãma” gãjerã ĩnare ĩna yiĩarũ̶cu̶bu̶orotire yirã.</s>
     </seg>
     <seg type="verse" id="b.ROM.12.11">
      <s id="b.ROM.12.11.1">Dios ĩ bojasere mu̶a yijama, teyejairãne yibesa mu̶a.</s>
      <s id="b.ROM.12.11.2">Tocãrãcarũ̶mu̶ne Dios mu̶are ĩ ejarẽmosere tu̶oĩacõari, variquẽnase rãca ĩ bojasere quẽnaro yirũgũña.</s>
     </seg>
     <seg type="verse" id="b.ROM.12.12">
      <s id="b.ROM.12.12.1">“Õ vecaju̶ manire quẽnaro yiru̶cu̶mi Dios” yimasirã ñari, quẽnaro variquẽnase rãca ñacõarũgũña mu̶a.</s>
      <s id="b.ROM.12.12.2">Rojose tãmu̶oboarine, Diore ajitirũ̶nu̶cõa ñarũgũña.</s>
      <s id="b.ROM.12.12.3">Ĩre ajitirũ̶nu̶cõari, “Yu̶are ejarẽmoña”, ĩre yisẽnitu̶jabeja mu̶a.</s>
     </seg>
     <seg type="verse" id="b.ROM.12.13">
      <s id="b.ROM.12.13.1">Cristore ajitirũ̶nu̶rã rojose ĩna tãmu̶ojama, ĩnare ejarẽmoña.</s>
      <s id="b.ROM.12.13.2">Ejarãre quẽnaro yiya.</s>
     </seg>
     <seg type="verse" id="b.ROM.12.14">
      <s id="b.ROM.12.14.1">Rojose mu̶are yirãre, “Quẽnaro ĩnare yato Dios” yirã, ĩnare sẽnibosaya.</s>
     </seg>
     <seg type="verse" id="b.ROM.12.15">
      <s id="b.ROM.12.15.1">Gãjerã quẽnaro ĩna variquẽnajama, ĩnare variquẽnaejarẽmoña.</s>
      <s id="b.ROM.12.15.2">Gãjerã ĩna su̶tiritijama, ĩnare su̶tiritiejarẽmoña.</s>
     </seg>
     <seg type="verse" id="b.ROM.12.16">
      <s id="b.ROM.12.16.1">Gãjerã rãca cojo masare bajiro gãmerã ĩamaiña.</s>
      <s id="b.ROM.12.16.2">“Ñamasurã ñaja yu̶a”, yitu̶oĩabesa.</s>
      <s id="b.ROM.12.16.3">“Ñamasurã me ñaama” gãjerã ĩna yirãre baba cu̶tiya mu̶a.</s>
      <s id="b.ROM.12.16.4">“Gãjerã rẽtoro masirã ñaja yu̶a”, yitu̶oĩabesa.</s>
     </seg>
     <seg type="verse" id="b.ROM.12.17">
      <s id="b.ROM.12.17.1">Quẽnase rĩne yirũgũña mu̶a, “Quẽnaro yirã ñaama” masa ĩna yiĩarotire yirã.</s>
      <s id="b.ROM.12.17.2">Rojose mu̶are yirãre ĩnare gãmebesa mu̶a.</s>
     </seg>
     <seg type="verse" id="b.ROM.12.18">
      <s id="b.ROM.12.18.1">Mu̶a yimasiro cõro quẽnase rĩne yiya, “Masa jediro mani rãca quẽnaro ñato” yirã.</s>
     </seg>
     <seg type="verse" id="b.ROM.12.19">
      <s id="b.ROM.12.19.1">Gãjerã rojose mu̶are ĩna yiboajaquẽne, “Dios rĩne ñaami, masa rojose ĩna yise vaja, rojose ĩnare yirocu̶” yirã ñari, rojose mu̶are ĩna yijama, ĩnare yigãmebesa mu̶a.</s>
      <s id="b.ROM.12.19.2">Dios ocare masa ĩna ucamasire ado bajiro gotiaja: “Yu̶ ñaja, rojose ĩna yise vaja, ĩnare rojose yirocu̶”, yigotiaja ti.</s>
     </seg>
     <seg type="verse" id="b.ROM.12.20">
      <s id="b.ROM.12.20.1">Gaje vãme, ado bajiro gotiaja, rojose manire yirãre ĩnare mani yirotire yiro: “Mu̶are ĩategu̶ ĩ ñiorijajama, bare ĩre ecaya.</s>
      <s id="b.ROM.12.20.2">Ĩ idiru̶ajama, ĩre ioya.</s>
      <s id="b.ROM.12.20.3">To bajiro ĩre mu̶a yijama, rojose mu̶are ĩ yisere tu̶oĩacõari, mu̶are bu̶to bojoneru̶cu̶mi”, yigotiaja Dios oca.</s>
     </seg>
     <seg type="verse" id="b.ROM.12.21">
      <s id="b.ROM.12.21.1">Gãjerã rojose mu̶are ĩna yijama, rojose ĩnare yicõaru̶aboarine, quẽnaseju̶are yicõa ñaña.</s>
     </seg>
    </div>
    <div type="chapter" id="b.ROM.13">
     <seg type="verse" id="b.ROM.13.1">
      <s id="b.ROM.13.1.1">Dione ñagũ̶mi masa u̶jarã ñaronare ĩnare cũrimasu̶.</s>
      <s id="b.ROM.13.1.2">Ĩ cũriarã ĩna ñajare, ĩna rotirore bajiro quẽnaro yirũgũru̶arãja mu̶a.</s>
     </seg>
     <seg type="verse" id="b.ROM.13.2">
      <s id="b.ROM.13.2.1">Dios ĩ cũrãre cu̶dimenarema, ĩna cu̶dibeti vaja rojose ĩnare yiru̶cu̶mi Dios.</s>
     </seg>
     <seg type="verse" id="b.ROM.13.3">
      <s id="b.ROM.13.3.1">Quẽnase yirãrema güiorã me ñaama u̶jarã.</s>
      <s id="b.ROM.13.3.2">Rojose yirãju̶arema güiorã ñaama ĩna.</s>
      <s id="b.ROM.13.3.3">To bajiri quẽnase rĩne yiya mu̶a.</s>
      <s id="b.ROM.13.3.4">Quẽnase rĩne mu̶a yijama, “Quẽnaro yirã ñaama”, mu̶are yiĩaru̶arãma mu̶a u̶jarã.</s>
     </seg>
     <seg type="verse" id="b.ROM.13.4">
      <s id="b.ROM.13.4.1">“Masa quẽnaro gãmerã ejarẽmoato” yigu̶, u̶jarãre cũgũ̶mi Dios.</s>
      <s id="b.ROM.13.4.2">To ĩ yiboajaquẽne, rojose mu̶a yijama, “Rojose yu̶a yise vaja rojose yu̶are yiru̶arãma u̶jarã” yimasirã ñari, ĩnare güiru̶arãja mu̶a.</s>
      <s id="b.ROM.13.4.3">“Rojose yirãre rojose ĩna yise vaja rojose yu̶re yibosato” yigu̶, ĩnare cũgũ̶mi Dios.</s>
     </seg>
     <seg type="verse" id="b.ROM.13.5">
      <s id="b.ROM.13.5.1">“Rojose mani yise su̶ori rojose manire yiroma” yitu̶oĩarã ñari, u̶jarãre cu̶dirũgũru̶arãja mu̶a.</s>
      <s id="b.ROM.13.5.2">Tiaye rĩne, cu̶dirã me, Gajeye quẽne, “Mani cu̶disere bojagu̶mi Dios” yirã ñari, cu̶dirũgũru̶arãja.</s>
     </seg>
     <seg type="verse" id="b.ROM.13.6">
      <s id="b.ROM.13.6.1">Masa u̶jarã Diore moabosarũgũama, manire “Quẽnaro ñato” yirã.</s>
      <s id="b.ROM.13.6.2">To bajiri manire ĩna moabosase vaja ĩnare vaja yiroti ñaja.</s>
     </seg>
     <seg type="verse" id="b.ROM.13.7">
      <s id="b.ROM.13.7.1">Mu̶a u̶jarã jedirore Dios ĩ bojarore bajirone quẽnaro ĩnare yiroti ñaja.</s>
      <s id="b.ROM.13.7.2">Ĩna vaja taro cõrone ĩnare vaja yiya.</s>
      <s id="b.ROM.13.7.3">“Gajeye moare ĩna yise vajare quẽne ĩnare vaja yiya” mu̶are ĩna yirore bajirone cu̶diru̶arãja mu̶a.</s>
      <s id="b.ROM.13.7.4">To yicõari, quẽnaro ĩnare yirũ̶cu̶bu̶oya.</s>
     </seg>
     <seg type="verse" id="b.ROM.13.8">
      <s id="b.ROM.13.8.1">Gãjerãre mu̶a vaja mojama, mu̶a vaja mosere vaja yiya.</s>
      <s id="b.ROM.13.8.2">Mu̶a rãcanare ĩamaiña.</s>
      <s id="b.ROM.13.8.3">To bajiro mu̶a yijama, Dios ĩ rotise ñaro cõrone cu̶dirã yirãja.</s>
     </seg>
     <seg type="verse" id="b.ROM.13.9">
      <s id="b.ROM.13.9.1">Dios ĩ rotimasire ado bajiro gotiaja: “Manajo cu̶tirã, manaju̶ cu̶tirã, manajo mana, manaju̶ mana quẽne, gãjerã rãca ajeriarã cu̶tibesa.</s>
      <s id="b.ROM.13.9.2">Sĩabesa.</s>
      <s id="b.ROM.13.9.3">Juarudibesa.</s>
      <s id="b.ROM.13.9.4">Gãjerã ye gajeyeũnire bojaĩabesa”, yigotiaja Dios ĩ rotimasire.</s>
      <s id="b.ROM.13.9.5">To bajicõari, gajeye ñarẽmoaja Dios ĩ rotimasire.</s>
      <s id="b.ROM.13.9.6">Tire cojo vãme mu̶are gotigu̶agu̶ yaja yu̶.</s>
      <s id="b.ROM.13.9.7">Cojo vãme ti ñaboajaquẽne, tire quẽnaro mani cu̶dijama, Dios ĩ rotise ñaro cõrone cu̶dirã yirãja mani.</s>
      <s id="b.ROM.13.9.8">Ĩ rotimasire ado bajiro yaja: “Mu̶ masu ruju̶re mu̶ mairore bajirone mu̶ rãcanare maiña”, yigotiaja Dios ĩ rotimasire.</s>
     </seg>
     <seg type="verse" id="b.ROM.13.10">
      <s id="b.ROM.13.10.1">Mani rãcanare mani maijama, rojose ĩnare yimenaja.</s>
      <s id="b.ROM.13.10.2">To bajiro mani yijama, Dios ĩ rotise ñaro cõrone cu̶dirã yirãja mani.</s>
     </seg>
     <seg type="verse" id="b.ROM.13.11">
      <s id="b.ROM.13.11.1">Tirũ̶mu̶ju̶ Cristo ĩ bajirere ajisu̶orãju̶ne, “Tudiejacõari, quẽnaro manire yiru̶cu̶mi”, yicõasu̶oyuja mani.</s>
      <s id="b.ROM.13.11.2">To bajiri yucu̶rema, “Ĩ tudiejarotirũ̶mu̶ cõñadiaja” yimasirã ñari, tire tu̶oĩatu̶jamenane, bu̶tobu̶sa Dios ĩ bojarore bajiro yito mani.</s>
     </seg>
     <seg type="verse" id="b.ROM.13.12">
      <s id="b.ROM.13.12.1">Cristo ĩ ejarotirũ̶mu̶ cõñacoaju̶.</s>
      <s id="b.ROM.13.12.2">To bajiri vãti ĩ bojasere ĩna yirirodori jedicoato yaja.</s>
      <s id="b.ROM.13.12.3">To cõrone rojose yirãre rearu̶cu̶mi Cristo.</s>
      <s id="b.ROM.13.12.4">Tire masicõari, “Cristo manire ejarẽmoato” yirã, ĩre sẽnito mani, “Rojose yiru̶aboarine, tire yibeticõari, ĩ bojaseju̶are yirãsa mani” yirã.</s>
     </seg>
     <seg type="verse" id="b.ROM.13.13">
      <s id="b.ROM.13.13.1">To bajiro mani bajijama, quẽnase rĩne yiru̶arãja mani.</s>
      <s id="b.ROM.13.13.2">Boserũ̶mu̶ri ñaro idimecu̶cõari, avasãmecu̶cudirãre bajiro bajibetiroti ñaja manire.</s>
      <s id="b.ROM.13.13.3">Manajo cu̶tirã, manaju̶ cu̶tirã, manajo mana, manaju̶ mana quẽne, gãjerã rãca ajeriarã cu̶tibetiroti ñaja.</s>
      <s id="b.ROM.13.13.4">Gãmerã oca rẽtobeticõato.</s>
      <s id="b.ROM.13.13.5">Gãjerã ĩna yisere ĩajũnisinibeticõato mani.</s>
     </seg>
     <seg type="verse" id="b.ROM.13.14">
      <s id="b.ROM.13.14.1">Ado bajiroju̶a yirã ñato mani: “Mani u̶ju̶ Jesucristo manire ejarẽmoato” yirã, ĩre sẽnirũgũto mani.</s>
      <s id="b.ROM.13.14.2">Ĩne ñagũ̶mi manire ejarẽmogũ̶, “Rojose yiroma” yigu̶.</s>
      <s id="b.ROM.13.14.3">To bajiri ĩ ejarẽmose ti ñajare, rojose yiru̶aboarine, tire yibetiru̶arãja mani.</s>
     </seg>
    </div>
    <div type="chapter" id="b.ROM.14">
     <seg type="verse" id="b.ROM.14.1">
      <s id="b.ROM.14.1.1">“Cristo yu̶re ejarẽmogũ̶mi” yitu̶oĩagũ̶ ñaboarine, tu̶oĩagüigu̶rema, quẽnaro ĩre yiya.</s>
      <s id="b.ROM.14.1.2">“Ado bajiro yiroti ñaja” ĩ yisere ajicõari, “Bajibeaja.</s>
      <s id="b.ROM.14.1.3">Ado bajiroju̶a yiroti ñaja, mu̶re”, ĩre yi oca rẽtobesa.</s>
     </seg>
     <seg type="verse" id="b.ROM.14.2">
      <s id="b.ROM.14.2.1">Sĩgũ̶ri, Cristore ajitirũ̶nu̶rã, “Bare vãme cu̶ti ñaro cõrone mani bajama, quẽnaja”, yitu̶oĩaama ĩna.</s>
      <s id="b.ROM.14.2.2">Gãjerãma, “Cristo manire ejarẽmogũ̶mi” yitu̶oĩarã ñaboarine, “Vaibu̶cu̶ rii mani bajama, quẽnabetoja” yitu̶oĩagüicõari, bamenama ĩna.</s>
     </seg>
     <seg type="verse" id="b.ROM.14.3">
      <s id="b.ROM.14.3.1">Bare jediro barãju̶a, “Mani bajama, quẽnabetoja” yigüirãre, “Tu̶oĩamasimena ñaja mu̶a”, ĩnare yibetiroti ñaja.</s>
      <s id="b.ROM.14.3.2">Bamenaju̶a quẽne, jediro barãre, “Rojose yirã yaja mu̶a”, ĩnare yiñagõjaibesa, “Ĩna quẽne, yu̶ rĩa ñaama” Dios ĩ yirã ĩna ñajare.</s>
     </seg>
     <seg type="verse" id="b.ROM.14.4">
      <s id="b.ROM.14.4.1">Cristore ajitirũ̶nu̶rã, Dios ĩ rotirã ñaja mani.</s>
      <s id="b.ROM.14.4.2">To bajiri sĩgũ̶ri ĩna bajisere ĩacõari, “Quẽnaro yaja mu̶a.</s>
      <s id="b.ROM.14.4.3">Ado yu̶a rãca ñaña”, ĩnare yirã ñaboarine, ricati tu̶oĩarãrema, “Quẽnaro yibeaja mu̶a.</s>
      <s id="b.ROM.14.4.4">Gajeroju̶ vasa”, ĩnare yibetiroti ñaja.</s>
      <s id="b.ROM.14.4.5">Dios sĩgũ̶ne ñaami ti ũnire yimasigũ̶ma.</s>
      <s id="b.ROM.14.4.6">To yicõari ĩ rotirãre ejarẽmogũ̶mi, “Yu̶ rãca ñacõa ñato ĩna” yigu̶.</s>
      <s id="b.ROM.14.4.7">To bajiri ricati tu̶oĩarãre quẽne, “Yu̶ rãca ñacõa ñato”, ĩnare yimasigũ̶mi.</s>
     </seg>
     <seg type="verse" id="b.ROM.14.5">
      <s id="b.ROM.14.5.1">Sĩgũ̶ri, Cristore ajitirũ̶nu̶rã ado bajiro tu̶oĩaama ĩna: “Cojorũ̶mu̶ne, gajerũ̶mu̶ri rẽtoro ñamasurirũ̶mu̶ Diore rũ̶cu̶bu̶oriarũ̶mu̶ ñaja”, yitu̶oĩaama.</s>
      <s id="b.ROM.14.5.2">Gãjerã Cristore ajitirũ̶nu̶rã, ado bajiro tu̶oĩaama: “Tocãrãcarũ̶mu̶ne Diore rũ̶cu̶bu̶oroti ñaja”, yitu̶oĩaama ĩna.</s>
      <s id="b.ROM.14.5.3">To bajiboarine ricati rĩne mu̶a tu̶oĩase, no yibeaja.</s>
      <s id="b.ROM.14.5.4">Diore mu̶a sẽnise ñaja ñamasusema, “Ĩ bojasere yaja” mu̶a yimasirotire yirã.</s>
     </seg>
     <seg type="verse" id="b.ROM.14.6">
      <s id="b.ROM.14.6.1">Sĩgũ̶ ñagũ̶mi, “Adirũ̶mu̶ ñaja ñamasurirũ̶mu̶ Diore rũ̶cu̶bu̶oriarũ̶mu̶” yigu̶.</s>
      <s id="b.ROM.14.6.2">Mani u̶ju̶re Diore rũ̶cu̶bu̶ogu̶mi.</s>
      <s id="b.ROM.14.6.3">Gãjima, “Bare vãme cu̶ti ñaro cõrone mani bajama, quẽnaja” yigu̶ ĩ bajama, “Quẽnaro yaja mu̶”, Diore yigu̶mi.</s>
      <s id="b.ROM.14.6.4">Gãji, vaibu̶cu̶ rii babecu̶ ñaboarine, gajeye bare bañagũ̶ne, “Quẽnaro yaja mu̶”, Diore yirũ̶cu̶bu̶ogu̶mi ĩ quẽne.</s>
     </seg>
     <seg type="verse" id="b.ROM.14.7">
      <s id="b.ROM.14.7.1">Cristore ajitirũ̶nu̶rã, mani masune tu̶oĩacõari, yirã me ñaja mani.</s>
      <s id="b.ROM.14.7.2">Ado bajiro bajiaja: Sĩaecoboarine, tudicaticoasumi Cristo, ĩna catijaquẽne to yicõari ĩna rijacoajaquẽne, “Ĩna u̶ju̶ ñaru̶cu̶mi” Dios ĩ yijare.</s>
      <s id="b.ROM.14.7.3">To bajiri adigodo mani catiñaro cõro, mani rijato beroju̶ quẽne, “Yu̶ masune rotiaja.</s>
      <s id="b.ROM.14.7.4">Gãji yu̶re rotibeami”, yimasiña manoja.</s>
      <s id="b.ROM.14.7.5">Cristo yarã ñari, mani rijato beroju̶ quẽne ĩ yarã ñacõa ñaru̶arãja mani.</s>
      <s id="b.ROM.14.7.6">To bajiri, Cristo ĩ bojase rĩne yicõa ñaroti ñaja.</s>
     </seg>
     <seg type="verse" id="b.ROM.14.10">
      <s id="b.ROM.14.10.1">To bajiro ti bajiboajaquẽne, ¿no yirã, “Rojose yaja mu̶a”, mu̶a yarãre ĩnare yiñagõjai coderũgũati?</s>
      <s id="b.ROM.14.10.2">To yicõari, ¿no yirã mu̶a yarãre, “Tu̶oĩamasimena ñaja mu̶a”, yiĩateati mu̶a?</s>
      <s id="b.ROM.14.10.3">Mani ñaro cõrone, Dios ĩ ñaroju̶ ejarona ñaja mani.</s>
      <s id="b.ROM.14.10.4">To bajiri, “Ãnoa ñaama quẽnase yicana.</s>
      <s id="b.ROM.14.10.5">Ãnoa ñaama rojose yicana”, yiĩabeseru̶cu̶mi.</s>
      <s id="b.ROM.14.10.6">To bajiro ĩ yirotire masirã ñari, gãjerã Cristo yarãre, “Rojose yaja mu̶a”, yiñagõjaibesa.</s>
     </seg>
     <seg type="verse" id="b.ROM.14.11">
      <s id="b.ROM.14.11.1">Ado bajiro gotiaja Dios oca Isa'ias ĩ ucamasire: “ ‘Socu̶ me yaja yu̶.</s>
      <s id="b.ROM.14.11.2">Ado bajise bajiru̶aroja ti, masa jedirore: Yu̶ ĩaro rĩjoroju̶a yu̶re rũ̶cu̶bu̶orã, gu̶somuniari tuetucõari, “Masa ĩna yisere masigũ̶ ñaja mu̶”, yu̶re yiru̶arãma ĩna’, yami mani u̶ju̶”, yiucamasiñumi Isa'ias.</s>
     </seg>
     <seg type="verse" id="b.ROM.14.12">
      <s id="b.ROM.14.12.1">To bajiro ĩ yimasire ñajare, “Tocãrãcu̶ne, ĩna yire jedirore Diore ĩre gotiru̶arãma ĩna”, yimasiaja mani.</s>
     </seg>
     <seg type="verse" id="b.ROM.14.13">
      <s id="b.ROM.14.13.1">To bajiri, “Rojose yaja mu̶” gãmerã yiñagõjaibetiru̶arãja mani.</s>
      <s id="b.ROM.14.13.2">Tire yibeticõari, “Mani rãcanare rojose ĩnare ũmato yirobe” yirã, quẽnase rĩne yito mani.</s>
     </seg>
     <seg type="verse" id="b.ROM.14.14">
      <s id="b.ROM.14.14.1">Yu̶, mani u̶ju̶ Cristo ĩ gotimasiocatire ajicacu̶ ñari, ado bajiro yaja yu̶: “Bare vãme cu̶ti ñaro cõrone mani bajama, quẽnaja”, yimasiaja yu̶.</s>
      <s id="b.ROM.14.14.2">To bajiro yu̶ yiboajaquẽne, ñarãma gãjerã Cristore ajitirũ̶nu̶rã, “Vaibu̶cu̶ rii yu̶ bajama, rojose yigu̶, yigu̶ja yu̶”, yitu̶oĩarãma.</s>
     </seg>
     <seg type="verse" id="b.ROM.14.15">
      <s id="b.ROM.14.15.1">“Vaibu̶cu̶ rii yu̶ bajama, quẽnabetoja” yigu̶ ñari, mu̶aju̶a tire mu̶a baro ĩacõari su̶tiritigu̶mi.</s>
      <s id="b.ROM.14.15.2">To bajiro ĩ bajisere masirã ñaboarine, mu̶a bacõa ñajama, “Mu̶re maibeaja” yirãre bajiro yirãja mu̶a.</s>
      <s id="b.ROM.14.15.3">Mu̶a rĩ mere, gãjerãre quẽne rijabosagu̶ bajiyumi Cristo.</s>
      <s id="b.ROM.14.15.4">To bajiri sĩgũ̶, Cristore ajitirũ̶nu̶gũ̶, “Vaibu̶cu̶ rii yu̶ bajama, rojose yigu̶ yaja” ĩ yisere ajicõari, vaibu̶cu̶ riire babeja.</s>
      <s id="b.ROM.14.15.5">“Mani basere ĩ bajama, ‘Rojose yigu̶ yaja yu̶’ yitu̶oĩacõari, rojose tãmu̶otu̶jabetiriaroju̶ vatomi” yirã, tire babetiru̶arãja mu̶a.</s>
     </seg>
     <seg type="verse" id="b.ROM.14.16">
      <s id="b.ROM.14.16.1">To bajiri, “Mani yise quẽnase ti ñaboajaquẽne, tire ĩacõari, ‘Rojose yirã yama’ gãjerã manire yiĩarãma” mu̶a yimasijama, tire yibeticõaña.</s>
     </seg>
     <seg type="verse" id="b.ROM.14.17">
      <s id="b.ROM.14.17.1">Mani barotire, mani idirotire bu̶to tu̶oĩaroti me ñaja.</s>
      <s id="b.ROM.14.17.2">Mani u̶ju̶ ĩ bojarore bajiro quẽnaro mani yiseju̶are tu̶oĩaroti ñaja.</s>
      <s id="b.ROM.14.17.3">To yicõari, Esp'iritu Santo manire ĩ ejarẽmose su̶orine gãjerã mani rãca quẽnaro ĩna variquẽnarotiju̶are tu̶oĩaroti ñaja, manire.</s>
     </seg>
     <seg type="verse" id="b.ROM.14.18">
      <s id="b.ROM.14.18.1">Esp'iritu Santo ĩ ejarẽmose su̶orine Cristo ĩ bojarore bajiro quẽnaro mani yijama, “Quẽnaro yirã ñaama”, manire yiĩavariquẽnagũ̶mi Dios.</s>
      <s id="b.ROM.14.18.2">To bajicõari, masa quẽne, “Quẽnaro yirã ñaama”, manire yiĩaru̶arãma ĩna.</s>
     </seg>
     <seg type="verse" id="b.ROM.14.19">
      <s id="b.ROM.14.19.1">To bajiri bu̶tobu̶sa ĩ bojarore bajiro mani yijama, gãmerã ejarẽmorã yirãja mani, “Jediro Cristo ĩ bojarore bajiro yirã ñarãsa mani” yirã.</s>
     </seg>
     <seg type="verse" id="b.ROM.14.20">
      <s id="b.ROM.14.20.1">To bajiri sĩgũ̶, Cristore ajitirũ̶nu̶gũ̶, mu̶a baroti ñaboasere ĩacõari, “Babetiroti ñaja” ĩ yijama, tire babetiru̶arãja mu̶a.</s>
      <s id="b.ROM.14.20.2">“Mani basere ĩ bajama, ‘Rojose yigu̶ yaja yu̶’ yitu̶oĩacõari, rojose tãmu̶otu̶jabetiriaroju̶ vatomi” yirã, tire babetiru̶arãja mu̶a.</s>
      <s id="b.ROM.14.20.3">Mani base jediro quẽnase rĩne ñacõaja.</s>
      <s id="b.ROM.14.20.4">To bajiboarine mani rãcagu̶ Cristore ajitirũ̶nu̶gũ̶, “Vaibu̶cu̶ rii yu̶ bajama, rojose yigu̶ yaja” ĩ yiĩasere, mani bajama, rojose ĩre yirorãre bajiro yirãja mani.</s>
     </seg>
     <seg type="verse" id="b.ROM.14.21">
      <s id="b.ROM.14.21.1">Mani rãcagu̶ Cristo yu̶, mu̶a basere, u̶ye oco mu̶a idise, to yicõari, gajeye no bojase mu̶a yisere ĩacõari, ĩ quẽne ĩ yijama, “Rojose yigu̶ yaja”, yitu̶oĩagũ̶mi.</s>
      <s id="b.ROM.14.21.2">To bajiro tu̶oĩagũ̶ ĩ ñajare, to bajiro mu̶a yijama, rojose ĩre yirorãre bajiro yirãja mu̶a.</s>
     </seg>
     <seg type="verse" id="b.ROM.14.22">
      <s id="b.ROM.14.22.1">To bajiri, “Bare vãme cu̶ti ñaro cõrone mani bajama, quẽnaja”, “Mani bajama, quẽnabeaja” mu̶a yitu̶oĩasere, gãmerã gotimenane, Dios sĩgũ̶rene mu̶a tu̶oĩasere gotiroti ñaja.</s>
      <s id="b.ROM.14.22.2">“To bajiro yu̶a yisere ĩacõari, ‘Quẽnaja’ yiĩagũ̶mi Dios” yirãma, variquẽnarãma.</s>
     </seg>
     <seg type="verse" id="b.ROM.14.23">
      <s id="b.ROM.14.23.1">“Yu̶a bajama ¿Dios ĩ bojabetire yirojari yu̶a?” yiboarine ĩna bacõajama, rojose yirã yirãma.</s>
      <s id="b.ROM.14.23.2">To bajirone bajiaja.</s>
      <s id="b.ROM.14.23.3">“Dios ĩ bojabetire yirã yaja” yiboarine, mani yijama, manire quẽne rojose ñaroja.</s>
     </seg>
    </div>
    <div type="chapter" id="b.ROM.15">
     <seg type="verse" id="b.ROM.15.1">
      <s id="b.ROM.15.1.1">“Cristo yu̶are ejarẽmogũ̶mi” yitu̶oĩarã ñaboarine, tu̶oĩagüirãre, “To bajiro mu̶a bajise quẽnabeaja” ĩnare yimenane, ĩnare rũ̶cu̶bu̶ocõaña.</s>
      <s id="b.ROM.15.1.2">Mu̶a ñaroti rĩne tu̶oĩamenane, tu̶oĩagüirãre ĩnare ejarẽmoroti ñaja.</s>
     </seg>
     <seg type="verse" id="b.ROM.15.2">
      <s id="b.ROM.15.2.1">Mani rãcana Cristore ajitirũ̶nu̶rã, gãjerã ĩre ajitirũ̶nu̶rã ñaboarine, tu̶oĩagüirã quẽne, ĩnare ejarẽmoroti ñaja, “Bu̶tobu̶sa Cristore ajitirũ̶nu̶cõari, variquẽnase rãca quẽnaro ñato ĩna” yirã.</s>
     </seg>
     <seg type="verse" id="b.ROM.15.3">
      <s id="b.ROM.15.3.1">Cristo adigodo ejacõari, ĩ yiriarore bajiro yito mani.</s>
      <s id="b.ROM.15.3.2">Ĩ sĩgũ̶ne ĩ variquẽnarotire bojagu̶ me ñañumi.</s>
      <s id="b.ROM.15.3.3">Mani variquẽnarotiju̶are bojagu̶ ñari, bu̶to rojose tãmu̶oñumi, manire ejarẽmogũ̶.</s>
      <s id="b.ROM.15.3.4">To bajiri, ado bajiro gotiaja Dios ocare masa ĩna ucamasire: “Rojose yirã, mu̶re ĩna rũ̶cu̶bu̶obetijama, yu̶rene rũ̶cu̶bu̶omena yicama”, yigotiaja Dios ocare masa ĩna ucamasire, Cristo ĩ jacu̶re Diore ĩ yirere yiro.</s>
     </seg>
     <seg type="verse" id="b.ROM.15.4">
      <s id="b.ROM.15.4.1">Jediro Dios ocare masa ĩna ucamasire quẽnaro manire gotimasioaja ti.</s>
      <s id="b.ROM.15.4.2">To bajiri tire mani buejama, quẽnaro gotimasiocõa ñaru̶arãja mani, “Bu̶tobu̶sa Cristore ajitirũ̶nu̶ato ĩna” yirã.</s>
      <s id="b.ROM.15.4.3">To bajiri, “Õ vecaju̶ manire quẽnaro yiru̶cu̶mi Dios” yimasirã ñari, variquẽnacõa ñaru̶arãja mani.</s>
     </seg>
     <seg type="verse" id="b.ROM.15.5">
      <s id="b.ROM.15.5.1">Dios manire ejarẽmoami, “Ĩna rãcanare gotimasiocõa ñaru̶arãma” yigu̶.</s>
      <s id="b.ROM.15.5.2">“Yu̶re ajitirũ̶nu̶cõa ñato” yigu̶, mani variquẽnarotire cõaami.</s>
      <s id="b.ROM.15.5.3">To bajiri, bu̶tobu̶sa mu̶are ejarẽmoato Dios, mu̶a gãmerã mairotire yigu̶.</s>
      <s id="b.ROM.15.5.4">To bajiro ĩ yijama, Jesucristo ĩ bojarore bajiro yirã ñaru̶arãja mu̶a.</s>
     </seg>
     <seg type="verse" id="b.ROM.15.6">
      <s id="b.ROM.15.6.1">To bajiro manire ĩ ejarẽmojare, mani ñaro cõrone mani u̶ju̶re Jesucristo jacu̶re ĩre rũ̶cu̶bu̶o variquẽnaru̶arãja mani.</s>
     </seg>
     <seg type="verse" id="b.ROM.15.7">
      <s id="b.ROM.15.7.1">To bajiri, “Yu̶ yarã ñaja mu̶a” Cristo mu̶are ĩ mairiarore bajirone gãmerã maiña mu̶a.</s>
      <s id="b.ROM.15.7.2">Mu̶a gãmerã maisere ĩacõari, “Dios su̶orine bajiaja” yirã ñari, “Quẽnagũ̶ ñagũ̶mi Dios”, ĩre yiru̶arãma masa.</s>
     </seg>
     <seg type="verse" id="b.ROM.15.8">
      <s id="b.ROM.15.8.1">Adi macaru̶cu̶roju̶re jud'io masare ĩnare ejarẽmogũ̶ vayumi Cristo.</s>
      <s id="b.ROM.15.8.2">Yu̶a ñicu̶are, “ ‘ “To bajiro bajiru̶aroja” ĩnare ĩ yimasiriarore bajirone yigu̶ ñaami Dios’ yimasioato ĩna” yigu̶, yu̶are ejarẽmoñumi.</s>
     </seg>
     <seg type="verse" id="b.ROM.15.9">
      <s id="b.ROM.15.9.1">Jud'io masa rĩ mere ejarẽmogũ̶ vagu̶ bajiyumi Cristo.</s>
      <s id="b.ROM.15.9.2">Jud'io masa mere quẽne ejarẽmogũ̶ bajiyumi.</s>
      <s id="b.ROM.15.9.3">“Masare Dios ĩ ĩamaisere masicõari, ĩre quẽnaro rũ̶cu̶bu̶o variquẽnato jud'io masa, jud'io masa me quẽne” yigu̶, vayumi Jesús.</s>
      <s id="b.ROM.15.9.4">To bajisene gotiaja Dios ocare masa ĩna ucamasire: “ ‘Jud'io masa me, yu̶ rãca mu̶re yivariquẽnato ĩna’ yigu̶, varu̶cu̶ja yu̶.</s>
      <s id="b.ROM.15.9.5">Yu̶ su̶orine mu̶re yirũ̶cu̶bu̶ocõari, basaru̶arãma ĩna”, yigotiaja Dios ocare masa ĩna ucamasire, Cristo ĩ jacu̶re ĩ gotirere yiro.</s>
     </seg>
     <seg type="verse" id="b.ROM.15.10">
      <s id="b.ROM.15.10.1">Quẽna gajeye ado bajiro gotiaja Dios ocare masa ĩna ucamasire: “Mu̶a jud'io masa me, Dios yarã jud'io masa rãca cojo masare bajiro variquẽnaru̶arãja mu̶a”, yigotiaja Dios oca.</s>
     </seg>
     <seg type="verse" id="b.ROM.15.11">
      <s id="b.ROM.15.11.1">Gajeye quẽne ado bajiro gotiaja ti: “Jud'io masa, ĩna me quẽne, masa jediro ĩre rũ̶cu̶bu̶o variquẽnaru̶arãja mu̶a”, yigotiaja ti.</s>
     </seg>
     <seg type="verse" id="b.ROM.15.12">
      <s id="b.ROM.15.12.1">Isa'ias ñamasir'i quẽne ado bajiro ucamasiñumi: “Isa'i jãnami sĩgũ̶ ruyuaru̶cu̶mi, jediro masa u̶ju̶ ñarocu̶.</s>
      <s id="b.ROM.15.12.2">Ĩre ajitirũ̶nu̶cõari, ‘Ĩ su̶orine Diorãca quẽnaro ñarũgũru̶arãja mani’ yiru̶arãma ĩna”, yiucamasiñumi Isa'ias.</s>
     </seg>
     <seg type="verse" id="b.ROM.15.13">
      <s id="b.ROM.15.13.1">“Cristo su̶orine Diorãca quẽnaro ñarũgũru̶arãja” yitu̶oĩamasirere manire cõagũ̶ ñagũ̶mi Dios.</s>
      <s id="b.ROM.15.13.2">Ĩrene ado bajiro mu̶are sẽnibosaja yu̶: “ ‘Mu̶re ajitirũ̶nu̶rũtuacõari, quẽnaro variquẽnarã, mu̶ rãca quẽnaro ñacõa ñato ĩna’ yigu̶, ĩnare ejarẽmoña.</s>
      <s id="b.ROM.15.13.3">To yicõari, ‘Esp'iritu Santo ĩ ejarẽmose rãca bu̶tobu̶sa tire masiato ĩna’ yigu̶, ĩnare ejarẽmoña”, Diore mu̶are yisẽnibosaja yu̶.</s>
     </seg>
     <seg type="verse" id="b.ROM.15.14">
      <s id="b.ROM.15.14.1">Yu̶ mairã, “Quẽnaro yirã ñarãma ĩna.</s>
      <s id="b.ROM.15.14.2">Cristo ocare quẽnaro masirã ñari, quẽnaro gãmerã gotimasiorã ñarãma ĩna”, mu̶are yimasiaja yu̶.</s>
     </seg>
     <seg type="verse" id="b.ROM.15.15">
      <s id="b.ROM.15.15.1">To bajiro mu̶a bajisere masigũ̶ ñaboarine, papera rãca quẽnaro riojo mu̶are gotiaja yu̶.</s>
      <s id="b.ROM.15.15.2">“Tirũ̶mu̶ju̶ mu̶a ajirere masiritibeticõato” yigu̶, mu̶are ucacõaja yu̶.</s>
      <s id="b.ROM.15.15.3">Dios yu̶re ĩamaicõari, ĩ ocare gotirẽtobosagu̶ yu̶ ñarotire ĩ bojacati ñajare, mu̶are ucaja yu̶.</s>
     </seg>
     <seg type="verse" id="b.ROM.15.16">
      <s id="b.ROM.15.16.1">“Jesucristo ĩ bajirere jud'io masa mere gotimasiato” yigu̶, yu̶re cõacami Dios.</s>
      <s id="b.ROM.15.16.2">To bajiro ĩ yicati ñajare, yu̶ gotimasiosere ajicõari, Cristore ajitirũ̶nu̶ama jud'io masa me ñarã.</s>
      <s id="b.ROM.15.16.3">Ĩre ajitirũ̶nu̶rã ñari, Esp'iritu Santo ĩ ejarẽmose rãca “Rojose mana ñaama”, Dios ĩ yiĩarã ñari, ĩ yarã ñaama.</s>
     </seg>
     <seg type="verse" id="b.ROM.15.17">
      <s id="b.ROM.15.17.1">To bajiri, “Dios ĩ bojasere yigu̶, Jesucristo su̶orine quẽnaro moaja”, yivariquẽnaja yu̶.</s>
     </seg>
     <seg type="verse" id="b.ROM.15.18">
      <s id="b.ROM.15.18.1">Jud'io masa mere yu̶ gotimasiojama, yu̶ masune tu̶oĩacõari, gotigu̶ me yaja.</s>
      <s id="b.ROM.15.18.2">Cristo, ĩ ejarẽmose rãca gotimasioaja yu̶.</s>
      <s id="b.ROM.15.18.3">Tire ajicõari, Cristo ĩ ejarẽmose rãca quẽnaro yu̶ yisere ĩacõari, to yicõari, Esp'iritu Santo su̶orine ĩaĩañamani yu̶ yiĩosere ĩarã ñari, “Yu̶re ejarẽmoru̶cu̶mi Cristo”, ĩre yitu̶oĩasu̶ocama ĩna.</s>
      <s id="b.ROM.15.18.4">To bajiri, Jerusalénju̶ne Cristo ĩ bajirere gotisu̶ocacu̶, gaje macarire quẽne goticudigu̶ rĩne, Iliria sitaju̶ gotiejocaju̶ yu̶.</s>
     </seg>
     <seg type="verse" id="b.ROM.15.20">
      <s id="b.ROM.15.20.1">“Cristo ĩ bajirere gotimasioñamana ĩna ñaroju̶re, gotimasiogũ̶ varu̶cu̶ja”, yitu̶oĩa vadirũgũcaju̶ yu̶.</s>
      <s id="b.ROM.15.20.2">Gãjerã ĩna goticõariaroju̶rema gotimasiogũ̶ varu̶abeticaju̶ yu̶.</s>
     </seg>
     <seg type="verse" id="b.ROM.15.21">
      <s id="b.ROM.15.21.1">To bajiro yu̶ bajirotire yiro, ado bajiro gotiyuja, Dios ocare masa ĩna ucamasire: “Cristo ĩ bajirere masibetiriarã, gotimasio ecoru̶arãma.</s>
      <s id="b.ROM.15.21.2">To bajiri, tire ajimasiru̶arãma”, yigotiyuja ti.</s>
     </seg>
     <seg type="verse" id="b.ROM.15.22">
      <s id="b.ROM.15.22.1">To bajiri, Cristo ĩ bajirere gotimasioñamana ĩna ñaroju̶are gotimasiocudigu̶ ñari, mu̶a tu̶re varu̶aboarine, vabetirũgũcaju̶ yu̶ maji.</s>
     </seg>
     <seg type="verse" id="b.ROM.15.23">
      <s id="b.ROM.15.23.1">Tirũ̶mu̶ju̶ne mu̶a tu̶ varu̶acõa ñacaju̶ yu̶.</s>
      <s id="b.ROM.15.23.2">To bajiro bajiru̶arũgũcacu̶ ñari, adi sitanare ĩnare gotimasiojeocõari, mu̶a tu̶ju̶a varu̶a tu̶oĩaja yu̶ yuja.</s>
     </seg>
     <seg type="verse" id="b.ROM.15.24">
      <s id="b.ROM.15.24.1">Españaju̶ vacu̶ mu̶are ĩarẽtoaru̶cu̶ja yu̶.</s>
      <s id="b.ROM.15.24.2">To bajiri mu̶a rãca yoaro variquẽnacõa ñaru̶agu̶ ñaboarine, yoaro mu̶a rãca ñabetiru̶cu̶ja yu̶, bajigu̶ju̶ma.</s>
      <s id="b.ROM.15.24.3">To bajiboarine mu̶a ejarẽmose bojaja yu̶, España yu̶ ejamasirotire yigu̶.</s>
     </seg>
     <seg type="verse" id="b.ROM.15.25">
      <s id="b.ROM.15.25.1">To bajiro yu̶ bajiroto rĩjoro Jerusalénju̶ vacoacu̶ yaja maji, Cristore ajitirũ̶nu̶rãre ĩnare ejarẽmogu̶acu̶.</s>
     </seg>
     <seg type="verse" id="b.ROM.15.26">
      <s id="b.ROM.15.26.1">Cristore ajitirũ̶nu̶rã, Macedonia vãme cu̶ti sitana, Acaya vãme cu̶ti sitana quẽne, ado bajiro tu̶oĩañujarã ĩna: “Jerusalén macana, Cristore ajitirũ̶nu̶rã maioro bajirãre gãjoa rãca ĩnare ejarẽmoto mani”, yitu̶oĩañujarã ĩna.</s>
      <s id="b.ROM.15.26.2">To bajiro yitu̶oĩariarã, ĩna ĩsirere juacõari, Jerusalén macanare ĩsigu̶acu̶ yaja yu̶.</s>
     </seg>
     <seg type="verse" id="b.ROM.15.27">
      <s id="b.ROM.15.27.1">Ĩna masune tu̶oĩacõari, “Ĩnare ejarẽmoto mani”, yitu̶oĩañujarã ĩna, jud'io masa me ñaboarine.</s>
      <s id="b.ROM.15.27.2">Jud'io masa su̶orine, jud'io masa mere, Dios yarã ĩna ñase ejayuja ti.</s>
      <s id="b.ROM.15.27.3">To bajiri jud'io masare maioro bajirãre ejarẽmoroti ñaja.</s>
     </seg>
     <seg type="verse" id="b.ROM.15.28">
      <s id="b.ROM.15.28.1">To bajiri Jerusalén macanare gãjoa ĩnare yu̶ ĩsiro bero, Españaju̶ vacu̶, mu̶are ĩarẽtoaru̶cu̶ja yu̶.</s>
     </seg>
     <seg type="verse" id="b.ROM.15.29">
      <s id="b.ROM.15.29.1">“Mu̶a tu̶ yu̶ ejaro, mani ñajediro mani variquẽnarotire cõaru̶cu̶mi Cristo”, yimasiaja yu̶.</s>
     </seg>
     <seg type="verse" id="b.ROM.15.30">
      <s id="b.ROM.15.30.1">Yu̶ mairã, Jesucristore ajitirũ̶nu̶rã ñaja mu̶a.</s>
      <s id="b.ROM.15.30.2">To bajicõari, Esp'iritu Santo su̶orine gãjerãre ĩamairã ñaja.</s>
      <s id="b.ROM.15.30.3">To bajiri yu̶ bajisere tu̶oĩacõari, Diore yu̶re sẽniejarẽmoña yaja yu̶.</s>
     </seg>
     <seg type="verse" id="b.ROM.15.31">
      <s id="b.ROM.15.31.1">“Judeana Cristo ĩ bajirere yu̶ gotisere ajiterã rojose yu̶re yiroma” yirã, Diore yu̶re sẽniejarẽmoña.</s>
      <s id="b.ROM.15.31.2">To yicõari, “Jerusalén macana, Cristore ajitirũ̶nu̶rã gãjoa yu̶ ĩsirotire variquẽnase rãca boca juato ĩna” yirã, Diore yu̶re sẽniejarẽmoña.</s>
     </seg>
     <seg type="verse" id="b.ROM.15.32">
      <s id="b.ROM.15.32.1">To bajiri Diore yu̶re mu̶a sẽniejarẽmojama, variquẽnase rãca mu̶a tu̶ju̶ ĩagũ̶ ejaru̶cu̶ja yu̶, Dios ĩ bojajama.</s>
      <s id="b.ROM.15.32.2">Mu̶a tu̶ju̶ eja, mu̶a rãca quẽnaro u̶su̶sãjaru̶cu̶ja yu̶.</s>
     </seg>
     <seg type="verse" id="b.ROM.15.33">
      <s id="b.ROM.15.33.1">Dios, quẽnaro mu̶a ñarotire mu̶are ejarẽmoato ĩ.</s>
      <s id="b.ROM.15.33.2">To bajirone bajiato.</s>
     </seg>
    </div>
    <div type="chapter" id="b.ROM.16">
     <seg type="verse" id="b.ROM.16.1">
      <s id="b.ROM.16.1.1">Febe vãme cu̶tigore mu̶a tu̶ sore cõagũ̶ yaja yu̶.</s>
      <s id="b.ROM.16.1.2">Dios su̶orine Cristore ajitirũ̶nu̶gõ ñaamo so.</s>
      <s id="b.ROM.16.1.3">Cristore ajitirũ̶nu̶rã Cencrea vãme cu̶ti macana rãca Diore moabosarimaso ñaamo so.</s>
     </seg>
     <seg type="verse" id="b.ROM.16.2">
      <s id="b.ROM.16.2.1">Sone ñaamo jãjarã Cristore ajitirũ̶nu̶rãre quẽnaro ejarẽmorio.</s>
      <s id="b.ROM.16.2.2">Yu̶re quẽne ejarẽmorũgũmo.</s>
      <s id="b.ROM.16.2.3">To bajiri mu̶a tu̶ so ejaro, “Mani u̶ju̶re ajitirũ̶nu̶gõ ñaamo so quẽne” yimasirã ñari, so bojase cõro sore yirẽmoña, “Cristore ajitirũ̶nu̶rã ñaja mani” yirã.</s>
     </seg>
     <seg type="verse" id="b.ROM.16.3">
      <s id="b.ROM.16.3.1">Yu̶re bajiro Jesucristo ocare gotimasiorã ñacana, Prisca, so manaju̶ Aquila, quẽnato ĩna.</s>
     </seg>
     <seg type="verse" id="b.ROM.16.4">
      <s id="b.ROM.16.4.1">“Ĩre mani ejarẽmojama, manire quẽne sĩarãma” yimasiboarine, yu̶re ĩna sĩaborotire yirẽtobosacama ĩna.</s>
      <s id="b.ROM.16.4.2">To bajiri, “Quẽnaro yu̶re yicaju̶ mu̶a”, ĩnare yiucacõaja yu̶.</s>
      <s id="b.ROM.16.4.3">Yu̶ sĩgũ̶ mere, “Quẽnaro yirã yicaju̶ mu̶a”, ĩnare yaja yu̶.</s>
      <s id="b.ROM.16.4.4">Yu̶ sĩgũ̶ me to bajiro mu̶are yicõaja yu̶.</s>
      <s id="b.ROM.16.4.5">Jud'io masa me, tocãrãca macariana Cristore ajitirũ̶nu̶rã quẽne, yirũgũama.</s>
     </seg>
     <seg type="verse" id="b.ROM.16.5">
      <s id="b.ROM.16.5.1">Quẽnato Cristore ajitirũ̶nu̶rã Aquila ya vi rẽjarũgũrã.</s>
      <s id="b.ROM.16.5.2">Quẽnato yu̶ maigũ̶, Epeneto quẽne.</s>
      <s id="b.ROM.16.5.3">Ĩ ñaami Asia sitagu̶ Cristore ajitirũ̶nu̶su̶or'i.</s>
     </seg>
     <seg type="verse" id="b.ROM.16.6">
      <s id="b.ROM.16.6.1">Mar'ia, quẽnato, bu̶to mu̶are ejarẽmorio quẽne.</s>
     </seg>
     <seg type="verse" id="b.ROM.16.7">
      <s id="b.ROM.16.7.1">Yu̶ yarã, Andrónico, Junias quẽne quẽnato.</s>
      <s id="b.ROM.16.7.2">Ĩna rãca tubiberiaviju̶ ñacaju̶ yu̶.</s>
      <s id="b.ROM.16.7.3">Ĩna ñacama yu̶ rĩjoro Cristore ajitirũ̶nu̶su̶oriarã.</s>
      <s id="b.ROM.16.7.4">Cristo ocare ajitirũ̶nu̶rã ĩna cõarã rẽtoro quẽnaro yicudiyuma ĩna.</s>
     </seg>
     <seg type="verse" id="b.ROM.16.8">
      <s id="b.ROM.16.8.1">Quẽnato yu̶ maigũ̶ Ampliato quẽne.</s>
      <s id="b.ROM.16.8.2">Mani u̶ju̶re ajitirũ̶nu̶gũ̶ ĩ ñajare, ĩre bu̶to maiaja yu̶.</s>
     </seg>
     <seg type="verse" id="b.ROM.16.9">
      <s id="b.ROM.16.9.1">Gãji, yu̶re bajiro Cristo ocare gotimasiogũ̶, Urbano vãme cu̶tigu̶, quẽnato.</s>
      <s id="b.ROM.16.9.2">To bajicõari, yu̶ maigũ̶ Estaquis quẽne, quẽnato.</s>
     </seg>
     <seg type="verse" id="b.ROM.16.10">
      <s id="b.ROM.16.10.1">Apeles quẽne, quẽnato.</s>
      <s id="b.ROM.16.10.2">Rojose tãmu̶oboarine, Cristore ajitirũ̶nu̶cõa ñacami.</s>
      <s id="b.ROM.16.10.3">Aristóbulo, to yicõari ĩ ya viana quẽne, quẽnato.</s>
     </seg>
     <seg type="verse" id="b.ROM.16.11">
      <s id="b.ROM.16.11.1">Yu̶ yu̶ Herodión quẽne, quẽnato.</s>
      <s id="b.ROM.16.11.2">Mani u̶ju̶ Cristore ajitirũ̶nu̶rã Narciso ya viana, quẽnato.</s>
     </seg>
     <seg type="verse" id="b.ROM.16.12">
      <s id="b.ROM.16.12.1">Trifena, to yicõari, Trifosa quẽne quẽnato.</s>
      <s id="b.ROM.16.12.2">Mani u̶ju̶ Cristore bu̶to moabosarimasa ñaama.</s>
      <s id="b.ROM.16.12.3">Mani maigõ Pérsida quẽne, quẽnato.</s>
      <s id="b.ROM.16.12.4">So quẽne, mani u̶ju̶ Cristore bu̶to moabosacamo.</s>
     </seg>
     <seg type="verse" id="b.ROM.16.13">
      <s id="b.ROM.16.13.1">Rufo quẽne quẽnato.</s>
      <s id="b.ROM.16.13.2">Cristore quẽnaro ajitirũ̶nu̶gũ̶ ñacami.</s>
      <s id="b.ROM.16.13.3">Ĩ jaco quẽne quẽnato.</s>
      <s id="b.ROM.16.13.4">Sone ñacamo, yu̶ jacore bajiro yu̶re maicaco.</s>
     </seg>
     <seg type="verse" id="b.ROM.16.14">
      <s id="b.ROM.16.14.1">To yicõari, As'incrito, Flegonte, Hermes, Patrobas, Hermas, ĩna rãcana quẽne, Cristore ajitirũ̶nu̶rã jediro quẽnato.</s>
     </seg>
     <seg type="verse" id="b.ROM.16.15">
      <s id="b.ROM.16.15.1">Filólogo, Julia, Nereo, to yicõari, ĩ bedeo quẽne, quẽnato.</s>
      <s id="b.ROM.16.15.2">Olimpas, to yicõari, ĩna rãcana Cristore ajitirũ̶nu̶rã jediro quẽnato.</s>
     </seg>
     <seg type="verse" id="b.ROM.16.16">
      <s id="b.ROM.16.16.1">Cristo su̶orine cojo masare bajiro bajirã ñari, quẽnaro gãmerã yisẽniĩa, yiñaña mu̶a.</s>
      <s id="b.ROM.16.16.2">Adoana, Cristo ocare ajitirũ̶nu̶rã jediro, mu̶are quẽnaroticõama ĩna.</s>
     </seg>
     <seg type="verse" id="b.ROM.16.17">
      <s id="b.ROM.16.17.1">Yu̶ mairã, gajeye ado bajiro mu̶are gotimasioaja yu̶: Mu̶a rãcana sĩgũ̶ri ricati ĩna gotijare, sĩgũ̶re bajiro tu̶oĩamenaja mu̶a.</s>
      <s id="b.ROM.16.17.2">Cristo oca mu̶a ajiriarore bajiro me bajiaja ĩna yisema.</s>
      <s id="b.ROM.16.17.3">To bajiri ĩnare cãmotadicõaña.</s>
     </seg>
     <seg type="verse" id="b.ROM.16.18">
      <s id="b.ROM.16.18.1">Mani u̶ju̶ Cristo ĩ bojasere yirã me ñarãma ĩna.</s>
      <s id="b.ROM.16.18.2">Ĩna tu̶oĩarore bajiro yirã ñari, socarãne quẽnaro gotitorãma.</s>
      <s id="b.ROM.16.18.3">To bajiri socase ĩna gotisere ajitirũ̶nu̶rãma, quẽnaro tu̶oĩamasimena.</s>
     </seg>
     <seg type="verse" id="b.ROM.16.19">
      <s id="b.ROM.16.19.1">Mu̶arema, ĩnare bajiro mu̶a bajibetijare, “Ĩna u̶jarãre quẽnaro cu̶dirã ñaama”, yama masa, mu̶are.</s>
      <s id="b.ROM.16.19.2">To bajiro mu̶a bajisere ajivariquẽnaja yu̶.</s>
      <s id="b.ROM.16.19.3">To bajiri, quẽnase rĩne mu̶a yisere bojaja yu̶.</s>
     </seg>
     <seg type="verse" id="b.ROM.16.20">
      <s id="b.ROM.16.20.1">Quẽnaro mani ñarotire cõagũ̶ ñaami Dios.</s>
      <s id="b.ROM.16.20.2">To bajiro yigu̶ ñari, vãtia u̶ju̶re ĩre cu̶daabogu̶re bajiro yiru̶cu̶mi, “Socarimasa ĩna gotiboasere ajibeticõato ĩna” yigu̶.</s>
      <s id="b.ROM.16.20.3">To bajiri, “Quẽnaro ĩnare yiya” mani u̶ju̶ Jesucristore mu̶are yisẽnibosaja yu̶.</s>
     </seg>
     <seg type="verse" id="b.ROM.16.21">
      <s id="b.ROM.16.21.1">Yu̶ baba, Cristo ocare gotimasiogũ̶, Timoteo vãme cu̶tigu̶, mu̶are quẽnarotiami.</s>
      <s id="b.ROM.16.21.2">Yu̶ yarã Lucio, Jasón, Sos'ipate quẽne, mu̶are quẽnarotiama.</s>
     </seg>
     <seg type="verse" id="b.ROM.16.22">
      <s id="b.ROM.16.22.1">Yu̶ Tercio, Pablo ĩ rotirore bajiro adi paperare ucabosagu̶ quẽne, mani u̶ju̶ Cristore ajitirũ̶nu̶gũ̶ ñari, mu̶are quẽnarotiaja yu̶.</s>
     </seg>
     <seg type="verse" id="b.ROM.16.23">
      <s id="b.ROM.16.23.1">Gayo quẽne, mu̶are quẽnarotiami.</s>
      <s id="b.ROM.16.23.2">Ĩ ya viju̶ne ñacõari, Cristore ajitirũ̶nu̶rã rẽjarũgũaja.</s>
      <s id="b.ROM.16.23.3">Erasto adi macaju̶re gãjoa codebosarimasu̶ quẽne, mu̶are quẽnarotiami.</s>
      <s id="b.ROM.16.23.4">Cristo su̶orine mani yu̶, Cuarto vãme cu̶tigu̶ quẽne, “Quẽnato”, mu̶are yami.</s>
     </seg>
     <seg type="verse" id="b.ROM.16.24">
      <s id="b.ROM.16.24.1">To bajiri, “Quẽnaro ĩnare yiya”, mani u̶ju̶ Jesucristore mu̶are yisẽnibosaja yu̶.</s>
      <s id="b.ROM.16.24.2">To bajirone bajiato.</s>
     </seg>
     <seg type="verse" id="b.ROM.16.25">
      <s id="b.ROM.16.25.1">Diore rũ̶cu̶bu̶orã ñari, “Quẽnaro yigu̶ ñaami.</s>
      <s id="b.ROM.16.25.2">Rẽtoro masigũ̶ ñaami”, Diore yirũ̶cu̶bu̶oroti ñaja.</s>
      <s id="b.ROM.16.25.3">Ĩ ocare quẽnaro mu̶a ajitirũ̶nu̶jama, “Manire ejarẽmogũ̶mi Cristo” mu̶a yitu̶oĩarotire cõaru̶cu̶mi Dios.</s>
      <s id="b.ROM.16.25.4">Ĩ ocare gotimasiorũgũaja yu̶, masa rojose ĩna tãmu̶oborotire Cristo ĩ yirẽtobosarere.</s>
      <s id="b.ROM.16.25.5">Tirũ̶mu̶ju̶ma ti ũnire gotimasio ecobesuja maji.</s>
     </seg>
     <seg type="verse" id="b.ROM.16.26">
      <s id="b.ROM.16.26.1">To bajiboarine, Diore gotirẽtobosariarã ĩna ucamasirere ajicõari, “To bajise bajirotire gotiro yaja”, yimasibesuma.</s>
      <s id="b.ROM.16.26.2">Adirũ̶mu̶rirema, “ ‘Cristo ĩ rijabosare ti ñajare, “Quẽnarã ñaama”, manire yiĩagũ̶mi Dios’, masa jediro yu̶re yimasiato” yigu̶, ti oca mani ajimasirotire manire cõañumi Dios, adi macaru̶cu̶roju̶ ñacõa ñarũgũgũ̶.</s>
     </seg>
     <seg type="verse" id="b.ROM.16.27">
      <s id="b.ROM.16.27.1">Ĩ ñagũ̶mi jediro masigũ̶.</s>
      <s id="b.ROM.16.27.2">Gãji ĩre bajiro bajigu̶ magũ̶mi.</s>
      <s id="b.ROM.16.27.3">Jesucristo manire ĩ codese su̶orine ĩre yirũ̶cu̶bu̶o variquẽnacõa ñato mani.</s>
      <s id="b.ROM.16.27.4">To bajirone bajiato.</s>
      <s id="b.ROM.16.27.5">To cõrone ñaja.</s>
     </seg>
    </div>
   </div>
   <div type="book" id="b.1CO">
    <div type="chapter" id="b.1CO.11">
     <seg type="verse" id="b.1CO.11.1">
      <s id="b.1CO.11.1.1">Adi quetire mu̶are cõagũ̶, Pablo vãme cu̶tigu̶ ñaja yu̶.</s>
      <s id="b.1CO.11.1.2">¿Ñati mu̶a, Corinto macana, Dios su̶ori ĩ macu̶ ocare ajitirũ̶nu̶cõari, rẽjarũgũrã?</s>
      <s id="b.1CO.11.1.3">Jesucristo ĩ rijabosare ñajare, “Rojose mana ñaama” yicõari, “Yu̶ rĩa ñaama” Dios ĩ yiĩarã ñaja mu̶a.</s>
      <s id="b.1CO.11.1.4">Sóstenes rãca ñacõari, mu̶a rĩ mere ucaja yu̶a.</s>
      <s id="b.1CO.11.1.5">“Mani u̶ju̶re Jesucristore sẽnirã jediro, adi quetire ajiato” yirã, ucaja yu̶a.</s>
      <s id="b.1CO.11.1.6">Mu̶are quẽnarotirã, mani jacu̶ Diore, to yicõari, Jesucristo, mani u̶ju̶re, ado bajise mu̶are sẽnibosaja yu̶a: “Quẽnaro mu̶a rãca ĩna ñarotire yirã, ĩnare ejarẽmoña”, mu̶are yisẽnibosaja yu̶a.</s>
      <s id="b.1CO.11.1.7">Dios ĩ bojarore bajiro yu̶re cõacami Jesucristo, “Yu̶ su̶orine yu̶ jacu̶ quẽnaro ĩ yise quetire gãjerãre gotimasiocudiya mu̶” yigu̶.</s>
     </seg>
     <seg type="verse" id="b.1CO.11.4">
      <s id="b.1CO.11.4.1">Tocãrãcajine Dios, mani jacu̶re sẽnigũ̶, mu̶are quẽnaro ĩ yisere tu̶oĩacõari, “Quẽnaro yaja mu̶”, ĩre yivariquẽnarũgũaja yu̶.</s>
      <s id="b.1CO.11.4.2">Jesucristore ajitirũ̶nu̶rã mu̶a ñajare, quẽnaro mu̶are yirũgũami Dios.</s>
     </seg>
     <seg type="verse" id="b.1CO.11.5">
      <s id="b.1CO.11.5.1">Ĩre ajitirũ̶nu̶rã mu̶a ñajare, ĩ oca jediro quẽnaro riojo ajimasicõari, mu̶a gotimasiorotire, to yicõari, ĩ bojarore bajiro mu̶a yimasirotire yigu̶, mu̶are u̶joyumi Dios.</s>
     </seg>
     <seg type="verse" id="b.1CO.11.6">
      <s id="b.1CO.11.6.1">To bajiro mu̶are ĩ yire ñajare, Cristo ĩ bajirere mu̶are yu̶a gotimasiosere ajicõari, “Socase me ñaja”, yicaju̶ mu̶a.</s>
     </seg>
     <seg type="verse" id="b.1CO.11.7">
      <s id="b.1CO.11.7.1">Ñajediro mu̶a yimasiroti mu̶are ĩ u̶jore ti ñajare, mani u̶ju̶ Jesucristo ĩ tudiejarotire yurãre, ñie ru̶yabetoja, mu̶are.</s>
     </seg>
     <seg type="verse" id="b.1CO.11.8">
      <s id="b.1CO.11.8.1">“Yu̶re quẽnaro ajitirũ̶nu̶cõa ñato” yigu̶, mu̶are ejarẽmoru̶cu̶mi.</s>
      <s id="b.1CO.11.8.2">To bajiri, Jesucristo ĩ ejarirũ̶mu̶re, ñimu̶ju̶ane, “Rojose yirã ñaama”, mu̶are yimasigũ̶ maniru̶cu̶mi.</s>
     </seg>
     <seg type="verse" id="b.1CO.11.9">
      <s id="b.1CO.11.9.1">“ ‘Yiru̶cu̶ja’ ĩ yirore bajiro yigu̶ ñari, manire ejarẽmoru̶cu̶mi Dios”, yimasiaja mani.</s>
      <s id="b.1CO.11.9.2">Ĩ ñaami, “Jesucristore ajitirũ̶nu̶ña” yirere manire cõagũ̶.</s>
      <s id="b.1CO.11.9.3">To bajiri ĩ ejarẽmose su̶orine mani u̶ju̶, Cristore ajitirũ̶nu̶rã ñari, quẽnaro gãmerã baba cu̶tirũgũaja mani.</s>
     </seg>
     <seg type="verse" id="b.1CO.11.10">
      <s id="b.1CO.11.10.1">Yu̶ mairã, yu̶ gotirore bajiro yirã ñaboarine, gajeye mu̶a yise quẽnabeaja.</s>
      <s id="b.1CO.11.10.2">Mani u̶ju̶, Jesucristore yibosagu̶, ado bajiro mu̶are yaja yu̶: Rojose mu̶a yijama, “Ju̶aji rojose yimenasa mani” yicõari, sĩgũ̶re bajiro tu̶oĩaña.</s>
     </seg>
     <seg type="verse" id="b.1CO.11.11">
      <s id="b.1CO.11.11.1">“To bajiro yama Corinto macana” Cloé yarã ĩna yisere ajicõari, to bajiro mu̶are yaja yu̶.</s>
     </seg>
     <seg type="verse" id="b.1CO.11.12">
      <s id="b.1CO.11.12.1">Ado bajise yu̶re gotiama: “Sĩgũ̶ri, ‘Pablore ajisu̶yarã ñaja yu̶a’, gãjerãma, ‘Apolore ajisu̶yarã ñaja yu̶a’ yama.</s>
      <s id="b.1CO.11.12.2">Gãjerãma, ‘Pedrore ajisu̶yarã ñaja yu̶a’, gãjerãma, ‘Cristore ajisu̶yarã ñaja yu̶ama’ yama”, yu̶re yigotiama Cloé yarã.</s>
     </seg>
     <seg type="verse" id="b.1CO.11.13">
      <s id="b.1CO.11.13.1">¿No bajiro yirã to bajise ñagõjaiati mu̶a?</s>
      <s id="b.1CO.11.13.2">“Mani u̶ju̶ Cristo sĩgũ̶ne ñaami” yirã ñaboarine, “Jãjarã ñaama mani u̶jarã” yisocarãre bajiro yiñaja mu̶a.</s>
      <s id="b.1CO.11.13.3">¿Yu̶, Pablone rojose mu̶a yire vajare yirẽtobosagu̶, yucú̶tẽroju̶ rijabosayujarique yu̶?</s>
      <s id="b.1CO.11.13.4">“Pablore ajitirũ̶nu̶rã ñaja yu̶a” yirã me, oco rãca bautiza ecoyuja mu̶a.</s>
     </seg>
     <seg type="verse" id="b.1CO.11.14">
      <s id="b.1CO.11.14.1">“Crispo vãme cu̶tigu̶, to yicõari, Gayo vãme cu̶tigu̶, ĩna rĩne ñacama oco rãca yu̶ bautizacana”, yitu̶oĩaja yu̶.</s>
      <s id="b.1CO.11.14.2">To bajiri mu̶a rãcana, “Pablore ajitirũ̶nu̶rã ñaja yu̶a”, yimasirã manama.</s>
      <s id="b.1CO.11.14.3">Tire tu̶oĩacõari, “Tocãrãcu̶ne ñacama yu̶ bautizacana”, Diore ĩre yivariquẽnaja yu̶.</s>
     </seg>
     <seg type="verse" id="b.1CO.11.16">
      <s id="b.1CO.11.16.1">Estéfanas ya viana quẽne ñacama oco rãca yu̶ bautizacana.</s>
      <s id="b.1CO.11.16.2">To cõrone yiriaja yu̶.</s>
     </seg>
     <seg type="verse" id="b.1CO.11.17">
      <s id="b.1CO.11.17.1">“Oco rãca masare ĩnare bautizacudiaya” yigu̶ me, yu̶re cõacami Cristo.</s>
      <s id="b.1CO.11.17.2">“Yu̶ su̶orine Dios quẽnaro masare ĩ yisere gotimasiocudiaya” yigu̶ju̶a, cõacami. “ ‘Quẽnaro ĩ gotimasiojare, ĩre ajitirũ̶nu̶aja yu̶a’ yato” yigu̶, me yu̶re cõacami.</s>
      <s id="b.1CO.11.17.3">To bajiro ĩna yijama, “ ‘Yucú̶tẽroju̶ rojose mani yise vajare yirẽtogũ̶, manire rijabosayumi’ yitu̶oĩarã me ñaru̶arãma”, yu̶re yicami Jesucristo.</s>
     </seg>
     <seg type="verse" id="b.1CO.11.18">
      <s id="b.1CO.11.18.1">Yucú̶tẽroju̶ Cristo ĩ rijabosarere ajicõari, “Socase ñaja”, yitu̶oĩaama rojose tãmu̶otu̶jabetiriaroju̶ varona.</s>
      <s id="b.1CO.11.18.2">Dios tu̶ju̶ varonaju̶ama, ti quetire ajicõari, “Masijeogu̶ ñaami Dios.</s>
      <s id="b.1CO.11.18.3">Ĩ sĩgũ̶ne ñagũ̶mi rojose mani tãmu̶oborotire yirẽtobosarocu̶”, yitu̶oĩaama.</s>
     </seg>
     <seg type="verse" id="b.1CO.11.19">
      <s id="b.1CO.11.19.1">Tire bajirone gotiaja Dios oca masa ĩna ucamasire: “ ‘Masirã ñaja yu̶a’ yirãre masimenare bajiro ĩnare yiru̶cu̶ja yu̶, yu̶re ĩna masirotire yigu̶”, yigotiaja Dios oca masa ĩna ucamasire.</s>
     </seg>
     <seg type="verse" id="b.1CO.11.20">
      <s id="b.1CO.11.20.1">To bajiri, “Dios ĩ rotimasire riojo gotimasiorã ñaja yu̶a” yirãre, to yicõari, gãjerã, “Adi macaru̶cu̶ro ñase jedirore masirã ñaja yu̶a” yirãre masimenare bajiro ĩnare yami Dios.</s>
     </seg>
     <seg type="verse" id="b.1CO.11.21">
      <s id="b.1CO.11.21.1">Masijeogu̶ ñaami Dios.</s>
      <s id="b.1CO.11.21.2">To bajiri adi macaru̶cu̶roana, masa ĩna masune ĩna buese, ĩna tu̶oĩase su̶ori ĩre ĩna masirotire bojabesumi.</s>
      <s id="b.1CO.11.21.3">Ado bajiroju̶a ĩna yiseju̶are bojayumi: Ĩ macu̶ ĩ bajirere ajitirũ̶nu̶rã rĩrene rojose ĩna tãmu̶oborotire ĩnare yirẽtobosagu̶ ñaami Dios.</s>
      <s id="b.1CO.11.21.4">To bajiri ti ocare ajicõari, “To bajiro yimecu̶rã yama.</s>
      <s id="b.1CO.11.21.5">Socase ñaja”, yama Diore masimena.</s>
     </seg>
     <seg type="verse" id="b.1CO.11.22">
      <s id="b.1CO.11.22.1">To bajiri, jud'io masa quẽne, ti quetire ĩna ajitirũ̶nu̶su̶oroto rĩjoro, “Socase me ñaja yu̶a yirotire yirã, ĩaĩañamani yu̶are yiĩoña”, yirã ñaama.</s>
      <s id="b.1CO.11.22.2">Griego masaju̶ama, “Quẽnaro ĩna gotijama, ĩnare ajisu̶yaru̶arãja mani”, yirã ñaama.</s>
     </seg>
     <seg type="verse" id="b.1CO.11.23">
      <s id="b.1CO.11.23.1">To bajiro ĩna yitu̶oĩaboajaquẽne, yu̶aju̶ama, yucú̶tẽroju̶ Cristo manire ĩ rijabosarere gotimasiorũgũaja.</s>
      <s id="b.1CO.11.23.2">Jud'io masa ĩna ajitese, griego masa, “Yimecu̶rã yama” yu̶are ĩna yisere yirũgũaja yu̶a.</s>
     </seg>
     <seg type="verse" id="b.1CO.11.24">
      <s id="b.1CO.11.24.1">To bajiboarine, Cristo ĩ bajirere yu̶a gotimasiosere ajicõari, jud'io masa, griego masare quẽne, “Yu̶ macu̶re ajitirũ̶nu̶ña” Dios ĩ yirere ĩna cu̶dijama, ĩ masisere ĩnare cõaami.</s>
      <s id="b.1CO.11.24.2">To ĩ yijare, “Masijeogu̶ ñaami Dios”, yirũgũama.</s>
     </seg>
     <seg type="verse" id="b.1CO.11.25">
      <s id="b.1CO.11.25.1">Gãjerãju̶a, Diore masimena ñari, “Yimecu̶rã yama Cristore ajitirũ̶nu̶rã”, yitu̶oĩaboama.</s>
      <s id="b.1CO.11.25.2">To bajiro ĩna yiboajaquẽne, “Masijeogu̶ ñaami Dios.</s>
      <s id="b.1CO.11.25.3">Ĩre bajiro yimasigũ̶ magũ̶mi”, yimasiaja mani, ĩ ocare ajitirũ̶nu̶rãma.</s>
     </seg>
     <seg type="verse" id="b.1CO.11.26">
      <s id="b.1CO.11.26.1">Yu̶ mairã, Dios mu̶are ĩ besere tu̶oĩaña mu̶a.</s>
      <s id="b.1CO.11.26.2">Jãjarã me ñacaju̶ mu̶a, ñamasurã, masare rotirimasa, to yicõari, “Masirã ñaama” Diore masimena ĩna yiĩarã.</s>
     </seg>
     <seg type="verse" id="b.1CO.11.27">
      <s id="b.1CO.11.27.1">To bajiro mu̶a ñarotire bojayumi Dios. “ ‘Tu̶oĩamasimena ñaama’ masa ĩna yirã, to yicõari ĩna rũ̶cu̶bu̶omena ñaru̶arãma yu̶ macu̶re ajitirũ̶nu̶rã”, yiyumi Dios.</s>
      <s id="b.1CO.11.27.2">To bajiro ĩ yijama, “ ‘Masirã ñaama’ Diore masimena ĩna yirũ̶cu̶bu̶orãre, ‘Masirã me ñañuma’ yato” yigu̶, yiyumi.</s>
     </seg>
     <seg type="verse" id="b.1CO.11.28">
      <s id="b.1CO.11.28.1">“ ‘Ñamasurã me ñaama’ to yicõari, ‘No yimasimenama’ masa ĩna yirãju̶a, yu̶ macu̶re ajitirũ̶nu̶ru̶arãma”, yiyumi Dios. “ ‘Ñamasurã ñaama’ masa ĩna yiĩarã, ñamasurã me ñato” yigu̶, to bajiro yiyumi.</s>
     </seg>
     <seg type="verse" id="b.1CO.11.29">
      <s id="b.1CO.11.29.1">To bajiro yigu̶ ĩ ñajare, ĩ ĩaro rĩjoro, “Masa ĩna rũ̶cu̶bu̶ogu̶, ñamasugũ̶ ñari, mu̶ macu̶ ĩ bajirere ajicõari, ‘Riojo gotiaja’ yicaju̶ yu̶”, ĩre yirocu̶ magũ̶mi.</s>
     </seg>
     <seg type="verse" id="b.1CO.11.30">
      <s id="b.1CO.11.30.1">To bajiri Dios su̶orine Jesucristo ĩ bajirere ajicõari, ĩ yarã ñaja mu̶a.</s>
      <s id="b.1CO.11.30.2">To bajiri, Dios ocare ñamasusere masirã ñaja mu̶a.</s>
      <s id="b.1CO.11.30.3">Rojose mu̶a yisere ĩ masiriojama, Cristo ĩ rijabosare su̶orine, “Rojose mana ñaama” Dios ĩ yiĩavariquẽnarã ñaja mu̶a.</s>
     </seg>
     <seg type="verse" id="b.1CO.11.31">
      <s id="b.1CO.11.31.1">Dios macu̶ su̶orine to bajiro mu̶a bajise ñajare, ado bajiro gotiaja Dios ocare masa ĩna ucamasire: “ ‘Ñamasurã ñaja yu̶a’ yitu̶oĩamenane, ‘Manire quẽnaro yiyumi Cristo.</s>
      <s id="b.1CO.11.31.2">Ĩju̶a ñaami ñamasugũ̶’ yivariquẽnaroti ñaja”, yigotiaja Dios ocare masa ĩna ucamasire.</s>
     </seg>
    </div>
    <div type="chapter" id="b.1CO.12">
     <seg type="verse" id="b.1CO.12.1">
      <s id="b.1CO.12.1.1">Dios oca masa ĩna masibetirere mu̶are yu̶ gotimasiocatire tu̶oĩaña mu̶a, yu̶ mairã. “ ‘Masigũ̶ ñaami’ yu̶re yiĩato ĩna” yigu̶ me, mu̶are goticaju̶ yu̶.</s>
     </seg>
     <seg type="verse" id="b.1CO.12.2">
      <s id="b.1CO.12.2.1">“Yucú̶tẽroju̶ Jesucristo ĩ rijabosare rĩne ĩnare gotiru̶cu̶ja” yitu̶oĩagũ̶ ñari, to bajiro mu̶are goticaju̶.</s>
     </seg>
     <seg type="verse" id="b.1CO.12.3">
      <s id="b.1CO.12.3.1">Mu̶a tu̶ ejagu̶, gotimasiobetirocu̶re bajiro mu̶are bojonecaju̶ yu̶.</s>
      <s id="b.1CO.12.3.2">To bajiro bajigu̶ ñari, nanacaju̶ yu̶.</s>
     </seg>
     <seg type="verse" id="b.1CO.12.4">
      <s id="b.1CO.12.4.1">Cristo ĩ bajirere mu̶are yu̶ gotigu̶adijama, “Masirã ñaja yu̶a” yirã ĩna yirore bajiro me mu̶are goticaju̶ yu̶. “ ‘Pablo quẽnaro ĩ gotijare, Cristore ajitirũ̶nu̶aja yu̶a’ yato” yigu̶ me, mu̶are goticaju̶.</s>
      <s id="b.1CO.12.4.2">Mu̶are yu̶ gotimasioro, Esp'iritu Santo ĩ masise rãca ĩ ejarẽmojare, “Riojo gotiami Pablo”, yu̶re yiajitirũ̶nu̶caju̶ mu̶a.</s>
     </seg>
     <seg type="verse" id="b.1CO.12.5">
      <s id="b.1CO.12.5.1">To bajiri, masa ĩna masise rãca me ajimasicõari, Cristore ajitirũ̶nu̶caju̶ mu̶a.</s>
      <s id="b.1CO.12.5.2">Dios ĩ masise mu̶are ĩ cõajare, Jesucristore ajitirũ̶nu̶su̶ocaju̶ mu̶a.</s>
     </seg>
     <seg type="verse" id="b.1CO.12.6">
      <s id="b.1CO.12.6.1">Jesucristo ocare quẽnaro ajitirũ̶nu̶rã ĩna ñajama, yu̶a gotimasiorotire Dios ĩ cõajare, josabu̶sase ĩnare gotimasiorũgũaja yu̶a.</s>
      <s id="b.1CO.12.6.2">Yu̶a gotimasiose, adigodoana, masirã, to yicõari, u̶jarã ĩna masise me ñaja.</s>
      <s id="b.1CO.12.6.3">Ĩna masiboase rãcane ĩna rijato, yayicoaru̶aroja tiju̶ama.</s>
     </seg>
     <seg type="verse" id="b.1CO.12.7">
      <s id="b.1CO.12.7.1">Yu̶a gotimasioseju̶ama, Dios ye, ĩ masise, ĩ cõase ñaja.</s>
      <s id="b.1CO.12.7.2">Ti oca, masa ĩna masibeticati ti ñaboajaquẽne, adi macaru̶cu̶ro ĩ rujeoroto rĩjoroju̶ne, “Masare quẽnaro yiru̶cu̶ja” ĩ yimasire ñaja.</s>
     </seg>
     <seg type="verse" id="b.1CO.12.8">
      <s id="b.1CO.12.8.1">Adigodoana u̶jarã tire ajimasirã manicama.</s>
      <s id="b.1CO.12.8.2">Tire ĩna ajimasijama, mani u̶ju̶ Cristo quẽnamasugũ̶re, “Yucú̶tẽroju̶ ĩre jajutu sĩacõaña”, yibetiboriarãma ĩna.</s>
     </seg>
     <seg type="verse" id="b.1CO.12.9">
      <s id="b.1CO.12.9.1">To bajirone gotiaja Dios ocare masa ĩna ucamasire: “Dios, ĩre mairãre, ‘Quẽnase ĩnare u̶joru̶cu̶ja’ yi goti rĩjoro yiyumi.</s>
      <s id="b.1CO.12.9.2">Masa ĩna ĩabetirũgũre, ĩna ajiĩabetirũgũre, to yicõari ĩna tu̶oĩabu̶jabetirũgũre quẽne ñaja”, yigotiaja Dios oca masa ĩna ucamasire.</s>
     </seg>
     <seg type="verse" id="b.1CO.12.10">
      <s id="b.1CO.12.10.1">Yucu̶rema, mani masibetirũgũrere Esp'iritu Santo ĩ ejarẽmose su̶orine Dios ĩ u̶josere masiaja mani.</s>
      <s id="b.1CO.12.10.2">Ñajediro masiami Esp'iritu Santo.</s>
      <s id="b.1CO.12.10.3">Dios ĩ tu̶oĩasere quẽne masigũ̶ ñaami.</s>
     </seg>
     <seg type="verse" id="b.1CO.12.11">
      <s id="b.1CO.12.11.1">Gãjerã ĩna tu̶oĩasere, “To bajiro tu̶oĩama”, yimasiña maja.</s>
      <s id="b.1CO.12.11.2">Mani masu mani tu̶oĩase rĩne masire ñaja.</s>
      <s id="b.1CO.12.11.3">To bajirone bajiaja, Dios ĩ tu̶oĩase quẽne.</s>
      <s id="b.1CO.12.11.4">Mani masibetiboajaquẽne, Esp'iritu Santo sĩgũ̶ne masiami, Dios ĩ tu̶oĩasere.</s>
     </seg>
     <seg type="verse" id="b.1CO.12.12">
      <s id="b.1CO.12.12.1">To bajiboarine, adigodoana Diore masimena ĩna tu̶oĩase ũni mere manire cõañumi Dios.</s>
      <s id="b.1CO.12.12.2">Esp'iritu Santoju̶are manire cõañumi, manire ĩ u̶josere quẽnaro mani ajimasirotire yigu̶.</s>
     </seg>
     <seg type="verse" id="b.1CO.12.13">
      <s id="b.1CO.12.13.1">To bajiri yu̶a gotimasiojama, gãjerã yu̶are ĩna gotimasiore mere gotimasiorũgũaja.</s>
      <s id="b.1CO.12.13.2">Esp'iritu Santo yu̶are ĩ ejarẽmojare, quẽnaro gotimasiorũgũaja yu̶a.</s>
     </seg>
     <seg type="verse" id="b.1CO.12.14">
      <s id="b.1CO.12.14.1">Esp'iritu Santore cu̶omena, ĩ ejarẽmose rãca yu̶a gotimasiosere ajicõarã ñaboarine, ajimasimena ñari, “Tu̶oĩamasimena ye ñaja”, yicõama.</s>
      <s id="b.1CO.12.14.2">To bajiro ĩna yiboajaquẽne, Esp'iritu Santo su̶orine Dios yere quẽnaro ajimasire ñaja.</s>
      <s id="b.1CO.12.14.3">Esp'iritu Santore cu̶omena, ĩ ocare ajimasimenama.</s>
     </seg>
     <seg type="verse" id="b.1CO.12.15">
      <s id="b.1CO.12.15.1">Esp'iritu Santore cu̶orãju̶ama, masa ĩna yise jedirore ĩacõari, “Quẽnaro yama.</s>
      <s id="b.1CO.12.15.2">Rojose yirã yama”, yimasiama.</s>
      <s id="b.1CO.12.15.3">To bajiro yirã ĩna ñajare, Esp'iritu Santore cu̶omenaju̶ama, ĩna yisere ĩacõari, “Socarã yama”, ĩnare yimasibeama.</s>
     </seg>
     <seg type="verse" id="b.1CO.12.16">
      <s id="b.1CO.12.16.1">Dios oca masa ĩna ucamasire ado bajiro ti gotijare, “Esp'iritu Santore cu̶orã ĩna yisere ĩacõari, ‘Socarã yama’ ĩnare yimasibeama Esp'iritu Santore cu̶omena”, mu̶are yaja yu̶: “Mani u̶ju̶, ĩ tu̶oĩasere masigũ̶ magũ̶mi.</s>
      <s id="b.1CO.12.16.2">Ĩre gotimasiogũ̶ magũ̶mi”, yigotiaja Dios oca masa ĩna ucamasire.</s>
      <s id="b.1CO.12.16.3">To bajiro ti gotiboajaquẽne, Esp'iritu Santo su̶orine Cristo ĩ tu̶oĩarore bajiro tu̶oĩarã ñaja mani.</s>
     </seg>
    </div>
    <div type="chapter" id="b.1CO.13">
     <seg type="verse" id="b.1CO.13.1">
      <s id="b.1CO.13.1.1">Mu̶a tu̶ju̶ ñacudigu̶, Esp'iritu Santo ĩ bojarore bajiro yirãre yu̶ gotimasiocatore bajiro mu̶are gotimasiobeticaju̶ yu̶.</s>
      <s id="b.1CO.13.1.2">Cristore ajitirũ̶nu̶su̶orã mu̶a ñajare, Diore tu̶oĩabeticõari ĩna masune ĩna bojarore bajiro yirãre yu̶ gotimasiocatore bajiro mu̶are gotimasiocaju̶ yu̶.</s>
     </seg>
     <seg type="verse" id="b.1CO.13.2">
      <s id="b.1CO.13.2.1">Cristo ĩ gotimasiorere, josari me bu̶sane ajimasirere mu̶are gotimasiorũgũcaju̶.</s>
      <s id="b.1CO.13.2.2">“Yu̶ gotimasiosu̶osere ajimasibeticõa ñaama” yigu̶, josasere mu̶are gotimasiobeticaju̶.</s>
      <s id="b.1CO.13.2.3">Yucu̶ quẽne to bajirone bajicõa ñarãja mu̶a maji.</s>
      <s id="b.1CO.13.2.4">Beroaye mu̶are gotimasioroti ti ñaboajaquẽne, mu̶are yu̶ gotimasioboacatirene tudigoticõaroti ñaroja.</s>
      <s id="b.1CO.13.2.5">Mu̶a masune mu̶a bojarore bajiro mu̶a yicõa ñajare, to bajiro yaja yu̶.</s>
      <s id="b.1CO.13.2.6">Gãjerã ĩna bajisere ĩacõari, “Yu̶a rẽtoro quẽnaro ñaama” yiĩajũnisini, ñagõjai, bajiñarãja mu̶a.</s>
      <s id="b.1CO.13.2.7">To bajiro mu̶a bajiñajama, Esp'iritu Santore cu̶omenare bajiro mu̶a masune mu̶a bojarore bajiro yicõa ñarãja.</s>
     </seg>
     <seg type="verse" id="b.1CO.13.4">
      <s id="b.1CO.13.4.1">Ado bajiro yirã mu̶a ñajare, to bajiro yaja yu̶: “Sĩgũ̶ri, ‘Pablore ajisu̶yarã ñaja yu̶a’, gãjerãju̶ama, ‘Apolore ajisu̶yarã ñaja yu̶ama’ yirũgũama” ĩna yisere ajiaja yu̶.</s>
     </seg>
     <seg type="verse" id="b.1CO.13.5">
      <s id="b.1CO.13.5.1">Apolos, ñamasugũ̶ me ñaami.</s>
      <s id="b.1CO.13.5.2">Yu̶ quẽne, ñamasugũ̶ me ñaja.</s>
      <s id="b.1CO.13.5.3">Dioju̶a ñaami ñamasugũ̶ma.</s>
      <s id="b.1CO.13.5.4">Ĩre moabosarimasa ñaja yu̶a.</s>
      <s id="b.1CO.13.5.5">Tocãrãcu̶ne, mani u̶ju̶, yu̶are ĩ moaroticõariarore bajirone moaja yu̶a.</s>
      <s id="b.1CO.13.5.6">Yu̶a gotimasiore su̶orine Cristore ajitirũ̶nu̶su̶oyuja mu̶a.</s>
     </seg>
     <seg type="verse" id="b.1CO.13.6">
      <s id="b.1CO.13.6.1">Yu̶, mu̶are Cristo ocare gotimasiosu̶ocaju̶.</s>
      <s id="b.1CO.13.6.2">Yu̶ gotimasioro bero, bu̶tobu̶sa mu̶are gotimasiorẽmoñumi Apolos.</s>
      <s id="b.1CO.13.6.3">To bajiro yu̶a yisere ejarẽmoami, Dios “Bu̶tobu̶sa Cristore ajitirũ̶nu̶ato” yigu̶.</s>
     </seg>
     <seg type="verse" id="b.1CO.13.7">
      <s id="b.1CO.13.7.1">To bajiri Cristo ĩ bajirere gotimasiosu̶orã, ĩna bero tire gotirẽmorã quẽne, ñamasurã me ñaja yu̶a.</s>
      <s id="b.1CO.13.7.2">Dioju̶a, ñaami ñamasugũ̶ma, “Yu̶ macu̶re ajitirũ̶nu̶cõari, bu̶tobu̶sa ajitirũ̶nu̶rũtuajaro ĩna” yigu̶ma.</s>
     </seg>
     <seg type="verse" id="b.1CO.13.8">
      <s id="b.1CO.13.8.1">Gotimasiosu̶orã, gotimasiorẽmorã, cojoro cõro ñacõaja yu̶a, Diore moabosarã.</s>
      <s id="b.1CO.13.8.2">Tocãrãcu̶re ĩre ĩna moabosase vaja, vaja yiru̶cu̶mi Dios.</s>
      <s id="b.1CO.13.8.3">Mu̶a ñaja Dios ĩ ĩatirũ̶nu̶rã, yu̶are ĩ moaroticõariju̶re bajiro bajirã.</s>
      <s id="b.1CO.13.8.4">To bajicõari, Dios ĩ quẽnorivire bajiro bajiaja mu̶a.</s>
     </seg>
     <seg type="verse" id="b.1CO.13.10">
      <s id="b.1CO.13.10.1">Yu̶ju̶a, ti vire bu̶asu̶ogu̶re bajiro bajigu̶ ñaja.</s>
      <s id="b.1CO.13.10.2">Dios, yu̶re ĩ yirẽmojare, ĩ oca ñamasusere quẽnaro mu̶are gotimasiosu̶ocaju̶ yu̶.</s>
      <s id="b.1CO.13.10.3">Yu̶ gotimasioro bero gotimasiorã, yu̶re bu̶arẽmorãre bajiro yirã ñaama.</s>
      <s id="b.1CO.13.10.4">To bajiri, quẽnaro riojo Dios ocare ĩnare gotimasioroti ñaja.</s>
     </seg>
     <seg type="verse" id="b.1CO.13.11">
      <s id="b.1CO.13.11.1">Ado bajise mu̶are gotimasiocaju̶ yu̶: “Jesucristo manire ĩ rijabosare ñajare, rojose mana, Dios ĩ ĩavariquẽnarã ñaja mani”, yigoticaju̶ yu̶.</s>
      <s id="b.1CO.13.11.2">Ti oca ñaja ñamasuse.</s>
      <s id="b.1CO.13.11.3">Gãjerã ricati ĩna gotimasiojama, Dios ye mere gotimasiorã yirãma.</s>
     </seg>
     <seg type="verse" id="b.1CO.13.12">
      <s id="b.1CO.13.12.1">Sĩgũ̶ri, Dios ocare ĩna gotimasiojama, quẽnaro riojo gotirãma.</s>
      <s id="b.1CO.13.12.2">Gãjerãma, quẽnaro riojo gotimasiomenama.</s>
      <s id="b.1CO.13.12.3">Tocãrãcu̶rene gotimasiorimasare, “Quẽnaro gotiyuma.</s>
      <s id="b.1CO.13.12.4">Quẽnaro gotimasibesuma”, yimasiru̶arãja mani, masa jedirore Dios ĩ ĩabeserirũ̶mu̶ju̶.</s>
      <s id="b.1CO.13.12.5">To bajiri, ĩna gotimasiorere, “Quẽnase ñaja” yimasiru̶, jeameju̶ tire soeĩagũ̶re bajiro yiru̶cu̶mi Cristo.</s>
      <s id="b.1CO.13.12.6">Ĩna gotimasiore quẽnase ti ñajama, u̶abetoja.</s>
      <s id="b.1CO.13.12.7">Quẽnabeti ti ñajama, u̶ajedicoaru̶aroja.</s>
     </seg>
     <seg type="verse" id="b.1CO.13.14">
      <s id="b.1CO.13.14.1">Quẽnase ñari, ti u̶abetijama, vaja yiru̶cu̶mi Cristo.</s>
     </seg>
     <seg type="verse" id="b.1CO.13.15">
      <s id="b.1CO.13.15.1">Rojose ñari, ti u̶ajedicoajama, rojose tãmu̶oru̶arãma quẽnaro yibetiriarã.</s>
      <s id="b.1CO.13.15.2">Rojose tãmu̶oroti ti ñaboajaquẽne, rojose tãmu̶otu̶jabetiriaroju̶ ĩnare cõabetiru̶cu̶mi Cristo, ĩre ajitirũ̶nu̶rã ĩna ñajare.</s>
      <s id="b.1CO.13.15.3">Vi ti u̶aro rudi budirãre bajiro bajiru̶arãma.</s>
     </seg>
     <seg type="verse" id="b.1CO.13.16">
      <s id="b.1CO.13.16.1">¿“Esp'iritu Santore cu̶orã ñaja mani”, yimasibeatique mu̶a?</s>
     </seg>
     <seg type="verse" id="b.1CO.13.17">
      <s id="b.1CO.13.17.1">Dios yarã ñaja mu̶a.</s>
      <s id="b.1CO.13.17.2">To bajiro bajirã mu̶a ñajare, gãjerã rojose mu̶are ĩna ũmato yijama, ũmato yirãju̶are bu̶to rojose ĩnare yiru̶cu̶mi Dios.</s>
     </seg>
     <seg type="verse" id="b.1CO.13.18">
      <s id="b.1CO.13.18.1">Mu̶a masune socabesa.</s>
      <s id="b.1CO.13.18.2">Adigodoaye rĩne tu̶oĩarã, “Masirã ñaja yu̶a” ĩna yitu̶oĩarore bajiro mu̶a yijama, mu̶a masune socarã yirãja.</s>
      <s id="b.1CO.13.18.3">“Ñamasurã me, masirã me ñaja”, yitu̶oĩaroti ñaja mu̶are.</s>
      <s id="b.1CO.13.18.4">To bajiro mu̶a yijama, ñamasurã ñaru̶arãja mu̶a.</s>
     </seg>
     <seg type="verse" id="b.1CO.13.19">
      <s id="b.1CO.13.19.1">Dios ĩ ĩajama, ĩre ajitirũ̶nu̶mena ĩna tu̶oĩase, tu̶oĩamasimena ye ñaja.</s>
      <s id="b.1CO.13.19.2">Dios ocare masa ĩna ucamasire ado bajiro ti gotijare, to bajiro bajiaja: “ ‘Dios oca socase ñaja’ yitu̶oĩarã ñari, ‘Yu̶a masise rãca ado bajiro yiru̶arãja’ yitu̶oĩaboarãre matarũgũgũ̶mi Dios, ‘Masimena ñaboarine, to bajiro tu̶oĩañuja mani’ yimasiato” yigu̶.</s>
     </seg>
     <seg type="verse" id="b.1CO.13.20">
      <s id="b.1CO.13.20.1">Quẽna gajeju̶ ado bajiro gotiaja Dios ocare masa ĩna ucamasire: “Yu̶re ajitirũ̶nu̶mena, ‘ “Masirã ñaja yu̶a” ĩna yitu̶oĩaboase, vaja maja’ yimasigũ̶mi Dios”, yigotiaja Dios ocare masa ĩna ucamasire.</s>
     </seg>
     <seg type="verse" id="b.1CO.13.21">
      <s id="b.1CO.13.21.1">To bajiri, “Mu̶are gotimasiorimasu̶ rẽtoro yimasigũ̶ ñaami yu̶are gotigu̶”, mu̶a rãcanare yivariquẽnabesa.</s>
      <s id="b.1CO.13.21.2">No yirã to bajise yimenaja.</s>
      <s id="b.1CO.13.21.3">Yu̶, Pablo, Apolos, to yicõari, Pedro, yu̶a jediro, mu̶are moabosarimasare bajiro mu̶are ejarẽmorã, mu̶are gotimasioaja yu̶a.</s>
      <s id="b.1CO.13.21.4">Adigodoaye jediro mu̶are cũbosayumi Dios.</s>
      <s id="b.1CO.13.21.5">Tire masicõari, ĩ ocare ajitirũ̶nu̶rã quẽnaro ñaja mu̶a.</s>
      <s id="b.1CO.13.21.6">To bajiri, mu̶a rijato bero quẽne, Dios tu̶ju̶ quẽnaro ñarũgũru̶arãja.</s>
     </seg>
     <seg type="verse" id="b.1CO.13.23">
      <s id="b.1CO.13.23.1">Dios macu̶ yarã mu̶a ñajare, jediro mu̶a ye rĩne ñacõaja.</s>
     </seg>
    </div>
    <div type="chapter" id="b.1CO.14">
     <seg type="verse" id="b.1CO.14.1">
      <s id="b.1CO.14.1.1">Mu̶are gotimasiorimasare: “Cristore moabosarimasa ñaama”, yu̶are yiya mu̶a.</s>
      <s id="b.1CO.14.1.2">Ĩ oca masa ĩna masibeticatire yu̶are gotimasioroticõacami Dios.</s>
     </seg>
     <seg type="verse" id="b.1CO.14.2">
      <s id="b.1CO.14.2.1">Moabosarimasa mani ñacõa ñaru̶ajama, ĩna rotirore bajirone cu̶dirũgũroti ñaja.</s>
      <s id="b.1CO.14.2.2">Ĩna bojarore bajiro ĩna yijama, ĩnare rotigu̶ju̶a, quẽnaro ĩnare ĩavariquẽnagũ̶mi.</s>
     </seg>
     <seg type="verse" id="b.1CO.14.3">
      <s id="b.1CO.14.3.1">Yu̶ju̶arema, “Cristo ĩ bojarore bajiro quẽnaro moagũ̶ ñaami Pablo” mu̶a yijama, mu̶a yibetijaquẽne, no yibeaja yu̶rema.</s>
      <s id="b.1CO.14.3.2">Masa u̶jarã quẽne, “Cristo ĩ bojarore bajiro quẽnaro moagũ̶ ñaami Pablo” ĩna yijama, ĩna yibetijaquẽne, no yibeaja.</s>
      <s id="b.1CO.14.3.3">Yu̶ masune, “¿Cristo ĩ bojarore bajiro quẽnaro moati yu̶, moamasibeatique yu̶?”, yitu̶oĩabeaja yu̶.</s>
     </seg>
     <seg type="verse" id="b.1CO.14.4">
      <s id="b.1CO.14.4.1">No yigu̶ to bajise tu̶oĩabecu̶ja.</s>
      <s id="b.1CO.14.4.2">Cristore quẽnaro moabosadicaju̶.</s>
      <s id="b.1CO.14.4.3">To bajiro yu̶ yiboajaquẽne, “Cristo ĩ bojarore bajiro quẽnaro moacami Pablo” yire ũni me ñaja ti.</s>
      <s id="b.1CO.14.4.4">Mani u̶ju̶ Cristo ñaami, “Yu̶ bojarore bajiro quẽnaro moacami.</s>
      <s id="b.1CO.14.4.5">Quẽnaro moabeticami” yimasirocu̶ma.</s>
     </seg>
     <seg type="verse" id="b.1CO.14.5">
      <s id="b.1CO.14.5.1">To bajiro yirocu̶ ĩ ñajare, Cristo ĩ tudiejaroto rĩjoro, “Ãni quẽnaro moaami.</s>
      <s id="b.1CO.14.5.2">Ĩju̶a, quẽnaro moabeami”, yu̶are yibetiroti ñaja mu̶are.</s>
      <s id="b.1CO.14.5.3">Masa ĩna ajibeto, mani yisere, mani tu̶oĩasere quẽne, ĩ tudiejarirũ̶mu̶, “Ajijedicõato masa” yigu̶, manire gotirotiru̶cu̶mi.</s>
      <s id="b.1CO.14.5.4">To cõrone mani yirere ĩabesejeomasiru̶arãja mani.</s>
      <s id="b.1CO.14.5.5">Quẽnaro yiriarãre, “Quẽnaro yicaju̶ mu̶a”, ĩnare yiru̶cu̶mi Dios.</s>
     </seg>
     <seg type="verse" id="b.1CO.14.6">
      <s id="b.1CO.14.6.1">“ ‘Dios oca mu̶are gotimasiorimasare ado bajiro tu̶oĩaroti ñaja’ yimasiato ĩna” yigu̶, Apolos ĩ bajisere, to yicõari, yu̶ bajisere mu̶are gotibu̶ yu̶.</s>
      <s id="b.1CO.14.6.2">“Yu̶a bajisere tu̶oĩacõari, Dios ocare masa ĩna ucamasire ti gotirore bajiro tu̶oĩato ĩna quẽne” yigu̶, to bajiro mu̶are yibu̶ yu̶, ado bajiro tu̶oĩarã mu̶a ñajare: “Yu̶are gotimasiogũ̶ju̶a, mu̶are gotimasiogũ̶ rẽtoro masigũ̶ ñaami”, yaja mu̶a.</s>
      <s id="b.1CO.14.6.3">To bajiro yibetiroti ñaja.</s>
     </seg>
     <seg type="verse" id="b.1CO.14.7">
      <s id="b.1CO.14.7.1">“Yu̶are gotimasiogũ̶ju̶a, mu̶are gotimasiogũ̶ rẽtoro masigũ̶ ñaami” mu̶a yijama, “Gãjerã rẽtoro masirã ñari, bu̶tobu̶sa masigũ̶re besemasiaja yu̶a” yirã yirãja.</s>
      <s id="b.1CO.14.7.2">“To bajiro yirã ñato” yigu̶ me mu̶a masirotire u̶joyumi Dios.</s>
      <s id="b.1CO.14.7.3">Jediro mu̶a masise Dios ĩ u̶jore ñaja.</s>
      <s id="b.1CO.14.7.4">To bajiri, Dios ĩ u̶jore ti ñaboajaquẽne, ¿mu̶a masune tu̶oĩacõari, “Masirã ñaja yu̶a” yirãre bajiro yati mu̶a?</s>
      <s id="b.1CO.14.7.5">Tire yibeticõaña.</s>
     </seg>
     <seg type="verse" id="b.1CO.14.8">
      <s id="b.1CO.14.8.1">U̶jarãre bajiro tu̶oĩarũgũaja mu̶a.</s>
      <s id="b.1CO.14.8.2">To bajiro tu̶oĩarã ñari, “Ĩna gotimasiosere bojabeaja.</s>
      <s id="b.1CO.14.8.3">Masimena ñaama”, yu̶are yiĩaja mu̶a.</s>
      <s id="b.1CO.14.8.4">Dios yere quẽnaro masirã mu̶a ñajama, yu̶a quẽne, mu̶a masisere ajitirũ̶nu̶borãja.</s>
     </seg>
     <seg type="verse" id="b.1CO.14.9">
      <s id="b.1CO.14.9.1">To bajiri, “Dios yarã ĩ ĩamaimena ĩ cũriarãre bajiro bajiaja”, yitu̶oĩaja yu̶a.</s>
      <s id="b.1CO.14.9.2">“Vaja mana ñaja mu̶a.</s>
      <s id="b.1CO.14.9.3">Mu̶a sĩa ecosere ĩaru̶arãja” masa ĩna yirãre bajiro bajiaja yu̶a. “ ‘Adi macaru̶cu̶roana, õ vecana ángel mesa quẽne, Cristore ajitirũ̶nu̶rã rojose ĩna tãmu̶osere ĩna ĩaru̶ajama, ĩnare ĩato’ yigu̶, yu̶are cũñumi Dios”, yitu̶oĩaja yu̶a.</s>
     </seg>
     <seg type="verse" id="b.1CO.14.10">
      <s id="b.1CO.14.10.1">Cristo ĩ bojasere yirã yu̶a ñajare, “Tu̶oĩamasimena ñaama”, yu̶are yama masa.</s>
      <s id="b.1CO.14.10.2">To bajiro yu̶are yiboarine, mu̶aju̶arema, masirãre bajiro mu̶are ĩama.</s>
      <s id="b.1CO.14.10.3">“Dios ĩ ejarẽmobetijama, ĩ ocare quẽnaro gotimasimenaja mani”, yitu̶oĩarã ñaja yu̶a.</s>
      <s id="b.1CO.14.10.4">To bajiro yirã yu̶a ñaboajaquẽne, “Dios oca quẽnaro masiaja yu̶a”, yirũgũaja mu̶a.</s>
      <s id="b.1CO.14.10.5">Gãjerã ĩna rũ̶cu̶bu̶orã mu̶a ñaboajaquẽne, yu̶arema rũ̶cu̶bu̶obetirũgũama masa.</s>
     </seg>
     <seg type="verse" id="b.1CO.14.11">
      <s id="b.1CO.14.11.1">Tirũ̶mu̶ju̶ yu̶a bajicatore bajirone bajicõa ñarũgũaja yu̶a, adirodorire quẽne: Bu̶to ñiorija, oco idiru̶aboa, sudi mani, masa quẽne rojose yu̶are yirũgũama.</s>
      <s id="b.1CO.14.11.2">Yu̶a ñarotivi quẽne, maja yu̶are.</s>
     </seg>
     <seg type="verse" id="b.1CO.14.12">
      <s id="b.1CO.14.12.1">Dios ocare gotirã ñaboarine, yu̶a masune bu̶to josari moarũgũaja yu̶a, yu̶a ñase vaja, yu̶a base vaja, vaja yiru̶arã.</s>
      <s id="b.1CO.14.12.2">Gãjerã yu̶are ĩna ajatud'iboajaquẽne, “Quẽnaro mu̶are yato Dios”, ĩnare yicu̶dirũgũaja yu̶a.</s>
      <s id="b.1CO.14.12.3">Rojose yu̶are ĩna yiboajaquẽne, ĩnare gãmebetirũgũaja.</s>
     </seg>
     <seg type="verse" id="b.1CO.14.13">
      <s id="b.1CO.14.13.1">Yu̶are ĩna tud'iboajaquẽne, quẽnaseju̶are tu̶oĩacõari, ĩnare gotirũgũaja yu̶a.</s>
      <s id="b.1CO.14.13.2">Tirũ̶mu̶ju̶ yu̶are ĩna ĩatecatore bajirone ĩatecõa ñarũgũama.</s>
     </seg>
     <seg type="verse" id="b.1CO.14.14">
      <s id="b.1CO.14.14.1">“Yu̶ ucacõasere ĩacõari, ajibojoneato” yigu̶ me, adi quetire mu̶are ucacõaja yu̶.</s>
      <s id="b.1CO.14.14.2">Yu̶ mairã, yu̶ rĩare gotimasiogũ̶re bajiro mu̶are gotiaja yu̶, “Quẽnaro riojo masiato ĩna” yigu̶.</s>
     </seg>
     <seg type="verse" id="b.1CO.14.15">
      <s id="b.1CO.14.15.1">Cristo ĩ bajirere mu̶are gotimasiorã, diez mil ñarã ĩna ñaboajaquẽne, yu̶ sĩgũ̶ne ñaja, mu̶are gotimasiosu̶ocacu̶.</s>
      <s id="b.1CO.14.15.2">Yu̶ gotimasiosere ajicõari Jesucristore ajitirũ̶nu̶su̶ocaju̶ mu̶a.</s>
      <s id="b.1CO.14.15.3">To bajiri mu̶a jacu̶re bajiro bajiaja yu̶ma.</s>
     </seg>
     <seg type="verse" id="b.1CO.14.16">
      <s id="b.1CO.14.16.1">To bajiro yu̶ bajijare, yu̶ yirũgũcatore bajiro mu̶a yijama, quẽnaroja.</s>
     </seg>
     <seg type="verse" id="b.1CO.14.17">
      <s id="b.1CO.14.17.1">To bajiro mu̶a bajirotire bojagu̶ ñari, Timoteore, mu̶are ejarẽmorocu̶re, mu̶are cõaja yu̶.</s>
      <s id="b.1CO.14.17.2">“Cristore ajitirũ̶nu̶gũ̶ ñari, ado bajiro bajirũgũami Pablo”, mu̶are yigotiru̶cu̶mi, Jesucristore ajitirũ̶nu̶rã jedirore yu̶ gotimasiocatire.</s>
      <s id="b.1CO.14.17.3">Yu̶ macu̶, yu̶ maigũ̶re bajiro bajigu̶ mani u̶ju̶ ĩ bojasere yigu̶ ñaami Timoteo.</s>
     </seg>
     <seg type="verse" id="b.1CO.14.18">
      <s id="b.1CO.14.18.1">“Ju̶aji ejabecu̶mi Pablo” yitu̶oĩarã ñari, sĩgũ̶ri mu̶a rãca “Ñamasurã ñaja yu̶a”, gãmerã yivariquẽnarãja mu̶a.</s>
     </seg>
     <seg type="verse" id="b.1CO.14.19">
      <s id="b.1CO.14.19.1">“Yu̶ varotire Dios ĩ bojajama, yoaro mene mu̶are ĩagũ̶ varu̶cu̶ja”, yitu̶oĩaja yu̶.</s>
      <s id="b.1CO.14.19.2">Mu̶a tu̶ ejacõari, to bajiro gãmerã mu̶a yiñasere masiru̶cu̶ja yu̶.</s>
      <s id="b.1CO.14.19.3">Dios ĩ ejarẽmose rãca mu̶a yijama, mu̶a rãca bu̶tobu̶sa Cristore mu̶a ajitirũ̶nu̶sere quẽne ĩamasiru̶cu̶ja.</s>
     </seg>
     <seg type="verse" id="b.1CO.14.20">
      <s id="b.1CO.14.20.1">Ado bajise ti bajijare, to bajiro yaja yu̶: Dios yarã me ñaama socarãne, “Diore ajirã ñaja yu̶a” yigotiboarine, ĩ bojarore bajiro yimena.</s>
      <s id="b.1CO.14.20.2">Ĩ yarã ñaama ĩ ejarẽmose rãca ĩ bojarore bajiro yirã.</s>
     </seg>
     <seg type="verse" id="b.1CO.14.21">
      <s id="b.1CO.14.21.1">To bajiri mu̶a tu̶ ejacõari, ¿no bajiro mu̶are yu̶ yirotire bojati?</s>
      <s id="b.1CO.14.21.2">Rojose mu̶a yisere mu̶a yitu̶jabetijama, tutuaro mu̶are gotiru̶cu̶ja yu̶.</s>
      <s id="b.1CO.14.21.3">Tire mu̶a yitu̶jajama, mu̶are yu̶ maisere quẽnaro mu̶are gotiru̶cu̶ja yu̶.</s>
     </seg>
    </div>
    <div type="chapter" id="b.1CO.15">
     <seg type="verse" id="b.1CO.15.1">
      <s id="b.1CO.15.1.1">Gaje vãme mu̶are gotiru̶aja yu̶.</s>
      <s id="b.1CO.15.1.2">Sĩgũ̶ mu̶a rãcagu̶ ĩ jacu̶ manajore ĩ ajerio cu̶tisere ajibu̶ yu̶.</s>
      <s id="b.1CO.15.1.3">To bajiro ĩ yijama, bu̶to rojose yigu̶ yiyumi.</s>
      <s id="b.1CO.15.1.4">Gãjerãju̶ama, Diore ajimena ñaboarine, ti ũnire yimenama ĩna.</s>
     </seg>
     <seg type="verse" id="b.1CO.15.2">
      <s id="b.1CO.15.2.1">To bajiro yirã ñaboarine, “Dios oca masirã ñaja yu̶a”, yivariquẽnarãja mu̶a.</s>
      <s id="b.1CO.15.2.2">Mu̶a rãcagu̶ rojose ĩ yisere ĩasu̶tiriticõari, ĩre burocaroti ñaboayuja ti.</s>
     </seg>
     <seg type="verse" id="b.1CO.15.3">
      <s id="b.1CO.15.3.1">Mu̶a rãca ñabetiboarine, mu̶a rãca ñagũ̶re bajiro tu̶oĩaja yu̶.</s>
      <s id="b.1CO.15.3.2">Mani u̶ju̶ Jesucristo ĩ ejarẽmose rãca, “Ado bajiro ĩre yiroti ñaja”, yimasiaja yu̶, ĩ jacu̶ manajore ajerio cu̶tigu̶re.</s>
      <s id="b.1CO.15.3.3">To bajiri mu̶a rẽjaroju̶, mu̶a rãca ñabetiboarine, yu̶ tu̶oĩaseju̶ma mu̶a rãca ñaru̶cu̶ja yu̶.</s>
      <s id="b.1CO.15.3.4">To bajicõari, mani u̶ju̶ Jesucristo quẽne, mu̶a rãca ñaru̶cu̶mi, mu̶are ejarẽmogũ̶.</s>
     </seg>
     <seg type="verse" id="b.1CO.15.5">
      <s id="b.1CO.15.5.1">Ĩ jacu̶ manajore ajerio cu̶tigu̶re, “Satanás ĩ bojarore bajiro rojose ĩre yato” yirã, ĩre burocaya.</s>
      <s id="b.1CO.15.5.2">“Rojose tãmu̶ogũ̶ ñari, ĩ jacu̶ manajore ajerio cu̶tibeticõari, Dios ĩ bojarore bajiroju̶a yato” yirã, to bajiro ĩre yiru̶arãja mu̶a.</s>
      <s id="b.1CO.15.5.3">Tire ĩ yitu̶jajama, mani u̶ju̶ Cristo, masare ĩ ĩabeserirũ̶mu̶ ti ejaro, rojose yir'i ĩ ñaboajaquẽne, rojose tãmu̶otu̶jabetiriaroju̶ ĩ vaborotire ĩre yirẽtobosaru̶cu̶mi.</s>
     </seg>
     <seg type="verse" id="b.1CO.15.6">
      <s id="b.1CO.15.6.1">Mu̶a rãcagu̶ rojose ĩ yiñaboajaquẽne, “Dios oca masirã ñaja yu̶a” mu̶a yivariquẽnase quẽnabeaja.</s>
      <s id="b.1CO.15.6.2">Tire bajiro bajiaja pan ũmato vauvase.</s>
      <s id="b.1CO.15.6.3">Mojoroaca vu̶ore ti ñaboajaquẽne, vauvajediaja ti.</s>
      <s id="b.1CO.15.6.4">Tire bajirone bajiaja rojose mani yise.</s>
      <s id="b.1CO.15.6.5">Mani rãcagu̶, rojose ĩ yicõa ñajama, ĩ yisere ĩacõari, mani jediro rojose yijedicoanaja.</s>
     </seg>
     <seg type="verse" id="b.1CO.15.7">
      <s id="b.1CO.15.7.1">Jud'io masa, Pascua boserũ̶mu̶ri quẽnorã, pan ũmato vauvasere ĩna reajeorore bajiro rojose mu̶a yisere reajeocõaña mu̶a.</s>
      <s id="b.1CO.15.7.2">“Jediro rojose mu̶a yise yitu̶jacõaña” yigu̶ yaja yu̶.</s>
      <s id="b.1CO.15.7.3">“Rojose mana ñato mani” yirã, to bajiro yiya mu̶a.</s>
      <s id="b.1CO.15.7.4">Oveja macu̶re bajiro masare Jesucristo ĩ rijabosare su̶orine rojose mani yise vaja manire ĩ vaja yijeobosare ñajare, to bajiro yiroti ñaja.</s>
     </seg>
     <seg type="verse" id="b.1CO.15.8">
      <s id="b.1CO.15.8.1">“Rojose mani tãmu̶oborotire manire yirẽtobosayumi” yirã, “Yiru̶arãja” mu̶a yitu̶oĩarore bajirone quẽnase rĩne yiroti ñaja.</s>
     </seg>
     <seg type="verse" id="b.1CO.15.9">
      <s id="b.1CO.15.9.1">Tirũ̶mu̶ju̶ papera mu̶are cõagũ̶, ado bajiro gotiboacaju̶ yu̶: “Gãmerã ajeriarã cu̶tirã rãca ñabesa”, mu̶are yiucaboacaju̶ yu̶.</s>
     </seg>
     <seg type="verse" id="b.1CO.15.10">
      <s id="b.1CO.15.10.1">To bajiro yu̶ yijama, “Cristore ajitirũ̶nu̶mena rãca ñabesa” yigu̶ me yicaju̶ yu̶.</s>
      <s id="b.1CO.15.10.2">Adigodoju̶re jãjarã ñarãma: Manajo mana, manaju̶ mana, manaju̶ cu̶tirã, manajo cu̶tirã quẽne, gãjerã rãca ajeriarã cu̶tirã ñarãma.</s>
      <s id="b.1CO.15.10.3">To yicõari, jairo gajeyeũni cu̶orã ñaboarine, jaibu̶saro bojarẽmorã ñarãma.</s>
      <s id="b.1CO.15.10.4">Juarudirimasa ñarãma.</s>
      <s id="b.1CO.15.10.5">“Ado bajirã ñarãma” ĩna masune yiquẽnorujeocõari, rũ̶cu̶bu̶orã quẽne ñarãma.</s>
      <s id="b.1CO.15.10.6">Cristore ajitirũ̶nu̶menaju̶a jãjarã ĩna ñajare, ĩnare tu̶oĩacõari, “Rudiya” mu̶are yu̶ yiboajama, no bajiro yicõari, rudimasimenaja mu̶a.</s>
      <s id="b.1CO.15.10.7">Rijana rĩne ñarãma rudirãre bajiro bajirãma.</s>
     </seg>
     <seg type="verse" id="b.1CO.15.11">
      <s id="b.1CO.15.11.1">Mu̶are yu̶ ucacõacatire, “Quẽnaro ajimasiato” yigu̶, ado bajise mu̶are papera ucacõaja yu̶ quẽna: “Ado bajiro bajirãma” yitu̶oĩagũ̶, “Ĩna rãca ñabesa”, mu̶are yiucacõacaju̶: “Cristore ajitirũ̶nu̶rã ñaja yu̶a” yiboarine, gãmerã ajeriarã cu̶tirã ñarãma.</s>
      <s id="b.1CO.15.11.2">To yicõari, jairo gajeyeũni cu̶orã ñaboarine, quẽna gajeye bojarẽmorã ñarãma.</s>
      <s id="b.1CO.15.11.3">Socarãne gãjerãre, “Rojose yima”, yigotirimasa ñarãma.</s>
      <s id="b.1CO.15.11.4">“Ado bajirã ñarãma” ĩna masune yiquẽnorujeocõari, rũ̶cu̶bu̶orã ñarãma.</s>
      <s id="b.1CO.15.11.5">Idimecu̶rã, to yicõari, juarudirimasa quẽne ñarãma.</s>
      <s id="b.1CO.15.11.6">“Ĩna ũna rãca ñabesa” yu̶ yiucajama, ĩna rãca mu̶a babetirotire quẽne tu̶oĩagũ̶ yaja.</s>
     </seg>
     <seg type="verse" id="b.1CO.15.12">
      <s id="b.1CO.15.12.1">Cristore ajitirũ̶nu̶mena ĩna yisere ĩacõari, “Adi quẽnase ñaja; tiju̶a rojose ñaja”, yibeseroti me ñaja manire.</s>
      <s id="b.1CO.15.12.2">Dios sĩgũ̶ne ñaami to bajise yirocu̶ma.</s>
      <s id="b.1CO.15.12.3">Cristore ajitirũ̶nu̶rã ñaboarine, rojose ĩna yisere ĩacõari, “Tire yitu̶jacõato” yirã, rojose ĩnare yiroti ñaja.</s>
      <s id="b.1CO.15.12.4">To bajiri Dios ocare masa ĩna ucamasire ti gotirore bajiro yiya mu̶a.</s>
      <s id="b.1CO.15.12.5">Ado bajiro gotiaja: “Mu̶a rãcagu̶ rojose yigu̶re ‘Yu̶a rãca ñabesa’ ĩre yicõaña”, yigotiaja Dios oca.</s>
     </seg>
    </div>
    <div type="chapter" id="b.1CO.16">
     <seg type="verse" id="b.1CO.16.1">
      <s id="b.1CO.16.1.1">Gajeye quẽnabeti mu̶a yisere mu̶are gotiru̶aja yu̶.</s>
      <s id="b.1CO.16.1.2">Cristore ajitirũ̶nu̶rã rĩne rojose mu̶a gãmerã yijama, ¿no yirã oca quẽnoru̶arã, Cristore ajitirũ̶nu̶mena tu̶ju̶ vacõari, oca quẽnorotirũgũati mu̶a?</s>
      <s id="b.1CO.16.1.3">¿No yirã Cristore ajitirũ̶nu̶rã rĩne rẽjacõari, ĩnare oca quẽnorotibeati mu̶a?</s>
      <s id="b.1CO.16.1.4">“To bajiro bajiaja”, ¿yibojonebeati mu̶a, Cristore ajitirũ̶nu̶mena tu̶ju̶a varu̶arã?</s>
     </seg>
     <seg type="verse" id="b.1CO.16.2">
      <s id="b.1CO.16.2.1">“Dios yarã ñari, Cristore ajitirũ̶nu̶mena rojose ĩna yisere ĩabeserona ñaja mani” yimasirã ñaboarine, ¿no yirã ñamasuse mere mu̶a rojose gãmerã yisere oca quẽnomasibeati mu̶a?</s>
      <s id="b.1CO.16.2.2">Mu̶a masune oca quẽnomasicõarãja.</s>
     </seg>
     <seg type="verse" id="b.1CO.16.3">
      <s id="b.1CO.16.3.1">Ángel mesa, vãtia, ĩna yisere quẽne ĩabeserona ñari, adigodo mu̶a yiñasere roque rẽtoro ĩabesemasirãja mu̶a.</s>
     </seg>
     <seg type="verse" id="b.1CO.16.4">
      <s id="b.1CO.16.4.1">Ĩna yisere ĩabeserona ñaboarine, rojose gãmerã mu̶a yisere, Cristore masimenare oca quẽnorotirã varũgũaja mu̶a.</s>
     </seg>
     <seg type="verse" id="b.1CO.16.5">
      <s id="b.1CO.16.5.1">“¿To bajiro yirũgũñujari mani?” mu̶a yimasirotire yigu̶, to bajiro mu̶are gotiaja yu̶.</s>
      <s id="b.1CO.16.5.2">Tire masicõari, Cristore ajitirũ̶nu̶menare oca quẽnorotibetiru̶arãja mu̶a yuja.</s>
      <s id="b.1CO.16.5.3">“Masirã ñaja yu̶a” yirã ñaboarine, Cristore ajitirũ̶nu̶mena tu̶ju̶ mu̶a oca quẽnorotirã vajama, “Rojose mani gãmerã yisere mani rãcagu̶ oca quẽnorimasu̶ magũ̶mi” yirãre bajiro yaja mu̶a.</s>
     </seg>
     <seg type="verse" id="b.1CO.16.6">
      <s id="b.1CO.16.6.1">To bajiri ado bajiro bajiaja mu̶a: Cojo masare bajiro bajirã ñaboarine, rojose gãmerã yaja mu̶a.</s>
      <s id="b.1CO.16.6.2">To bajiro mu̶a yise quẽnabeti ñaja.</s>
      <s id="b.1CO.16.6.3">To yicõari, mu̶a masune oca quẽnomenane, Cristore ajitirũ̶nu̶menaju̶are mu̶a oca quẽnorotirã vase ñaja rẽtobu̶saro quẽnabeti.</s>
     </seg>
     <seg type="verse" id="b.1CO.16.7">
      <s id="b.1CO.16.7.1">Mu̶a masune rojose mu̶a gãmerã yijare, quẽnabeaja.</s>
      <s id="b.1CO.16.7.2">Gãjerã tu̶ju̶ ĩnare oca quẽnorotirã vamenane, ado bajiroju̶a mu̶a yijama, quẽnaboroja: Gãji rojose mu̶are ĩ yisere gãmemenane, “Yu̶are yitocõari, yu̶a ye ñaboasere mu̶ ẽmase tone bajicõato.</s>
      <s id="b.1CO.16.7.3">Mu̶re masirioaja yu̶a” ĩre mu̶a yijama, gãjerã tu̶ju̶ mu̶a vase rẽtoro quẽnaroja.</s>
     </seg>
     <seg type="verse" id="b.1CO.16.8">
      <s id="b.1CO.16.8.1">To bajiro ũmato bajiroti ũnirene, ¡mu̶aju̶ane ñaja rojose yisu̶orãma!</s>
      <s id="b.1CO.16.8.2">¡Mu̶ane ñaja gãjerã Cristore ajitirũ̶nu̶rãre, mu̶a mairona ñaboarãre yitocõari, ĩna yere ẽmarã!</s>
     </seg>
     <seg type="verse" id="b.1CO.16.9">
      <s id="b.1CO.16.9.1">To bajiro rojose mu̶a yisere, “Rojose me ñaja” mu̶a yitu̶oĩase socase ñaja.</s>
      <s id="b.1CO.16.9.2">To bajiri, to cõrone mu̶a yirũgũsere yitu̶jacõaña.</s>
      <s id="b.1CO.16.9.3">“Rojose yirãma, Dios tu̶ju̶ ejarona me ñaama”, yimasiaja mu̶a.</s>
      <s id="b.1CO.16.9.4">Rojose yirãma, ado bajiro yirã ñarãma: Manajo cu̶tirã, manaju̶ cu̶tirã, manajo mana, manaju̶ mana quẽne, gãjerã rãca ajeriarã cu̶tirã ñarãma.</s>
      <s id="b.1CO.16.9.5">“Ado bajirã ñarãma” yiquẽnorujeocõari, rũ̶cu̶bu̶orã ñarãma.</s>
     </seg>
     <seg type="verse" id="b.1CO.16.10">
      <s id="b.1CO.16.10.1">Juarudirimasa ñarãma.</s>
      <s id="b.1CO.16.10.2">Jairo gajeyeũni cu̶orã ñaboarine, quẽna gajeye bojarẽmorã ñarãma.</s>
      <s id="b.1CO.16.10.3">Idimecu̶rã ñarãma.</s>
      <s id="b.1CO.16.10.4">Socarãne, “Ado bajise rojose yima”, yigotirimasa ñarãma.</s>
      <s id="b.1CO.16.10.5">Gãjerãre yitocõari, ĩna cu̶oboasere ẽmarã ñarãma.</s>
      <s id="b.1CO.16.10.6">“Ĩna ũnama, Dios tu̶ju̶ ejarona me ñaama”, yimasirãja mu̶a.</s>
     </seg>
     <seg type="verse" id="b.1CO.16.11">
      <s id="b.1CO.16.11.1">Mu̶a quẽne ĩnare bajiro bajiyuja mu̶a maji.</s>
      <s id="b.1CO.16.11.2">Yucu̶rema Jesucristo, to yicõari Esp'iritu Santo su̶orine “Rojose mana ñaama yu̶ yarã” Dios ĩ yiĩarã ñaja mu̶a.</s>
     </seg>
     <seg type="verse" id="b.1CO.16.12">
      <s id="b.1CO.16.12.1">Ado bajiro yisere ajirũgũaja mu̶a: “Mani bojarore bajiro yimasiaja”, yigotiaja.</s>
      <s id="b.1CO.16.12.2">To bajiro yigotiboajaquẽne, mani tu̶oĩarore bajiro mani yijama, quẽnabetoja.</s>
      <s id="b.1CO.16.12.3">“Bu̶tobu̶sa Dios ĩ bojarore bajiro yirã ñato mani” yirã, yibetiroti ñaja manire.</s>
      <s id="b.1CO.16.12.4">“Tire mani yisejacõajama, ti rione manire yiru̶amacõroja” yirã ñari, yibeticõato mani.</s>
     </seg>
     <seg type="verse" id="b.1CO.16.13">
      <s id="b.1CO.16.13.1">Gãjerãma, ĩna ruju̶ ti bojarore bajiro yiru̶arũgũrã ñari, ado bajiro yirũgũama: “Mani gu̶dajoaju̶ mani basãroti ñaja bare.</s>
      <s id="b.1CO.16.13.2">To bajicõari, gu̶dajoaju̶a quẽne bare basãrotijoa ñaja”, yirũgũama.</s>
      <s id="b.1CO.16.13.3">To bajiro ĩna yise, socase me ñaja, bajiroju̶ma.</s>
      <s id="b.1CO.16.13.4">To bajiboarine, mani base, mani gu̶dajoa quẽne ñamasuse me ñaja.</s>
      <s id="b.1CO.16.13.5">Cojorũ̶mu̶ tire reajeocõaru̶cu̶mi Dios.</s>
      <s id="b.1CO.16.13.6">To bajiri, “Mani ruju̶ quẽne rõmia rãca ajeriarã cu̶tiato” yiro me bajiaja.</s>
      <s id="b.1CO.16.13.7">Cristo ĩ bojaseju̶are yirotiruju̶ ñaja.</s>
      <s id="b.1CO.16.13.8">To bajiri, Cristoju̶a quẽne, “Yu̶ bojasere yirã ñaama” yigu̶, manire ejarẽmogũ̶mi.</s>
     </seg>
     <seg type="verse" id="b.1CO.16.14">
      <s id="b.1CO.16.14.1">Mani ruju̶ ti bajiyayiboajaquẽne, mani u̶ju̶ Cristore ĩ catioriarore bajirone manire quẽne ĩ masise rãca catioru̶cu̶mi Dios.</s>
     </seg>
     <seg type="verse" id="b.1CO.16.15">
      <s id="b.1CO.16.15.1">Cristo yarã ñari, ĩre moabosarimasa ñaja mani.</s>
      <s id="b.1CO.16.15.2">To bajiro bajirã ñaboarine, ¿rõmia, ũ̶mu̶are ajeriarã cu̶ticõari, vaja sẽnirã rõmiri rãca ñarãti mu̶a?</s>
      <s id="b.1CO.16.15.3">¡Ñabetiru̶arãja!</s>
     </seg>
     <seg type="verse" id="b.1CO.16.16">
      <s id="b.1CO.16.16.1">“Ĩna rõmiri rãca mani ajeriarã cu̶tijama, ĩnare ajeriarã cu̶tirã ñari, cojo ruju̶ne, ruju̶ cu̶tirãre bajiro bajirã ñarãja mani”, yimasirãja mu̶a, Dios ocare masa ĩna ucamasire ado bajiro ti gotijare: “Manajo cu̶tijama, ju̶arã ñaboarine, sĩgũ̶ ruju̶re bajiro ñaama, Dios ĩajama”, yigotiaja Dios ocare masa ĩna ucamasire.</s>
     </seg>
     <seg type="verse" id="b.1CO.16.17">
      <s id="b.1CO.16.17.1">Manajo cu̶tirere ti gotirore bajirone mani quẽne, Cristore ajitirũ̶nu̶rã ñari, Cristo rãca cojo u̶su̶ne, u̶su̶ cu̶tirãre bajiro bajiaja mani, Dios ĩ ĩajama.</s>
     </seg>
     <seg type="verse" id="b.1CO.16.18">
      <s id="b.1CO.16.18.1">To bajiri Cristo yarã ñari, rõmia rãca ajeriarã cu̶tiru̶aboarine, yibeticõaña mu̶a.</s>
      <s id="b.1CO.16.18.2">Gajeye rojose mu̶a yisema, quẽnacõaroja.</s>
      <s id="b.1CO.16.18.3">To bajiboarine, rõmia rãca mu̶a ajeriarã cu̶tiseju̶a ñaja quẽnabeti masu.</s>
     </seg>
     <seg type="verse" id="b.1CO.16.19">
      <s id="b.1CO.16.19.1">Esp'iritu Santore mani u̶su̶riju̶re manire cõañumi Dios.</s>
      <s id="b.1CO.16.19.2">To bajiri mani u̶su̶riju̶ ĩ ñajare, “Esp'iritu Santo ĩ ñarivire bajiro bajiaja”, yimasirãja mu̶a.</s>
      <s id="b.1CO.16.19.3">To bajiri mani ruju̶, mani masu ruju̶ me ñaja.</s>
      <s id="b.1CO.16.19.4">Dios ye ñaja.</s>
     </seg>
     <seg type="verse" id="b.1CO.16.20">
      <s id="b.1CO.16.20.1">“Yu̶ yarã ñato” yigu̶, Satanás yarã ñaboarãre ĩ macu̶ ĩ rijare su̶orine, “Yu̶ yarã ñaama”, manire yiyumi Dios.</s>
      <s id="b.1CO.16.20.2">To bajiri rõmia rãca ajeriarã cu̶timenane, Dios ĩ bojarore bajiro rĩne yiru̶arãja.</s>
      <s id="b.1CO.16.20.3">To bajiro mani yijama, Diore rũ̶cu̶bu̶orã yiru̶arãja mani.</s>
     </seg>
    </div>
    <div type="chapter" id="b.1CO.17">
     <seg type="verse" id="b.1CO.17.1">
      <s id="b.1CO.17.1.1">Papera rãca yu̶re mu̶a sẽniĩacõarere mu̶are cu̶diaja yu̶.</s>
      <s id="b.1CO.17.1.2">“Sĩgũ̶ manajo magũ̶ ĩ ñacõajama, ¿quẽnati?”, yu̶re mu̶a yisẽniĩacõarere, “Quẽnaja”, yaja yu̶, tire.</s>
     </seg>
     <seg type="verse" id="b.1CO.17.2">
      <s id="b.1CO.17.2.1">To bajiboarine, “Manajo mana, rõmia rãca ajeriarã cu̶tire ĩna bojajama, manajo cu̶tiroti ñaja”, yaja yu̶.</s>
      <s id="b.1CO.17.2.2">Rõmia quẽne, ĩna manaju̶ cu̶tijama, quẽnaja.</s>
     </seg>
     <seg type="verse" id="b.1CO.17.3">
      <s id="b.1CO.17.3.1">Manajo cu̶ticõari, ĩ yiru̶aro cõro so cu̶dijama, quẽnaja.</s>
      <s id="b.1CO.17.3.2">Ĩju̶a quẽne, ĩ manajo so yiru̶aro cõro ĩ cu̶dijama, quẽnaja.</s>
     </seg>
     <seg type="verse" id="b.1CO.17.4">
      <s id="b.1CO.17.4.1">Manaju̶ cu̶ticõari, “Yu̶ bojarore bajiro ĩre yiru̶ocoja yu̶”, yibetiru̶ocomo.</s>
      <s id="b.1CO.17.4.2">So manaju̶ ĩ yirore bajiro cu̶diru̶ocomo.</s>
      <s id="b.1CO.17.4.3">Ũ̶mu̶ quẽne, manajo cu̶ticõari, “Yu̶ bojarore bajiro sore yiru̶cu̶ja yu̶”, yibetiru̶cu̶mi.</s>
      <s id="b.1CO.17.4.4">Ĩ manajo so yirore bajiro cu̶diru̶cu̶mi.</s>
     </seg>
     <seg type="verse" id="b.1CO.17.5">
      <s id="b.1CO.17.5.1">To bajiri, ĩna manajoa rãca ĩna yijama, “Yibesa”, yibeticõato ĩna manajoaju̶a.</s>
      <s id="b.1CO.17.5.2">Ĩna manajoaju̶a quẽne, ĩna yiru̶ajama, “Yibesa”, yibeticõato ĩna manaju̶a.</s>
      <s id="b.1CO.17.5.3">To bajiboarine, “Diore rũ̶cu̶bu̶orã, yibeticõato mani maji” ĩna ju̶arãju̶ne ĩna yitu̶oĩajama, quẽnaja.</s>
      <s id="b.1CO.17.5.4">Diore rũ̶cu̶bu̶o gajanocõari, ĩna yirũgũriarore bajiro ĩna yijama, quẽnaja.</s>
      <s id="b.1CO.17.5.5">To bajiro ĩna yijama, “Gãjerã rãca ajeriarã cu̶tiya”, yimasibetiru̶cu̶mi vãtia u̶ju̶, Satanás.</s>
     </seg>
     <seg type="verse" id="b.1CO.17.6">
      <s id="b.1CO.17.6.1">Adi jediro mu̶are yu̶ gotise, mu̶are rotigu̶ me yaja yu̶.</s>
      <s id="b.1CO.17.6.2">“Yu̶ gotirore bajirone mu̶a yijama, quẽnaja” yigu̶, tire mu̶are gotiaja yu̶.</s>
     </seg>
     <seg type="verse" id="b.1CO.17.7">
      <s id="b.1CO.17.7.1">“Yu̶re bajiro manajo mana mu̶a ñajama, quẽnaboroja”, yitu̶oĩaja yu̶ma.</s>
      <s id="b.1CO.17.7.2">To bajiboarine sĩgũ̶re bajiro bajirã me ñaja mani.</s>
      <s id="b.1CO.17.7.3">Tocãrãcu̶re ricati Dios ĩ masisere manire u̶joyumi.</s>
     </seg>
     <seg type="verse" id="b.1CO.17.8">
      <s id="b.1CO.17.8.1">Manajo manare, manaju̶ manare, manaju̶ rijaveoriarãre quẽne ado bajiro mu̶are gotiaja yu̶: Yu̶re bajiro manajo mana, rõmia quẽne manaju̶ mana mu̶a ñacõajama, quẽnaja.</s>
     </seg>
     <seg type="verse" id="b.1CO.17.9">
      <s id="b.1CO.17.9.1">To bajiboarine, manajo magũ̶ ĩ ajerio cu̶tiru̶ajama, manajo cu̶tiato.</s>
      <s id="b.1CO.17.9.2">To bajirone yato rõmia quẽne.</s>
      <s id="b.1CO.17.9.3">Ajeriarã cu̶tire bu̶to ĩna tu̶oĩajama, manaju̶ cu̶tiato.</s>
     </seg>
     <seg type="verse" id="b.1CO.17.10">
      <s id="b.1CO.17.10.1">Manaju̶ cu̶tirãre, ado bajiro mu̶are gotiaja yu̶: Mu̶a manaju̶are reare maja.</s>
      <s id="b.1CO.17.10.2">Ti ñaja mani u̶ju̶ ĩ rotire.</s>
      <s id="b.1CO.17.10.3">Yu̶ masu tu̶oĩacõari, yigu̶ me yaja.</s>
     </seg>
     <seg type="verse" id="b.1CO.17.11">
      <s id="b.1CO.17.11.1">So manaju̶re so rocajama, gãji manaju̶ cu̶tire maniru̶aroja.</s>
      <s id="b.1CO.17.11.2">So manaju̶ ñar'i rãca so oca quẽnojama, quẽnaja.</s>
      <s id="b.1CO.17.11.3">To bajirone bajiaja ũ̶mu̶re quẽne.</s>
      <s id="b.1CO.17.11.4">Ĩ manajo cu̶tijama, rocare maja.</s>
     </seg>
     <seg type="verse" id="b.1CO.17.12">
      <s id="b.1CO.17.12.1">Mani u̶ju̶ yu̶re ĩ rotire me, yu̶ masune tu̶oĩacõari, ado bajise mu̶are gotiaja, Cristore ajitirũ̶nu̶beco rãca manajo cu̶tirãre: Mu̶ manajo Cristore ajitirũ̶nu̶beco ñaboarine, mu̶ rãca so ñacõa ñaru̶ajama, sore rocabetiroti ñaja.</s>
     </seg>
     <seg type="verse" id="b.1CO.17.13">
      <s id="b.1CO.17.13.1">To bajirone gotiaja manaju̶ cu̶tirãre quẽne.</s>
      <s id="b.1CO.17.13.2">Mu̶a manaju̶a Cristore ajitirũ̶nu̶mena ñaboarine, mu̶a rãca ĩna ñacõa ñaru̶ajama, ĩnare reabetiroti ñaja.</s>
     </seg>
     <seg type="verse" id="b.1CO.17.14">
      <s id="b.1CO.17.14.1">Ado bajiro ti bajijare, tire gotiaja yu̶: Mu̶a manaju̶a, Cristore ajitirũ̶nu̶mena ñaboarine, mu̶a rõmiaju̶a Cristore ajitirũ̶nu̶rã mu̶a ñajare, ĩ yarãre ĩ ĩamairore bajiro ĩnare ĩamaiami Dios.</s>
      <s id="b.1CO.17.14.2">To bajirone bajiaja Cristore ajitirũ̶nu̶mena rõmirire quẽne.</s>
      <s id="b.1CO.17.14.3">Cristore ajitirũ̶nu̶mena ĩna ñaboajaquẽne, mu̶are ĩna manaju̶a cu̶tijare, ĩ yarãre ĩ ĩamairore bajiro ĩnare ĩamaiami.</s>
      <s id="b.1CO.17.14.4">To bajiro ti bajibetijama, mu̶a rĩare, Cristore ajitirũ̶nu̶menare bajiro ĩnare ĩ ĩaborotire ĩ yarãre ĩ ĩamairore bajiro mu̶a rĩare quẽne ĩnare ĩamaiami.</s>
     </seg>
     <seg type="verse" id="b.1CO.17.15">
      <s id="b.1CO.17.15.1">Cristore ajitirũ̶nu̶gũ̶ manajo Cristore ajitirũ̶nu̶beco ñari, ĩre so rocaru̶ajama, rocacõato.</s>
      <s id="b.1CO.17.15.2">To bajirone bajiato rõmioju̶are quẽne.</s>
      <s id="b.1CO.17.15.3">Cristore ajitirũ̶nu̶becu̶ ñari, ĩ manajore ĩ rocaru̶ajama, rocacõato.</s>
      <s id="b.1CO.17.15.4">To bajiro ĩna yijama, quẽnacõaroja.</s>
      <s id="b.1CO.17.15.5">Quẽnaro mani ñase bojaami Dios.</s>
     </seg>
     <seg type="verse" id="b.1CO.17.16">
      <s id="b.1CO.17.16.1">Ado bajiro ti bajijare, to bajise mu̶are gotibu̶ yu̶: “Cristore ajitirũ̶nu̶gõ yu̶ ñajare, yu̶ manaju̶ yu̶ rãca ĩ ñacõa ñajama, Cristore ajitirũ̶nu̶coaru̶cu̶mi ĩ quẽne”, yimasimenaja mu̶a.</s>
      <s id="b.1CO.17.16.2">Ũ̶mu̶a quẽne, “Cristore ajitirũ̶nu̶rã yu̶a ñajare, yu̶a manajoa yu̶a rãca ĩna ñacõa ñajama, Cristore ajitirũ̶nu̶coaru̶arãma ĩna quẽne”, yimasimenaja mu̶a, ĩna bajirotire masimena ñari.</s>
     </seg>
     <seg type="verse" id="b.1CO.17.17">
      <s id="b.1CO.17.17.1">To bajiri Cristore ajitirũ̶nu̶mena ĩna bojarore bajiro ĩna yicõa ñaboajaquẽne, maniju̶arema Cristore mani ajitirũ̶nu̶su̶oriju̶ne ricati rĩne mani ñarotire manire u̶joyumi Dios.</s>
      <s id="b.1CO.17.17.2">To bajiro ĩ yire ñajare, manire ĩ cũriarore bajirone mani ñacõa ñajama, quẽnaja.</s>
      <s id="b.1CO.17.17.3">To bajiro rĩne gotirũgũaja yu̶, tocãrãca macariana Cristore ajitirũ̶nu̶rãre.</s>
     </seg>
     <seg type="verse" id="b.1CO.17.18">
      <s id="b.1CO.17.18.1">Tire yu̶ gotijama, ado bajise tu̶oĩacõari yaja: Cristore mu̶a ajitirũ̶nu̶roto rĩjoroju̶ne jud'io masa ñari, circuncisión yiecoriarã ñañuja mu̶a.</s>
      <s id="b.1CO.17.18.2">To bajiri mu̶a rãcana, “ ‘Jud'io masa ñaama’ yiĩaroma” yirã, circuncisión yiyamanare bajiro ñaru̶arũgũrãja mu̶a.</s>
      <s id="b.1CO.17.18.3">Ti ũnire yibeticõaña mu̶a.</s>
      <s id="b.1CO.17.18.4">Mu̶a ñariarore bajiro ñacõaña.</s>
      <s id="b.1CO.17.18.5">Gãjerãma, Cristore mu̶a ajitirũ̶nu̶roto rĩjoroju̶ne, circuncisión yiecobetiriarã ñañuja mu̶a, jud'io masa me ñari.</s>
      <s id="b.1CO.17.18.6">Mu̶a rãcana, “Jud'io masare bajiro circuncisión mani yirotijama, quẽnaroja”, yitu̶oĩarãma.</s>
      <s id="b.1CO.17.18.7">“Ti ũnire yibeticõato ĩna”, yaja yu̶.</s>
     </seg>
     <seg type="verse" id="b.1CO.17.19">
      <s id="b.1CO.17.19.1">Circuncisión yiecoriarã mani ñajama, mani ñabetijaquẽne, no yibeaja.</s>
      <s id="b.1CO.17.19.2">Dios ĩ bojarore bajiro mani yiseju̶a ñaja ñamasusema.</s>
     </seg>
     <seg type="verse" id="b.1CO.17.20">
      <s id="b.1CO.17.20.1">To bajiri “Cristore mani ajitirũ̶nu̶su̶oriju̶ne tocãrãcu̶re Dios manire ĩ cũriarore bajirone mani ñacõa ñajama, quẽnaja”, mu̶are yaja yu̶.</s>
     </seg>
     <seg type="verse" id="b.1CO.17.21">
      <s id="b.1CO.17.21.1">Cristore mu̶a ajitirũ̶nu̶roto rĩjoroju̶ne, gãjerãre moabosarimasa ñañuja mu̶a.</s>
      <s id="b.1CO.17.21.2">To bajiri adirũ̶mu̶rire quẽne to bajirone mu̶a moabosacõa ñajama, tu̶oĩarejaibesa.</s>
      <s id="b.1CO.17.21.3">To bajiboarine, mu̶a u̶jarã, “Mu̶a masune moamasiru̶arãja” mu̶are ĩna yijama, ĩnare vaveocõari, mu̶a masu mu̶a bojarore bajiro moaru̶arãja mu̶a.</s>
     </seg>
     <seg type="verse" id="b.1CO.17.22">
      <s id="b.1CO.17.22.1">Gãjerãre moabosarimasa ĩna bojase rĩne yiriarã ñaboarine, Cristore mu̶a ajitirũ̶nu̶su̶oriju̶ne, Satanás ĩ bojasere yitu̶jacõari, Dios yarãju̶a ñacoasuja mu̶a.</s>
      <s id="b.1CO.17.22.2">Gãjerãre moabosarimasa me ñariarã quẽne, Cristore ĩna ajitirũ̶nu̶su̶oriaju̶ne, Cristo yarã ĩ bojaseju̶are yirã ñacoasuma ĩna.</s>
     </seg>
     <seg type="verse" id="b.1CO.17.23">
      <s id="b.1CO.17.23.1">“Yu̶ yarã ñato” yigu̶, Satanás yarã mu̶a ñaboarone, ĩ macu̶ ĩ rijare su̶orine, “Yu̶ yarã ñaama”, mu̶are yiyumi Dios.</s>
      <s id="b.1CO.17.23.2">To bajiri gãjerã, Dios ĩ bojabetire mu̶are ĩna yirotisere ĩnare cu̶dibetiroti ñaja.</s>
     </seg>
     <seg type="verse" id="b.1CO.17.24">
      <s id="b.1CO.17.24.1">To bajiri Cristore mani ajitirũ̶nu̶su̶oriju̶ne Dios manire ĩ cũrere mani yicõa ñajama, quẽnaja.</s>
     </seg>
     <seg type="verse" id="b.1CO.17.25">
      <s id="b.1CO.17.25.1">Gajeye, manaju̶ mana, manajo mana mu̶a sẽniĩacõarere mu̶are cu̶diaja yu̶.</s>
      <s id="b.1CO.17.25.2">Mani u̶ju̶ yu̶re ĩ yirotire me ñaja ti.</s>
      <s id="b.1CO.17.25.3">Yu̶ masune tu̶oĩacõari, mu̶are gotigu̶ yaja.</s>
      <s id="b.1CO.17.25.4">Mani u̶ju̶, yu̶re ĩamaicõari, yu̶re ejarẽmorũgũami, “Quẽnaro riojo tu̶oĩagũ̶ ñato” yigu̶.</s>
      <s id="b.1CO.17.25.5">To bajiro yu̶re ĩ yijare, yu̶re mu̶a ajitirũ̶nu̶jama, quẽnaja.</s>
     </seg>
     <seg type="verse" id="b.1CO.17.26">
      <s id="b.1CO.17.26.1">Cristore ajitirũ̶nu̶rã ñari, bu̶to rojose yiecorã ñaja mani.</s>
      <s id="b.1CO.17.26.2">To bajiri, ado bajiro ñaroti ñaja: Manajo mana, to yicõari manaju̶ mana, mu̶a ñacõajama, quẽnaja.</s>
     </seg>
     <seg type="verse" id="b.1CO.17.27">
      <s id="b.1CO.17.27.1">Manajoa cu̶tirã, manaju̶ cu̶tirã quẽne, gãmerã reabesa.</s>
      <s id="b.1CO.17.27.2">Manajo mana quẽne, manajo macabesa.</s>
      <s id="b.1CO.17.27.3">Manaju̶ mana quẽne, manaju̶ macabesa.</s>
     </seg>
     <seg type="verse" id="b.1CO.17.28">
      <s id="b.1CO.17.28.1">To bajiro yu̶ gotisere ajiboarine, ĩ manajo cu̶tijama, to yicõari rõmio quẽne, so manaju̶ cu̶tijama, rojose yirã me yirãma ĩna.</s>
      <s id="b.1CO.17.28.2">To bajiboarine manajoa cu̶ticõari, rojose ĩna tãmu̶ojama, bu̶tobu̶sa josari ñaru̶aroja ĩnare.</s>
      <s id="b.1CO.17.28.3">Tire, bu̶tobu̶sa rojose ĩna tãmu̶osere bojabecu̶ ñari, “Manaju̶ mana, to yicõari manajo mana mu̶a ñacõajama, quẽnaja”, mu̶are yibu̶ yu̶.</s>
     </seg>
     <seg type="verse" id="b.1CO.17.29">
      <s id="b.1CO.17.29.1">Quẽnaro tu̶oĩaña yu̶ mairã.</s>
      <s id="b.1CO.17.29.2">Ado bajise yigu̶, “Mu̶a ñariarore bajirone mu̶a ñacõajama, quẽnaroja”, mu̶are yibu̶ yu̶: Cristo ĩ ejarotirũ̶mu̶ cõñaro masu bajiaja.</s>
      <s id="b.1CO.17.29.3">To bajiri manajo cu̶tirã, rõmia manaju̶a cu̶tirã quẽne, manajo mana mu̶a ñariarore bajirone ñacõari, Cristo ĩ bojaseju̶are yiñarũgũroti ñaja mu̶are.</s>
     </seg>
     <seg type="verse" id="b.1CO.17.30">
      <s id="b.1CO.17.30.1">Su̶tiritirã, mu̶a su̶tiritisere bu̶to tu̶oĩabesa.</s>
      <s id="b.1CO.17.30.2">Variquẽnarã quẽne, mu̶a variquẽnasere tu̶oĩabesa.</s>
      <s id="b.1CO.17.30.3">Gajeyeũni bu̶jarã quẽne, mu̶a cu̶osere tu̶oĩabesa.</s>
      <s id="b.1CO.17.30.4">“Adigodoju̶ yoaro meaca catiru̶arãja mani” yitu̶oĩarã ñari, to bajiro bajiya.</s>
     </seg>
     <seg type="verse" id="b.1CO.17.31">
      <s id="b.1CO.17.31.1">Adigodoaye yoaro me jediroti ti ñajare, bu̶to tire tu̶oĩabesa.</s>
      <s id="b.1CO.17.31.2">Ñamasuse me ñaja ti.</s>
      <s id="b.1CO.17.31.3">Tire mu̶a tu̶oĩajama, Cristo ĩ bojaseju̶are quẽnaro yimasimenaja mu̶a.</s>
     </seg>
     <seg type="verse" id="b.1CO.17.32">
      <s id="b.1CO.17.32.1">Adigodoayere bu̶to mu̶a tu̶oĩasere bojabeaja yu̶.</s>
      <s id="b.1CO.17.32.2">Manajo magũ̶ma, Cristo ĩ bojaseju̶are bu̶to tu̶oĩagũ̶mi, ñajediro ĩ yisere ĩ ĩavariquẽnarotire bojagu̶ ñari.</s>
     </seg>
     <seg type="verse" id="b.1CO.17.33">
      <s id="b.1CO.17.33.1">To bajiboarine, manajo cu̶tigu̶ma, adigodoayere bu̶to tu̶oĩagũ̶mi, ĩ manajo so variquẽnarotire bojagu̶ ñari.</s>
     </seg>
     <seg type="verse" id="b.1CO.17.34">
      <s id="b.1CO.17.34.1">To bajiri Cristo ĩ bojasere tu̶oĩa, to yicõari, ĩ manajo so bojaseju̶are quẽne tu̶oĩa, yigu̶mi.</s>
      <s id="b.1CO.17.34.2">Ju̶a vãme tu̶oĩare ñaroja ĩre.</s>
      <s id="b.1CO.17.34.3">To bajicõari, manaju̶ magõma, Cristo ĩ bojaseju̶are bu̶to tu̶oĩagõmo, ñajediro so yisere ĩ ĩavariquẽnarotire bojago ñari.</s>
      <s id="b.1CO.17.34.4">To bajiboarine, manaju̶ cu̶tigoma, adigodoayere bu̶to tu̶oĩagõmo, so manaju̶ ĩ variquẽnarotire bojago ñari.</s>
     </seg>
     <seg type="verse" id="b.1CO.17.35">
      <s id="b.1CO.17.35.1">“Manajo cu̶tiru̶agu̶ manajo cu̶tibeticõato” yigu̶ me, tire mu̶are gotiaja yu̶.</s>
      <s id="b.1CO.17.35.2">“Quẽnaro tu̶oĩacõari, manajo cu̶tiato ĩna” yigu̶, tire gotiaja yu̶.</s>
      <s id="b.1CO.17.35.3">Dios ĩ bojase rĩne mu̶a yiñasere bojaja yu̶.</s>
     </seg>
     <seg type="verse" id="b.1CO.17.36">
      <s id="b.1CO.17.36.1">Ĩ manajo cu̶tiroco ñario rãca, sore bu̶to bojagu̶ ñari, manajo cu̶tiato.</s>
      <s id="b.1CO.17.36.2">To bajiro ĩ yijama, rojose yigu̶ me yigu̶mi.</s>
     </seg>
     <seg type="verse" id="b.1CO.17.37">
      <s id="b.1CO.17.37.1">To bajiboarine, “Manajo cu̶tibetiru̶cu̶ja” yigu̶ma, manajo cu̶tibeticõato.</s>
      <s id="b.1CO.17.37.2">To bajiro bajigu̶ ñari, gãjerãre quẽne, ĩ ajeriarã cu̶tibetijama, quẽnaja.</s>
     </seg>
     <seg type="verse" id="b.1CO.17.38">
      <s id="b.1CO.17.38.1">To bajiri ĩ manajo cu̶tiroco ñario rãca, manajo cu̶tigu̶ma, quẽnaro yigu̶, yigu̶mi.</s>
      <s id="b.1CO.17.38.2">“Manajo cu̶tibetiru̶cu̶ja” yigu̶ju̶ama, ĩ rẽtoro quẽnaro yigu̶, yigu̶mi.</s>
     </seg>
     <seg type="verse" id="b.1CO.17.39">
      <s id="b.1CO.17.39.1">Manaju̶ cu̶tigo, so manaju̶ ĩ catiñaro cõro ĩ rãca ñacõa ñaroco ñaamo maji.</s>
      <s id="b.1CO.17.39.2">Ĩ rijato beroju̶, gãjire, no so bojagu̶re, mani u̶ju̶re ajitirũ̶nu̶gũ̶re, manaju̶ cu̶tiru̶ocomo.</s>
     </seg>
     <seg type="verse" id="b.1CO.17.40">
      <s id="b.1CO.17.40.1">To bajiboarine, “So manaju̶ ĩ rijato bero, gãjire so manaju̶ cu̶tibetijama, rẽtoro quẽnaro ñagõmo”, yitu̶oĩaja yu̶.</s>
      <s id="b.1CO.17.40.2">Yu̶ quẽne, Esp'iritu Santore cu̶ogu̶ ñaja yu̶.</s>
      <s id="b.1CO.17.40.3">To bajiri quẽnaro tu̶oĩacõari, to bajiro mu̶are gotiaja.</s>
     </seg>
    </div>
    <div type="chapter" id="b.1CO.18">
     <seg type="verse" id="b.1CO.18.1">
      <s id="b.1CO.18.1.1">Quẽna gajeye mu̶are gotigu̶agu̶ yaja yu̶.</s>
      <s id="b.1CO.18.1.2">Vaibu̶cu̶rãre sĩacõari, “Ado bajirã ñarãma” yiquẽnorujeoriarã tu̶ju̶re ĩnare rũ̶cu̶bu̶orã, mojoroaca vaibu̶cu̶ riire cũrũgũama.</s>
      <s id="b.1CO.18.1.3">To yicõari, ru̶yasere barũgũama.</s>
      <s id="b.1CO.18.1.4">To bajiri, ĩna yisere ĩacõari, “Socarã yama.</s>
      <s id="b.1CO.18.1.5">Ĩna rũ̶cu̶bu̶oboarã manama” yimasirã ñari, “Yu̶a quẽne, yu̶a bajama, quẽnacõaja”, yirãja mu̶a.</s>
      <s id="b.1CO.18.1.6">To bajiro mu̶a yijama, gãjerã, “Tire babetiroti ñaja manire” yitu̶oĩaboarãju̶are ĩnare ĩamaimenane, “Ĩna rẽtoro ñamasurã ñaja yu̶a” yirãre bajiro yaja mu̶a.</s>
      <s id="b.1CO.18.1.7">To bajiro yimenane, ado bajiroju̶a yiroti ñaja: “Ĩnare ĩamaicõari, ĩnare ejarẽmoroti ñaja, ‘Bu̶tobu̶sa Diore ajitirũ̶nu̶ato ĩna’ yirã”.</s>
     </seg>
     <seg type="verse" id="b.1CO.18.2">
      <s id="b.1CO.18.2.1">Masijeobetiboarine, “Quẽnaro masigũ̶ ñaja yu̶” sĩgũ̶ ĩ yiboajama, ru̶yacõaroja ĩre, quẽnaro riojo ĩ masiroti.</s>
     </seg>
     <seg type="verse" id="b.1CO.18.3">
      <s id="b.1CO.18.3.1">Diore ĩ maijama, ĩ bojarore bajiro yigu̶ ĩ ñajare, “Quẽnaro masigũ̶ ñaami”, ĩre yiĩamasigũ̶mi Dios.</s>
     </seg>
     <seg type="verse" id="b.1CO.18.4">
      <s id="b.1CO.18.4.1">Yirũ̶cu̶bu̶oru̶arã ĩna quẽnorujeose ñie vaja maja.</s>
      <s id="b.1CO.18.4.2">“Dios sĩgũ̶ ñaami, mani rũ̶cu̶bu̶ogu̶.</s>
      <s id="b.1CO.18.4.3">Gãjerã ĩre bajiro bajirã manama”, yimasiaja mani.</s>
     </seg>
     <seg type="verse" id="b.1CO.18.5">
      <s id="b.1CO.18.5.1">Gãjerã ĩna gotijama, “Jãjarã ñarãma mani yirũ̶cu̶bu̶orã.</s>
      <s id="b.1CO.18.5.2">Õ vecana, adigodoana quẽne ñarãma”, yitu̶oĩaboarãma.</s>
     </seg>
     <seg type="verse" id="b.1CO.18.6">
      <s id="b.1CO.18.6.1">To bajiro ĩna yiboajaquẽne, “Dios sĩgũ̶ne ñaami mani jacu̶”, yimasiaja mani.</s>
      <s id="b.1CO.18.6.2">Ĩne ñaami ñajediro, “Yu̶ bojasere yato ĩna” yigu̶, manire rujeor'i.</s>
      <s id="b.1CO.18.6.3">To bajicõari, Jesucristo sĩgũ̶ne ñaami mani u̶ju̶.</s>
      <s id="b.1CO.18.6.4">Jesucristo su̶orine ñajediro rujeoyumi Dios.</s>
      <s id="b.1CO.18.6.5">To bajiri ĩ sĩaecore su̶orine Dios yarã ñaja mani.</s>
     </seg>
     <seg type="verse" id="b.1CO.18.7">
      <s id="b.1CO.18.7.1">To bajiro yirã mani ñaboajaquẽne, gãjerã ñaama Cristore ajitirũ̶nu̶rã ñaboarine, mani tu̶oĩarore bajiro tu̶oĩamena.</s>
      <s id="b.1CO.18.7.2">Ĩna ñaama, Cristore ĩna ajitirũ̶nu̶roto rĩjoroju̶, “Ado bajirã ñarãma” ĩna masune yiquẽnorujeocõari, rũ̶cu̶bu̶orũgũriarã.</s>
      <s id="b.1CO.18.7.3">To bajiro yirũgũriarã ñari, ado bajiro tu̶oĩarãma: “Vaibu̶cu̶rãre sĩacõari, ‘Ado bajirã ñarãma’ yiquẽnorujeoriarã tu̶ju̶re ĩnare rũ̶cu̶bu̶orã, mojoroaca vaibu̶cu̶ riire ĩna cũsere mani bajama, rojose yirã yaja mani”, yitu̶oĩarãma.</s>
     </seg>
     <seg type="verse" id="b.1CO.18.8">
      <s id="b.1CO.18.8.1">To bajiro ĩna yijama, riojo tu̶oĩarã me yama.</s>
      <s id="b.1CO.18.8.2">Mani bajama, mani babetijaquẽne, ñamasuse me ñaja, Dios ĩ ĩajama.</s>
      <s id="b.1CO.18.8.3">“Tire mani babetijama, rẽtobu̶saro manire ĩavariquẽnaru̶cu̶mi Dios”, yire maja.</s>
     </seg>
     <seg type="verse" id="b.1CO.18.9">
      <s id="b.1CO.18.9.1">“Mani base jediro quẽnase rĩne ñacõaja” yirã ñaboarine, babetiru̶arãja mu̶a.</s>
      <s id="b.1CO.18.9.2">Gãjerã Cristore ajitirũ̶nu̶rã, “Ĩna basere mani bajama, ‘Rojose yirã yaja yu̶a’ yitu̶oĩacõari, rojose tãmu̶otu̶jabetiriaroju̶ vatoma ĩna” yirã, tire babetiru̶arãja mu̶a.</s>
     </seg>
     <seg type="verse" id="b.1CO.18.10">
      <s id="b.1CO.18.10.1">To bajiro yu̶ yijama, ado bajiro yigu̶ yaja yu̶: “Babetiroti ñaja” gãji ĩ yisere mu̶a baro ĩacõari, “Yu̶ bajama, quẽnabetoja” yitu̶oĩaboarine, bagu̶mi ĩ quẽne.</s>
     </seg>
     <seg type="verse" id="b.1CO.18.11">
      <s id="b.1CO.18.11.1">Cristore ajitirũ̶nu̶rã ñaboarine, mu̶a tu̶oĩarore bajiro tu̶oĩamenare quẽne rijabosagu̶ bajiyumi, “Yu̶ rãca quẽnaro ñato” yigu̶.</s>
      <s id="b.1CO.18.11.2">To bajiri, “Mani base jediro quẽnase rĩne ñacõaja” mu̶a yise su̶orine mu̶a mairona ñaboarã ĩna quẽne ĩna bajama, “Rojose yirã yaja yu̶a” yitu̶oĩarã ñari, rojose tãmu̶otu̶jabetiriaroju̶ vanama.</s>
     </seg>
     <seg type="verse" id="b.1CO.18.12">
      <s id="b.1CO.18.12.1">Mu̶a rãcagu̶ Cristore ajitirũ̶nu̶gũ̶, “Babetiroti ñaja” ĩ yiĩaboasere mu̶a bajama, rojose ĩre yirorã yirãja mu̶a.</s>
      <s id="b.1CO.18.12.2">To bajiro mu̶a yijama, ĩ sĩgũ̶rene rojose yirã me, yirãja mu̶a.</s>
      <s id="b.1CO.18.12.3">Cristore quẽne rojose yirã yirãja.</s>
     </seg>
     <seg type="verse" id="b.1CO.18.13">
      <s id="b.1CO.18.13.1">To bajiri, “Vaibu̶cu̶ rii yu̶ bajama, Cristore ajitirũ̶nu̶gũ̶re rojose ĩre yirogu̶re bajiro yigu̶ja yu̶” yitu̶oĩagũ̶ ñari, baĩobetiroti ñaja.</s>
     </seg>
    </div>
    <div type="chapter" id="b.1CO.19">
     <seg type="verse" id="b.1CO.19.1">
      <s id="b.1CO.19.1.1">Yu̶ bojarore bajiro yimasigũ̶ ñaboarine, Jesucristo ĩ bojaseju̶are yigu̶ ñaja yu̶.</s>
      <s id="b.1CO.19.1.2">Jesús, mani u̶ju̶re ĩacacu̶ ñaja yu̶.</s>
      <s id="b.1CO.19.1.3">Gãjerãre ĩ cõasu̶oriarore bajiro yu̶re quẽne cõacami.</s>
      <s id="b.1CO.19.1.4">Yu̶re ĩ gotiroticõacati su̶orine ĩre ajitirũ̶nu̶rã ñaja mu̶a.</s>
     </seg>
     <seg type="verse" id="b.1CO.19.2">
      <s id="b.1CO.19.2.1">“Jesucristo ĩ cõar'i me ñaami Pablo” gãjerã ĩna yiboajaquẽne, mu̶aju̶ama, mu̶are yu̶ gotimasiosu̶ocati su̶orine Cristore ajitirũ̶nu̶rã ñari, “Jesucristo ĩ cõar'i ñaami”, yiroti ñaja mu̶are.</s>
     </seg>
     <seg type="verse" id="b.1CO.19.3">
      <s id="b.1CO.19.3.1">“Jesucristo ĩ cõar'i me ñaami Pablo” yu̶re yirãre ado bajiro ĩnare cu̶diaja:</s>
     </seg>
     <seg type="verse" id="b.1CO.19.4">
      <s id="b.1CO.19.4.1">Yu̶ Pablo, to yicõari, Bernabé quẽne, Jesús ĩ cõacana ñaja yu̶a.</s>
      <s id="b.1CO.19.4.2">To bajiri gãjerã Jesús ĩ bajirere gotimasiorãre ĩna baroti, to yicõari, ĩna idirotire mu̶a ĩsirũgũrore bajirone yu̶are quẽne ĩsiroti ñaja.</s>
     </seg>
     <seg type="verse" id="b.1CO.19.5">
      <s id="b.1CO.19.5.1">Pedro, ĩ rãcana quẽne Cristo ĩ gotiroticõariarã, to yicõari, mani u̶ju̶ Jesús bederã quẽne, Jesúre ajitirũ̶nu̶rãre manajoa cu̶ticõari, ĩna rãca varũgũama.</s>
      <s id="b.1CO.19.5.2">To bajiro ĩna bajijare, ĩna manajoare quẽnaro codebosarũgũaja mu̶a.</s>
      <s id="b.1CO.19.5.3">To bajiri “Yu̶a quẽne, manajo cu̶ticõari, vamasirãja”, yitu̶oĩaja yu̶a.</s>
     </seg>
     <seg type="verse" id="b.1CO.19.6">
      <s id="b.1CO.19.6.1">Jesús ĩ bajirere gotimasiocudirimasa gajeye moare moamenane, “Quẽnaro yu̶are gotimasioato” yirã, ĩnare mu̶a ejarẽmoriarore bajiro yimenane, “Ĩna masune moacõari, vaja yato ĩna ñarotire”, ¿yitu̶oĩati mu̶a, yu̶arema?</s>
     </seg>
     <seg type="verse" id="b.1CO.19.7">
      <s id="b.1CO.19.7.1">Surara mesa quẽne, ĩna moare rĩne moarãma.</s>
      <s id="b.1CO.19.7.2">“Ĩna moare ĩna moajama, ĩna ñaroti vaja ĩsiecoru̶arãma”, yimasire ñaja.</s>
      <s id="b.1CO.19.7.3">U̶ye oterimasu̶ma, “Tire baru̶cu̶mi”, yimasire ñaja.</s>
      <s id="b.1CO.19.7.4">Cabrare coderimasu̶ quẽne, “Ĩna õjecoa idiru̶cu̶mi”, yimasire ñaja.</s>
     </seg>
     <seg type="verse" id="b.1CO.19.8">
      <s id="b.1CO.19.8.1">To bajiri, “Mani moase su̶orine quẽnase bu̶jaroti ñaja”, yimasire ñaja.</s>
      <s id="b.1CO.19.8.2">To bajiri, Dios ocare masa ĩna ucamasire quẽne, tire bajiro gotiaja.</s>
     </seg>
     <seg type="verse" id="b.1CO.19.9">
      <s id="b.1CO.19.9.1">Ado bajiro gotiaja Moisés ñamasir'ire Dios ĩ roticũmasire: “Ta vecu̶ risere siabibebesa, trigo gasere ĩre mu̶a cu̶da jãnerotijama, ‘Ĩ quẽne bato’ yirã”, yigotiaja.</s>
      <s id="b.1CO.19.9.2">To bajiro ĩ gotijama, ta vecu̶a rĩrene tu̶oĩagũ̶ me yimasiñumi Dios.</s>
      <s id="b.1CO.19.9.3">Mani jedirore tu̶oĩacõari, yigu̶, yimasiñumi.</s>
      <s id="b.1CO.19.9.4">Vese moarã, to yicõari, gãjerã ĩna otere rica juarãre quẽne, “ ‘Mani moase su̶orine quẽnase bu̶jaru̶arãja’ yimasiato” yigu̶, tire yimasiñumi Dios.</s>
     </seg>
     <seg type="verse" id="b.1CO.19.11">
      <s id="b.1CO.19.11.1">Jesús ĩ bajirere mu̶are gotimasiosu̶ocaju̶ yu̶a, “To bajiro mani yise su̶orine Cristore ajitirũ̶nu̶ru̶arãma sĩgũ̶ri” yirã.</s>
      <s id="b.1CO.19.11.2">Mu̶are yu̶a gotimasiojama, ote ajere oterãre bajiro mu̶are yicaju̶ yu̶a.</s>
      <s id="b.1CO.19.11.3">To bajiri yu̶a gotimasiocati su̶orine Cristore ajitirũ̶nu̶rã ñari, yu̶a otecatiricare bajiro bajirã ñaja mu̶a.</s>
      <s id="b.1CO.19.11.4">To bajiro bajirã mu̶a ñajare, yu̶a gotimasiocati vaja, mu̶are yu̶a sẽnijama, ¿vaja yiroti me ñaboayujarique?</s>
     </seg>
     <seg type="verse" id="b.1CO.19.12">
      <s id="b.1CO.19.12.1">Gãjerã Cristo ĩ bajirere ĩna gotimasiojare, ĩnare vaja yirũgũrãja mu̶a.</s>
      <s id="b.1CO.19.12.2">To bajiri, mu̶are gotimasiosu̶ocanare roque, ¿ĩnare mu̶a ĩsiro rẽtoro yu̶are vaja yiroti me ñatique?</s>
      <s id="b.1CO.19.12.3">To bajiro yiroti ti ñaboajaquẽne, mu̶are vaja sẽnibeticaju̶ yu̶a.</s>
      <s id="b.1CO.19.12.4">Bu̶to josari yu̶a moarũgũcati ti ñaboajaquẽne, “Yu̶are ejarẽmoña”, mu̶are yibeticaju̶ yu̶a, “ ‘Gãjoa bojarã, Jesús ĩ bajirere gotimasioama’ manire yiroma” yirã.</s>
     </seg>
     <seg type="verse" id="b.1CO.19.13">
      <s id="b.1CO.19.13.1">Diore yirũ̶cu̶bu̶oriaviju̶ ĩre rũ̶cu̶bu̶orã, bare ĩna cũsere ti vi moarimasa ñari, ĩna baroto cõro juacõari, barũgũama.</s>
      <s id="b.1CO.19.13.2">Tire masiaja mu̶a.</s>
     </seg>
     <seg type="verse" id="b.1CO.19.14">
      <s id="b.1CO.19.14.1">“Tire bajirone bajiru̶aroja yu̶ ocare gotimasiocudirimasare quẽne.</s>
      <s id="b.1CO.19.14.2">Ĩna gotimasiose vajane bacatiru̶arãma”, yiyumi mani u̶ju̶ Cristo.</s>
     </seg>
     <seg type="verse" id="b.1CO.19.15">
      <s id="b.1CO.19.15.1">To bajiro ĩ yirere masigũ̶ ñaboarine, mu̶are vaja sẽnibeticaju̶ yu̶.</s>
      <s id="b.1CO.19.15.2">Sẽnibeticacu̶ ñari, “Yucu̶ju̶ yu̶re vaja yiya” mu̶are yiucagu̶ me yaja yu̶.</s>
      <s id="b.1CO.19.15.3">Bu̶to ñiorijagu̶ ñaboarine, mu̶are bare sẽnibecu̶ rĩne, rijacoaru̶cu̶ja yu̶.</s>
      <s id="b.1CO.19.15.4">To bajiri, Jesucristo ĩ bajirere yu̶ gotimasiocudijama, vaja sẽnibetirũgũaja. “ ‘Vaja taami Pablo’ gãjerã ĩna yisere bojabecu̶ ñari, vaja sẽnibeticaju̶”, yivariquẽnaja yu̶.</s>
     </seg>
     <seg type="verse" id="b.1CO.19.16">
      <s id="b.1CO.19.16.1">Cristo ĩ bajirere gotimasiogũ̶ ñari, “Ñamasugũ̶ ñaja yu̶”, yitu̶oĩabetirũgũaja.</s>
      <s id="b.1CO.19.16.2">Jesucristo yu̶re ĩ gotiroticati ñaja yu̶ moare.</s>
      <s id="b.1CO.19.16.3">Tire yu̶ gotimasiobetijama, rojose tãmu̶obogu̶ja.</s>
     </seg>
     <seg type="verse" id="b.1CO.19.17">
      <s id="b.1CO.19.17.1">Jesucristo yu̶re ĩ gotimasiorotibetone, yu̶ masu “Ĩ ocare gotimasiocudiru̶cu̶ja” yu̶ yijama, “Yu̶ gotimasiose vaja, quẽnase bu̶jaru̶cu̶ja”, yitu̶oĩabogu̶ja yu̶.</s>
      <s id="b.1CO.19.17.2">To bajiboarine, Jesucristo yu̶re gotimasioroticõacami.</s>
      <s id="b.1CO.19.17.3">To bajiri quẽnase yu̶ bu̶jajama, yu̶ bu̶jabetijaquẽne, no yibeaja ti.</s>
      <s id="b.1CO.19.17.4">Ĩ ocare gotimasiocõa ñaroti ñaja yu̶re.</s>
     </seg>
     <seg type="verse" id="b.1CO.19.18">
      <s id="b.1CO.19.18.1">To bajiro ti bajijare, vaja sẽnibecu̶ne, Jesucristo ĩ bajirere gotimasio variquẽnarũgũaja yu̶, vaja sẽniroti ti ñaboajaquẽne.</s>
     </seg>
     <seg type="verse" id="b.1CO.19.19">
      <s id="b.1CO.19.19.1">To bajiri yu̶ gotimasiose vaja, yu̶re vaja yimena ñari, rotimasibeama masa.</s>
      <s id="b.1CO.19.19.2">Yu̶re ĩna rotimasibetiboajaquẽne, “Jãjarãbu̶sa Cristore ajitirũ̶nu̶ato” yigu̶, ĩna ĩavariquẽnarore bajiro bajiñarũgũaja yu̶.</s>
     </seg>
     <seg type="verse" id="b.1CO.19.20">
      <s id="b.1CO.19.20.1">Jud'io masa tu̶ju̶ yu̶ ñajama, Cristore ĩna ajitirũ̶nu̶rotire bojagu̶ ñari, ĩnare bajiro bajiñaja yu̶ quẽne.</s>
      <s id="b.1CO.19.20.2">To bajiro yu̶ yijama, ado bajise yigu̶ yaja yu̶: Moisére Dios ĩ roticũmasirere ajirũ̶cu̶bu̶orã tu̶ju̶ yu̶ ñajama, “Cristore ajitirũ̶nu̶ato” yigu̶, ĩna yirũ̶cu̶bu̶orore bajiro yirũgũaja.</s>
      <s id="b.1CO.19.20.3">“Tire quẽnaro mani ajirũ̶cu̶bu̶ojama, manire ĩavariquẽnaru̶cu̶mi Dios” ĩna yitu̶oĩarore bajiro tu̶oĩagũ̶ me ñaboarine, to bajiro yirũgũaja yu̶.</s>
     </seg>
     <seg type="verse" id="b.1CO.19.21">
      <s id="b.1CO.19.21.1">Jud'io masa me ñarã tu̶ju̶ yu̶ ñajama, “Cristo ocare yu̶ gotimasiosere ajitirũ̶nu̶ato” yigu̶, ĩna ñasere bajiro ñacõari, ĩnare gotimasiorũgũaja.</s>
      <s id="b.1CO.19.21.2">To bajiro yu̶ bajijama, Dios ĩ bojabetire yigu̶ me bajiaja.</s>
      <s id="b.1CO.19.21.3">Jesucristore ajitirũ̶nu̶cõa ñarũgũaja yu̶.</s>
     </seg>
     <seg type="verse" id="b.1CO.19.22">
      <s id="b.1CO.19.22.1">“Manire ejarẽmoru̶cu̶mi Cristo” yitu̶oĩaboarine, tu̶oĩagüirã tu̶ju̶ yu̶ ñajama, ĩnare bajiro bajiñaja yu̶ quẽne, “Yu̶ gotisere ajivariquẽnacõari, bu̶tobu̶sa Cristo ocare ajitirũ̶nu̶ato” yigu̶.</s>
      <s id="b.1CO.19.22.2">“Sĩgũ̶ri yu̶ gotimasiosere ajicõari, Cristore ajitirũ̶nu̶ato” yigu̶, yu̶ yimasiro cõro yirũgũaja yu̶.</s>
     </seg>
     <seg type="verse" id="b.1CO.19.23">
      <s id="b.1CO.19.23.1">“ ‘Cristore mu̶a ajitirũ̶nu̶jama, rojose tãmu̶otu̶jabetiriaroju̶ mu̶a vaborotire mu̶are yirẽtobosaru̶cu̶mi’ yire quetire ajijedicõato masa” yigu̶, to bajiro yirũgũaja.</s>
      <s id="b.1CO.19.23.2">To bajiri, “Gãjerã Cristore ajitirũ̶nu̶rãre Dios quẽnaro ĩ yirotire bajiro yu̶re quẽne quẽnaro yato” yigu̶, to bajiro yirũgũaja yu̶.</s>
     </seg>
     <seg type="verse" id="b.1CO.19.24">
      <s id="b.1CO.19.24.1">Cristore ajitirũ̶nu̶rã, Dios quẽnaro manire ĩ yirotire mani bojajama, josari yirũgũroti ñaja.</s>
      <s id="b.1CO.19.24.2">Ũmatĩmarã cõro bu̶to ĩna ũmaboajaquẽne, sĩgũ̶ ñagũ̶mi ĩna rẽtoro ũmacõari, quẽnase bu̶jarocu̶.</s>
      <s id="b.1CO.19.24.3">To bajiri mani quẽne, gãjerã rẽtoro ũmagũ̶re bajiro mani yimasiro cõro yirũgũroti ñaja, quẽnase mani yise vaja, Dios quẽnaro manire ĩ yirotire bojarã ñari.</s>
     </seg>
     <seg type="verse" id="b.1CO.19.25">
      <s id="b.1CO.19.25.1">To bajiri, ĩ ũmaroto rĩjoroju̶ne quẽnaro ñayucõagũ̶mi.</s>
      <s id="b.1CO.19.25.2">To bajiro ĩ bajijama, yoaro mene rojoribedo ti ñaboajaquẽne, “Gãjerãre ũmarẽtocõari, bu̶jagu̶sa” yigu̶ne bajicõagũ̶mi.</s>
      <s id="b.1CO.19.25.3">To bajiro ĩ bajijosase ũnire yirãne, Cristore ajitirũ̶nu̶rã quẽne ĩ bojarore bajiro mani yisere ĩacõari, yayiroti meju̶are manire ĩ ĩsirotire bojarã, quẽnaro yirũgũaja mani.</s>
     </seg>
     <seg type="verse" id="b.1CO.19.26">
      <s id="b.1CO.19.26.1">Quẽnase mani bu̶jaroti, yayiroti me ti ñajare, yu̶ yimasiro cõrone Dios ĩ bojarore bajiro yiñarũgũaja yu̶.</s>
      <s id="b.1CO.19.26.2">Ũmagũ̶ ĩ ũmagajanorotiju̶ rĩne tu̶oĩacõari ũmagũ̶mi.</s>
      <s id="b.1CO.19.26.3">Ĩre bajiro bajiaja yu̶ quẽne, Dios quẽnaro yu̶re ĩ yirotire bojatu̶oĩagũ̶ ñari, ĩ bojarore bajiro yiñarũgũaja yu̶.</s>
      <s id="b.1CO.19.26.4">Quẽarimasu̶ ñaboarine, quẽnaro ñose ejobecu̶mi.</s>
      <s id="b.1CO.19.26.5">Yu̶ju̶ama, quẽnaro ñose ejogu̶re bajiro bajigu̶ ñari, Dios quẽnaro yu̶re ĩ yiroti rĩrene tu̶oĩagũ̶, Dios ĩ bojarore bajiro yirũgũaja yu̶.</s>
     </seg>
     <seg type="verse" id="b.1CO.19.27">
      <s id="b.1CO.19.27.1">To bajiri, yu̶ gotimasiorãre quẽnaro Dios ĩ yirotire yu̶ gotiboajaquẽne, “Rojose yu̶re yiromi” yigu̶, yu̶ bojasere yiru̶aboarine, ĩ bojaseju̶are yirũgũaja.</s>
     </seg>
    </div>
    <div type="chapter" id="b.1CO.110">
     <seg type="verse" id="b.1CO.110.1">
      <s id="b.1CO.110.1.1">Adire masiritibesa mu̶a: Jud'io masa yu̶a ñicu̶a, Moisés ñamasir'ire su̶yamasiriarã ĩna bajimasirere masiritibesa.</s>
      <s id="b.1CO.110.1.2">“Egiptoana ĩnare sĩabeticõato” yigu̶, Dios ĩ masise rãca buerine yu̶a ñicu̶are buebibecõamasiñuju.</s>
      <s id="b.1CO.110.1.3">To ĩ yijare, jediro jẽacoamasiñujarã riaga, Oco Sũarisa vãme cu̶tiya, gajejacatu̶aju̶ ĩnare rudirã.</s>
     </seg>
     <seg type="verse" id="b.1CO.110.2">
      <s id="b.1CO.110.2.1">To bajiro ĩna bajijama, “Moisére ajitirũ̶nu̶rã ñaja yu̶a” yiĩorã bajimasiñujarã ĩna.</s>
     </seg>
     <seg type="verse" id="b.1CO.110.3">
      <s id="b.1CO.110.3.1">Ĩna jẽaro bero, ĩna jediro õ vecaye maná vãme cu̶ti Dios ĩ cõarere barũgũmasiñujarã.</s>
     </seg>
     <seg type="verse" id="b.1CO.110.4">
      <s id="b.1CO.110.4.1">To yicõari, ĩna idicatirotire yigu̶, gũ̶taju̶re oco budirotimasiñuju Dios.</s>
      <s id="b.1CO.110.4.2">Ti oco ĩna idise quẽnase ñamasiñuju.</s>
      <s id="b.1CO.110.4.3">Jesucristo quẽne, gũ̶tare bajiro ñagũ̶ quẽnasere cõagũ̶ ñacoayumi.</s>
      <s id="b.1CO.110.4.4">To bajicõari, gũ̶ta su̶orine ĩna catijama, Cristo, ruyubetiboarine, ĩnare ĩ ĩatirũ̶nu̶jare, ĩna jedirone quẽnaro ñacoayuma.</s>
     </seg>
     <seg type="verse" id="b.1CO.110.5">
      <s id="b.1CO.110.5.1">Quẽnaro ĩnare ĩ ĩatirũ̶nu̶boarone, jãjarã rojose ĩna yijare, ĩnare ĩavariquẽnabetimasiñuju Dios.</s>
      <s id="b.1CO.110.5.2">To bajiro ĩna yisere ĩavariquẽnabecu̶ ñari, “U̶joru̶cu̶ja” ĩnare ĩ yiboaria sitaju̶ ĩna ejabetone, “Yucú̶ manoju̶ne bajireacõaña mu̶a”, ĩnare yimasiñuju Dios.</s>
     </seg>
     <seg type="verse" id="b.1CO.110.6">
      <s id="b.1CO.110.6.1">To bajiro ĩna bajimasire ñajare, “Dios ĩ bojabetire mani yijama, ĩnare ĩ yimasiriarore bajiro manire quẽne yiromi Dios” yimasirã ñari, mani yibetijama, quẽnaja.</s>
     </seg>
     <seg type="verse" id="b.1CO.110.7">
      <s id="b.1CO.110.7.1">To bajiri yu̶a ñicu̶a sĩgũ̶ri, “Ado bajigu̶ ñagũ̶mi” yiquẽnorujeocõari, ĩna rũ̶cu̶bu̶omasiriarore bajiro rũ̶cu̶bu̶obesa mu̶a.</s>
      <s id="b.1CO.110.7.2">Yu̶a ñicu̶a, ĩna rũ̶cu̶bu̶omasirere ado bajiro gotiaja Dios ocare Moisés ĩ ucamasire: “ ‘Ado bajigu̶ ñagũ̶mi’ yiquẽnorujeocõari, ‘Ĩre rũ̶cu̶bu̶orã yaja’ yirã, barujiyuma.</s>
      <s id="b.1CO.110.7.3">To yicõari, idiyuma.</s>
      <s id="b.1CO.110.7.4">To yigajanocõari, basavariquẽnacama”, yigotiaja Dios ocare Moisés ĩ ucamasire, Dios ĩ bojabetire ĩna yimasirere gotiro.</s>
     </seg>
     <seg type="verse" id="b.1CO.110.8">
      <s id="b.1CO.110.8.1">To yicõari, gajeye yu̶a ñicu̶a sĩgũ̶ri, rõmia rãca gãmerã ĩna ajeriarã cu̶timasire ũnire yibetiroti ñaja manire.</s>
      <s id="b.1CO.110.8.2">To bajiro ĩna yijaise vaja, cojorũ̶mu̶ne veintitres mil ñarãre bajirearotimasiñuju Dios.</s>
      <s id="b.1CO.110.8.3">To bajiri ĩnare ĩ yimasiriarore bajiro, “Manire quẽne yiromi” yirã, yibetiroti ñaja.</s>
     </seg>
     <seg type="verse" id="b.1CO.110.9">
      <s id="b.1CO.110.9.1">“Rojose mani yijama, rojose manire yiru̶cu̶mi” yitu̶oĩaboarine, rojose yitu̶jamena ñari, ãña cũnieco, bajireacoamasiñujarã ĩna.</s>
      <s id="b.1CO.110.9.2">To bajiri, “Rojose tãmu̶orobe” yirã, ĩna yimasiriarore bajiro yibetiroti ñaja manire.</s>
     </seg>
     <seg type="verse" id="b.1CO.110.10">
      <s id="b.1CO.110.10.1">Yu̶a ñicu̶a sĩgũ̶ri Diore ñagõmacamasiñujarã.</s>
      <s id="b.1CO.110.10.2">To bajiro ĩna yise su̶orine ĩ tu̶agu̶re ĩnare sĩarearoticõamasiñuju Dios.</s>
      <s id="b.1CO.110.10.3">To bajiri ángelju̶a ĩnare sĩareacõamasiñuju.</s>
      <s id="b.1CO.110.10.4">“Manire quẽne to bajiro yirotiromi Dios” yirã, ĩre ñagõmacabetiroti ñaja.</s>
     </seg>
     <seg type="verse" id="b.1CO.110.11">
      <s id="b.1CO.110.11.1">“To bajise rojose yu̶a ñicu̶a ĩna yimasiriarore bajiro mani yijama, ĩnare ti bajimasiriarore bajiro bajiru̶aroja manire quẽne”, yimasiaja mani.</s>
      <s id="b.1CO.110.11.2">Adirodoriana, mani tu̶oĩamasirotire yigu̶, ĩna bajimasirere Moisére ucarotimasiñumi Dios.</s>
     </seg>
     <seg type="verse" id="b.1CO.110.12">
      <s id="b.1CO.110.12.1">To bajiri, Cristore quẽnaro ajitirũ̶nu̶gũ̶ma, quẽnaro tu̶oĩamasiri ñato, “Jud'io masa rojose ĩna bajimasiriarore bajiro yu̶re bajirobe” yigu̶.</s>
     </seg>
     <seg type="verse" id="b.1CO.110.13">
      <s id="b.1CO.110.13.1">Quẽnaro tu̶oĩaroti ti ñaboajaquẽne, “ ‘Rojose yiru̶abeaja’ yicõaboarine, rojose yicõaroti ñaja”, yitu̶oĩaroti me ñaja mu̶are.</s>
      <s id="b.1CO.110.13.2">“Yu̶are rojose ĩ rotirore bajiro mu̶are rotibecu̶mi Satanás”, yiroti me ñaja.</s>
      <s id="b.1CO.110.13.3">Gãjerãre rojose ĩ yirotirore bajiro rĩne manire yirotirũgũami.</s>
      <s id="b.1CO.110.13.4">Rojose manire ĩ yirotiboajaquẽne, “Tire yibeticõari, yu̶ bojaseju̶are yirã ñato” yigu̶, manire ejarẽmoru̶cu̶mi Dios.</s>
     </seg>
     <seg type="verse" id="b.1CO.110.14">
      <s id="b.1CO.110.14.1">To bajiri yu̶ mairã, “Jud'io masa rojose ĩna bajimasiriarore bajiro manire bajirobe” yirã, quẽnaro tu̶oĩamasiri ñaña mu̶a.</s>
      <s id="b.1CO.110.14.2">“Ado bajirã ñarãma”, ĩna masune yiquẽnorujeocõari, ĩna rũ̶cu̶bu̶orãre rũ̶cu̶bu̶obeticõaña.</s>
     </seg>
     <seg type="verse" id="b.1CO.110.15">
      <s id="b.1CO.110.15.1">Quẽnaro tu̶oĩamasirã ñari, mu̶are yu̶ gotisere ajicõari, “Riojo gotiami Pablo”, yitu̶oĩamasiru̶arãja mu̶a.</s>
     </seg>
     <seg type="verse" id="b.1CO.110.16">
      <s id="b.1CO.110.16.1">Cristo manire ĩ rijabosarere tu̶oĩarã, u̶ye ocore mani idiroto rĩjoro, “Quẽnaja” Diore yicõari, mani idijama, ¿Cristo ri'ire idirã me yatique mani?</s>
      <s id="b.1CO.110.16.2">Pan mani baroto rĩjoro, “Quẽnaja” Diore yicõari mani bajama, ¿Cristo ruju̶ riire barã me yatique mani?</s>
      <s id="b.1CO.110.16.3">To bajiro mani yijama, “Manire ejarẽmogũ̶mi”, yitu̶oĩaja mani.</s>
      <s id="b.1CO.110.16.4">To bajiro mani yisere ĩacõari, bu̶tobu̶sa manire ejarẽmogũ̶mi, “Yu̶re ajitirũ̶nu̶ato” yigu̶.</s>
     </seg>
     <seg type="verse" id="b.1CO.110.17">
      <s id="b.1CO.110.17.1">Jãjarã ñaboarine, pan cojane batecõari, baja mani.</s>
      <s id="b.1CO.110.17.2">To bajiro yirã ñari, ĩ yarã ñaja mani jediro.</s>
     </seg>
     <seg type="verse" id="b.1CO.110.18">
      <s id="b.1CO.110.18.1">Jud'io masa, Diore rũ̶cu̶bu̶orã, vaibu̶cu̶rãre sĩacõari, mojoroaca soemu̶orãma.</s>
      <s id="b.1CO.110.18.2">To yicõari, ru̶yasere barãma.</s>
      <s id="b.1CO.110.18.3">Tire ĩna bajama, “Manire ejarẽmogũ̶mi”, yitu̶oĩaama ĩna.</s>
      <s id="b.1CO.110.18.4">To bajiro ĩna yisere ĩacõari, “Bu̶tobu̶sa yu̶re ajitirũ̶nu̶ato” yigu̶, ĩnare ejarẽmogũ̶mi Dios.</s>
      <s id="b.1CO.110.18.5">To bajirone tu̶oĩarãma, “Ado bajirã ñarãma” ĩna masune yiquẽnorujeocõari, rũ̶cu̶bu̶orã quẽne.</s>
     </seg>
     <seg type="verse" id="b.1CO.110.19">
      <s id="b.1CO.110.19.1">To bajiro yu̶ yijama, “Catirã ñarãma ĩna quẽnorujeoriarã” yigu̶ me yaja.</s>
      <s id="b.1CO.110.19.2">To yicõari, “Ĩnare rũ̶cu̶bu̶orã vaibu̶cu̶ rii ĩna cũse ñamasuse ñaja” yigu̶ me yaja.</s>
     </seg>
     <seg type="verse" id="b.1CO.110.20">
      <s id="b.1CO.110.20.1">Ado bajiroju̶a yigu̶ yaja yu̶: Diore masimena, ĩna quẽnorujeoriarãre ĩna rũ̶cu̶bu̶ojama, vãtiaju̶are rũ̶cu̶bu̶orã yirãma.</s>
      <s id="b.1CO.110.20.2">To bajiri, vãtiare mu̶a ejarẽmosere, to yicõari, vãtiaju̶a quẽne, ĩnare mu̶a ajitirũ̶nu̶rotire yirã, mu̶are ĩna ejarẽmorotire bojabeaja yu̶.</s>
     </seg>
     <seg type="verse" id="b.1CO.110.21">
      <s id="b.1CO.110.21.1">To bajiri mani u̶ju̶re rũ̶cu̶bu̶ocõa, vãtiare quẽne rũ̶cu̶bu̶o mani yijama, quẽnabetoja.</s>
      <s id="b.1CO.110.21.2">To bajiro yibetiroti ñaja manire.</s>
     </seg>
     <seg type="verse" id="b.1CO.110.22">
      <s id="b.1CO.110.22.1">To bajiro mani yijama, ĩajũnisiniru̶cu̶mi mani u̶ju̶.</s>
      <s id="b.1CO.110.22.2">Ĩ rẽtoro masirã me ñaja mani.</s>
      <s id="b.1CO.110.22.3">To bajiri, “Rojose mani yise vaja, rojose ĩ yijama, rudimasibetiru̶arãja mani”, yimasiaja.</s>
     </seg>
     <seg type="verse" id="b.1CO.110.23">
      <s id="b.1CO.110.23.1">Ado bajiro yisere ajirũgũaja mu̶a: “Mani bojarore bajiro yimasiaja”, yigotiaja.</s>
      <s id="b.1CO.110.23.2">To bajirone bajiaja, bajiroju̶ma.</s>
      <s id="b.1CO.110.23.3">Jediro mani yise manire ejarẽmobeaja.</s>
      <s id="b.1CO.110.23.4">To bajiro mani yijama, “Gãjerã, Dios ĩ bojarore bajiro yirã ñato” yirã me, yirãja mani.</s>
     </seg>
     <seg type="verse" id="b.1CO.110.24">
      <s id="b.1CO.110.24.1">Mani masu quẽnaro mani ñaroti rĩne tu̶oĩaroti me ñaja.</s>
      <s id="b.1CO.110.24.2">Gãjerã quẽnaro ĩna ñarotire quẽne tu̶oĩarũgũru̶arãja mani.</s>
     </seg>
     <seg type="verse" id="b.1CO.110.25">
      <s id="b.1CO.110.25.1">Vaibu̶cu̶ rii ĩna ĩsiriju̶ ñasere vaja yicõari, “Rojose ñaroja” yitu̶oĩamenane, mu̶a bajama, quẽnaja.</s>
      <s id="b.1CO.110.25.2">“¿Ĩna quẽnorujeor'ire rũ̶cu̶bu̶orã ĩna cũru̶are ñati adi?”, yisẽniĩabeja.</s>
      <s id="b.1CO.110.25.3">Dios ocare masa ĩna ucamasire ado bajiro ti gotijare, “Sẽniĩabetiroti ñaja”, mu̶are yaja yu̶:</s>
     </seg>
     <seg type="verse" id="b.1CO.110.26">
      <s id="b.1CO.110.26.1">Adi macaru̶cu̶roaye jediro Dios ĩ rujeore ti ñajare, bare ñaro cõrone mani bajama, quẽnaja.</s>
     </seg>
     <seg type="verse" id="b.1CO.110.27">
      <s id="b.1CO.110.27.1">Cristore ajitirũ̶nu̶becu̶, “Yu̶ tu̶ barã vayá” yicõari, no bojase ĩ ecasere mu̶a bajama, quẽnaja.</s>
      <s id="b.1CO.110.27.2">“¿Ĩna quẽnorujeor'ire rũ̶cu̶bu̶orã vaibu̶cu̶ rii ĩna cũru̶are ñati adi?” yisẽniĩamenane, mu̶a bajama, quẽnaja.</s>
     </seg>
     <seg type="verse" id="b.1CO.110.28">
      <s id="b.1CO.110.28.1">“Tire mani bajama, quẽnaja” mu̶a yitu̶oĩajama, gãji magũ̶mi, “Rojose yirã yaja mu̶a” yigu̶.</s>
      <s id="b.1CO.110.28.2">Ĩna quẽnorujeor'i tu̶ju̶ ĩna cũru̶are riire, “Quẽnaja” Diore mu̶a yisẽniro bero mu̶a bajama, rojose yirã me yirãja mu̶a.</s>
      <s id="b.1CO.110.28.3">To bajiboarine, Cristore ajitirũ̶nu̶gũ̶, “Ĩna quẽnorujeor'i tu̶ju̶ ĩna cũru̶are rii ñaja, mani babeti” ĩ yigotijama, babeja.</s>
     </seg>
     <seg type="verse" id="b.1CO.110.31">
      <s id="b.1CO.110.31.1">To bajiri mani bajama, mani babetijaquẽne, mani idijama, mani idibetijaquẽne, no bojase mani yijama, Dios ĩ bojarore bajiro yiru̶arãja mani, ĩre rũ̶cu̶bu̶orã.</s>
     </seg>
     <seg type="verse" id="b.1CO.110.32">
      <s id="b.1CO.110.32.1">Gãjerãre ĩamaimenane mani bojarore bajiro mani yisere ĩacõari, “Ĩna quẽne rojose yiroma” yirã, yibetiroti ñaja.</s>
     </seg>
     <seg type="verse" id="b.1CO.110.33">
      <s id="b.1CO.110.33.1">Tire mu̶are yu̶ gotirore bajiro yirũgũaja yu̶.</s>
      <s id="b.1CO.110.33.2">To bajiro yigu̶ ñari, yu̶ masu yu̶ bojasere yibecu̶ne, yu̶ rãcana jediro ĩnare yu̶ ejarẽmorotiju̶are tu̶oĩacõari, yirũgũaja yu̶, “Yu̶ yise su̶orine Cristore ajitirũ̶nu̶cõari, rojose tãmu̶otu̶jabetiriaroju̶ ĩ yirẽtobosarã ñato” yigu̶.</s>
     </seg>
    </div>
    <div type="chapter" id="b.1CO.111">
     <seg type="verse" id="b.1CO.111.1">
      <s id="b.1CO.111.1.1">To bajiri, “Cristo ĩ bajiñariarore bajiro yiroti ñaja” yitu̶oĩacõari, yu̶ yimasiro cõro yirũgũaja yu̶.</s>
      <s id="b.1CO.111.1.2">To bajiri mu̶a quẽne, yu̶ bajiñarũgũsere tu̶oĩacõari, mu̶a yimasiro cõro yirũgũroti ñaja.</s>
     </seg>
     <seg type="verse" id="b.1CO.111.2">
      <s id="b.1CO.111.2.1">“Jediro yu̶ gotimasiocatire masiritimenane, ajitirũ̶nu̶cõa ñarãja mu̶a”, yivariquẽnaja yu̶.</s>
     </seg>
     <seg type="verse" id="b.1CO.111.3">
      <s id="b.1CO.111.3.1">To bajiro yigu̶ ñaboarine, gajeye mu̶are gotimasioaja yu̶.</s>
      <s id="b.1CO.111.3.2">Rẽjacõari, Diore mu̶a rũ̶cu̶bu̶ose, “Ado bajiroju̶a yiroti ñaja”, mu̶are yigotigu̶ yaja yu̶: Tocãrãcu̶re rotigu̶ ñari, mani ru̶joare bajiro bajiami Cristo.</s>
      <s id="b.1CO.111.3.3">To bajirone bajiaja rõmia manaju̶a cu̶tirãre.</s>
      <s id="b.1CO.111.3.4">Ĩna manaju̶a, ĩna ru̶joare bajiro bajirã ñarãma, ĩnare rotirã ñari.</s>
      <s id="b.1CO.111.3.5">To bajirone bajiaja Cristore quẽne.</s>
      <s id="b.1CO.111.3.6">Ĩ jacu̶, ĩ ru̶joare bajiro bajigu̶mi, ĩre rotigu̶ ñari.</s>
     </seg>
     <seg type="verse" id="b.1CO.111.4">
      <s id="b.1CO.111.4.1">To bajiro ti bajijare, rẽjariaviju̶, ru̶joa jeoriarori jeocõari, Diore ĩna sẽnijama, Dios oca ĩna gotijaquẽne, Cristore rũ̶cu̶bu̶omena yirãma.</s>
     </seg>
     <seg type="verse" id="b.1CO.111.5">
      <s id="b.1CO.111.5.1">Rõmiaju̶ama, ĩna ru̶joa jeoriarori jeomenane Diore ĩna sẽnijama, Dios oca ĩna gotijaquẽne, ĩna manaju̶re rũ̶cu̶bu̶omena yirãma.</s>
      <s id="b.1CO.111.5.2">Ĩna ru̶joa jeoriarori ĩna jeobetijama, joa suagoriarãre bajiro bajirã ñarãma, ĩnare rũ̶cu̶bu̶omena ñari.</s>
     </seg>
     <seg type="verse" id="b.1CO.111.6">
      <s id="b.1CO.111.6.1">To bajiro ti bajijare, “Rõmia manaju̶a cu̶tirã ĩna ru̶joa jeoriarorire ĩna jeoru̶abetijama, ĩna joare suagoroti ñaja”, mu̶are yaja yu̶.</s>
      <s id="b.1CO.111.6.2">To bajiro yu̶ yijama, “Bojoneose ti ñajare, ru̶joa jeoriarorire jeoato” yigu̶ yaja.</s>
     </seg>
     <seg type="verse" id="b.1CO.111.7">
      <s id="b.1CO.111.7.1">To bajiri ũ̶mu̶a, Diore ĩna sẽnijama, ĩ ocare ĩna gotijaquẽne, ru̶joa jeoriarorire jeobetiroti ñaja, “Yu̶re rotibosacõari, yu̶re rũ̶cu̶bu̶oato” yigu̶, Dios ĩ rujeoriarã ñari.</s>
      <s id="b.1CO.111.7.2">Rõmiaju̶ama, “Ũ̶mu̶are rũ̶cu̶bu̶oato” yigu̶, Dios ĩ rujeorio ñaamo.</s>
     </seg>
     <seg type="verse" id="b.1CO.111.8">
      <s id="b.1CO.111.8.1">Rõmio gõarore ãmicõari, ũ̶mu̶re rujeobesumi Dios.</s>
      <s id="b.1CO.111.8.2">Ũ̶mu̶ gõaroju̶are ãmicõari, rõmiore rujeomasiñumi Dios.</s>
     </seg>
     <seg type="verse" id="b.1CO.111.9">
      <s id="b.1CO.111.9.1">“Rõmiore ejarẽmoato” yigu̶ me, ũ̶mu̶re rujeomasiñumi Dios.</s>
      <s id="b.1CO.111.9.2">Rõmioju̶a, ũ̶mu̶re ejarẽmoato yigu̶, rujeomasiñumi.</s>
     </seg>
     <seg type="verse" id="b.1CO.111.10">
      <s id="b.1CO.111.10.1">To bajiro bajimasire ti ñajare, ĩna manaju̶are rũ̶cu̶bu̶orã, ru̶joa jeoriarori ĩna jeojama, quẽnaja.</s>
      <s id="b.1CO.111.10.2">To bajiro ĩna yijama, “Dios ĩ bojarore bajiro yama, ĩna manaju̶are rũ̶cu̶bu̶orã”, yiĩavariquẽnaru̶arãma ángel mesa.</s>
     </seg>
     <seg type="verse" id="b.1CO.111.11">
      <s id="b.1CO.111.11.1">Ũ̶mu̶are quẽne, rõmiare quẽne rujeoyumi Dios.</s>
      <s id="b.1CO.111.11.2">Rõmia ĩna manijama, quẽnaro ñamasimenama ũ̶mu̶a.</s>
      <s id="b.1CO.111.11.3">Rõmia quẽne, ũ̶mu̶a ĩna manijama, quẽnaro ñamasimenama.</s>
     </seg>
     <seg type="verse" id="b.1CO.111.12">
      <s id="b.1CO.111.12.1">Ũ̶mu̶ gõarone rõmiore Dios ĩ rujeomasirio so ñaboajaquẽne, ũ̶mu̶a, rõmia su̶orine ĩna ruyuase ti ñajare, “Gãmerã ejarẽmoroti ñaja”, yaja mani.</s>
      <s id="b.1CO.111.12.2">To bajicõari, mani jediro ñaja Dios ĩ rujeoriarã.</s>
     </seg>
     <seg type="verse" id="b.1CO.111.13">
      <s id="b.1CO.111.13.1">Mu̶a masune quẽnaro tu̶oĩamasiña.</s>
      <s id="b.1CO.111.13.2">“Rẽjariaviju̶ Diore sẽnirã, ĩ ocare gotirã quẽne, ru̶joa jeoriarori jeomenane rõmia ĩna yiñajama, quẽnabeaja”, yimasirãja mu̶a.</s>
     </seg>
     <seg type="verse" id="b.1CO.111.14">
      <s id="b.1CO.111.14.1">“Ũ̶mu̶a yoese ĩna joa cu̶tijama, bojoneose ñaja”, yitu̶oĩaja mani.</s>
     </seg>
     <seg type="verse" id="b.1CO.111.15">
      <s id="b.1CO.111.15.1">Rõmiaju̶arema, “Yoese joa cu̶tirã ñaama”, yitu̶oĩaja mani.</s>
      <s id="b.1CO.111.15.2">“Ĩna joa ĩna ru̶joarire bu̶ase ñato” yigu̶, Dios ĩ cũmasire ñajare, to bajiro tu̶oĩaja mani, rõmiare.</s>
      <s id="b.1CO.111.15.3">To bajiri yoese ĩna joa cu̶tijama, variquẽnaama rõmia.</s>
     </seg>
     <seg type="verse" id="b.1CO.111.16">
      <s id="b.1CO.111.16.1">Sĩgũ̶ri to bajiro mu̶are yu̶ gotisere ajicõari, “To bajiro me bajiaja” ĩna yijama, “Ñajediroana Cristore ajitirũ̶nu̶rãre, to bajise rĩne gotirũgũaja yu̶a, mu̶are yu̶ gotiri vãmere”, ĩnare yigotiroti ñaja.</s>
     </seg>
     <seg type="verse" id="b.1CO.111.17">
      <s id="b.1CO.111.17.1">Rẽjacõari, mu̶a basere tu̶oĩavariquẽnabeaja yu̶.</s>
      <s id="b.1CO.111.17.2">“Rẽjacõari bato mani” mu̶a yibetijama, quẽnacõaboriaroja.</s>
     </seg>
     <seg type="verse" id="b.1CO.111.18">
      <s id="b.1CO.111.18.1">“Rẽjaboarine, ricati rĩne tu̶oĩarã ñari, ricatitubuari rujicõari, gãjerã rãca oca josaama”, yire queti ajiaja yu̶, mu̶are.</s>
      <s id="b.1CO.111.18.2">Ado bajiro tu̶oĩarã mu̶a ñajare, “To bajirone bajirãma”, mu̶are yaja yu̶a:</s>
     </seg>
     <seg type="verse" id="b.1CO.111.19">
      <s id="b.1CO.111.19.1">“Mani tu̶oĩarore bajiro tu̶oĩarã rãca mani rujijama, ‘Ĩna ñaama Dios oca quẽnaro masirã’ manire yiru̶arãma”, yitu̶oĩarãja mu̶a.</s>
     </seg>
     <seg type="verse" id="b.1CO.111.20">
      <s id="b.1CO.111.20.1">Ricati rĩne tu̶oĩarã ñari, “Cristo ĩ batu̶sarere tu̶oĩacõari bato mani” mu̶a yiboase, Cristore rũ̶cu̶bu̶omena yirãja.</s>
     </seg>
     <seg type="verse" id="b.1CO.111.21">
      <s id="b.1CO.111.21.1">Mu̶a juavarere gãjerãre yumenane, bajeocõarãja mu̶a.</s>
      <s id="b.1CO.111.21.2">To bajiri jairo barã, to yicõari, idimecu̶rã mu̶a ñaboajaquẽne, mu̶a bero ejarã sĩgũ̶ri bare mana ñari, ñiorijacõa ñarãma.</s>
      <s id="b.1CO.111.21.3">To bajiro yirã ñari, cojo masare bajiro bajirã ñaboarine, mu̶a bero ejarã rãca baba cu̶timasiña manoja mu̶are.</s>
     </seg>
     <seg type="verse" id="b.1CO.111.22">
      <s id="b.1CO.111.22.1">Viri cu̶tirã ñarãja mu̶a.</s>
      <s id="b.1CO.111.22.2">Mu̶a ya viriju̶ne bare ba, idi, mu̶a yijama, quẽnaja.</s>
      <s id="b.1CO.111.22.3">To bajiro mu̶a yibetijama, gãjerã bare cu̶omenare rojose yiĩorã yirãja mu̶a.</s>
      <s id="b.1CO.111.22.4">Gãjerã Cristore ajitirũ̶nu̶rãre ĩaterã ñari, ¿to bajiro yatique mu̶a? “ ‘Bare cu̶omenare quẽnaro yaja mu̶a’ yato Pablo”, ¿yitu̶oĩaboati mu̶a?</s>
      <s id="b.1CO.111.22.5">Yibeaja yu̶.</s>
      <s id="b.1CO.111.22.6">To bajiro mu̶a yijama, rojose masu yirã yirãja mu̶a.</s>
     </seg>
     <seg type="verse" id="b.1CO.111.23">
      <s id="b.1CO.111.23.1">Adi mu̶are yu̶ gotimasiose, mani u̶ju̶ ĩ rijaroto rĩjoro ĩ batu̶sare queti ñaja.</s>
      <s id="b.1CO.111.23.2">Yu̶re ĩ goticati, to yicõari, mu̶are yu̶ gotirẽtocati ñaja.</s>
      <s id="b.1CO.111.23.3">Ado bajiro bajiaja: Mani u̶ju̶re Judas ĩre ĩ ĩsirocaroto rĩjoro, panre ãmicõari, “Quẽnaja”, Diore yisẽniñuju Jesús.</s>
      <s id="b.1CO.111.23.4">To yigajano, panre mu̶tocõari, ĩ buerimasare ĩsibatogu̶ne, ado bajise gotiyuju ĩ: “Ti ñaja yu̶ ruju̶ri.</s>
      <s id="b.1CO.111.23.5">Mu̶are rijabosaru̶cu̶ja yu̶.</s>
      <s id="b.1CO.111.23.6">Yu̶ rijato bero, mu̶are yu̶ rijabosare tu̶oĩacõari, yu̶re rũ̶cu̶bu̶orã, ado bajirone rẽjacõari, barũgũru̶arãja”, ĩnare yigotiyuju.</s>
     </seg>
     <seg type="verse" id="b.1CO.111.25">
      <s id="b.1CO.111.25.1">To yicõari, bare ĩna baro bero, u̶ye oco sãñaribajare ãmicõari, ado bajiro gotiyuju Jesús quẽna: “Adi ñaja tirũ̶mu̶ana, ‘Rojose mani yirere masirioato’ yirã, Diore rũ̶cu̶bu̶oriaju̶ joere ĩna yuejeoriarore bajiro bajise.</s>
      <s id="b.1CO.111.25.2">Yucu̶rema, yu̶ ri'i ñaja.</s>
      <s id="b.1CO.111.25.3">Ti su̶orine, ‘Gajerodori ado bajiro masare quẽnaro yiru̶cu̶ja yu̶’ Dios ĩ yigotimasiriarore bajiro bajiru̶aroja.</s>
      <s id="b.1CO.111.25.4">Yu̶ rijato bero, mu̶are yu̶ rijabosare tu̶oĩacõari, yu̶re rũ̶cu̶bu̶orã, ado bajirone rẽjacõari, idirũgũru̶arãja”, ĩnare yiyuju Jesús.</s>
     </seg>
     <seg type="verse" id="b.1CO.111.26">
      <s id="b.1CO.111.26.1">Ĩ rotiriarore bajirone mani bajama, mani idijaquẽne, yiĩorũgũroti ñaja, “Manire rijabosayumi mani u̶ju̶” yirã.</s>
      <s id="b.1CO.111.26.2">Ĩ tudiejaroju̶ to bajiro yitu̶jaru̶arãja mani.</s>
     </seg>
     <seg type="verse" id="b.1CO.111.27">
      <s id="b.1CO.111.27.1">To bajiri, mani u̶ju̶ manire ĩ rijabosarere tu̶oĩagũ̶, panre ba, to yicõari, u̶ye ocore idi, yiboarine, rũ̶cu̶bu̶obeti rãca ĩ yijama, Cristore rũ̶cu̶bu̶obecu̶ yigu̶mi.</s>
      <s id="b.1CO.111.27.2">“Cristo ri'i, ĩ ruju̶ri quẽne, ñie vaja mani ñaja” yigu̶ yigu̶mi.</s>
     </seg>
     <seg type="verse" id="b.1CO.111.28">
      <s id="b.1CO.111.28.1">To bajiri panre mani baroto rĩjoro, to yicõari, u̶ye ocore mani idiroto rĩjoro, rojose mani yirere tu̶oĩa, Diore yigoticõari, panre ba, u̶ye ocore idi, yiroti ñaja.</s>
     </seg>
     <seg type="verse" id="b.1CO.111.29">
      <s id="b.1CO.111.29.1">To bajiro yibecu̶rema, Cristo manire ĩ rijabosare quẽnaro ĩ tu̶oĩabetijare, rojose ĩre yiru̶cu̶mi Dios.</s>
     </seg>
     <seg type="verse" id="b.1CO.111.30">
      <s id="b.1CO.111.30.1">To bajiro ti bajijare, jãjarã ñarãja mu̶a rijaye cu̶tirã.</s>
      <s id="b.1CO.111.30.2">Gãjerãma, bajireacoana, bajireamena quẽne ñarãja mu̶a.</s>
     </seg>
     <seg type="verse" id="b.1CO.111.31">
      <s id="b.1CO.111.31.1">Cristo manire ĩ rijabosarere quẽnaro tu̶oĩacõari, to yicõari, rojose mani yirere tu̶oĩa, Diore mani yigotijama, rojose manire yibetiru̶cu̶mi Dios.</s>
     </seg>
     <seg type="verse" id="b.1CO.111.32">
      <s id="b.1CO.111.32.1">Rojose mani yise su̶ori rojose Dios manire ĩ yijama, “Rojose yitu̶jacõari, yu̶re ajimena rãca rojose tãmu̶otu̶jabetiriaroju̶ vabetiru̶arãma” yigu̶ yigu̶mi.</s>
     </seg>
     <seg type="verse" id="b.1CO.111.33">
      <s id="b.1CO.111.33.1">To bajiri yu̶ mairã, mani u̶ju̶ manire ĩ rijabosare tu̶oĩacõari panre barã, to yicõari u̶ye ocore idirã mu̶a rẽjajama, gãjerãre yucõari, ĩna ejajediro baba.</s>
     </seg>
     <seg type="verse" id="b.1CO.111.34">
      <s id="b.1CO.111.34.1">Mu̶a rẽjaroto rĩjoro, mu̶a ñiorijajama, mu̶a ya viriju̶ mu̶a bajama, quẽnacõaroja.</s>
      <s id="b.1CO.111.34.2">To bajiro mu̶a yijama, no yigu̶ rojose mu̶are yibecu̶mi Dios.</s>
      <s id="b.1CO.111.34.3">Mu̶a tu̶ju̶ ejacõari, gajeye quẽnaro mu̶are gotiru̶cu̶ja yu̶.</s>
     </seg>
    </div>
    <div type="chapter" id="b.1CO.112">
     <seg type="verse" id="b.1CO.112.1">
      <s id="b.1CO.112.1.1">Yu̶ mairã, gajeye Esp'iritu Santo ĩ masise manire ĩ u̶josere gotigu̶agu̶ yaja yu̶, “Masiato” yigu̶.</s>
     </seg>
     <seg type="verse" id="b.1CO.112.2">
      <s id="b.1CO.112.2.1">Diore mu̶a ajirũ̶cu̶bu̶oroto rĩjoro, mu̶are yitorimi vãtia u̶ju̶, Satanás.</s>
      <s id="b.1CO.112.2.2">To ĩ yijare, “Ado bajirã ñarãma” ĩna masune yitu̶oĩa quẽnorujeocõari, ñagõmena ĩna ñaboajaquẽne, “Rẽtoro masirã ñarãma” socarãne yirũ̶cu̶bu̶orã ñañuja mu̶a maji.</s>
     </seg>
     <seg type="verse" id="b.1CO.112.3">
      <s id="b.1CO.112.3.1">To bajiri, ado bajise mu̶a masisere bojaja yu̶: Esp'iritu Santo rãca ñagũ̶ma, “Rojose tãmu̶otu̶jabetiriaroju̶ Jesúre cõaroti ñaja”, yibecu̶ ñagũ̶mi.</s>
      <s id="b.1CO.112.3.2">To bajicõari, “Mani u̶ju̶, Jesúre, Dione ñagũ̶mi” yigu̶ma, Esp'iritu Santo ĩ ejarẽmose rãca tire yigu̶mi.</s>
     </seg>
     <seg type="verse" id="b.1CO.112.4">
      <s id="b.1CO.112.4.1">“Dios ĩ bojarore bajiro yimasiato” yigu̶, ĩ masisere manire u̶joyumi Esp'iritu Santo.</s>
      <s id="b.1CO.112.4.2">Ĩ sĩgũ̶ne manire u̶jor'i ĩ ñaboajaquẽne, tocãrãcu̶re ricati rĩne mani yimasirotire manire u̶joyumi.</s>
     </seg>
     <seg type="verse" id="b.1CO.112.5">
      <s id="b.1CO.112.5.1">Dios ĩ bojasere yirã, ricati rĩne mani yimasise ti ñaboajaquẽne, sĩgũ̶ne ñaami mani u̶ju̶.</s>
     </seg>
     <seg type="verse" id="b.1CO.112.6">
      <s id="b.1CO.112.6.1">Ricati rĩne manire ĩ ejarẽmose ti ñaboajaquẽne, sĩgũ̶ne ñaami manire ejarẽmogũ̶ma.</s>
     </seg>
     <seg type="verse" id="b.1CO.112.7">
      <s id="b.1CO.112.7.1">Ado cõrone Esp'iritu Santo manire ĩ u̶josere mu̶are gotigu̶ yaja: Tocãrãcu̶re Esp'iritu Santo ĩ ñajama, “Gãjerãre ejarẽmomasiato” yigu̶, ĩ masisere u̶jogu̶mi.</s>
      <s id="b.1CO.112.7.2">“Esp'iritu Santo ĩ u̶jor'i ñari, to bajiro yami”, yimasire ñaja.</s>
     </seg>
     <seg type="verse" id="b.1CO.112.8">
      <s id="b.1CO.112.8.1">“Quẽnaro tu̶oĩacõari gotimasiogũ̶ ñato” yigu̶, ĩ yimasirotire ĩre u̶jogu̶mi.</s>
      <s id="b.1CO.112.8.2">Gãjirema, “Dios ocare quẽnaro ajimasicõari, ĩnare gotimasiogũ̶ ñato” yigu̶, ĩ yimasirotire ĩre u̶jogu̶mi.</s>
     </seg>
     <seg type="verse" id="b.1CO.112.9">
      <s id="b.1CO.112.9.1">Gãjirema, “Dios ĩ masise rãca yu̶re ejarẽmoru̶cu̶mi” ĩ yitu̶oĩarotire ĩre u̶jogu̶mi.</s>
      <s id="b.1CO.112.9.2">Gãjirema, rijaye cu̶tirãre ĩ catiorotire ĩre u̶jogu̶mi.</s>
     </seg>
     <seg type="verse" id="b.1CO.112.10">
      <s id="b.1CO.112.10.1">Gãjirema, ĩaĩañamani ĩ yiĩorotire ĩre u̶jogu̶mi.</s>
      <s id="b.1CO.112.10.2">Gãjirema, “Ĩre yu̶ gotisere ajicõari, yu̶re gotirẽtobosarimasu̶ ñato” yigu̶, ĩ yimasirotire ĩre u̶jogu̶mi.</s>
      <s id="b.1CO.112.10.3">Gãjirema, gãjerã ĩna gotisere ajicõari, “Esp'iritu Santo ĩ ejarẽmojare, ĩnare gotiama; vãtiju̶a ĩ ejarẽmojare, ĩnare gotiama” ĩ yimasirotire ĩre u̶jogu̶mi.</s>
      <s id="b.1CO.112.10.4">Gãjirema, gãjerã oca masibecu̶ ñaboarine, ĩ ñagõmasirotire ĩre u̶jogu̶mi.</s>
      <s id="b.1CO.112.10.5">Gãjirema, “Ti ocare buebecu̶ ñaboarine, ajimasicõari, gotirẽtogũ̶ ñato” yigu̶, ĩ yimasirotire ĩre u̶jogu̶mi.</s>
     </seg>
     <seg type="verse" id="b.1CO.112.11">
      <s id="b.1CO.112.11.1">Ricati rĩne tocãrãcu̶re ĩ bojarore bajiro ĩna yimasirotire ĩnare u̶jogu̶mi.</s>
     </seg>
     <seg type="verse" id="b.1CO.112.12">
      <s id="b.1CO.112.12.1">Mani ruju̶re jairo ñabateaja, cojo ruju̶ ñaboarine.</s>
      <s id="b.1CO.112.12.2">To bajirone bajiaja mani Cristore ajitirũ̶nu̶rã quẽne.</s>
     </seg>
     <seg type="verse" id="b.1CO.112.13">
      <s id="b.1CO.112.13.1">Jediro ñaja mani.</s>
      <s id="b.1CO.112.13.2">Jud'io masa, jud'io masa me ñarã quẽne ñaja mani.</s>
      <s id="b.1CO.112.13.3">Sĩgũ̶ri gãjerãre moabosarã, gãjerãma, moabosamena ñaja mani.</s>
      <s id="b.1CO.112.13.4">Mani jedirore oco rãca mani bautiza ecorone, manire ejayumi Esp'iritu Santo.</s>
      <s id="b.1CO.112.13.5">To bajiri Esp'iritu Santo su̶orine Cristo yarã, cojo masare bajiro ñaejayuja mani.</s>
     </seg>
     <seg type="verse" id="b.1CO.112.14">
      <s id="b.1CO.112.14.1">Mani ruju̶, cojo ruju̶ ñaboarine, jairo vãme cu̶tibatoaja.</s>
     </seg>
     <seg type="verse" id="b.1CO.112.15">
      <s id="b.1CO.112.15.1">Mani ruju̶re, gu̶bo ti tu̶oĩajama, “Ãmo me ñaja yu̶.</s>
      <s id="b.1CO.112.15.2">To bajiri, ruju̶aye me ñaja” ti yiboajaquẽne, ruju̶ayene ñacõa ñaroja.</s>
     </seg>
     <seg type="verse" id="b.1CO.112.16">
      <s id="b.1CO.112.16.1">Gãmoro ti tu̶oĩajama, “Cajea me ñaja yu̶.</s>
      <s id="b.1CO.112.16.2">To bajiri, ruju̶aye me ñaja” ti yiboajaquẽne, ruju̶ayene ñacõa ñaroja.</s>
      <s id="b.1CO.112.16.3">Tire bajirone bajiaja mani quẽne.</s>
      <s id="b.1CO.112.16.4">Sĩgũ̶, Cristore ajitirũ̶nu̶gũ̶, gãjire ĩacõari, “Ĩre bajiro yimasigũ̶ me ñaja yu̶.</s>
      <s id="b.1CO.112.16.5">To bajiri Cristo yu̶ me ñagũ̶ja yu̶” ĩ yiboajaquẽne, Cristo yu̶ne ñacõa ñagũ̶mi.</s>
     </seg>
     <seg type="verse" id="b.1CO.112.17">
      <s id="b.1CO.112.17.1">Mani ruju̶ ñaro cõrone, cajea rĩne ti ñacõajama, ¿no bajiro ajimasirãda mani?</s>
      <s id="b.1CO.112.17.2">Mani ruju̶ ñaro cõrone, gãmoro rĩne ti ñacõajama, ¿no bajiro vĩnimasirãda mani?</s>
      <s id="b.1CO.112.17.3">Tire bajirone bajiaja Cristore ajitirũ̶nu̶rãre quẽne.</s>
      <s id="b.1CO.112.17.4">Ĩre ajitirũ̶nu̶rã jediro, cojo vãme rĩne quẽnaro yimasirã mani ñajama, gaje vãme Dios ĩ bojasere yimasimena ñaborãja mani.</s>
     </seg>
     <seg type="verse" id="b.1CO.112.18">
      <s id="b.1CO.112.18.1">To bajiri, Dios, manire rujeosu̶ogu̶ju̶ne, mani ruju̶ ñasere, “Adiju̶ne ti ñajama, quẽnaja” yigu̶, mani ruju̶ayere rujeoyumi.</s>
      <s id="b.1CO.112.18.2">To bajiri, mani ruju̶, cojo ruju̶ ñaboarine, ricati rĩne ti ñabaterore bajirone bajiama Cristore ajitirũ̶nu̶rãre quẽne.</s>
     </seg>
     <seg type="verse" id="b.1CO.112.19">
      <s id="b.1CO.112.19.1">Mani ruju̶aye, cojoju̶ne jairiju̶ro ti ñajedicoajama, ruju̶ju̶ama noju̶a ñabetoja.</s>
     </seg>
     <seg type="verse" id="b.1CO.112.20">
      <s id="b.1CO.112.20.1">To bajiri mani ruju̶aye jairo ñabateboarine, cojo ruju̶ne ñaja.</s>
     </seg>
     <seg type="verse" id="b.1CO.112.21">
      <s id="b.1CO.112.21.1">To bajiro ti bajijare, mani cajea ti yijama, “Ñie vaja maja ãmo”, yimasibetoja.</s>
      <s id="b.1CO.112.21.2">Mani ru̶joa quẽne, “Ñie vaja maja gu̶bori”, yimasibetoja.</s>
      <s id="b.1CO.112.21.3">Ñajedirone manire ejarẽmoaja.</s>
      <s id="b.1CO.112.21.4">Tire bajiro bajiaja Cristore ajitirũ̶nu̶rãre quẽne.</s>
      <s id="b.1CO.112.21.5">Cristore ajitirũ̶nu̶gũ̶, gãjire ĩacõari, “Yu̶re bajiro yimasigũ̶ me ñaami.</s>
      <s id="b.1CO.112.21.6">Vaja magũ̶ ñaami”, yibetiroti ñaja.</s>
     </seg>
     <seg type="verse" id="b.1CO.112.22">
      <s id="b.1CO.112.22.1">Ado bajiroju̶a bajiaja: Mani ruju̶ ñasere, “Adiju̶ma ñamasuse me ñaja” mani yitu̶oĩaboasene ñaja ñamasuse.</s>
     </seg>
     <seg type="verse" id="b.1CO.112.23">
      <s id="b.1CO.112.23.1">Mani ruju̶ ñasere jediro toobetiboarine, “Ñamasuse me ñaja” mani yisere, “Gãjerã ĩaroma” yirã, sudine sãñatoorũgũaja mani.</s>
      <s id="b.1CO.112.23.2">To bajiro mani yijama, mani ĩoriju̶ rẽtoro tijau̶re mairãre bajiro yirã yaja.</s>
      <s id="b.1CO.112.23.3">“To bajirone bajiato” yigu̶, to bajise manire rujeoyumi Dios.</s>
     </seg>
     <seg type="verse" id="b.1CO.112.25">
      <s id="b.1CO.112.25.1">Mani ruju̶ jairo ñabateboarine, cojoro cõro ñamasuse ñaja.</s>
      <s id="b.1CO.112.25.2">Mani Jesúre ajitirũ̶nu̶rã quẽne, to bajirone bajirã ñaja.</s>
      <s id="b.1CO.112.25.3">Jãjarã ñaboarine, ñamasurã rĩne ñaja mani.</s>
      <s id="b.1CO.112.25.4">To bajiri variquẽnase rãca gãmerã mairoti ñaja.</s>
     </seg>
     <seg type="verse" id="b.1CO.112.26">
      <s id="b.1CO.112.26.1">Mani ruju̶, cojoju̶ rojose ti tãmu̶ojama, mani ruju̶ jedirone rojose tãmu̶ojedicõaja.</s>
      <s id="b.1CO.112.26.2">To yicõari, mani ruju̶, cojoju̶ quẽnaro ti yiecojama, mani ruju̶ jedirone quẽnaro yiecojedicõaja.</s>
     </seg>
     <seg type="verse" id="b.1CO.112.27">
      <s id="b.1CO.112.27.1">To bajirone bajiaja mani Cristore ajitirũ̶nu̶rã quẽne.</s>
      <s id="b.1CO.112.27.2">Tocãrãcu̶ne ĩ yarã ñaja mani.</s>
      <s id="b.1CO.112.27.3">Sĩgũ̶ mani rãcagu̶ ĩ su̶tiritijama, mani jedirone ĩ rãca su̶tiritiaja.</s>
      <s id="b.1CO.112.27.4">To yicõari, sĩgũ̶ mani rãcagu̶ ĩ variquẽnajama, mani jedirone variquẽnaja mani.</s>
     </seg>
     <seg type="verse" id="b.1CO.112.28">
      <s id="b.1CO.112.28.1">“Jãjarã ñacõari, ricati yato ĩna” yigu̶, tocãrãcu̶re ĩ masisere manire u̶joyumi Dios.</s>
      <s id="b.1CO.112.28.2">To bajiri ĩ bajirere goticudironare yu̶are cõacami Jesús.</s>
      <s id="b.1CO.112.28.3">Gãjerã, ĩre gotirẽtobosaronare cũñumi Dios.</s>
      <s id="b.1CO.112.28.4">Gãjerã, Dios oca gotimasioronare cũñumi.</s>
      <s id="b.1CO.112.28.5">Gãjerã, ĩaĩañamani yiĩoronare cũñumi.</s>
      <s id="b.1CO.112.28.6">Gãjerã, rijaye cu̶tirãre catioronare cũñumi.</s>
      <s id="b.1CO.112.28.7">To yicõari, gãjerãrema ejarẽmoronare cũñumi.</s>
      <s id="b.1CO.112.28.8">Gãjerãrema, Cristore ajitirũ̶nu̶rãre ũmato ñaronare cũñumi.</s>
      <s id="b.1CO.112.28.9">Gãjerãrema, ĩna masibeti oca ñaboasere ñagõronare cũñumi.</s>
     </seg>
     <seg type="verse" id="b.1CO.112.29">
      <s id="b.1CO.112.29.1">“Ricati rĩne yiru̶arãma” ĩ yiriarã ñari, mani jedirone, Jesús ĩ bajirere goticudirã me ñaja.</s>
      <s id="b.1CO.112.29.2">Mani jedirone Diore gotirẽtobosarã me ñaja.</s>
      <s id="b.1CO.112.29.3">Mani jedirone, Dios ocare gotimasiorã me ñaja.</s>
      <s id="b.1CO.112.29.4">Mani jedirone, ĩaĩañamani yiĩorã me ñaja.</s>
     </seg>
     <seg type="verse" id="b.1CO.112.30">
      <s id="b.1CO.112.30.1">Mani jedirone, rijaye cu̶tirãre catiorã me ñaja.</s>
      <s id="b.1CO.112.30.2">Mani jedirone, mani masibeti ocare ñagõrã me ñaja.</s>
      <s id="b.1CO.112.30.3">Mani jedirone, mani masibeti oca ĩna ñagõsere buemena ñaboarine, tire ajimasicõari, gotirẽtoburã me ñaja.</s>
     </seg>
     <seg type="verse" id="b.1CO.112.31">
      <s id="b.1CO.112.31.1">To bajiri, jedirone masijeobetiboarine, quẽnamasuseju̶are ĩ u̶jorotire sẽniña.</s>
      <s id="b.1CO.112.31.2">To bajiro mu̶a yiboajaquẽne, gajeye ñaja rẽtoro ñamasuse.</s>
      <s id="b.1CO.112.31.3">Tire mu̶are gotigu̶agu̶ yaja yu̶.</s>
     </seg>
    </div>
    <div type="chapter" id="b.1CO.113">
     <seg type="verse" id="b.1CO.113.1">
      <s id="b.1CO.113.1.1">Cojo oca ru̶yabeto mani ñagõmasiboajaquẽne, to yicõari, ángel mesa yere quẽne ñagõmasijoecõaboarine, gãjerãre mani maibetijama, vaja mana ñarãja mani.</s>
      <s id="b.1CO.113.1.2">Ñagõre me ñaroja.</s>
      <s id="b.1CO.113.1.3">Bu̶to bu̶sisere yibu̶siorãre bajiro yirãja mani, gãjerãre mani maibetijama.</s>
     </seg>
     <seg type="verse" id="b.1CO.113.2">
      <s id="b.1CO.113.2.1">Diore gotirẽtobosarã, to yicõari, Dios ye masa ĩna masibetire masijeorã ñaboarine, gãjerãre mani maibetijama, vaja mana ñarãja mani.</s>
      <s id="b.1CO.113.2.2">“Manire ejarẽmoru̶cu̶mi” Cristore yitu̶oĩarã ñari, gũ̶tau̶re, “Gajeroju̶ vu̶ru̶rũ̶gũ̶coasa mu̶a masune” yimasiboarine, gãjerãre mani maibetijama, vaja mana ñarãja mani.</s>
     </seg>
     <seg type="verse" id="b.1CO.113.3">
      <s id="b.1CO.113.3.1">“Masare ĩnare maibetiboarine, maioro bajirãre jediro yu̶ cu̶osere ĩnare ĩsijeocõari, yu̶ masu ruju̶ quẽne ĩnare rijabosacoaru̶cu̶ja” yu̶ yijama, “Quẽnaro yigu̶ ñaami” yu̶re ĩna yivariquẽnasere bojagu̶ yu̶ yijama, Dios tu̶ju̶ ñie vaja bu̶jabecu̶ja yu̶.</s>
     </seg>
     <seg type="verse" id="b.1CO.113.4">
      <s id="b.1CO.113.4.1">Gãjerãre mani maijama, ado bajiro bajiru̶arãja mani: Rojose manire ĩna yiboajaquẽne, ĩnare jũnisinimenane, quẽnaseju̶are ĩnare yiru̶arãja.</s>
      <s id="b.1CO.113.4.2">Quẽnaro ĩna ñajama, “Yu̶a rẽtoro quẽnaro ñaama”, yiĩajũnisinirã me ñaru̶arãja.</s>
      <s id="b.1CO.113.4.3">“Ñamasurã ñaja yu̶a” yirã me ñaru̶arãja.</s>
     </seg>
     <seg type="verse" id="b.1CO.113.5">
      <s id="b.1CO.113.5.1">Quẽnaro mani ñase rĩ mere tu̶oĩarãja mani.</s>
      <s id="b.1CO.113.5.2">Gãjerã quẽnaro ĩna ñasere quẽne tu̶oĩarãja.</s>
      <s id="b.1CO.113.5.3">Gãjerã rojose manire ĩna yiboajaquẽne, ĩnare rũ̶cu̶bu̶orã, yoaro mene jũnisini tu̶jacoaru̶arãja.</s>
     </seg>
     <seg type="verse" id="b.1CO.113.6">
      <s id="b.1CO.113.6.1">Gãjerã rojose ĩna yisere ĩavariquẽnamenaja.</s>
      <s id="b.1CO.113.6.2">Quẽnaro ĩna yiseju̶are ĩavariquẽnarãja.</s>
     </seg>
     <seg type="verse" id="b.1CO.113.7">
      <s id="b.1CO.113.7.1">Gãjerã rojose ĩna yijare, bu̶to rojose mani tãmu̶ose ti ñaboajaquẽne, ĩnare maitu̶jamena ñari, ĩnare ñagõmacamenaja.</s>
      <s id="b.1CO.113.7.2">Rojose ĩna yiboajaquẽne, quẽnaro ĩna yirotire tu̶oĩacõa ñaru̶arãja.</s>
     </seg>
     <seg type="verse" id="b.1CO.113.8">
      <s id="b.1CO.113.8.1">Gãjerãre mani maise, jedise me ñaja.</s>
      <s id="b.1CO.113.8.2">Diore gotirẽtobosareju̶ama, jedise ñaja.</s>
      <s id="b.1CO.113.8.3">Masa ĩna masibeti oca ñagõre, mani masise quẽne, jedise ñaja.</s>
     </seg>
     <seg type="verse" id="b.1CO.113.9">
      <s id="b.1CO.113.9.1">Ado bajiro ti bajijare, “Jedise ñaja”, mu̶are yaja yu̶: Adirodori Dios ĩ masise manire ĩ u̶jose ti ñaboajaquẽne, jediro masibeaja mani.</s>
      <s id="b.1CO.113.9.2">Ĩre gotirẽtobosare Dios ĩ u̶jose ti ñaboajaquẽne, ñajediro ajimasibeaja mani.</s>
     </seg>
     <seg type="verse" id="b.1CO.113.10">
      <s id="b.1CO.113.10.1">To bajiboarine, ĩ tu̶ju̶ mani ejaro, ĩ masisere manire ĩ u̶jojare, jediro ajimasijeocõaru̶arãja mani.</s>
      <s id="b.1CO.113.10.2">To cõrone adirodoriaye mani masise, vaja maniru̶aroja.</s>
     </seg>
     <seg type="verse" id="b.1CO.113.11">
      <s id="b.1CO.113.11.1">Ado bajiro bajiaja: Daquegu̶aca yu̶ ñajama, ñagõjeomasibeticaju̶ yu̶ maji.</s>
      <s id="b.1CO.113.11.2">To bajicõari, quẽnaro tu̶oĩabeticaju̶.</s>
      <s id="b.1CO.113.11.3">Bu̶cu̶acu̶ju̶, to bajiro yu̶ bajicatire yitu̶jacaju̶ yu̶.</s>
     </seg>
     <seg type="verse" id="b.1CO.113.12">
      <s id="b.1CO.113.12.1">Tire bajirone bajiaja adi quẽne: Quẽnaro ruyubetiase ẽoro ĩariarore bajiro Dios yere quẽnaro ajimasijeobeaja mani maji.</s>
      <s id="b.1CO.113.12.2">To bajiboarine, Dios tu̶ju̶ma ẽoro quẽnaro ruyubetiase ĩarãre bajiro me Diore ĩaru̶arãja mani.</s>
      <s id="b.1CO.113.12.3">To cõroju̶ma quẽnaro ajimasijeocõaru̶arãja mani yuja.</s>
     </seg>
     <seg type="verse" id="b.1CO.113.13">
      <s id="b.1CO.113.13.1">To bajiri idia vãme ñaja, adirũ̶mu̶riaye ñamasuse mani yirũgũroti: Diore ajitirũ̶nu̶rũgũroti ñaja.</s>
      <s id="b.1CO.113.13.2">Gaje vãme, “Dios ĩ gotiriarore bajiro ĩ masise manire u̶jojeocõaru̶cu̶mi”, yitu̶oĩarũgũroti ñaja.</s>
      <s id="b.1CO.113.13.3">To bajicõari, tu̶sari vãme ñaja ñamasuri vãme, “Gãjerãre mairũgũroti ñaja” yiri vãme.</s>
     </seg>
    </div>
    <div type="chapter" id="b.1CO.114">
     <seg type="verse" id="b.1CO.114.1">
      <s id="b.1CO.114.1.1">To bajiri gãjerãre mani maise ñamasuse ti ñajare, mani yimasiro cõro gãjerãre mairũgũto mani.</s>
      <s id="b.1CO.114.1.2">To yicõari, gajeye Dios ĩ masise ĩ yarãre ĩ u̶josere bu̶to bojarã ñari, ĩre sẽnirũgũroti ñaja.</s>
      <s id="b.1CO.114.1.3">Tire bojarã, gajeye mu̶a bojaro rẽtoro Diore gotirẽtobosarotire mu̶are ĩ u̶josere mu̶a bojajama, quẽnaja.</s>
     </seg>
     <seg type="verse" id="b.1CO.114.2">
      <s id="b.1CO.114.2.1">Ado bajiro ti bajijare, to bajise mu̶are yaja yu̶: Sĩgũ̶, masiñamani oca ĩ ñagõjama, masare ñagõgũ̶ me yigu̶mi.</s>
      <s id="b.1CO.114.2.2">Diore ñagõgũ̶ yigu̶mi, Esp'iritu Santo ĩ u̶jose rãca.</s>
      <s id="b.1CO.114.2.3">Ĩ rãcanaju̶ama, ĩre ajimasimenama, “To bajirone bajiato” yigu̶, Dios ĩ yise ti ñajare.</s>
     </seg>
     <seg type="verse" id="b.1CO.114.3">
      <s id="b.1CO.114.3.1">Gãjiju̶ama, Diore gotirẽtobosagu̶, masare gotigu̶ yigu̶mi.</s>
      <s id="b.1CO.114.3.2">To bajiro ĩ yijare, bu̶tobu̶sa Diore ajitirũ̶nu̶rãma.</s>
     </seg>
     <seg type="verse" id="b.1CO.114.4">
      <s id="b.1CO.114.4.1">Masiñamani oca ñagõgũ̶rema, ĩ sĩgũ̶rene quẽnaja ti.</s>
      <s id="b.1CO.114.4.2">Gãji, Diore gotirẽtobosagu̶ju̶ama, ĩ rãca rẽjarãre ejarẽmogũ̶ yigu̶mi.</s>
     </seg>
     <seg type="verse" id="b.1CO.114.5">
      <s id="b.1CO.114.5.1">To bajiri sĩgũ̶ ru̶yabeto oca masiñamanire mu̶a ñagõjama, quẽnaroja.</s>
      <s id="b.1CO.114.5.2">To bajiboarine, Diore mu̶a gotirẽtobosajama, rẽtobu̶saro quẽnaru̶aroja.</s>
      <s id="b.1CO.114.5.3">To bajiboarine, masiñamani oca ñagõgũ̶ ĩ ñagõrone, “Mani rãca rẽjarã ajimasicõari, bu̶tobu̶sa Diore ajitirũ̶nu̶ato” yigu̶, gãji tire ĩ gotirẽtobujama, ñamasuse moagũ̶ yigu̶mi, ĩ quẽne.</s>
     </seg>
     <seg type="verse" id="b.1CO.114.6">
      <s id="b.1CO.114.6.1">Ado bajiro bajiaja: Yu̶ mairã, mu̶are ĩagũ̶ ejagu̶, masiñamani oca yu̶ ñagõjama, ¿no bajiro mu̶are ejarẽmogũ̶ yigu̶ada yu̶?</s>
      <s id="b.1CO.114.6.2">Mu̶are yu̶ ejarẽmoru̶ajama, ado bajiroju̶a yiroti ñaja: Dios ĩ ejarẽmose rãca ĩ ocare buecõari mu̶are gotiroti ñaja.</s>
      <s id="b.1CO.114.6.3">To bajiro yu̶ yibetijama, ĩ ocare buebetiboarine, ĩ ejarẽmose rãca tu̶oĩacõari mu̶are gotiroti ñaroja.</s>
     </seg>
     <seg type="verse" id="b.1CO.114.7">
      <s id="b.1CO.114.7.1">Gotimasiore queti mu̶are gotigu̶ yaja: Tõroare quẽnaro ĩ jutibetijama, “Ti basare jutigu̶ yami”, yimasiña manoja.</s>
      <s id="b.1CO.114.7.2">To bajirone bajiroja arpa vãme cu̶tiju̶re quẽne.</s>
      <s id="b.1CO.114.7.3">Quẽnaro ĩ yibu̶siomasibetijama, “Ti basare yami”, yimasiña manoja.</s>
     </seg>
     <seg type="verse" id="b.1CO.114.8">
      <s id="b.1CO.114.8.1">Surarare jigu̶, trompeta vãme cu̶tiju̶ quẽnaro ĩ jutibetijama, “Sĩarotigu̶ yiromi”, ĩre yiajimasimenama, quẽnaro ĩ jutibeti ti ñajare.</s>
     </seg>
     <seg type="verse" id="b.1CO.114.9">
      <s id="b.1CO.114.9.1">To bajirone bajiaja, gãjerã, oca masiñamani mu̶a ñagõboajama.</s>
      <s id="b.1CO.114.9.2">Mu̶a ñagõboasere ajimasibeticõari, “To bajiro yire ũni ñaja”, yimasibetiru̶arãma ĩna.</s>
      <s id="b.1CO.114.9.3">To bajiro bajica yiro, masa mano ñagõriarore bajiro bajicõaroja.</s>
     </seg>
     <seg type="verse" id="b.1CO.114.10">
      <s id="b.1CO.114.10.1">Adi macaru̶cu̶rore jãjarã masa ñarãma ricati rĩne ñagõrã.</s>
      <s id="b.1CO.114.10.2">Ĩna cojo masama, gãmerã ajicõarãma.</s>
     </seg>
     <seg type="verse" id="b.1CO.114.11">
      <s id="b.1CO.114.11.1">To bajiboarine, yu̶ ocare ajibecu̶ rãca, yu̶a ñagõboajama, gãmerã ajimasimenaja.</s>
      <s id="b.1CO.114.11.2">To bajiro ti bajijama, gãmerã ejarẽmomasiña manoja.</s>
     </seg>
     <seg type="verse" id="b.1CO.114.12">
      <s id="b.1CO.114.12.1">To bajirone bajiroja mu̶are quẽne, masiñamani oca mu̶a ñagõjama.</s>
      <s id="b.1CO.114.12.2">Gãjerãre ejarẽmomasimenaja.</s>
      <s id="b.1CO.114.12.3">To bajiri, Esp'iritu Santo ĩ masise mu̶are ĩ u̶jorotire bu̶to bojarã ñari, gãjerãre ejarẽmorotiju̶are sẽniña, “Bu̶tobu̶sa Diore ajitirũ̶nu̶ato” yirã.</s>
     </seg>
     <seg type="verse" id="b.1CO.114.13">
      <s id="b.1CO.114.13.1">Gãjerãre ejarẽmorotire tu̶oĩarã ñari, masiñamani oca ñagõrã quẽne, Diore sẽniña mu̶a, “Ti ocare buebecu̶ ñaboarine, ajimasicõari, gãjerãre gotirẽtobumasirã ñarãsa” yirã.</s>
     </seg>
     <seg type="verse" id="b.1CO.114.14">
      <s id="b.1CO.114.14.1">Diore sẽnigũ̶, oca masiñamani yu̶ ñagõjama, Esp'iritu Santo ĩ ejarẽmose rãca to bajiro ñagõgũ̶ja yu̶.</s>
      <s id="b.1CO.114.14.2">“To bajiro yiru̶aro yaja” yimasibetiboarine, ñagõgũ̶ja yu̶.</s>
      <s id="b.1CO.114.14.3">To bajiri gãjerãma yu̶re ajimasimenama.</s>
     </seg>
     <seg type="verse" id="b.1CO.114.15">
      <s id="b.1CO.114.15.1">To bajiro ti bajijare, ado bajiro yiroti ñaja: Cojojirema Esp'iritu Santo ĩ masise yu̶re ĩ u̶jose rãca Diore sẽniroti ñaja.</s>
      <s id="b.1CO.114.15.2">Gajeju̶ma, yu̶ masune tu̶oĩacõari, ĩre sẽniroti ñaja.</s>
      <s id="b.1CO.114.15.3">Cojojirema Esp'iritu Santo ĩ masise yu̶re ĩ u̶jose rãca basaroti ñaja.</s>
      <s id="b.1CO.114.15.4">Gajeju̶ma, yu̶ masune tu̶oĩacõari, basaroti ñaja.</s>
     </seg>
     <seg type="verse" id="b.1CO.114.16">
      <s id="b.1CO.114.16.1">To bajiro mani yibetijama, Esp'iritu Santo manire ĩ u̶jose rãca Diore mani yirũ̶cu̶bu̶ojama, “Tire ñagõrã yama”, manire yimasimenama ĩna.</s>
      <s id="b.1CO.114.16.2">To bajiri, mani rãca Diore yirũ̶cu̶bu̶omasimenama.</s>
     </seg>
     <seg type="verse" id="b.1CO.114.17">
      <s id="b.1CO.114.17.1">“Quẽnaro yaja mu̶” Diore mani yiboajaquẽne, manire ajimasibeticõari, quẽnabu̶saro Diore ajitirũ̶nu̶menama gãjerã.</s>
     </seg>
     <seg type="verse" id="b.1CO.114.18">
      <s id="b.1CO.114.18.1">Mu̶a rẽtoro masiñamani oca ñagõaja yu̶.</s>
      <s id="b.1CO.114.18.2">To bajiri, yu̶ masibeti oca ñaboasere yu̶ ñagõmasise yu̶re ĩ u̶jose ti ñajare, “Quẽnaro yaja mu̶”, Diore ĩre yaja yu̶.</s>
     </seg>
     <seg type="verse" id="b.1CO.114.19">
      <s id="b.1CO.114.19.1">To bajiboarine, cojomocãrãca vãme cõro gotimasioru̶arũgũaja, quẽnaro ĩna ajimasirotire yigu̶.</s>
      <s id="b.1CO.114.19.2">Diez mil ñari vãme ñase oca gãjerã ĩna ajimasibeti yu̶ gotijama, ajimasibetiborãma.</s>
     </seg>
     <seg type="verse" id="b.1CO.114.20">
      <s id="b.1CO.114.20.1">Yu̶ mairã, rĩamasare bajiro tu̶oĩabesa mu̶a.</s>
      <s id="b.1CO.114.20.2">Bu̶cu̶rã ĩna tu̶oĩarore bajiro tu̶oĩacõari, quẽnaro tu̶oĩamasiña, yu̶ gotimasiosere.</s>
      <s id="b.1CO.114.20.3">Rojosere rĩamasa ĩna tu̶oĩamasibetore bajiro mu̶a quẽne rojoseju̶arema yibeticõaña.</s>
     </seg>
     <seg type="verse" id="b.1CO.114.21">
      <s id="b.1CO.114.21.1">Dios ocare masa ĩna ucamasire ti gotijama, ado bajiro gotiaja: “Ĩna tu̶ju̶ gajeye oca ñagõrãre cõaru̶cu̶ja.</s>
      <s id="b.1CO.114.21.2">To bajiro yu̶ yiboajaquẽne, yu̶re ajibeticõa ñaru̶arãma”, yigotiaja Dios oca masa ĩna ucamasire.</s>
     </seg>
     <seg type="verse" id="b.1CO.114.22">
      <s id="b.1CO.114.22.1">Ado bajiro manire yaja ti: “Masiñamani oca, Esp'iritu Santo ĩ masisere manire ĩ u̶jose rãca mani ñagõjama, Cristore ajitirũ̶nu̶rã ĩna ĩaro rĩjoro ñagõroti me ñaja.</s>
      <s id="b.1CO.114.22.2">Ĩre masimena ĩna ĩaro rĩjoroju̶a ñagõroti ñaja”, yaja ti manire.</s>
      <s id="b.1CO.114.22.3">To yicõari, Diore mani gotirẽtobosajama, Cristore ajitirũ̶nu̶mena ĩna ĩaro rĩjoro ñagõroti me ñaja.</s>
      <s id="b.1CO.114.22.4">Ĩre ajitirũ̶nu̶rã ĩna ĩaro rĩjoroju̶a ñagõroti ñaja, “Quẽnabu̶saro Cristore ajitirũ̶nu̶ato ĩna” yirã.</s>
     </seg>
     <seg type="verse" id="b.1CO.114.23">
      <s id="b.1CO.114.23.1">To bajiro mu̶are gotiboarine, ado bajise mu̶are yicõa ñaja yu̶: “Masiñamani oca mani ñagõjama, ñie vaja manoja.</s>
      <s id="b.1CO.114.23.2">Tire ajimasimenama gãjerã”, mu̶are yicõa ñaja yu̶.</s>
      <s id="b.1CO.114.23.3">Mani jediro rẽjacõari, masiñamani oca mani ñagõjama, gãjerã Cristo ĩ bajirere ajimena, to yicõari ocare ajimena, sãjaejacõari, “Mecu̶rã yama”, manire yiĩaru̶arãma.</s>
     </seg>
     <seg type="verse" id="b.1CO.114.24">
      <s id="b.1CO.114.24.1">To bajiboarine, Diore mani gotirẽtobosañarone, sãjaejacõari, Dios oca ti ñajare, “ ‘Rojose yirã ñaama’ yu̶are yiĩagũ̶mi Dios”, yimasiru̶arãma Cristo ĩ bajirere ajimena.</s>
     </seg>
     <seg type="verse" id="b.1CO.114.25">
      <s id="b.1CO.114.25.1">“Yu̶a u̶su̶riju̶ rojose yu̶a tu̶oĩasere masicoami Dios”, yiru̶arãma.</s>
      <s id="b.1CO.114.25.2">To yicõari, Diore rũ̶cu̶bu̶orã, gu̶somuniari tueturu̶arãma ĩna.</s>
      <s id="b.1CO.114.25.3">To yicõari, “Socarã me yaja mu̶a.</s>
      <s id="b.1CO.114.25.4">Mu̶a rãcane ñagũ̶mi Dios”, yiru̶arãma.</s>
     </seg>
     <seg type="verse" id="b.1CO.114.26">
      <s id="b.1CO.114.26.1">Yu̶ mairã, rẽjacõari, Diore rũ̶cu̶bu̶orã, ado bajiro mu̶a yijama, quẽnaja.</s>
      <s id="b.1CO.114.26.2">Sĩgũ̶ri basa, gãjerãma, Dios ocare buecõari gotimasio, gãjerãma, Dios ĩnare ĩ ñagõrotisere goti, gãjerãma, masiñamani oca ñagõ, to yicõari, gãjerãma, masiñamani ocare ajimenare, “Ado bajiro yiru̶aro yaja”, ĩnare yiru̶arãja mu̶a.</s>
      <s id="b.1CO.114.26.3">“Quẽnabu̶saro Diore ajitirũ̶nu̶ato” yirã, ti jediro gãmerã ejarẽmoru̶arãja mu̶a.</s>
     </seg>
     <seg type="verse" id="b.1CO.114.27">
      <s id="b.1CO.114.27.1">Masiñamani oca mu̶a ñagõru̶ajama, ju̶arã, idiarã cõrone ñagõru̶arãja mu̶a.</s>
      <s id="b.1CO.114.27.2">Jãjarã ĩna ñagõjama, quẽnabetoja.</s>
      <s id="b.1CO.114.27.3">Sĩgũ̶ ĩ ñagõro bero, ñagõru̶cu̶mi gãji.</s>
      <s id="b.1CO.114.27.4">Ĩ bero ñagõru̶cu̶mi ñagõtu̶sagu̶.</s>
      <s id="b.1CO.114.27.5">Ajimasimena ñaboarine, masiñamani oca ĩna ñagõro bero, gãjerã ti ocare ajimenare ĩna gotisere, “Ado bajiro yiru̶aro yaja” ĩnare yigotimasiorimasu̶ quẽne ñaru̶cu̶mi.</s>
     </seg>
     <seg type="verse" id="b.1CO.114.28">
      <s id="b.1CO.114.28.1">“Ado bajiro yiru̶aro yaja” yigotirimasu̶ ĩ manijama, ĩna ĩaro rĩjoro mu̶a masibeti ocare ñagõbetiroti ñaja.</s>
      <s id="b.1CO.114.28.2">Ñagõbumenane, mu̶a tu̶oĩase rãca Diore mu̶a ñagõjama, quẽnaja.</s>
     </seg>
     <seg type="verse" id="b.1CO.114.29">
      <s id="b.1CO.114.29.1">Dios ocare mu̶a gotimasiojama, ju̶arã, idiarã cõrone ñagõru̶arãja mu̶a.</s>
      <s id="b.1CO.114.29.2">Gãjerã mu̶a ñagõsere ajicõari, “Socabeama”, yiajimasiru̶arãma.</s>
     </seg>
     <seg type="verse" id="b.1CO.114.30">
      <s id="b.1CO.114.30.1">Sĩgũ̶, ĩ gotiñarone, ĩ gotisere ajigu̶ju̶a, Dios ĩ ejarẽmose rãca tu̶oĩacõari, ĩ quẽne ĩ gotiru̶ajama, gotisu̶ogu̶ju̶a gotitu̶jato, “Ĩju̶a gotiato” yigu̶.</s>
     </seg>
     <seg type="verse" id="b.1CO.114.31">
      <s id="b.1CO.114.31.1">To bajiri, sĩgũ̶ ĩ gotiro bero, gotiru̶cu̶mi gãji.</s>
      <s id="b.1CO.114.31.2">Ĩ bero gotiru̶cu̶mi gãji.</s>
      <s id="b.1CO.114.31.3">To bajiro rĩne yirũgũru̶arãja mu̶a.</s>
      <s id="b.1CO.114.31.4">To bajiro mu̶a yivajama, sĩgũ̶ ru̶yabeto Dios ocare ajivariquẽnaru̶arãma ĩna.</s>
     </seg>
     <seg type="verse" id="b.1CO.114.32">
      <s id="b.1CO.114.32.1">Diore gotirẽtobosarã, ado bajiro bajirã ñari to bajiro quẽnaro gotirũgũaru̶arãja mu̶a: Mu̶a gotirẽtose Esp'iritu Santo mu̶are ĩ u̶josere, “Ado cõrone tire yu̶ gotijama, quẽnaja”, yimasirãja mu̶a.</s>
     </seg>
     <seg type="verse" id="b.1CO.114.33">
      <s id="b.1CO.114.33.1">Ñie oca mano mani rẽjasere ĩavariquẽnaru̶cu̶mi Dios.</s>
      <s id="b.1CO.114.33.2">Rẽjacõari, gãjerã ĩna gotiru̶aro rũ̶cu̶bu̶omenane mani ñagõjama, ĩavariquẽnabecu̶mi.</s>
      <s id="b.1CO.114.33.3">To bajiri gãjerã Jesúre ajitirũ̶nu̶rã ĩna rẽjarore bajiro, rojose oca mano mu̶a rẽjajama, quẽnaja.</s>
     </seg>
     <seg type="verse" id="b.1CO.114.34">
      <s id="b.1CO.114.34.1">Diore rũ̶cu̶bu̶orã, ĩna rẽjaro, rõmiama ñagõbetirona ñaama, to bajiro ĩna yibetirũgũre ti ñajare.</s>
      <s id="b.1CO.114.34.2">Ĩna manaju̶a ĩna rotirore bajiro cu̶diroti ñaja.</s>
      <s id="b.1CO.114.34.3">To bajirone gotiaja Dios ocare masa ĩna ucamasire.</s>
     </seg>
     <seg type="verse" id="b.1CO.114.35">
      <s id="b.1CO.114.35.1">Ĩna masiru̶ajama, ĩna ya viju̶ tudiejacõari, ĩna manaju̶are ĩna sẽniĩajama, quẽnaroja.</s>
      <s id="b.1CO.114.35.2">“Rẽjariaviju̶re ñagõbetiru̶arãma rõmia” yire ti ñajare.</s>
     </seg>
     <seg type="verse" id="b.1CO.114.36">
      <s id="b.1CO.114.36.1">¿No yirã yu̶ gotirore bajiro yibeticõa ñati mu̶a maji?</s>
      <s id="b.1CO.114.36.2">“Ĩ oca yu̶are cũñumi Dios, ‘Gãjerã masare quẽnaro riojo gotibosato’ yigu̶”, ¿yitu̶oĩaboati mu̶a?</s>
      <s id="b.1CO.114.36.3">“Yu̶a rĩne Dios ocare masa ĩna ucamasirere masirã ñaja yu̶a”, ¿yitu̶oĩaboati?</s>
      <s id="b.1CO.114.36.4">Mu̶a rĩ me ñaja Dios ocare ajicana.</s>
     </seg>
     <seg type="verse" id="b.1CO.114.37">
      <s id="b.1CO.114.37.1">Sĩgũ̶, “Diore gotirẽtobosagu̶ ñaja yu̶” ĩ yijama, mu̶are yu̶ gotisere ajicõari, “Dios ĩ rotirore bajirone gotiami Pablo”, yimasiru̶cu̶mi.</s>
      <s id="b.1CO.114.37.2">To bajirone yiru̶arãma gãjerã quẽne, “Esp'iritu Santo ĩ masise yu̶are ĩ u̶jose rãca gãjerãre ejarẽmoaja yu̶a” yirã.</s>
     </seg>
     <seg type="verse" id="b.1CO.114.38">
      <s id="b.1CO.114.38.1">Yu̶ gotimasiosere, “Socase ñaja” sĩgũ̶ ĩ yigotijama, ĩre ajibeja.</s>
     </seg>
     <seg type="verse" id="b.1CO.114.39">
      <s id="b.1CO.114.39.1">Yu̶ mairã, ado bajiro mu̶are yaja yu̶: Diore gotirẽtobosaroti, Esp'iritu Santo mu̶are ĩ u̶jorotire bu̶to bojarũgũña.</s>
      <s id="b.1CO.114.39.2">Rẽjacõari, gãjerã masiñamani oca ĩna ñagõjama, “Ñagõbesa”, ĩnare yibeja.</s>
     </seg>
     <seg type="verse" id="b.1CO.114.40">
      <s id="b.1CO.114.40.1">To bajiboarine, gãmerã rũ̶cu̶bu̶orã, quẽnaro tu̶oĩacõari, yu̶ gotirore bajiro yirũgũña.</s>
     </seg>
    </div>
    <div type="chapter" id="b.1CO.115">
     <seg type="verse" id="b.1CO.115.1">
      <s id="b.1CO.115.1.1">Yu̶ mairã, quẽna Cristo ĩ bajirere mu̶are yu̶ gotimasiosu̶ocatire mu̶a tuditu̶oĩasere bojaja.</s>
      <s id="b.1CO.115.1.2">Tire ajicõari, Cristore ajitirũ̶nu̶rã ñacoacaju̶ mu̶a.</s>
     </seg>
     <seg type="verse" id="b.1CO.115.2">
      <s id="b.1CO.115.2.1">To bajicõari, “Pablo ĩ gotirore bajirone yiyumi Cristo” mu̶a yitu̶jabetijama, rojose mu̶a tãmu̶oborotire mu̶are yirẽtobosacõari, quẽnaro mu̶are yiru̶cu̶mi Dios.</s>
      <s id="b.1CO.115.2.2">To bajiboarine, mu̶a ajitirũ̶nu̶ tu̶jajama, mu̶are yirẽtobosabetiru̶cu̶mi Dios.</s>
     </seg>
     <seg type="verse" id="b.1CO.115.3">
      <s id="b.1CO.115.3.1">Ti oca ñamasuse, Cristo yu̶re ĩ goticati ñacaju̶.</s>
      <s id="b.1CO.115.3.2">Ado bajiro bajiaja: Dios ocare masa ĩna ucamasire ti gotirore bajirone rojose mani yise vaja manire rijabosayumi Cristo.</s>
     </seg>
     <seg type="verse" id="b.1CO.115.4">
      <s id="b.1CO.115.4.1">Ĩre ĩna jajusĩaro bero, ĩre yujeyujarã ĩna.</s>
      <s id="b.1CO.115.4.2">To bajiboarine, idiarũ̶mu̶ tu̶satirũ̶mu̶ne Dios ocare masa ĩna ucamasire ti gotirore bajirone ĩre catioyumi Dios.</s>
     </seg>
     <seg type="verse" id="b.1CO.115.5">
      <s id="b.1CO.115.5.1">To ĩ yijare, tudicaticõari, Pedrore ruyuaĩoñuju Cristo.</s>
      <s id="b.1CO.115.5.2">Bero, ĩ buerã ñariarã cõrore ruyuaĩoñuju quẽna.</s>
     </seg>
     <seg type="verse" id="b.1CO.115.6">
      <s id="b.1CO.115.6.1">Bero, gãjerã quiniento rẽtoro ñarãre ĩre ajitirũ̶nu̶rãre ruyuaĩoñuju Cristo.</s>
      <s id="b.1CO.115.6.2">To bajiri, jãjarã caticõama maji, to bajiro ĩ bajirere ĩariarã.</s>
      <s id="b.1CO.115.6.3">Gãjerãma, rijareacoasuma.</s>
     </seg>
     <seg type="verse" id="b.1CO.115.7">
      <s id="b.1CO.115.7.1">Bero, Santiagore ruyuaĩoñuju.</s>
      <s id="b.1CO.115.7.2">Bero, ĩ ocare ĩ gotiroticõariarã jedirore ruyuaĩoñuju.</s>
     </seg>
     <seg type="verse" id="b.1CO.115.8">
      <s id="b.1CO.115.8.1">Ĩnare ĩ ruyuaĩoriaro bero, yu̶re quẽne ruyuaĩocami.</s>
      <s id="b.1CO.115.8.2">Ĩre yu̶ ajitirũ̶nu̶roto rĩjoro, “Cristore ajitirũ̶nu̶rocu̶ ñagũ̶mi”, yu̶re yimasibeticama masa.</s>
      <s id="b.1CO.115.8.3">Gãjerã Cristo rãca ñacõari, ĩre ĩna ajitirũ̶nu̶riarore bajiro ĩre ajitirũ̶nu̶beticaju̶ yu̶ maji.</s>
     </seg>
     <seg type="verse" id="b.1CO.115.9">
      <s id="b.1CO.115.9.1">Ĩre ajitirũ̶nu̶rãre bu̶to rojose ĩnare yisu̶yacacu̶ ñari, Cristo ocare gotigu̶ ñaboarine, ñamasugũ̶ me ñaja yu̶.</s>
      <s id="b.1CO.115.9.2">Gãjerã ĩ ocare ĩ gotiroticõariarã ñaama ñamasurãma.</s>
     </seg>
     <seg type="verse" id="b.1CO.115.10">
      <s id="b.1CO.115.10.1">To bajiboarine Dios, yu̶re ĩamaicõari, Cristo su̶orine ĩ ocare yu̶re gotiroticõañumi.</s>
      <s id="b.1CO.115.10.2">Quẽnaro yu̶re ĩ yijare, quẽnaro ĩre moabosaja yu̶.</s>
      <s id="b.1CO.115.10.3">To bajiri, “Ĩre gotirotiboacaju̶ yu̶”, yu̶re yibecu̶mi.</s>
      <s id="b.1CO.115.10.4">Gãjerã Cristo ĩ oca ĩ gotirotiriarã rẽtobu̶saro gotimasiorũgũaja yu̶, “Jãjarãbu̶sa ĩre ajitirũ̶nu̶rã ñato” yigu̶.</s>
      <s id="b.1CO.115.10.5">Yu̶ masune yigu̶ me yaja.</s>
      <s id="b.1CO.115.10.6">Yu̶re ĩamaicõari, quẽnaro yu̶re ejarẽmorũgũgũ̶mi Dios.</s>
     </seg>
     <seg type="verse" id="b.1CO.115.11">
      <s id="b.1CO.115.11.1">Cristo ĩ bajire yu̶ gotijama, gãjerã Cristo ĩ gotirotiriarã ĩna gotijaquẽne, no yibeaja.</s>
      <s id="b.1CO.115.11.2">Jediro mu̶are yu̶a gotise, ti rĩne ñacõaja, mu̶a ajitirũ̶nu̶cati.</s>
     </seg>
     <seg type="verse" id="b.1CO.115.12">
      <s id="b.1CO.115.12.1">To bajiri, “Ĩ rijato bero ĩre catioyumi Dios” yu̶a yigotise ti ñaboajaquẽne, mu̶aju̶ama, ¿no yirã “Bajireariarã, tudicatimenama”, yati mu̶a?</s>
     </seg>
     <seg type="verse" id="b.1CO.115.13">
      <s id="b.1CO.115.13.1">To bajiro mu̶a yisere quẽnaro tu̶oĩaña mu̶a: Tudicatire ti manijama, Cristo quẽne tudicatibetiborimi.</s>
     </seg>
     <seg type="verse" id="b.1CO.115.14">
      <s id="b.1CO.115.14.1">Cristo ĩ rijato bero, Dios ĩre ĩ catiobetijama, ĩ oca masare yu̶a gotise, vaja maniboroja.</s>
      <s id="b.1CO.115.14.2">Ĩre mu̶a ajitirũ̶nu̶se quẽne, vaja maniboroja.</s>
     </seg>
     <seg type="verse" id="b.1CO.115.15">
      <s id="b.1CO.115.15.1">To bajiri, Dios Cristore ĩ tudicatiobetijama, socasere Dios ĩ gotiroticõarãre bajiro bajiborãja yu̶a.</s>
      <s id="b.1CO.115.15.2">“Bajireariarã tudicatibeticõato” ĩ yijama, Cristore quẽne ĩre tudicatiobetiborimi Dios.</s>
     </seg>
     <seg type="verse" id="b.1CO.115.17">
      <s id="b.1CO.115.17.1">“Tudicatibetirimi Cristo” mu̶a yitu̶oĩajama, ĩre mu̶a ajitirũ̶nu̶se, vaja maniboroja.</s>
      <s id="b.1CO.115.17.2">Rojose mu̶a yisere mu̶are masiriobetiborimi Dios.</s>
     </seg>
     <seg type="verse" id="b.1CO.115.18">
      <s id="b.1CO.115.18.1">To bajicõari, Cristore ajitirũ̶nu̶riarã quẽne, tudicatio ecomenare bajiro bajirãma bajireariarã, Cristo ĩ tudicatibetijama.</s>
     </seg>
     <seg type="verse" id="b.1CO.115.19">
      <s id="b.1CO.115.19.1">Cristore ajitirũ̶nu̶rã ñaboarine, mani tudicatibetijama, ĩre ajitirũ̶nu̶mena ĩna su̶tiritiro rẽtoro tãmu̶oborãja mani.</s>
     </seg>
     <seg type="verse" id="b.1CO.115.20">
      <s id="b.1CO.115.20.1">Ado bajiroju̶a bajiaja: Cristo ĩ rijacoaboajaquẽne, ĩre catioyumi Dios.</s>
      <s id="b.1CO.115.20.2">To bajiri ĩ ñagũ̶mi, rijacoaboarine, quẽna tudicaticõari, rijabetirocu̶ ñasu̶ogu̶ma.</s>
      <s id="b.1CO.115.20.3">To bajiro ĩ bajijare, “Mani quẽne ĩre ajitirũ̶nu̶rã ñari, rijacoaboarine, ĩre bajiro quẽna tudicatiru̶arãja”, yimasiaja mani.</s>
     </seg>
     <seg type="verse" id="b.1CO.115.21">
      <s id="b.1CO.115.21.1">Sĩgũ̶ su̶orine masa bajireare ñasu̶oyuja.</s>
      <s id="b.1CO.115.21.2">To bajiboarine, quẽna sĩgũ̶ su̶orine bajireacoaboarine, tudicatire ñasu̶oyuja.</s>
     </seg>
     <seg type="verse" id="b.1CO.115.22">
      <s id="b.1CO.115.22.1">Ado bajiro bajiaja: Adán ñamasir'i jãnerabatia ñari, rijaru̶arãja mani.</s>
      <s id="b.1CO.115.22.2">To bajiboarine Cristore ajitirũ̶nu̶rã ĩ yarã mani ñajare, manire catioru̶cu̶mi Dios.</s>
     </seg>
     <seg type="verse" id="b.1CO.115.23">
      <s id="b.1CO.115.23.1">Cristo ñagũ̶mi rijacoaboarine quẽna tudicatisu̶or'i.</s>
      <s id="b.1CO.115.23.2">To bajicõari, adigodoju̶ ĩ tudiejaro, ĩre ajitirũ̶nu̶riarã tudicatiru̶arãma.</s>
     </seg>
     <seg type="verse" id="b.1CO.115.24">
      <s id="b.1CO.115.24.1">To bajiro ti bajirone, adi macaru̶cu̶ro jediru̶aroja.</s>
      <s id="b.1CO.115.24.2">Ĩre ĩaterã ñaro cõrone ĩna rotiboasere ĩnare yirotibetiru̶cu̶mi Cristo.</s>
      <s id="b.1CO.115.24.3">Adigodoana rojose yirotirã, õ vecana rojose yirotirãre quẽne ĩnare yirotibetiru̶cu̶mi.</s>
      <s id="b.1CO.115.24.4">To yigajanocõari, ñajediro, ĩre ajitirũ̶nu̶rãre ĩ jacu̶ Dioju̶are u̶joru̶cu̶mi, “Ñajediro u̶ju̶ ñamasugũ̶ ñarũgũru̶cu̶ja mu̶” yigu̶.</s>
     </seg>
     <seg type="verse" id="b.1CO.115.25">
      <s id="b.1CO.115.25.1">Cristo ado bajiro yirocu̶ ĩ ñajare, “To bajirone bajiru̶aroja”, mu̶are yaja yu̶: Cristo ĩ jacu̶re ĩ u̶joroto rĩjoro, ĩ rotiñarirodone, ĩre ĩaterã ñaro cõrone ĩna rotiboasere ĩnare yirotibetiru̶cu̶mi.</s>
     </seg>
     <seg type="verse" id="b.1CO.115.26">
      <s id="b.1CO.115.26.1">Ĩre ĩaterã ĩna rotiboasere yirotibeticõari, quẽna masa ĩna bajirease quẽne bajibetirotiru̶cu̶mi Cristo.</s>
      <s id="b.1CO.115.26.2">To bajiri ĩre ajitirũ̶nu̶rãrema, ju̶aji rijare maniru̶aroja.</s>
     </seg>
     <seg type="verse" id="b.1CO.115.27">
      <s id="b.1CO.115.27.1">Dios ocare masa ĩna ucamasire ti gotirore bajirone jediro u̶ju̶ ñarocu̶re Cristore cũru̶cu̶mi Dios.</s>
      <s id="b.1CO.115.27.2">Bajigu̶ju̶ma, ĩ jacu̶re rotigu̶ me ñaami Cristo.</s>
     </seg>
     <seg type="verse" id="b.1CO.115.28">
      <s id="b.1CO.115.28.1">To bajiri, ĩre ĩaterã ñaro cõrone ĩna rotiboasere ĩnare yirotibeticõari, jedirore rotigu̶ ñaru̶cu̶mi Cristo.</s>
      <s id="b.1CO.115.28.2">Tirũ̶mu̶ne ĩ rotimasirotire ĩ u̶jorere ĩre tudiĩsiru̶cu̶mi, ĩ jacu̶re, “Ñajediro u̶ju̶ ñamasugũ̶ ñaru̶cu̶ja mu̶” yigu̶.</s>
     </seg>
     <seg type="verse" id="b.1CO.115.29">
      <s id="b.1CO.115.29.1">“Bajireariarã tudicatimenama” sĩgũ̶ri mu̶a yisere tu̶oĩacõari, gajeye mu̶are gotirẽmoru̶aja yu̶.</s>
      <s id="b.1CO.115.29.2">¿No yirã, bajireariarã, oco rãca bautiza ecobetiriarãre tu̶oĩacõari, “Ĩnare bautiza ecobosato mani”, yati mu̶a?</s>
      <s id="b.1CO.115.29.3">Bajireariarã ĩna tudicatibetijama, oco rãca ĩna bautiza ecore vaja maniboroja ti.</s>
     </seg>
     <seg type="verse" id="b.1CO.115.30">
      <s id="b.1CO.115.30.1">Gãjerãre Cristo ĩ bajirere yu̶a goticudise quẽne, vaja maniboroja ti.</s>
      <s id="b.1CO.115.30.2">Tire yu̶a goticudijare, rojose yu̶are ĩna yiru̶ase ti ñaboajaquẽne, goticudicõa ñaja yu̶a.</s>
      <s id="b.1CO.115.30.3">Bajireariarã ĩna tudicatibetiboajaquẽne, ¿no yirã to bajise yicõa ñati yu̶a?</s>
     </seg>
     <seg type="verse" id="b.1CO.115.31">
      <s id="b.1CO.115.31.1">Yu̶ mairã, riojo mu̶are gotiaja yu̶.</s>
      <s id="b.1CO.115.31.2">Bu̶to yu̶re ĩna sĩaru̶ajare, tocãrãcarũ̶mu̶ne tire tu̶oĩarũgũaja.</s>
      <s id="b.1CO.115.31.3">To bajiboarine, tire yu̶ tu̶oĩaro cõro yu̶ goticati su̶orine Jesucristo mani u̶ju̶re mu̶a ajitirũ̶nu̶sere tu̶oĩavariquẽnarũgũaja.</s>
     </seg>
     <seg type="verse" id="b.1CO.115.32">
      <s id="b.1CO.115.32.1">Adoana, Efeso macana yu̶re ĩatecõari, bu̶to rojose yu̶re ĩna yiru̶aboajaquẽne, tone goticõa ñacaju̶ yu̶.</s>
      <s id="b.1CO.115.32.2">Bajireariarã ĩna tudicatibetijama, yu̶ goticati vaja, vaja bu̶jabetibogu̶ja yu̶.</s>
      <s id="b.1CO.115.32.3">Mani rijato bero, mani tudicatibetijama, Cristore ajitirũ̶nu̶mena ĩna tu̶oĩarore bajiro tu̶oĩaroti ñaboroja.</s>
      <s id="b.1CO.115.32.4">Ado bajiro tu̶oĩarãma ĩna: “Mani bajireacoajama, tudicatimenaja mani” yitu̶oĩarã ñari, “Mani bojarore bajiro yito mani”, yitu̶oĩarãma.</s>
     </seg>
     <seg type="verse" id="b.1CO.115.33">
      <s id="b.1CO.115.33.1">To bajiro ĩna yisere ajitirũ̶nu̶besa.</s>
      <s id="b.1CO.115.33.2">“Rojose yirã rãca mu̶a baba cu̶tijama, quẽnaro yirã ñaboarine, ĩnare bajiro rojose yiru̶arãja mu̶a quẽne” yirere masiritibesa.</s>
     </seg>
     <seg type="verse" id="b.1CO.115.34">
      <s id="b.1CO.115.34.1">“Mani rijato bero, tudicatimenaja mani” mu̶a yitu̶oĩaboasere to cõrone tu̶oĩatu̶jaya mu̶a.</s>
      <s id="b.1CO.115.34.2">To yicõari, rojose mu̶a yisere quẽne yitu̶jaya.</s>
      <s id="b.1CO.115.34.3">“Rojose yirã rãca baba cu̶tibesa”, mu̶are yibu̶ yu̶, mu̶a rãcana sĩgũ̶ri Diore masimena ĩna ñajare.</s>
      <s id="b.1CO.115.34.4">Tire mu̶are gotiaja yu̶, yu̶ gotisere ajicõari, mu̶a tu̶oĩabojonerotire yigu̶.</s>
     </seg>
     <seg type="verse" id="b.1CO.115.35">
      <s id="b.1CO.115.35.1">“Mani rijato bero, tudicatiroti ñaja manire” mu̶are yu̶ yiboajaquẽne, sĩgũ̶ri ñarãja mu̶a ado bajise sẽniĩarã: “Bajireariarã ñaboarine, ¿no bajiro tudicatirãda?</s>
      <s id="b.1CO.115.35.2">To yicõari, ¿no bajiro ruju̶ cu̶tirãda?”, yu̶re yisẽniĩarãja mu̶a.</s>
     </seg>
     <seg type="verse" id="b.1CO.115.36">
      <s id="b.1CO.115.36.1">To bajiro yu̶re mu̶a sẽniĩajama, quẽnaro tu̶oĩamasimena yirãja mu̶a.</s>
      <s id="b.1CO.115.36.2">Ado bajiroju̶a bajiaja: Ote mani otejama, joeaye boacoatoja.</s>
      <s id="b.1CO.115.36.3">To bajiboarine, jubeayeju̶a judiroja.</s>
     </seg>
     <seg type="verse" id="b.1CO.115.37">
      <s id="b.1CO.115.37.1">Trigo aje, gajeye mani otejama, ruju̶ jediro me oteaja mani.</s>
     </seg>
     <seg type="verse" id="b.1CO.115.38">
      <s id="b.1CO.115.38.1">Mani otero bero, “Ote ti ñarore bajirone judiato” yigu̶, tire judirotimasigũ̶mi Dios.</s>
      <s id="b.1CO.115.38.2">Trigo aje ti ñajama, trigo judiru̶aroja.</s>
     </seg>
     <seg type="verse" id="b.1CO.115.39">
      <s id="b.1CO.115.39.1">Gajeyere quẽne tu̶oĩaña: Mani catirã, jediro ricati rĩne ruju̶ cu̶tiaja mani.</s>
      <s id="b.1CO.115.39.2">Masa, vaibu̶cu̶rã, minia, vai quẽne ricati rĩne ruju̶ cu̶tiama.</s>
     </seg>
     <seg type="verse" id="b.1CO.115.40">
      <s id="b.1CO.115.40.1">Õ vecana quẽne, ricati ruju̶ cu̶tirãma.</s>
      <s id="b.1CO.115.40.2">“Õ vecana ñato” yigu̶, ĩnare rujeoyumi Dios.</s>
      <s id="b.1CO.115.40.3">To bajirone bajiaja, adigodoaye quẽne.</s>
      <s id="b.1CO.115.40.4">“Adigodoaye ñato” yigu̶, tire rujeoyumi Dios.</s>
      <s id="b.1CO.115.40.5">To bajiri ricati ñaja ti.</s>
      <s id="b.1CO.115.40.6">Ricati ñaboarine, quẽnase rĩne ñacõaja.</s>
     </seg>
     <seg type="verse" id="b.1CO.115.41">
      <s id="b.1CO.115.41.1">To bajirone bajiaja ũ̶mu̶agu̶ muiju ĩ bususere quẽne.</s>
      <s id="b.1CO.115.41.2">Ũ̶mu̶agu̶ muiju ĩ busuro cõro me busuami ñamiagu̶ quẽne.</s>
      <s id="b.1CO.115.41.3">To bajicõari ñamiagu̶ muiju ĩ busuro cõro me busuama ñocoa quẽne.</s>
     </seg>
     <seg type="verse" id="b.1CO.115.42">
      <s id="b.1CO.115.42.1">To bajirone bajiru̶arãja mani.</s>
      <s id="b.1CO.115.42.2">Mani rijato bero, quẽna tudicaticõari, ricati ruju̶ cu̶tiru̶arãja mani.</s>
      <s id="b.1CO.115.42.3">Mani ruju̶rire gãjerã ĩna yujero bero, boacoatoja.</s>
      <s id="b.1CO.115.42.4">To bajiboarine, bero ricati ruju̶ Dios manire ĩ ĩsirotiju̶ama, rijabetirotiruju̶ ñaru̶aroja.</s>
     </seg>
     <seg type="verse" id="b.1CO.115.43">
      <s id="b.1CO.115.43.1">Mani ruju̶ boarotiruju̶ ñaja.</s>
      <s id="b.1CO.115.43.2">To bajiboarine, bero Dios manire ĩ ĩsirotiruju̶ju̶ama, no yimasiñamani ruju̶ ñaru̶aroja.</s>
     </seg>
     <seg type="verse" id="b.1CO.115.44">
      <s id="b.1CO.115.44.1">Mani ruju̶, “Adigodoju̶ ñato” yigu̶, Dios ĩ rujeoriaruju̶ ñaja.</s>
      <s id="b.1CO.115.44.2">To bajiboarine, bero Dios manire ĩ ĩsirotiruju̶ju̶ama, “Yu̶ rãca quẽnaro ñaru̶arãma” yigu̶, manire ĩ ĩsirotiruju̶ ñaru̶aroja.</s>
     </seg>
     <seg type="verse" id="b.1CO.115.45">
      <s id="b.1CO.115.45.1">Ado bajiro gotiaja Dios ocare masa ĩna ucamasire: “Adán ñamasir'ire ĩ catirotire ĩre ĩsimasiñuju Dios”, yigotiaja.</s>
      <s id="b.1CO.115.45.2">Adán beroagu̶ ñaboarine ĩ rẽtoro ñamasugũ̶ ñaami Cristo.</s>
      <s id="b.1CO.115.45.3">Ĩne ñaami ĩre ajitirũ̶nu̶rã, rijacoaboarine, tudirijayamanire u̶jogu̶.</s>
     </seg>
     <seg type="verse" id="b.1CO.115.46">
      <s id="b.1CO.115.46.1">To bajiro ti bajiboajaquẽne, ĩ rãca õ vecaju̶ ñarotiruju̶ mere manire ĩsisu̶oyumi.</s>
      <s id="b.1CO.115.46.2">To bajiro ĩ yiro bero, õ vecaju̶ ĩ rãca mani ñarotiruju̶re manire ĩsiru̶cu̶mi.</s>
     </seg>
     <seg type="verse" id="b.1CO.115.47">
      <s id="b.1CO.115.47.1">Adán ñamasir'ire sitane rujeomasiñuju Dios.</s>
      <s id="b.1CO.115.47.2">To bajiri adigodoagu̶ ñamasiñuju ĩ.</s>
      <s id="b.1CO.115.47.3">Bero vadir'i, Cristoju̶ama, õ vecaju̶ vadir'i ñañuju.</s>
     </seg>
     <seg type="verse" id="b.1CO.115.48">
      <s id="b.1CO.115.48.1">Adigodoana Adán ñamasir'i ruju̶ cu̶tiriarore bajiro ruju̶ cu̶tiaja mani.</s>
      <s id="b.1CO.115.48.2">To bajirone bajiru̶aroja, manire Cristore ajitirũ̶nu̶rãre quẽne.</s>
      <s id="b.1CO.115.48.3">Cristo, rijacoaboarine, tudicaticõari, ĩ ruju̶ cu̶tiriarore bajiro ruju̶ cu̶tiru̶arãja mani quẽne.</s>
     </seg>
     <seg type="verse" id="b.1CO.115.49">
      <s id="b.1CO.115.49.1">Adigodoana Adán ĩ ruju̶ cu̶timasiriarore bajiro ruju̶ri cu̶tirã ñaja mani.</s>
      <s id="b.1CO.115.49.2">To bajiboarine, Dios tu̶ju̶ ejacõari, Cristore bajiro ruju̶ cu̶tiru̶arãja mani.</s>
     </seg>
     <seg type="verse" id="b.1CO.115.50">
      <s id="b.1CO.115.50.1">Yu̶ mairã, ñamasusere mu̶are gotigu̶ yaja yu̶: Ado mani ruju̶ cu̶tisema Dios tu̶ju̶ ñarotiruju̶ me ñaja.</s>
      <s id="b.1CO.115.50.2">Gaje ruju̶, ruju̶ cu̶ticõari, Dios tu̶ju̶ ñaru̶arãja.</s>
     </seg>
     <seg type="verse" id="b.1CO.115.51">
      <s id="b.1CO.115.51.1">Quẽnaro yu̶re ajiya mu̶a.</s>
      <s id="b.1CO.115.51.2">Masa ĩna masibeticatire mu̶are gotigu̶ yaja yu̶: Cristo ĩ tudiejaro, ĩre ajitirũ̶nu̶rã jediro rijajedibetiboarine, sĩgũ̶ ru̶yabeto gaje ruju̶, ruju̶ cu̶ticoaru̶arãja mani.</s>
     </seg>
     <seg type="verse" id="b.1CO.115.52">
      <s id="b.1CO.115.52.1">Trompeta vãme cu̶tiju̶, ĩna jutibu̶siorone, guaro cajea bibitariarore bajirone bajireariarã, tudicaticõari, rijabetirotiruju̶, ruju̶ cu̶tiru̶arãma.</s>
      <s id="b.1CO.115.52.2">To bajiro ĩna bajirone, mani quẽne bajireamenane Cristore ajitirũ̶nu̶rã ñari, gaje ruju̶, ruju̶ cu̶tiru̶arãja mani.</s>
     </seg>
     <seg type="verse" id="b.1CO.115.53">
      <s id="b.1CO.115.53.1">Ado bajiro ti bajijare, to bajiro bajiroti ñaja: Mani ruju̶ cu̶tise, rijacõari, boaroti ñaja.</s>
      <s id="b.1CO.115.53.2">To bajiri rijabetirotiruju̶ju̶are, ruju̶ cu̶tiroti ñaja.</s>
     </seg>
     <seg type="verse" id="b.1CO.115.54">
      <s id="b.1CO.115.54.1">To bajiro mani ruju̶ cu̶tirone, Dios ocare masa ĩna ucamasire ti gotirore bajiro bajiru̶aroja.</s>
      <s id="b.1CO.115.54.2">Ado bajiro gotiaja: “Rijaroti ñaboasere reajeoru̶cu̶mi Dios.</s>
      <s id="b.1CO.115.54.3">To bajiro ĩ yijare, ĩre ajitirũ̶nu̶rã, tudirijabetiru̶arãma.</s>
      <s id="b.1CO.115.54.4">To bajiri, no yirã ĩna bajirotire güimenama”, yigotiaja Dios ocare masa ĩna ucamasire.</s>
     </seg>
     <seg type="verse" id="b.1CO.115.56">
      <s id="b.1CO.115.56.1">Dios ĩ rotimasiriarore bajiro yimena ñari, rojose tãmu̶oru̶arãma.</s>
      <s id="b.1CO.115.56.2">To bajiro bajiroti ti ñajare, ĩna bajirearotire güirãma masa.</s>
     </seg>
     <seg type="verse" id="b.1CO.115.57">
      <s id="b.1CO.115.57.1">To bajiboarine, mani u̶ju̶ Jesucristo manire ĩ rijabosare ñajare, mani bajirotire güibeaja mani.</s>
      <s id="b.1CO.115.57.2">Tire tu̶oĩacõari, “Quẽnaro yaja mu̶”, Diore yito mani.</s>
     </seg>
     <seg type="verse" id="b.1CO.115.58">
      <s id="b.1CO.115.58.1">To bajiri Jesucristore ajitirũ̶nu̶ tu̶jabetiru̶arãja mu̶a, yu̶ mairã.</s>
      <s id="b.1CO.115.58.2">To yicõari, mu̶a yimasiro cõro Dios ĩ bojasere yirũgũña.</s>
      <s id="b.1CO.115.58.3">“Ñajediro Dios ĩ bojase mani yijama, quẽnaro manire yiru̶cu̶mi” yitu̶oĩacõari, to bajiro yirũgũña.</s>
     </seg>
    </div>
    <div type="chapter" id="b.1CO.116">
     <seg type="verse" id="b.1CO.116.1">
      <s id="b.1CO.116.1.1">Gãjerã Cristore ajitirũ̶nu̶rãre ejarẽmorã gãjoa mu̶a juarẽorotire mu̶are gotigu̶ yaja.</s>
      <s id="b.1CO.116.1.2">Galacia sitana Cristore rũ̶cu̶bu̶orã ĩna rẽjaro, ĩnare quẽnaro yu̶ roticatore bajiro mu̶are rotigu̶ yaja.</s>
     </seg>
     <seg type="verse" id="b.1CO.116.2">
      <s id="b.1CO.116.2.1">Tocãrãca domingo ñaro, gãjoa mu̶a ĩsiru̶aro cõro, mu̶a ĩsijama, quẽnaja.</s>
      <s id="b.1CO.116.2.2">Tire cojoju̶ne juarẽocũma.</s>
      <s id="b.1CO.116.2.3">To bajiro mu̶a yijama, mu̶a tu̶ju̶ yu̶ ejaro, tire juarẽoroti maniru̶aroja.</s>
     </seg>
     <seg type="verse" id="b.1CO.116.3">
      <s id="b.1CO.116.3.1">Mu̶a tu̶ju̶ ejacõari, gãjoa mu̶a cũsere juavaronare, “Ãnoa ñaama tire juavarona”, yiba.</s>
      <s id="b.1CO.116.3.2">To bajiri, queti ĩnare ucabosaru̶cu̶ja yu̶.</s>
      <s id="b.1CO.116.3.3">“Ãnoa ñaama quẽnaro yirã.</s>
      <s id="b.1CO.116.3.4">Ĩnare quẽnaro bocaãmiña” yire quetire ĩnare ucabosaru̶cu̶ja yu̶, “Jerusalén macanare ĩoato” yigu̶.</s>
     </seg>
     <seg type="verse" id="b.1CO.116.4">
      <s id="b.1CO.116.4.1">“Pablo rãca varu̶arãma” mu̶a yitu̶oĩajama, yu̶ rãca varu̶arãma.</s>
     </seg>
     <seg type="verse" id="b.1CO.116.5">
      <s id="b.1CO.116.5.1">Macedonia sitaju̶ varu̶cu̶ja yu̶.</s>
      <s id="b.1CO.116.5.2">Toju̶ ĩacudigu̶ vacu̶ne, mu̶a tu̶ju̶ ejaru̶cu̶ja.</s>
     </seg>
     <seg type="verse" id="b.1CO.116.6">
      <s id="b.1CO.116.6.1">Yoaro, juebu̶cu̶ ñaro cõro mu̶a rãca ñaru̶cu̶ja, yu̶ bajijama.</s>
      <s id="b.1CO.116.6.2">Mu̶a tu̶ yu̶ ñaro, gãjerã tu̶ju̶ yu̶ ĩacudigu̶ varotire yirã, yu̶re ejarẽmoru̶arãja mu̶a.</s>
     </seg>
     <seg type="verse" id="b.1CO.116.7">
      <s id="b.1CO.116.7.1">Ado cõrone mu̶a tu̶ yu̶ vajama, yoaro mu̶a rãca ñabetibogu̶ja yu̶.</s>
      <s id="b.1CO.116.7.2">To bajiri mu̶a tu̶ju̶ vabeaja maji.</s>
      <s id="b.1CO.116.7.3">Mani u̶ju̶ ĩ bojajama, yoarobu̶sa mu̶a rãca ñabogu̶ja yu̶.</s>
     </seg>
     <seg type="verse" id="b.1CO.116.8">
      <s id="b.1CO.116.8.1">Efeso macaju̶ne ñacõaru̶cu̶ja maji, jãjarã yu̶re ĩaterã ĩna ñaboajaquẽne, Jesús ĩ bajire yu̶ gotimasiosere quẽnaro ajiru̶arã jãjarã ĩna ñajare.</s>
      <s id="b.1CO.116.8.2">To bajiri Pentecostés boserũ̶mu̶ adoana ĩna yiro bero, varu̶cu̶ja yu̶.</s>
     </seg>
     <seg type="verse" id="b.1CO.116.10">
      <s id="b.1CO.116.10.1">Timoteo, mu̶a tu̶ ĩ ejajama, “Manire güibecu̶ne, quẽnaro riojo gotiato” yirã, quẽnaro ĩre yiba.</s>
      <s id="b.1CO.116.10.2">Yu̶re bajirone mani u̶ju̶ ĩ bojasere yigu̶ ñaami ĩ quẽne.</s>
     </seg>
     <seg type="verse" id="b.1CO.116.11">
      <s id="b.1CO.116.11.1">To bajiri ĩre quẽnaro rũ̶cu̶bu̶oba.</s>
      <s id="b.1CO.116.11.2">Yu̶ tu̶ju̶ vagu̶, mu̶are ĩarẽtovagu̶mi.</s>
      <s id="b.1CO.116.11.3">To bajiri, yu̶ tu̶ju̶ ejagu̶, “Variquẽnase rãca ejato ĩ” yirã, quẽnaro ĩre ejarẽmoma.</s>
      <s id="b.1CO.116.11.4">Gãjerã Cristore ajitirũ̶nu̶rã rãca ĩ ejarotire ñayuru̶arãja yu̶a.</s>
     </seg>
     <seg type="verse" id="b.1CO.116.12">
      <s id="b.1CO.116.12.1">Mani maigũ̶, Apolos ĩ bajisere yu̶re sẽniĩacõañuja mu̶a.</s>
      <s id="b.1CO.116.12.2">Gãjerã Cristore ajitirũ̶nu̶rã rãca mu̶a tu̶ju̶ ĩre varotirũgũboacaju̶ yu̶.</s>
      <s id="b.1CO.116.12.3">Varu̶abeticami.</s>
      <s id="b.1CO.116.12.4">No bojarirũ̶mu̶ ĩ vatirũ̶mu̶, varu̶cu̶mi, bajigu̶ju̶ma.</s>
     </seg>
     <seg type="verse" id="b.1CO.116.13">
      <s id="b.1CO.116.13.1">Rojose yirãre güimenane, quẽnaro tu̶oĩacõari ñarũgũña mu̶a.</s>
      <s id="b.1CO.116.13.2">To bajicõari, mani u̶ju̶ Cristore tu̶oĩatu̶jabesa, “Dios ĩ bojasere yitu̶jarobe” yirã.</s>
     </seg>
     <seg type="verse" id="b.1CO.116.14">
      <s id="b.1CO.116.14.1">Mu̶a yise jediro quẽnaro gãmerã maire rãca yirũgũru̶arãja mu̶a.</s>
     </seg>
     <seg type="verse" id="b.1CO.116.15">
      <s id="b.1CO.116.15.1">Acaya sitagu̶, Estéfanas, ĩ yarã rãca Cristo ĩ bajirere yu̶ gotimasiosere ajitirũ̶nu̶su̶ocama.</s>
      <s id="b.1CO.116.15.2">Adirũ̶mu̶ri ñarã, Cristore ajitirũ̶nu̶rãre ejarẽmoama ĩna.</s>
      <s id="b.1CO.116.15.3">Tire masiaja mu̶a.</s>
     </seg>
     <seg type="verse" id="b.1CO.116.16">
      <s id="b.1CO.116.16.1">Ĩnare, to yicõari, ĩna rãca moarãre quẽne quẽnaro mu̶a cu̶disere bojaja yu̶.</s>
     </seg>
     <seg type="verse" id="b.1CO.116.17">
      <s id="b.1CO.116.17.1">Estéfanas, Fortunato, Acaico ĩna ejasere bu̶to variquẽnaja yu̶.</s>
      <s id="b.1CO.116.17.2">Jediro yu̶ tu̶ju̶ mu̶a ejamasibetijare, ĩnaju̶a, ejacõari, mu̶a gotiroti ñaboasere quẽnaro mu̶are gotibosama.</s>
     </seg>
     <seg type="verse" id="b.1CO.116.18">
      <s id="b.1CO.116.18.1">Quẽnaro mu̶are ĩna gotibosajare, mu̶a variquẽnarore bajiro variquẽnaja yu̶ quẽne.</s>
      <s id="b.1CO.116.18.2">To bajiri, “Yu̶are quẽnaro mu̶a gotibosajare, variquẽnaja yu̶a” yirã, quẽnaro ĩnare yiba mu̶a.</s>
     </seg>
     <seg type="verse" id="b.1CO.116.19">
      <s id="b.1CO.116.19.1">Asia sitana Cristore ajitirũ̶nu̶rã, “Quẽnato”, mu̶are yicõama.</s>
      <s id="b.1CO.116.19.2">Aquila, ĩ manajo Prisca, ĩna ya vi rẽjarã quẽne, mani u̶ju̶re ajitirũ̶nu̶rã ñari, mu̶are quẽnarotiama.</s>
     </seg>
     <seg type="verse" id="b.1CO.116.20">
      <s id="b.1CO.116.20.1">Adoana Cristore ajitirũ̶nu̶rã, mu̶are mairã, “Quẽnato”, mu̶are yicõama ĩna quẽne.</s>
      <s id="b.1CO.116.20.2">Gãmerã mairã ñari, rẽjacõari, quẽnaro gãmerã yiba.</s>
     </seg>
     <seg type="verse" id="b.1CO.116.21">
      <s id="b.1CO.116.21.1">Yu̶ Pablo, yu̶ masune, “Quẽnato”, mu̶are yiucacõaja yu̶.</s>
     </seg>
     <seg type="verse" id="b.1CO.116.22">
      <s id="b.1CO.116.22.1">Mani u̶ju̶re ĩre ajitirũ̶nu̶mena, rojose tãmu̶otu̶jabetiriaroju̶ varu̶arãma ĩna.</s>
      <s id="b.1CO.116.22.2">Mani u̶ju̶, yoaro mene ĩ tudiejasere bojaja yu̶.</s>
     </seg>
     <seg type="verse" id="b.1CO.116.23">
      <s id="b.1CO.116.23.1">Mani u̶ju̶, quẽnasere mu̶are cõarũgũato.</s>
     </seg>
     <seg type="verse" id="b.1CO.116.24">
      <s id="b.1CO.116.24.1">Mu̶a quẽne, Jesucristore ajitirũ̶nu̶rã mu̶a ñajare, “Mu̶are bu̶to tu̶oĩamaiaja”, mu̶are yicõaja yu̶.</s>
      <s id="b.1CO.116.24.2">To cõro ñaja.</s>
     </seg>
    </div>
   </div>
   <div type="book" id="b.2CO">
    <div type="chapter" id="b.2CO.21">
     <seg type="verse" id="b.2CO.21.1">
      <s id="b.2CO.21.1.1">¿Ñati mu̶a Corinto vãme cu̶ti macana, Dios su̶ori ĩ macu̶ ocare ajitirũ̶nu̶cõari, rẽjarũgũrã?</s>
      <s id="b.2CO.21.1.2">Adi queti mu̶are ucaja yu̶a.</s>
      <s id="b.2CO.21.1.3">Jesucristo su̶ori Dios yarã ñaja mu̶a.</s>
      <s id="b.2CO.21.1.4">Mu̶a rĩ mere ucaja yu̶a.</s>
      <s id="b.2CO.21.1.5">Mu̶a ye sitana, Acayana jediro Dios yarã adi quetire ĩna ĩarotire bojaja yu̶a.</s>
      <s id="b.2CO.21.1.6">Mu̶are quẽnarotirã, mani jacu̶ Diore, to yicõari, Jesucristo mani u̶ju̶re ado bajise mu̶are sẽnibosaja yu̶a: “Quẽnaro mu̶a rãca ĩna ñarotire yirã, ĩnare ejarẽmoña”, mu̶are yisẽnibosaja yu̶a.</s>
      <s id="b.2CO.21.1.7">Yu̶ ñaja Pablo, adi paperare mu̶are cõagũ̶.</s>
      <s id="b.2CO.21.1.8">“Yu̶ ocare gãjerãre gotimasiocudiru̶cu̶ja mu̶” yigu̶, Dios ĩ bojarore bajiro yu̶re cõacami Jesucristo.</s>
      <s id="b.2CO.21.1.9">Mani maigũ̶, Timoteo rãca ñaja yu̶.</s>
     </seg>
     <seg type="verse" id="b.2CO.21.3">
      <s id="b.2CO.21.3.1">Diore ĩre rũ̶cu̶bu̶oto, mani u̶ju̶ Jesucristo jacu̶re.</s>
      <s id="b.2CO.21.3.2">Ĩne ñaami manire ĩamaigũ̶.</s>
      <s id="b.2CO.21.3.3">Mani tu̶oĩasu̶tiritisere, “Su̶tiritibeticõato” yigu̶ ñaami.</s>
     </seg>
     <seg type="verse" id="b.2CO.21.4">
      <s id="b.2CO.21.4.1">Ñajediro rojose mani tãmu̶ojama, manire ejarẽmorũgũami.</s>
      <s id="b.2CO.21.4.2">To bajiro manire ĩ yisere masicõari, mani quẽne, gãjerã rojose ĩna tãmu̶ojama, ĩnare ejarẽmomasiru̶arãja mani.</s>
     </seg>
     <seg type="verse" id="b.2CO.21.5">
      <s id="b.2CO.21.5.1">“Diorãca quẽnaro ñato” yigu̶, rojose manire tãmu̶obosayumi Cristo.</s>
      <s id="b.2CO.21.5.2">To bajiri, gãjerã Diorãca quẽnaro ĩna ñarotire yirã, rojose tãmu̶obosarũgũaja yu̶a quẽne.</s>
      <s id="b.2CO.21.5.3">Bu̶tobu̶sa rojose yu̶a tãmu̶oñaro rĩne, “Su̶tiriti tu̶jacõari, variquẽnato” yigu̶, bu̶tobu̶sa quẽnaro manire ejarẽmorũgũgũ̶mi Cristo.</s>
      <s id="b.2CO.21.5.4">To bajiro ti bajijare, “Quẽnaro yaja mu̶”, Diore ĩre yivariquẽnarũgũaja yu̶a.</s>
     </seg>
     <seg type="verse" id="b.2CO.21.6">
      <s id="b.2CO.21.6.1">To bajiri, mu̶are quẽnaro yu̶a ejarẽmosere, to yicõari, ĩ rãca quẽnaro mu̶a ñarotiju̶are quẽne tu̶oĩarã ñari, rojose tãmu̶orũgũaja yu̶a.</s>
      <s id="b.2CO.21.6.2">To bajiro yu̶a bajiboajaquẽne, yu̶are quẽnaro ejarẽmorũgũami.</s>
      <s id="b.2CO.21.6.3">To bajiri, yu̶a su̶orine mu̶are quẽne ĩ ejarẽmojare, mu̶a quẽne, rojose tãmu̶oboarine, Cristore ajitirũ̶nu̶ tu̶jabetiru̶arãja.</s>
     </seg>
     <seg type="verse" id="b.2CO.21.7">
      <s id="b.2CO.21.7.1">“Rojose mani tãmu̶orore bajiro rojose tãmu̶orã ĩna ñajare, manire ĩ ejarẽmorore bajiro ĩnare quẽne ejarẽmogũ̶ yigu̶mi Dios” yimasirã ñari, “Cristore ajitirũ̶nu̶ tu̶jabetiru̶arãma”, mu̶are yitu̶oĩaja yu̶a.</s>
     </seg>
     <seg type="verse" id="b.2CO.21.8">
      <s id="b.2CO.21.8.1">Yu̶ mairã, adoju̶, Asia sitaju̶ bu̶to rojose yu̶a tãmu̶ocatire mu̶a masisere bojaja yu̶.</s>
      <s id="b.2CO.21.8.2">Bu̶to rojose tãmu̶ocana ñari, “Yu̶are sĩabeticõato” yirã, no bajiro yimasibeticaju̶ yu̶a.</s>
     </seg>
     <seg type="verse" id="b.2CO.21.9">
      <s id="b.2CO.21.9.1">“Manire sĩaru̶arãma”, yitu̶oĩacaju̶ yu̶a.</s>
      <s id="b.2CO.21.9.2">“Dios ñaami manire rujeor'i, rijariarãre quẽne catiogu̶.</s>
      <s id="b.2CO.21.9.3">To bajiri adigodoju̶re ĩ sĩgũ̶ne ñaami manire maigũ̶” yu̶a yitu̶oĩarotire yiro bajicaju̶.</s>
     </seg>
     <seg type="verse" id="b.2CO.21.10">
      <s id="b.2CO.21.10.1">Yu̶are ĩna sĩaborotire yirẽtobosayumi Dios.</s>
      <s id="b.2CO.21.10.2">To bajiri, “Ĩ yicatore bajiro manire yirẽtobosaru̶cu̶mi quẽna”, ĩre yitu̶oĩa variquẽnacõa ñaja yu̶a.</s>
     </seg>
     <seg type="verse" id="b.2CO.21.11">
      <s id="b.2CO.21.11.1">Diore mu̶a sẽnise su̶orine yu̶are ejarẽmoru̶arãja mu̶a quẽne.</s>
      <s id="b.2CO.21.11.2">Gãjerã quẽne, yu̶are sẽnibosaru̶arãma.</s>
      <s id="b.2CO.21.11.3">To bajiri ĩna rãca jãjarã ñaru̶arãja mu̶a, yu̶are quẽnaro Dios ĩ yisere ajicõari, “Quẽnaro yaja mu̶”, Diore ĩre yirona.</s>
     </seg>
     <seg type="verse" id="b.2CO.21.12">
      <s id="b.2CO.21.12.1">Ado bajise tu̶oĩacõari, variquẽnaja yu̶a: “Dios ĩ bojarore bajiro masare quẽnaro yicaju̶ mani”, yitu̶oĩaja yu̶a.</s>
      <s id="b.2CO.21.12.2">Masare yitorã me ñaja yu̶a.</s>
      <s id="b.2CO.21.12.3">“Corinto macana rãca ñarã, quẽnaro Dios ocare gotimasiocaju̶”, yitu̶oĩaja yu̶a.</s>
      <s id="b.2CO.21.12.4">Yu̶are quẽnaro yiyumi Dios, “Gãjerãre quẽnaro yato” yigu̶.</s>
      <s id="b.2CO.21.12.5">Yu̶a masune yu̶a tu̶oĩasene gotibeticaju̶.</s>
      <s id="b.2CO.21.12.6">Dios ĩ masise rãca to bajiro yicaju̶ yu̶a.</s>
     </seg>
     <seg type="verse" id="b.2CO.21.13">
      <s id="b.2CO.21.13.1">Mu̶are ucacõarã quẽnaro riojo mu̶a ajimasirotire ucacaju̶ yu̶a.</s>
      <s id="b.2CO.21.13.2">To bajiri ñajediro yu̶a ucacatire quẽnaro ajimasiñuja mu̶a.</s>
      <s id="b.2CO.21.13.3">Bero quẽne, jediro yu̶a ucarotire ajimasiru̶arãja mu̶a.</s>
     </seg>
     <seg type="verse" id="b.2CO.21.14">
      <s id="b.2CO.21.14.1">To bajiboarine, yu̶a ucasere quẽnaro ajimasijeobeaja mu̶a maji.</s>
      <s id="b.2CO.21.14.2">Quẽnaro yu̶are mu̶a ajimasijeosere bojaja yu̶a.</s>
      <s id="b.2CO.21.14.3">Yu̶are mu̶a ajimasijeojama, mani u̶ju̶ Jesucristo ĩ tudiejarirũ̶mu̶ ti ejaro, “Quẽnaro yu̶are gotimasioñuma Pablo mesa”, yivariquẽnaru̶arãja mu̶a.</s>
      <s id="b.2CO.21.14.4">Yu̶a quẽne, “Quẽnaro ajitirũ̶nu̶rã ñaama”, yitu̶oĩa variquẽnaru̶arãja.</s>
     </seg>
     <seg type="verse" id="b.2CO.21.15">
      <s id="b.2CO.21.15.1">Tire tu̶oĩagũ̶ ñari, quẽna mu̶are ĩagũ̶ varu̶a tu̶oĩacaju̶ yu̶.</s>
      <s id="b.2CO.21.15.2">“To bajiro yu̶ bajijama, ĩnare yu̶ ejarẽmojare, bu̶tobu̶sa variquẽnaru̶arãma”, mu̶are yitu̶oĩaboacaju̶ yu̶.</s>
     </seg>
     <seg type="verse" id="b.2CO.21.16">
      <s id="b.2CO.21.16.1">“Macedonia sitaju̶ vacu̶, ĩnare ĩarẽtoaru̶cu̶ja yu̶.</s>
      <s id="b.2CO.21.16.2">Quẽna tudiagu̶, ĩnare ĩarẽtoadiru̶cu̶ja”, yitu̶oĩaboacaju̶.</s>
      <s id="b.2CO.21.16.3">Mu̶a tu̶ju̶ ejacõari, “Judea vãme cu̶ti sita yu̶ ejamasirotire yirã, yu̶re ejarẽmoru̶arãma”, mu̶are yitu̶oĩaboacaju̶.</s>
      <s id="b.2CO.21.16.4">To bajiro yitu̶oĩaboarine, beroju̶ ricati tu̶oĩacaju̶ yu̶.</s>
     </seg>
     <seg type="verse" id="b.2CO.21.17">
      <s id="b.2CO.21.17.1">Mu̶a tu̶ju̶ yu̶ ejabetijare, “Quẽnaro tu̶oĩabecu̶ne, to bajise yitu̶oĩaboayumi”, yu̶re yirãja mu̶a.</s>
      <s id="b.2CO.21.17.2">“To bajiro yiru̶cu̶ja yu̶” yiboarine, ricatiju̶a yigu̶ me ñaja yu̶.</s>
     </seg>
     <seg type="verse" id="b.2CO.21.18">
      <s id="b.2CO.21.18.1">Mani jacu̶ Dios, riojo gotigu̶ ñaami.</s>
      <s id="b.2CO.21.18.2">To bajiri yu̶, yu̶ babarã quẽne riojo gotirã ñaja yu̶a.</s>
      <s id="b.2CO.21.18.3">To bajiro yiru̶arãja yu̶a yijama, yu̶a yirore bajirone yaja yu̶a.</s>
      <s id="b.2CO.21.18.4">“To bajiro bajirã ñaama”, yu̶are yiĩagũ̶mi Dios.</s>
     </seg>
     <seg type="verse" id="b.2CO.21.19">
      <s id="b.2CO.21.19.1">Jesucristore ajitirũ̶nu̶gũ̶ ñari, to bajiro yaja yu̶.</s>
      <s id="b.2CO.21.19.2">Yu̶ Pablo, Silvano, Timoteo quẽne, Jesucristo yere mu̶are goticaju̶ yu̶a.</s>
      <s id="b.2CO.21.19.3">Ĩ ye queti socase me ñaja.</s>
      <s id="b.2CO.21.19.4">“To bajiro yiru̶cu̶ja” yiboarine, ricatiju̶a yire me ñaja.</s>
      <s id="b.2CO.21.19.5">To bajiri, “Yiru̶arãja” yu̶a yirore bajirone gotirũgũaja.</s>
     </seg>
     <seg type="verse" id="b.2CO.21.20">
      <s id="b.2CO.21.20.1">“Quẽnaro masare yiru̶cu̶ja” Dios ĩ yigoticũre jedirore yijeogu̶ ñaami Cristo.</s>
      <s id="b.2CO.21.20.2">To bajiro yigu̶ ĩ ñajare, quẽnaro Diore yirũ̶cu̶bu̶o variquẽnaja mani.</s>
     </seg>
     <seg type="verse" id="b.2CO.21.21">
      <s id="b.2CO.21.21.1">Ĩne ñaami Dios, mu̶are, to yicõari yu̶are quẽne, Jesucristo yarã mani ñarotire yigu̶, manire beser'i.</s>
      <s id="b.2CO.21.21.2">To yicõari, yu̶are ĩ ye ocare ũmato gotimasioronare yu̶are cũcami.</s>
     </seg>
     <seg type="verse" id="b.2CO.21.22">
      <s id="b.2CO.21.22.1">“Yu̶ yarã ñaru̶arãma yuja” yigu̶, mani u̶su̶riju̶re cõañumi, Esp'iritu Santore.</s>
      <s id="b.2CO.21.22.2">Mani u̶su̶riju̶re ejacõari, ĩ ñajare, “Jesucristo yarã ñaja mani.</s>
      <s id="b.2CO.21.22.3">To bajiri Dios ĩ gotiriarore bajirone jediro ĩ ñaroju̶ quẽnamasusere bu̶jaru̶arãja”, yimasiaja mani.</s>
     </seg>
     <seg type="verse" id="b.2CO.21.23">
      <s id="b.2CO.21.23.1">Ado bajiro tu̶oĩagũ̶ ñari, mu̶a tu̶ju̶ vabeticaju̶ yu̶ maji: Mu̶a tu̶ju̶ ejacõari, mu̶are yu̶ gotiserene, “Tud'ire bajiro ajisu̶tiritiroma” yigu̶, vabeticaju̶ yu̶.</s>
      <s id="b.2CO.21.23.2">To bajiri vabeticõari, “Queti yu̶ ucase rãca ĩnare gotiru̶cu̶ja maji”, yitu̶oĩacaju̶ yu̶.</s>
      <s id="b.2CO.21.23.3">Socu̶ me yaja yu̶.</s>
      <s id="b.2CO.21.23.4">Riojo masiami Dios quẽne.</s>
     </seg>
     <seg type="verse" id="b.2CO.21.24">
      <s id="b.2CO.21.24.1">Mu̶are rotiru̶arã me to bajiro mu̶are gotimasioaja.</s>
      <s id="b.2CO.21.24.2">Jẽre Diore quẽnaro tu̶oĩamasirã ñaja mu̶a.</s>
      <s id="b.2CO.21.24.3">Quẽnaro mani ñajediro variquẽnase rãca bu̶tobu̶sa Diore mani masirotire yirã, mu̶are ejarẽmorũgũaja yu̶a.</s>
     </seg>
    </div>
    <div type="chapter" id="b.2CO.22">
     <seg type="verse" id="b.2CO.22.1">
      <s id="b.2CO.22.1.1">Tirũ̶mu̶ju̶ mu̶a tu̶ju̶ ejacõari, mu̶are yu̶ gotiro, bu̶to su̶tiriticaju̶ mu̶a.</s>
      <s id="b.2CO.22.1.2">To bajiri su̶tiriticaju̶ yu̶ quẽne.</s>
      <s id="b.2CO.22.1.3">To bajiro ti bajijare, quẽna yu̶ ĩaro rĩjoro mu̶a su̶tiritirotire bojabecu̶ ñari, “Ĩna tu̶ju̶ ĩagũ̶ vabecu̶ja yu̶ maji”, yitu̶oĩacõacaju̶ yu̶.</s>
     </seg>
     <seg type="verse" id="b.2CO.22.2">
      <s id="b.2CO.22.2.1">Mu̶a su̶tiritijama, ñimu̶ rãca variquẽnabetibogu̶ja yu̶.</s>
      <s id="b.2CO.22.2.2">To bajiri mu̶are yu̶ gotise su̶orine mu̶a su̶tiritisere bojabecu̶ ñari, vabeticaju̶ yu̶.</s>
     </seg>
     <seg type="verse" id="b.2CO.22.3">
      <s id="b.2CO.22.3.1">Mu̶a tu̶ju̶ ejacõari, su̶tirititegu̶, mu̶are paperare ucacõacaju̶, mu̶a rãca yu̶ variquẽnarotiju̶are bojagu̶ ñari.</s>
     </seg>
     <seg type="verse" id="b.2CO.22.4">
      <s id="b.2CO.22.4.1">Ti quetire mu̶are ucagu̶, su̶tiriticõari, bu̶to oticaju̶ yu̶.</s>
      <s id="b.2CO.22.4.2">Tire mu̶a ĩasu̶tiritirotire bojabeticaju̶.</s>
      <s id="b.2CO.22.4.3">Tire ĩacõari, “Bu̶to manire maiami Pablo” mu̶a yimasirotire bojacaju̶.</s>
     </seg>
     <seg type="verse" id="b.2CO.22.5">
      <s id="b.2CO.22.5.1">Mu̶a rãcagu̶ rojose ĩ yirere ajicõari su̶tiriticaju̶ yu̶.</s>
      <s id="b.2CO.22.5.2">Yu̶ sĩgũ̶ me su̶tiriticaju̶.</s>
      <s id="b.2CO.22.5.3">Rojose ĩ yirere masicõari, su̶tiritiriarãja mu̶a quẽne.</s>
      <s id="b.2CO.22.5.4">Bu̶tobu̶sa ĩ su̶tiritirotire mu̶a yisere bojabeaja yu̶.</s>
     </seg>
     <seg type="verse" id="b.2CO.22.6">
      <s id="b.2CO.22.6.1">Jẽre jãjarã rẽjacõari, rojose ĩ yire vaja rojose ĩre yiyuja mu̶a.</s>
      <s id="b.2CO.22.6.2">“To cõrone rojose tãmu̶oato” ĩre mu̶a yisere bojaja yu̶.</s>
     </seg>
     <seg type="verse" id="b.2CO.22.7">
      <s id="b.2CO.22.7.1">Rojose ĩ yirere masiriocõari, ĩre baba cu̶tiya quẽna.</s>
      <s id="b.2CO.22.7.2">To bajiro mu̶a yibetijama, su̶tiriticõari, Cristore ajitirũ̶nu̶ tu̶jacoaru̶cu̶mi.</s>
     </seg>
     <seg type="verse" id="b.2CO.22.8">
      <s id="b.2CO.22.8.1">To bajiri quẽnaro ĩre yiya mu̶a yuja, “ ‘Yu̶re maiama’ yimasiato ĩ” yirã.</s>
     </seg>
     <seg type="verse" id="b.2CO.22.9">
      <s id="b.2CO.22.9.1">Tirũ̶mu̶ju̶ papera mu̶are ucacõacaju̶ yu̶, “¿Yu̶ yirotisere yicõati?” yimasiru̶.</s>
     </seg>
     <seg type="verse" id="b.2CO.22.10">
      <s id="b.2CO.22.10.1">Gãji rojose ĩ yirere mu̶a masiriojama, yu̶ quẽne ĩ yirere masirioaja.</s>
      <s id="b.2CO.22.10.2">To bajiri rojose ĩ yire ti ñajama, ĩre masirioru̶cu̶ja.</s>
      <s id="b.2CO.22.10.3">Bu̶to mu̶are maigũ̶ ñari, Cristo ĩ ĩaro rĩjoroju̶a to bajiro yiru̶cu̶ja.</s>
     </seg>
     <seg type="verse" id="b.2CO.22.11">
      <s id="b.2CO.22.11.1">Mani gãmerã masiriocõa ñajama, vãtiju̶a ĩ bojarore bajiro manire rotimasibecu̶mi.</s>
      <s id="b.2CO.22.11.2">Bajirãju̶ma, masare rojose ĩ yitoajerũgũsere jẽre masiaja mani.</s>
     </seg>
     <seg type="verse" id="b.2CO.22.12">
      <s id="b.2CO.22.12.1">Troas vãme cu̶ti maca ejacõari, Cristo oca quẽnasere toanare gotimasio ñacaju̶ yu̶.</s>
      <s id="b.2CO.22.12.2">To yu̶ bajirone, jãjarã masa yu̶re ajirã ejacama.</s>
     </seg>
     <seg type="verse" id="b.2CO.22.13">
      <s id="b.2CO.22.13.1">To bajiro ĩna ajiru̶aboajaquẽne, yu̶ju̶a, mani maigũ̶re mu̶a tu̶ju̶ yu̶ cõacacu̶re Tito vãme cu̶tigu̶re bu̶jabeticõari, bu̶to tu̶oĩarejaicaju̶ yu̶.</s>
      <s id="b.2CO.22.13.2">To bajiri, toanare vare goticõari, ĩre macagũ̶ vadicaju̶ yu̶, adoju̶, Macedonia sitaju̶.</s>
     </seg>
     <seg type="verse" id="b.2CO.22.14">
      <s id="b.2CO.22.14.1">“Cristo manire ĩ rijabosare su̶orine vãtia u̶ju̶, rojose yirotigu̶, manire ĩ rotiriarore bajiro yibeticõato” yigu̶ yiyumi Dios.</s>
      <s id="b.2CO.22.14.2">To bajiro ĩ yijare, vãtia u̶ju̶re ajibeticõari, Dios ĩ bojaseju̶are yirũgũaja mani.</s>
      <s id="b.2CO.22.14.3">“Jediroju̶ quẽnase su̶tise ti su̶tibatorore bajiro ñajediroanare ti quetire gotibatoato” yigu̶, yu̶are goticudi rotirũgũami.</s>
      <s id="b.2CO.22.14.4">To bajiro yigu̶ ĩ ñajare, “Quẽnaro yaja mu̶”, Diore yivariquẽnato mani.</s>
     </seg>
     <seg type="verse" id="b.2CO.22.15">
      <s id="b.2CO.22.15.1">Ti quetire masare yu̶a gotibatosere ĩavariquẽnagũ̶mi Dios.</s>
      <s id="b.2CO.22.15.2">Yu̶a gotibatose su̶orine masa jediro, Dios tu̶ju̶ varona, rojose tãmu̶otu̶jabetiriaroju̶ varona quẽne, tire ajijedirãma.</s>
     </seg>
     <seg type="verse" id="b.2CO.22.16">
      <s id="b.2CO.22.16.1">Cristore ajitirũ̶nu̶mena rojose masu ĩna bajirotire yu̶a gotimasiosere ajiteama, rojose tãmu̶otu̶jabetiriaroju̶ varona ñari.</s>
      <s id="b.2CO.22.16.2">Gãjerãju̶ama, Dios tu̶ju̶ varona, quẽnase masu ĩna bajiroti yu̶a gotijare, tire ajivariquẽnaama.</s>
      <s id="b.2CO.22.16.3">Yu̶a masune yu̶a tu̶oĩasene gotibeaja.</s>
      <s id="b.2CO.22.16.4">Dios ĩ masise rãca tire gotimasiorũgũaja.</s>
     </seg>
     <seg type="verse" id="b.2CO.22.17">
      <s id="b.2CO.22.17.1">Bajirãju̶ma, gãjerã, jãjarã ñarãma, Dios ocare gotimasiorã.</s>
      <s id="b.2CO.22.17.2">Ĩnama, “Tire goticõari, gãjoa bu̶jarãsa” yirã ñaama.</s>
      <s id="b.2CO.22.17.3">Yu̶aju̶ama, ĩnare bajiro yirã me ñaja.</s>
      <s id="b.2CO.22.17.4">Jesucristo yarã, Dios ĩ cõariarã ñari, ĩ ĩaro rĩjoroju̶a rũ̶cu̶bu̶ose rãca ĩ ocare gotimasiorũgũaja.</s>
     </seg>
    </div>
    <div type="chapter" id="b.2CO.23">
     <seg type="verse" id="b.2CO.23.1">
      <s id="b.2CO.23.1.1">Ĩna masurione, “Quẽnaro gotimasiorã ñaja”, yama Pablo mesa.</s>
      <s id="b.2CO.23.1.2">Papera jũro, “ ‘Quẽnaro gotimasioama’ yirijũro gãjerã ĩnare ĩna ucabosariajũrore ĩoroti ñaja” yirere yiboarãja mu̶a.</s>
      <s id="b.2CO.23.1.3">Bajibeaja.</s>
      <s id="b.2CO.23.1.4">Gãjerã gotimasiorimasaju̶ama, to bajiro yiriajũrore ĩna ĩorore bajiro ĩoroti me ñaja yu̶arema.</s>
     </seg>
     <seg type="verse" id="b.2CO.23.2">
      <s id="b.2CO.23.2.1">Mu̶a ñaja “Dios ocare quẽnaro gotimasioama” yu̶a yiĩorijũrore bajiro bajirã.</s>
      <s id="b.2CO.23.2.2">Mu̶are ĩacõari, “Pablo mesa, ĩnare ĩamaicõari, Dios ocare quẽnaro gotimasioñuma”, yu̶are yimasirãma masa jediro.</s>
      <s id="b.2CO.23.2.3">Rojose mu̶a yirere yitu̶jacõari, quẽnaro mu̶a yiseju̶are ĩarã ñari, to bajise yirãma.</s>
     </seg>
     <seg type="verse" id="b.2CO.23.3">
      <s id="b.2CO.23.3.1">“Cristo ĩ ejarẽmojare, to bajiro bajiama”, mu̶are yimasire ñaja.</s>
      <s id="b.2CO.23.3.2">Tirũ̶mu̶ju̶ gũ̶tajãiriju̶ ucatucũmasiriarore bajiro mu̶are yibesumi Dios.</s>
      <s id="b.2CO.23.3.3">Ado bajiroju̶a yiyumi: Mu̶a u̶su̶ju̶ Esp'iritu Santore cõañumi.</s>
      <s id="b.2CO.23.3.4">To yicõari, quẽnaseju̶are tu̶oĩarotire yiyumi, “Cristo yarã ñaama” gãjerã mu̶are ĩna yirotire yigu̶.</s>
     </seg>
     <seg type="verse" id="b.2CO.23.4">
      <s id="b.2CO.23.4.1">“Cristo su̶orine manire ejarẽmoami Dios” yirã ñari, “Ti quetire quẽnaro gotimasioaja”, yaja yu̶a.</s>
     </seg>
     <seg type="verse" id="b.2CO.23.5">
      <s id="b.2CO.23.5.1">“Yu̶a masurio yu̶a masise rãca masare gotimasioaja”, yibeaja yu̶a.</s>
      <s id="b.2CO.23.5.2">Ñajediro quẽnase yu̶a yise, Dios ĩ masise rãca yaja.</s>
     </seg>
     <seg type="verse" id="b.2CO.23.6">
      <s id="b.2CO.23.6.1">To bajiri Dios oca tirũ̶mu̶ayere ĩ vasoarere gotirẽtobumasiaja yu̶a.</s>
      <s id="b.2CO.23.6.2">“Yu̶ roticũsere cu̶dijeobecu̶ne, ĩ bajirocajama, rojose tãmu̶otu̶jabetiriaroju̶ varu̶cu̶mi”, yigotiyuja tirũ̶mu̶aye.</s>
      <s id="b.2CO.23.6.3">Mameayeju̶ama, tirũ̶mu̶ayere bajiro me bajiaja.</s>
      <s id="b.2CO.23.6.4">Ado bajiroju̶a bajiaja: “Esp'iritu Santore cu̶orã rĩne yu̶re cu̶diru̶arãma.</s>
      <s id="b.2CO.23.6.5">To bajiri, Diorãca ñacõa ñarũgũru̶arãma”, yigotiaja Dios oca.</s>
     </seg>
     <seg type="verse" id="b.2CO.23.7">
      <s id="b.2CO.23.7.1">Tirũ̶mu̶ju̶ ĩ rotirere gũ̶tajãiriju̶ ucacõari, Moisés ñamasir'ire ĩsimasiñuju Dios.</s>
      <s id="b.2CO.23.7.2">Tire ĩna cu̶dijeobeti su̶ori rojose tãmu̶otu̶jabetiriaroju̶ varoti ñamasiñuju.</s>
      <s id="b.2CO.23.7.3">Tire ĩ ĩsirone, bu̶to yaase rãca ejayuju, “Dios ye ñaja” yiro.</s>
      <s id="b.2CO.23.7.4">Ado bajiro bajimasiñuju ti: Dios ĩ ucarijãirire ĩ boca juarone, bu̶to ĩ rioga yaamasiñuju, Moisére.</s>
      <s id="b.2CO.23.7.5">Bu̶to yaarica rioga cu̶tigu̶ ĩ ñajare, ĩre ĩamasibetimasiñujarã israelita masa.</s>
      <s id="b.2CO.23.7.6">To bajiboarine yoaro mene quẽna yaabeticoamasiñuju.</s>
     </seg>
     <seg type="verse" id="b.2CO.23.8">
      <s id="b.2CO.23.8.1">Adirodorirema, mameaye oca, Dios ĩ vasoare ñajare, Esp'iritu Santo, mani u̶su̶riju̶ ejacõari, ĩ ejarẽmose su̶orine Diorãca mani ñacõa ñarũgũrotire masiaja mani.</s>
      <s id="b.2CO.23.8.2">To bajiri “Tirũ̶mu̶aye oca rẽtoro ñamasuse ñaja mameaye oca Dios ĩ vasoare”, yitu̶oĩaja mani.</s>
     </seg>
     <seg type="verse" id="b.2CO.23.9">
      <s id="b.2CO.23.9.1">Tirũ̶mu̶aye oca Moisére cũgũ̶, “Ñamasuse ñaja”, yiĩomasiñuju Dios.</s>
      <s id="b.2CO.23.9.2">To bajiro ĩ yire ti ñaboajaquẽne, gãjerã tire cu̶dijeomena ñari, “Rojose tãmu̶oru̶arãja”, yitu̶oĩamasiñujarã masa.</s>
      <s id="b.2CO.23.9.3">Yucu̶rema mameaye oca Dios ĩ vasoare su̶orine, “Dios ĩ ĩajama, rojose mana ñaja”, yimasiaja mani.</s>
      <s id="b.2CO.23.9.4">To bajiri, “Tirũ̶mu̶aye rẽtoro ñamasuse ñaja”, yimasiaja mani.</s>
     </seg>
     <seg type="verse" id="b.2CO.23.10">
      <s id="b.2CO.23.10.1">Mameaye oca, Dios ĩ vasoare, tirũ̶mu̶aye rẽtoro ñamasuse ti ñajare, “Ñamasuse me ñariaroja tirũ̶mu̶ayema”, yitu̶oĩavasoare ñaja, adirodorirema.</s>
     </seg>
     <seg type="verse" id="b.2CO.23.11">
      <s id="b.2CO.23.11.1">Dios ĩ vasoare, ju̶aji ĩ vasoabetiroti ti ñajare, “Tirũ̶mu̶aye ocama yoaro ñabesuja”, yimasiaja mani.</s>
      <s id="b.2CO.23.11.2">To bajiri yucu̶rema, “Tirũ̶mu̶aye oca rẽtoro ñamasuse ñaja”, yitu̶oĩaja mani.</s>
     </seg>
     <seg type="verse" id="b.2CO.23.12">
      <s id="b.2CO.23.12.1">“Ñamasuse ñaja Dios ĩ vasoare” yitu̶oĩarã ñari, bojonemenane tire gotimasiocudirũgũaja yu̶a.</s>
     </seg>
     <seg type="verse" id="b.2CO.23.13">
      <s id="b.2CO.23.13.1">Moisés ñamasir'ire bajiro bajirã me ñaja yu̶a.</s>
      <s id="b.2CO.23.13.2">Moiséma, Dios ĩre ĩ ñagõro bero, ĩ rioga yaase yayirũtuasere, “Israelita masa ĩaroma” yigu̶, ĩ ru̶joa jeoriaro jeotoomasiñuju.</s>
      <s id="b.2CO.23.13.3">Yu̶ama, ĩ yimasiriarore bajiro yayior'i, masare gotimasiobetirũgũaja.</s>
     </seg>
     <seg type="verse" id="b.2CO.23.14">
      <s id="b.2CO.23.14.1">Tirũ̶mu̶ju̶re quẽne Dios ocare ajitirũ̶nu̶ru̶abetimasiñujarã israelita masa.</s>
      <s id="b.2CO.23.14.2">To bajiri ĩ ocare ajiboarine, “To bajiro yiru̶aro yaja”, yimasibetimasiñujarã.</s>
      <s id="b.2CO.23.14.3">Adirũ̶mu̶ri quẽne to bajirone bajicõa ñaama ĩna.</s>
      <s id="b.2CO.23.14.4">Cristore ajitirũ̶nu̶rã rĩne, Dios ocare ĩacõari, ajimasiama ĩna.</s>
     </seg>
     <seg type="verse" id="b.2CO.23.15">
      <s id="b.2CO.23.15.1">Tire mu̶are tudigotiaja yu̶.</s>
      <s id="b.2CO.23.15.2">Israelita masa, mani u̶ju̶ Cristore ajitirũ̶nu̶beticõari, Moisés ĩ ucamasire ajimasibeama maji.</s>
     </seg>
     <seg type="verse" id="b.2CO.23.16">
      <s id="b.2CO.23.16.1">To bajiboarine, rojose ĩna yisere yitu̶jacõari, mani u̶ju̶re ĩna ajitirũ̶nu̶su̶ojama, ĩnare ejarẽmogũ̶mi, “Tire ajimasiato ĩna” yigu̶.</s>
     </seg>
     <seg type="verse" id="b.2CO.23.17">
      <s id="b.2CO.23.17.1">Mani u̶ju̶re ajitirũ̶nu̶su̶orãre ejami Esp'iritu Santo.</s>
      <s id="b.2CO.23.17.2">To bajiri, “Rojose mana ñaama” Dios ĩ yiĩavariquẽnarã ñari, “Dios ĩ rotimasire mani yijeobeti vaja, rojose manire yiru̶cu̶mi Dios”, yitu̶oĩabeaja mani.</s>
     </seg>
     <seg type="verse" id="b.2CO.23.18">
      <s id="b.2CO.23.18.1">Jesucristore ajitirũ̶nu̶rã ñari, “Quẽnarẽtogũ̶ ñagũ̶mi”, ĩre yitu̶oĩamasiaja mani.</s>
      <s id="b.2CO.23.18.2">To bajiri, ĩ bojarore bajiro yirũgũaja mani.</s>
      <s id="b.2CO.23.18.3">To yirã rĩne, bu̶tobu̶sa ĩre bajiro bajiru̶arãja mani, Esp'iritu Santo ĩ ejarẽmorã ñari.</s>
     </seg>
    </div>
    <div type="chapter" id="b.2CO.24">
     <seg type="verse" id="b.2CO.24.1">
      <s id="b.2CO.24.1.1">Yu̶are ĩamaicõari, ĩ ocare yu̶are gotimasiorotiyumi Dios, masare.</s>
      <s id="b.2CO.24.1.2">To bajiro yu̶are ĩ yijare, tire tu̶oĩavariquẽnacõari, ti ocare gotimasiocudirũgũaja yu̶a.</s>
     </seg>
     <seg type="verse" id="b.2CO.24.2">
      <s id="b.2CO.24.2.1">Masa bojoneosere yirã, yayioroju̶ ĩna yirore bajiro yibeaja yu̶ama.</s>
      <s id="b.2CO.24.2.2">“Manire ajitirũ̶nu̶ato ĩna” yirã, masare yitobeaja yu̶a.</s>
      <s id="b.2CO.24.2.3">Gãjerã, “Quẽnase bu̶jarãsa” yirã, ĩna masu ĩna tu̶oĩarujeorore bajiro gotimavisiobeaja yu̶a, “Manire ĩagũ̶mi Dios” yirã ñari.</s>
      <s id="b.2CO.24.2.4">To bajiri, “Quẽnaro gotimasioama Pablo mesa”, yu̶are yimasijedirãma masa.</s>
     </seg>
     <seg type="verse" id="b.2CO.24.3">
      <s id="b.2CO.24.3.1">Quẽnaro gotimasiorã yu̶a ñaboajaquẽne, jãjarã ñaama tire ajimasimena.</s>
      <s id="b.2CO.24.3.2">Mani u̶ju̶re ajiterã ñari, to bajiro bajiama.</s>
      <s id="b.2CO.24.3.3">Rojose tãmu̶otu̶jabetiriaroju̶ varona ñaama ĩna.</s>
     </seg>
     <seg type="verse" id="b.2CO.24.4">
      <s id="b.2CO.24.4.1">“Ajimasibeticõa ñato” Satanás ĩ yise ñajare, yu̶a gotimasiosere ajimasibeama.</s>
      <s id="b.2CO.24.4.2">Ĩ ñaami vãtia u̶ju̶, Dios ĩ bojabetire masare ĩnare yirotigu̶.</s>
      <s id="b.2CO.24.4.3">Cristo, Diore bajiro bajigu̶ ĩ ñajare, ĩ oca quẽnamasusere ajitirũ̶nu̶cõari, quẽnaro ĩre masa ĩna rũ̶cu̶bu̶osere bojabeami Satanás.</s>
     </seg>
     <seg type="verse" id="b.2CO.24.5">
      <s id="b.2CO.24.5.1">“Yu̶aju̶are rũ̶cu̶bu̶oya” yirã me, ti ocare gotimasiorũgũaja yu̶a.</s>
      <s id="b.2CO.24.5.2">“Mani u̶ju̶ Jesucristoju̶are rũ̶cu̶bu̶oato” yirãju̶a yaja.</s>
      <s id="b.2CO.24.5.3">Jesúre maicõari, mu̶are moabosarãre bajirone bajirũgũaja, tire mu̶are gotirã.</s>
     </seg>
     <seg type="verse" id="b.2CO.24.6">
      <s id="b.2CO.24.6.1">Dios, rẽmoju̶ne adi macaru̶cu̶ro rẽtiaboarere busurotimasiñuju.</s>
      <s id="b.2CO.24.6.2">Tire ĩ yimasiriarore bajirone ĩ yere mani ajimasibetiboarere mani ajimasirotire yiyumi.</s>
      <s id="b.2CO.24.6.3">To bajiri, “Quẽnarẽtogũ̶ ñaami Dios”, yimasiaja mani yucu̶rema yuja, Jesucristo quẽne quẽnamasugũ̶ ĩ ñasere masirã ñari.</s>
     </seg>
     <seg type="verse" id="b.2CO.24.7">
      <s id="b.2CO.24.7.1">Cristo ĩ gotiroticõariarã, ñamasurã me ñaja yu̶a.</s>
      <s id="b.2CO.24.7.2">Ĩ ocaju̶a ñaja ñamasusema.</s>
      <s id="b.2CO.24.7.3">Yu̶a masune yu̶a tu̶oĩasene masare gotimasiobeaja.</s>
      <s id="b.2CO.24.7.4">Bu̶to tu̶oĩamasirã me ñaja yu̶a.</s>
      <s id="b.2CO.24.7.5">To bajiro yu̶a bajisere bojagu̶mi Dios, “Ĩna masise ĩna ye me ñaja.</s>
      <s id="b.2CO.24.7.6">Dios yene ñaja” masa yu̶are ĩna yimasirotire yigu̶.</s>
     </seg>
     <seg type="verse" id="b.2CO.24.8">
      <s id="b.2CO.24.8.1">Gãjerã bu̶to rojose yu̶are yirũgũama.</s>
      <s id="b.2CO.24.8.2">To bajiro ĩna yiboajaquẽne, Dios ĩ bojarore bajiro gotimasiocõa ñarũgũaja yu̶a.</s>
      <s id="b.2CO.24.8.3">Rojose tãmu̶oboarine, “¿No bajiro bajirãti?”, yitu̶oĩarejaibetirũgũaja.</s>
     </seg>
     <seg type="verse" id="b.2CO.24.9">
      <s id="b.2CO.24.9.1">Jãjarã yu̶are ĩaterã ĩna ñaboajaquẽne, Dioma yu̶a rãca ñacõa ñarũgũami.</s>
      <s id="b.2CO.24.9.2">Cojoji me bu̶to rojose yu̶are yiboarine, sĩabetirũgũama.</s>
     </seg>
     <seg type="verse" id="b.2CO.24.10">
      <s id="b.2CO.24.10.1">No bojaro yu̶a vacudiroju̶ yu̶are sĩaru̶arã ñaama ĩna.</s>
      <s id="b.2CO.24.10.2">Jesúre ĩna sĩariarore bajiro yu̶are quẽne sĩaru̶ama.</s>
      <s id="b.2CO.24.10.3">“Yu̶are sĩaroma” yigu̶, yu̶are quẽnaro coderũgũami Jesús.</s>
      <s id="b.2CO.24.10.4">Tire ĩacõari, “Catigu̶ ñaami Jesús”, yitu̶oĩarũgũama masa.</s>
     </seg>
     <seg type="verse" id="b.2CO.24.11">
      <s id="b.2CO.24.11.1">Jesúre ajitirũ̶nu̶rã yu̶a ñajare, yu̶are sĩaru̶arũgũama masa.</s>
      <s id="b.2CO.24.11.2">Yu̶are ĩna sĩaru̶aboajaquẽne, yu̶a caticõa ñasere ĩacõari, “Tudicaticõari, ĩnare ĩatirũ̶nu̶rũgũami Jesús”, yiĩamasire ñaja.</s>
     </seg>
     <seg type="verse" id="b.2CO.24.12">
      <s id="b.2CO.24.12.1">To bajiro rojose tãmu̶oboarine, yu̶a gotimasiocati ñajare, Jesúre ajitirũ̶nu̶rã ñacoacaju̶ mu̶a.</s>
      <s id="b.2CO.24.12.2">To bajiri, mu̶a rijato beroju̶ mu̶a catirotire Dios ĩ catisere ĩ ĩsicana ñaja mu̶a.</s>
     </seg>
     <seg type="verse" id="b.2CO.24.13">
      <s id="b.2CO.24.13.1">Masa yu̶are ĩna sĩaru̶aboajaquẽne, no yibeaja yu̶are.</s>
      <s id="b.2CO.24.13.2">Sĩgũ̶ Dios ocare ucamasir'i Diore ĩ ajitirũ̶nu̶riarore bajiro ajitirũ̶nu̶cõa ñaja yu̶a quẽne.</s>
      <s id="b.2CO.24.13.3">Ado bajiro gotiaja ĩ ucamasire: “Diore ajitirũ̶nu̶gũ̶ ñari, ĩ ocare masare gotimasioaja yu̶”, yigotiaja Dios oca ĩ ucamasire.</s>
      <s id="b.2CO.24.13.4">To bajiro tu̶oĩaja yu̶a quẽne.</s>
      <s id="b.2CO.24.13.5">Diore ajitirũ̶nu̶rã ñari, yu̶a catiñaro cõro ĩ ocare gotimasiocõa ñaru̶arãja yu̶a.</s>
     </seg>
     <seg type="verse" id="b.2CO.24.14">
      <s id="b.2CO.24.14.1">Ado bajiro tu̶oĩarã ñari, masa yu̶are ĩna sĩaru̶asere güibeaja yu̶a: “Mani u̶ju̶, Jesús ĩ rijacoaboajaquẽne, ĩre catioyumi Dios.</s>
      <s id="b.2CO.24.14.2">To bajiri, Jesús yarã mani ñajare, manire quẽne, catioru̶cu̶mi Dios”, yitu̶oĩaja yu̶a.</s>
      <s id="b.2CO.24.14.3">“Mu̶are quẽne catiocõari, ĩ ñaroju̶ õ vecaju̶ manire jua varu̶cu̶mi Dios”, yitu̶oĩaja yu̶a.</s>
     </seg>
     <seg type="verse" id="b.2CO.24.15">
      <s id="b.2CO.24.15.1">Ado bajiro tu̶oĩarã ñari, “Yu̶a rãca varu̶arãja mu̶a”, yibu̶ yu̶a: “ ‘Mani gotimasiosere ajirona quẽnase bu̶jato ĩna’ yirã, rojose tãmu̶orũgũaja mani”, yitu̶oĩaja yu̶a.</s>
      <s id="b.2CO.24.15.2">To bajiri mani u̶ju̶ ocare gotimasiorã ñari, rojose tãmu̶orã ñaboarine, tire gotimasiocõa ñaja, “Jãjarãbu̶sa Jesucristore ajitirũ̶nu̶rũtuajaro” yirã.</s>
      <s id="b.2CO.24.15.3">“Manire ĩamaicõari, quẽnaro yami Dios”, yivariquẽnaru̶arãma ĩre ajitirũ̶nu̶rã.</s>
      <s id="b.2CO.24.15.4">To bajiri, jãjarãbu̶sa ñarũtuaru̶arãma ĩre quẽnaro rũ̶cu̶bu̶orã.</s>
     </seg>
     <seg type="verse" id="b.2CO.24.16">
      <s id="b.2CO.24.16.1">To bajiri, Dios, quẽnaro yu̶are ĩ yijare, tire tu̶oĩavariquẽnacõari, ĩ bojarore bajiro yirũgũaja yu̶a.</s>
      <s id="b.2CO.24.16.2">Yu̶a ruju̶ju̶ama bu̶tobu̶sa ti bu̶cu̶ajedi vaboajaquẽne, yu̶ tu̶oĩaseju̶ama tocãrãcarũ̶mu̶ne bu̶tobu̶sa quẽnase yiru̶a tu̶oĩarũtuana yaja yu̶a, Dios ĩ ejarẽmose rãca.</s>
     </seg>
     <seg type="verse" id="b.2CO.24.17">
      <s id="b.2CO.24.17.1">Adigodo ñarã, rojose yu̶a tãmu̶orũgũse yoaro mene jedicoaroti ñaja.</s>
      <s id="b.2CO.24.17.2">Beroju̶ Dios ĩ ñaroju̶, jedibetirotire, quẽnamasusere bu̶jaru̶arãja yu̶a.</s>
     </seg>
     <seg type="verse" id="b.2CO.24.18">
      <s id="b.2CO.24.18.1">“Mani ruju̶aye, mani ĩase jediro, yoaro me jedicoaru̶aroja.</s>
      <s id="b.2CO.24.18.2">Mani ĩabu̶jabetiju̶ama, ñacõa ñarũgũroti ñaja”, yitu̶oĩaja yu̶a.</s>
      <s id="b.2CO.24.18.3">To bajiri yu̶a ĩase, tire bu̶to tu̶oĩabetirũgũaja yu̶a.</s>
      <s id="b.2CO.24.18.4">Diore, to yicõari, ĩ ye yu̶a ĩabu̶jabetiju̶arema bu̶to tu̶oĩarũgũaja.</s>
     </seg>
    </div>
    <div type="chapter" id="b.2CO.25">
     <seg type="verse" id="b.2CO.25.1">
      <s id="b.2CO.25.1.1">To bajiri mani ruju̶ma, vire bajiro bajiriruju̶ ñaja.</s>
      <s id="b.2CO.25.1.2">Vi ti boarore bajirone, mani ruju̶ quẽne boaru̶aroja.</s>
      <s id="b.2CO.25.1.3">Ti boacoaboajaquẽne, mani rijato beroju̶ gajeruju̶ manire vasoaru̶cu̶mi Dios, õ vecaju̶.</s>
      <s id="b.2CO.25.1.4">Ti ruju̶ma, boabetiruju̶ ñaru̶aroja.</s>
      <s id="b.2CO.25.1.5">To bajiro ĩ yirotire jẽre masiaja mani.</s>
     </seg>
     <seg type="verse" id="b.2CO.25.2">
      <s id="b.2CO.25.2.1">To bajiro mani bajiroti ti ñajare, cojojirema adigodoju̶ ñarã, bu̶to rojose tãmu̶oboana, õ vecaju̶ mani ñarotiruju̶ rãcaju̶a ñaru̶a tu̶oĩarũgũaja mani.</s>
     </seg>
     <seg type="verse" id="b.2CO.25.3">
      <s id="b.2CO.25.3.1">Adirũ̶mu̶ri mani u̶ju̶ ĩ tudiejajama, bu̶to quẽnaru̶aroja.</s>
      <s id="b.2CO.25.3.2">Gãjerã rijariarã gaje ruju̶ Dios ĩ vasoabetiriarã tu̶ju̶re vabetiru̶arãja mani.</s>
      <s id="b.2CO.25.3.3">Riojone gaje ruju̶ vasoaru̶arãja, to bajiro ĩ bajijama.</s>
     </seg>
     <seg type="verse" id="b.2CO.25.4">
      <s id="b.2CO.25.4.1">To bajiri, cojojirema adigodo ñarã, rojose tãmu̶oboana, ruju̶ cu̶ti quejerũgũaja mani.</s>
      <s id="b.2CO.25.4.2">Tire mani yijama, “Bajiyayiru̶aja” yirã me yaja.</s>
      <s id="b.2CO.25.4.3">Bajiyayibetiboarine, rijabetiruju̶ bojarã yaja.</s>
     </seg>
     <seg type="verse" id="b.2CO.25.5">
      <s id="b.2CO.25.5.1">Mani tu̶oĩarujeore me ñaja ti, mani ruju̶ vasoaroti.</s>
      <s id="b.2CO.25.5.2">Dios ñaami, “Gaje ruju̶ vasoaru̶arãma” yir'ima.</s>
      <s id="b.2CO.25.5.3">To yicõari, Esp'iritu Santore manire cõañumi, “ ‘Dios ĩ gotiriarore bajirone mani ruju̶re vasoaru̶cu̶mi’ yimasiato” yigu̶.</s>
     </seg>
     <seg type="verse" id="b.2CO.25.6">
      <s id="b.2CO.25.6.1">“Maji adigodoju̶ ñarã, mani u̶ju̶ Cristo ĩ ñaroju̶ ejamasibeaja”, yimasiaja.</s>
      <s id="b.2CO.25.6.2">To bajiri mani bajirotire tu̶oĩa yurã, tire tu̶oĩavariquẽnaja mani.</s>
     </seg>
     <seg type="verse" id="b.2CO.25.7">
      <s id="b.2CO.25.7.1">Adigodo ñarã, Cristore ĩabetiboarine, “Ĩ gotiriarore bajirone quẽnaro yiru̶cu̶mi”, ĩre yitu̶oĩarũgũaja mani.</s>
     </seg>
     <seg type="verse" id="b.2CO.25.8">
      <s id="b.2CO.25.8.1">Adoju̶ to cõrone ñaru̶aja mani, mani u̶ju̶ ĩ ñaroju̶re mani varotire yirã.</s>
     </seg>
     <seg type="verse" id="b.2CO.25.9">
      <s id="b.2CO.25.9.1">To bajiri adigodoju̶ ñarã quẽne, õ vecaju̶ mani ñarã vajaquẽne, Dios ĩ ĩavariquẽnase rĩne yiru̶arũgũaja.</s>
      <s id="b.2CO.25.9.2">Diseju̶a gajeye ñamasuse maja manire.</s>
     </seg>
     <seg type="verse" id="b.2CO.25.10">
      <s id="b.2CO.25.10.1">Cojorũ̶mu̶ mani jediro Cristo ĩ ĩaro rĩjoroju̶a ejarona ñaja mani.</s>
      <s id="b.2CO.25.10.2">To bajiri, “Ãnoa ñaama quẽnase yicana.</s>
      <s id="b.2CO.25.10.3">Ãnoa ñaama rojose yicana”, yiĩabeseru̶cu̶mi.</s>
      <s id="b.2CO.25.10.4">Yiĩamasicõari, manire vaja yiru̶cu̶mi.</s>
     </seg>
     <seg type="verse" id="b.2CO.25.11">
      <s id="b.2CO.25.11.1">To bajiro ĩ beserirũ̶mu̶ ti ejaro, “Rojose ĩnare yiromi” yirã ñari, “Ĩre ajitirũ̶nu̶ato” yirã, ĩnare gotimasiorũgũaja yu̶a.</s>
      <s id="b.2CO.25.11.2">“To bajirone tu̶oĩaama Pablo mesa”, yu̶are yimasigũ̶mi Dios.</s>
      <s id="b.2CO.25.11.3">Mu̶a quẽne, to bajirone mu̶a yitu̶oĩasere bojaja yu̶a.</s>
     </seg>
     <seg type="verse" id="b.2CO.25.12">
      <s id="b.2CO.25.12.1">Tire mu̶are yu̶a gotijama, yu̶are mu̶a ĩavariquẽnasere bojarã me yibu̶ yu̶a.</s>
      <s id="b.2CO.25.12.2">Ado bajiroju̶a bajiaja: Yu̶are ñagõmacarãre, “Ado bajiro tu̶oĩacõari, cu̶dimasiato” yirã, tire mu̶are gotibu̶ yu̶a.</s>
      <s id="b.2CO.25.12.3">Yu̶are ñagõmacarã ñaama, gãji ĩ tu̶oĩasere masibetiboarine, “Quẽnagũ̶ ñaami”, yitu̶oĩarãma.</s>
      <s id="b.2CO.25.12.4">Quẽnaro ĩ bajisere ĩacõari, “Quẽnagũ̶ ñaami”, yiĩarã ñaama.</s>
     </seg>
     <seg type="verse" id="b.2CO.25.13">
      <s id="b.2CO.25.13.1">Yu̶are ñagõmacarã sĩgũ̶ri, “Tu̶oĩamasimena, mecu̶rimasa ñaama Pablo mesa”, yu̶are yirãma.</s>
      <s id="b.2CO.25.13.2">No yibeaja ti.</s>
      <s id="b.2CO.25.13.3">Dios ĩ bojarore bajiro masare gotimasioaja yu̶a.</s>
      <s id="b.2CO.25.13.4">Gãjerãma, “Quẽnaro yitomasirã ñarãma”, yu̶are yiñagõmacarãma.</s>
      <s id="b.2CO.25.13.5">Ti quẽne, no yibeaja.</s>
      <s id="b.2CO.25.13.6">“Mu̶are yitorã yama” mu̶are ĩna yiboajaquẽne, tire ajicõari, Dios ye quẽnase bu̶jaja mu̶a.</s>
     </seg>
     <seg type="verse" id="b.2CO.25.14">
      <s id="b.2CO.25.14.1">“Manire ĩamaiami Cristo” yitu̶oĩacõari, ĩre cu̶diru̶aja yu̶a.</s>
      <s id="b.2CO.25.14.2">Manire bu̶to ĩamaigũ̶ ñari, rojose mani yise vaja manire rijabosayumi.</s>
      <s id="b.2CO.25.14.3">To bajiri, “Ĩre ajitirũ̶nu̶rãre manire ĩ rijabosare ñajare, mani quẽne ĩ rãca rijariarãre bajiro bajiyuja”, yitu̶oĩaja mani.</s>
     </seg>
     <seg type="verse" id="b.2CO.25.15">
      <s id="b.2CO.25.15.1">“Rojose yitu̶jacõari, yu̶ bojaseju̶are yimasiato” yigu̶, ĩre ajitirũ̶nu̶ronare manire rijabosayumi Cristo.</s>
      <s id="b.2CO.25.15.2">Ĩ rijato bero, tudicaticõari ĩ ejarẽmose ñajare, ĩre ajitirũ̶nu̶masiaja mani.</s>
     </seg>
     <seg type="verse" id="b.2CO.25.16">
      <s id="b.2CO.25.16.1">Tirũ̶mu̶ju̶ma, Cristore, to yicõari, gãjerãre quẽne, ĩna tu̶oĩasere masibetiboarine, “Ãnoa ñaama quẽnarã; ãnoa ñaama rojorã”, yitu̶oĩariarãja mani maji.</s>
      <s id="b.2CO.25.16.2">Cristore ajitirũ̶nu̶cõari, to bajiro tu̶oĩabeaja mani yuja.</s>
     </seg>
     <seg type="verse" id="b.2CO.25.17">
      <s id="b.2CO.25.17.1">To bajirone bajiaja Cristore ajitirũ̶nu̶rã jedirore.</s>
      <s id="b.2CO.25.17.2">Cristore ajitirũ̶nu̶su̶orã, Esp'iritu Santore cu̶orã ñari, rojose ĩna yirũgũrere yiru̶a tu̶oĩabetirũgũama.</s>
     </seg>
     <seg type="verse" id="b.2CO.25.18">
      <s id="b.2CO.25.18.1">Dios ñaami, “To bajirone tu̶oĩato” manire yigu̶.</s>
      <s id="b.2CO.25.18.2">Tirũ̶mu̶ju̶ ĩ terã mani ñaboajaquẽne, Cristo ĩ rijabosare su̶orine, ĩ yarã, ĩ ĩavariquẽnarã mani ñarotire yiyumi.</s>
      <s id="b.2CO.25.18.3">Rojose mani yisere masiriocõari, “Rojose mana ñaama”, manire yiĩagũ̶mi.</s>
      <s id="b.2CO.25.18.4">To yicõari, “Gãjerã quẽne, yu̶ ĩavariquẽnarã ñato ĩna” yigu̶, ĩ ocare yu̶are gotimasiocudi roticõañumi.</s>
     </seg>
     <seg type="verse" id="b.2CO.25.20">
      <s id="b.2CO.25.20.1">To bajiri, Cristore gotirẽtobosarimasa ñaja yu̶a.</s>
      <s id="b.2CO.25.20.2">Mu̶are yu̶a gotimasiojama, Dios ĩ masune vadicõari, ĩ gotiroti ũnirene gotimasiorũgũaja.</s>
      <s id="b.2CO.25.20.3">Cristore gotirẽtobosarã ñari, ado bajiro masare bu̶to sẽniĩarũgũaja yu̶a: “ ‘Rojose yu̶a yisere masirioya mu̶; mu̶ ĩavariquẽnarã ñaru̶aja’ ¿Diore yiru̶abeati mu̶a?”, ĩnare yirũgũaja yu̶a.</s>
     </seg>
     <seg type="verse" id="b.2CO.25.21">
      <s id="b.2CO.25.21.1">Ñie rojose yibecu̶ ĩ ñaboajaquẽne, “Rojose yigu̶ ñaja mu̶” ĩre yigu̶re bajiro ĩ macu̶re rijaroticõañumi Dios, “Rojose ĩna yisere ĩnare vaja yibosaya” yigu̶.</s>
      <s id="b.2CO.25.21.2">“Cristore ajitirũ̶nu̶ronare, ‘Ñie rojose mana ñaama’ ” manire ĩ yiĩarotire yigu̶, yiyumi.</s>
     </seg>
    </div>
    <div type="chapter" id="b.2CO.26">
     <seg type="verse" id="b.2CO.26.1">
      <s id="b.2CO.26.1.1">Dios ĩ ejarẽmose rãca ĩ yere gotimasiorã ñari, ado bajiro mu̶are rotiaja yu̶a: Dios, mu̶are ĩamaicõari, quẽnaro ĩ yire ñajare, ĩ ejarẽmose rãca ĩ bojarore bajiro quẽnaro yirũgũña.</s>
     </seg>
     <seg type="verse" id="b.2CO.26.2">
      <s id="b.2CO.26.2.1">Dios ocare masa ĩna ucamasire ado bajiro ti gotiaja: “Mu̶are yu̶ yirẽmorirũ̶mu̶ ti ejaro, mu̶a sẽnisere ajicõari, mu̶are quẽnaro ejarẽmoru̶cu̶ja yu̶, rojose mu̶a tãmu̶osere mu̶are yirẽtobosagu̶”, yigotiaja Dios ocare masa ĩna ucamasire.</s>
      <s id="b.2CO.26.2.2">Quẽnaro ajiya mu̶a.</s>
      <s id="b.2CO.26.2.3">Yucu̶ne ñaja rojose mani tãmu̶osere Cristo su̶orine Dios manire ĩ yirẽtobosarirũ̶mu̶.</s>
      <s id="b.2CO.26.2.4">To bajiri yucu̶ne ĩre mu̶a sẽnijama, “Yu̶ bojase yimasiato” yigu̶, mu̶are ejarẽmoru̶cu̶mi.</s>
     </seg>
     <seg type="verse" id="b.2CO.26.3">
      <s id="b.2CO.26.3.1">To bajiri, Dios ocare gotimasiorã, gãjerãju̶a “ ‘Socaserene gotiama’ yu̶are yiroma” yirã, rojose yibetirũgũaja yu̶a.</s>
     </seg>
     <seg type="verse" id="b.2CO.26.4">
      <s id="b.2CO.26.4.1">Ñajediro yu̶a bajisere ĩacõari, “Dios ĩ bojarore bajiro yirã ñaama Pablo mesa”, yimasiama masa.</s>
      <s id="b.2CO.26.4.2">Cojoji me gãjerã rojose yu̶are ĩna yiboajaquẽne, ĩnare gãmebeaja yu̶a.</s>
      <s id="b.2CO.26.4.3">Bu̶to rojose tãmu̶oboarine, tire tu̶oĩarejaimenane, Dios ĩ bojarore bajiro yicõa ñaja yu̶a.</s>
      <s id="b.2CO.26.4.4">Ado bajiro rojose tãmu̶orũgũaja yu̶a:</s>
     </seg>
     <seg type="verse" id="b.2CO.26.5">
      <s id="b.2CO.26.5.1">Yu̶are ĩna bajerũgũse, tubiberiaviju̶ yu̶are ĩna tubiberũgũse, rẽjacõari, rojose yu̶are yiru̶arã yu̶are ĩna tud'irũgũse, to bajicõari, bu̶to moarã ñari cojojirema ñamire quẽne busuocõarũgũcaju̶.</s>
      <s id="b.2CO.26.5.2">To bajicõari, cojoji me ñiorijarũgũcaju̶.</s>
      <s id="b.2CO.26.5.3">To bajiboarine, Dios ĩ bojarore bajiro yicõa ñacaju̶ yu̶a.</s>
     </seg>
     <seg type="verse" id="b.2CO.26.6">
      <s id="b.2CO.26.6.1">Gajeyere quẽne ado bajiro yu̶a bajisere ĩacõari, “Dios ĩ bojarore bajiro yirã ñaama Pablo mesa”, yu̶are yimasiama masa: “Rojose yirobe” yirã, quẽnase tu̶oĩarũgũaja yu̶a.</s>
      <s id="b.2CO.26.6.2">Dios ocare quẽnaro masiaja.</s>
      <s id="b.2CO.26.6.3">Gãjerã rojose yu̶are ĩna yiboajaquẽne, ĩnare jũnisinibeaja yu̶a.</s>
      <s id="b.2CO.26.6.4">Socarã mene gãjerãre mairã ñari, ĩnare quẽnaro yirũgũaja.</s>
      <s id="b.2CO.26.6.5">Esp'iritu Santo, yu̶a rãca ñacõari, yu̶are ejarẽmorũgũami.</s>
     </seg>
     <seg type="verse" id="b.2CO.26.7">
      <s id="b.2CO.26.7.1">Dios oca, riojo ti gotirore bajirone gotimasiorũgũaja.</s>
      <s id="b.2CO.26.7.2">Dios ĩ ejarẽmose rãca ĩ bojarore bajiro yirũgũaja.</s>
      <s id="b.2CO.26.7.3">To bajiro yirũgũaja, “Vãtia u̶ju̶ Satanás manire rojose ĩ yirotisere cu̶dirobe” yirã, to yicõari, “Gãjerã, rojose yitu̶jato” yirã.</s>
     </seg>
     <seg type="verse" id="b.2CO.26.8">
      <s id="b.2CO.26.8.1">Cojojirema yu̶are rũ̶cu̶bu̶oama masa.</s>
      <s id="b.2CO.26.8.2">Gajerũ̶mu̶rema rũ̶cu̶bu̶obeama.</s>
      <s id="b.2CO.26.8.3">Cojojirema quẽnaro yu̶are ñagõama.</s>
      <s id="b.2CO.26.8.4">Gajerũ̶mu̶rema rojose yu̶are ñagõama.</s>
      <s id="b.2CO.26.8.5">“Socarimasa ñaama Pablo mesa” masa yu̶are ĩna yitu̶oĩaboajaquẽne, riojo gotimasioaja yu̶a.</s>
     </seg>
     <seg type="verse" id="b.2CO.26.9">
      <s id="b.2CO.26.9.1">No bojaro yu̶a vato, “Gãjerã ñaama” masa yu̶are ĩna yiĩaboajaquẽne, yu̶are quẽnaro masiama sĩgũ̶ri.</s>
      <s id="b.2CO.26.9.2">Cojoji me “Rojose yibu̶ mu̶a” yigoticõari, yu̶are ĩna sĩaru̶aboajaquẽne, caticõa ñacaju̶ yu̶a.</s>
     </seg>
     <seg type="verse" id="b.2CO.26.10">
      <s id="b.2CO.26.10.1">Cojojirema bu̶to su̶tiritirã ñaboarine, mani u̶ju̶ quẽnaro ĩ yisere, to yicõari, quẽnaro ĩ yirotire tuditu̶oĩacõari, variquẽnarũgũaja yu̶a.</s>
      <s id="b.2CO.26.10.2">Maioro bajirã yu̶a ñaboajaquẽne, Dios ocare masare yu̶a gotimasiose su̶orine, Dios ye quẽnamasuse bu̶jaama ĩna.</s>
      <s id="b.2CO.26.10.3">“Ñie mana ñaama Pablo mesa” masa yu̶are ĩna yigotiboajaquẽne, Dios ye quẽnamasuse ĩ u̶jose jediro cu̶orã ñaja yu̶a.</s>
     </seg>
     <seg type="verse" id="b.2CO.26.11">
      <s id="b.2CO.26.11.1">Corinto macana, yu̶are ajiya.</s>
      <s id="b.2CO.26.11.2">Yu̶a tu̶oĩase cõro mu̶are gotijeoaja yu̶a, mu̶are bu̶to mairã ñari.</s>
     </seg>
     <seg type="verse" id="b.2CO.26.12">
      <s id="b.2CO.26.12.1">Quẽnaro gãmerã maire ti manijama, yu̶a su̶ori me bajiroja.</s>
      <s id="b.2CO.26.12.2">Mu̶are bu̶to yu̶a maiboajaquẽne, mu̶aju̶ama, yu̶are maimenaja.</s>
     </seg>
     <seg type="verse" id="b.2CO.26.13">
      <s id="b.2CO.26.13.1">Jacu̶ ĩ rĩare maigũ̶ ĩ ñagõrore bajiro mu̶are ñagõaja yu̶.</s>
      <s id="b.2CO.26.13.2">Mu̶are yu̶ mairore bajirone yu̶re maiña mu̶a quẽne.</s>
     </seg>
     <seg type="verse" id="b.2CO.26.14">
      <s id="b.2CO.26.14.1">Cristore ajitirũ̶nu̶mena rãca baba cu̶tibesa mu̶a.</s>
      <s id="b.2CO.26.14.2">Dios ĩ bojase yirã, Dios ĩ bojabeti yirã rãca ĩna baba cu̶tijama, ¿no bajiro ĩna yisere ĩavariquẽnaguĩda Dios?</s>
      <s id="b.2CO.26.14.3">Bususere bajiro me bajiaja rẽtiase.</s>
      <s id="b.2CO.26.14.4">Busuroju̶ rẽtiabeaja.</s>
      <s id="b.2CO.26.14.5">Rẽtiaroju̶a, busubeaja.</s>
      <s id="b.2CO.26.14.6">Tire bajirone bajiroti ñaja Cristore ajitirũ̶nu̶rãre quẽne.</s>
      <s id="b.2CO.26.14.7">Cristore ajitirũ̶nu̶mena rãca baba cu̶tibetiroti ñaja.</s>
     </seg>
     <seg type="verse" id="b.2CO.26.15">
      <s id="b.2CO.26.15.1">“Ado bajiro yiroti ñaja” Cristo ĩ yijama, ĩre ajicõari, ¿“Mu̶ gotirore bajirone tu̶oĩaja yu̶ quẽne”, yicu̶diguida Satanás?</s>
      <s id="b.2CO.26.15.2">Sĩgũ̶re bajiro tu̶oĩarã me ñaama.</s>
      <s id="b.2CO.26.15.3">To bajiro bajiaja mani Cristore ajitirũ̶nu̶rã quẽne.</s>
      <s id="b.2CO.26.15.4">Ĩre ajimena ĩna tu̶oĩarore bajiro tu̶oĩabeaja mani.</s>
     </seg>
     <seg type="verse" id="b.2CO.26.16">
      <s id="b.2CO.26.16.1">Dios yarã ñaja mani, ĩre ajitirũ̶nu̶rã.</s>
      <s id="b.2CO.26.16.2">To bajirone gotiaja Dios ocare masa ĩna ucamasire.</s>
      <s id="b.2CO.26.16.3">Ado bajiro gotiaja ti: “Yu̶ yarã u̶su̶ju̶ ñarũgũru̶cu̶ja yu̶.</s>
      <s id="b.2CO.26.16.4">No bojaro ĩna ñaroju̶ ĩna rãca ñarũgũru̶cu̶ja.</s>
      <s id="b.2CO.26.16.5">Ĩna rũ̶cu̶bu̶ogu̶ ñaru̶cu̶ja yu̶.</s>
      <s id="b.2CO.26.16.6">To bajicõari, yu̶ yarã ñaru̶arãma ĩna”, yigotiaja Dios ocare masa ĩna ucamasire.</s>
      <s id="b.2CO.26.16.7">To bajiri, Dios yarã ñaboarine, ¿ĩna masu ĩna quẽnorujeoriarãre rũ̶cu̶bu̶orã rãca baba cu̶tirãda mani?</s>
     </seg>
     <seg type="verse" id="b.2CO.26.17">
      <s id="b.2CO.26.17.1">Ĩna rãca baba cu̶tibetiroti ti ñajare, gajeye Dios ocare masa ĩna ucamasiriarore bajiro yiroti ñaja mu̶are.</s>
      <s id="b.2CO.26.17.2">Ado bajiro gotiaja ti, mani u̶ju̶ ĩ gotimasire: “Yu̶re ajimenare cãmotadiya mu̶a.</s>
      <s id="b.2CO.26.17.3">‘Dios ĩ bojabeti yirobe’ yirã, ĩnare baba cu̶tibesa.</s>
      <s id="b.2CO.26.17.4">To bajiro mu̶a yijama, yu̶ yarã ñaru̶arãja mu̶a”, yigotiami mani u̶ju̶.</s>
     </seg>
     <seg type="verse" id="b.2CO.26.18">
      <s id="b.2CO.26.18.1">“Mu̶a jacu̶ ñaru̶cu̶ja yu̶.</s>
      <s id="b.2CO.26.18.2">To bajicõari, yu̶ rĩa ñaru̶arãja mu̶a”, yigotiaja Dios ocare masa ĩna ucamasire, masijeogu̶ mani u̶ju̶ ĩ ñagõre.</s>
     </seg>
    </div>
    <div type="chapter" id="b.2CO.27">
     <seg type="verse" id="b.2CO.27.1">
      <s id="b.2CO.27.1.1">Dios ĩ gotimasire to bajiro manire ti gotijare, ĩ bojarore bajiro jediro rojose mani yise yitu̶jacõari, ĩre rũ̶cu̶bu̶orã ñari, ĩ bojase rĩne yito mani, “Rojose mana ñato” yirã.</s>
     </seg>
     <seg type="verse" id="b.2CO.27.2">
      <s id="b.2CO.27.2.1">Quẽna ado bajise mu̶are gotiaja yu̶a: Yu̶are maiña mu̶a.</s>
      <s id="b.2CO.27.2.2">Ñimu̶ju̶are rojose yibeticaju̶ yu̶a.</s>
      <s id="b.2CO.27.2.3">Ñimu̶ju̶are rojose yirobeticaju̶.</s>
      <s id="b.2CO.27.2.4">Ñimu̶ju̶are yitobeticaju̶ yu̶a, “Yu̶a masurio quẽnase bu̶jarãsa” yirã.</s>
     </seg>
     <seg type="verse" id="b.2CO.27.3">
      <s id="b.2CO.27.3.1">Tire mu̶are yu̶a gotijama, “Pablo mesare ñagõmacarã, rojose yiyuja mani” mu̶a yirotire yirã me yaja.</s>
      <s id="b.2CO.27.3.2">“Ñie rojose yibeticama Pablo mesa” mu̶a yirotiju̶are yirã yaja yu̶a.</s>
      <s id="b.2CO.27.3.3">Jẽju̶ yu̶a gotirore bajirone mu̶are tudigotiaja yu̶a: Bu̶to mu̶are maiaja yu̶a.</s>
      <s id="b.2CO.27.3.4">Mu̶a bajireacoajaquẽne, mu̶a caticõajaquẽne, mu̶are maitu̶jabetiru̶arãja yu̶a.</s>
     </seg>
     <seg type="verse" id="b.2CO.27.4">
      <s id="b.2CO.27.4.1">“Quẽnaro yirã ñaama Corinto macana; yu̶a gotirore bajirone cu̶diru̶arãma” mu̶are yitu̶oĩacõari, rojose tãmu̶orã ñaboarine, bu̶to variquẽnaja yu̶a.</s>
     </seg>
     <seg type="verse" id="b.2CO.27.5">
      <s id="b.2CO.27.5.1">“Macedonia sitaju̶ ejacõari, rojose tãmu̶omenaja mani”, yitu̶oĩaboacaju̶ yu̶a.</s>
      <s id="b.2CO.27.5.2">Adoju̶ quẽne bu̶to rojose tãmu̶ocaju̶.</s>
      <s id="b.2CO.27.5.3">Yu̶are ĩatecõari, tud'irũgũcama.</s>
      <s id="b.2CO.27.5.4">To bajiri, “¿Jesúre ajitirũ̶nu̶rã, ĩre ajitirũ̶nu̶ tu̶jarãti?”, yitu̶oĩarejaicaju̶ yu̶a.</s>
     </seg>
     <seg type="verse" id="b.2CO.27.6">
      <s id="b.2CO.27.6.1">Dios ñaami tu̶oĩa su̶tiritirãre, “Tu̶oĩa variquẽnato” yigu̶.</s>
      <s id="b.2CO.27.6.2">To bajiri, tu̶oĩa su̶tiritirã ñaboarine, Dios ĩ ejarẽmose rãca tu̶oĩavariquẽnamu̶ yu̶a.</s>
      <s id="b.2CO.27.6.3">Tito ĩ ejase su̶orine, “Tu̶oĩa variquẽnato”, yu̶are yiyumi Dios.</s>
     </seg>
     <seg type="verse" id="b.2CO.27.7">
      <s id="b.2CO.27.7.1">Tito ejasere variquẽnacõari, gajeyere quẽne variquẽnamu̶.</s>
      <s id="b.2CO.27.7.2">Mu̶a bajisere ĩ ĩavariquẽnare quetire ajicõari, variquẽnaja yu̶a quẽne.</s>
      <s id="b.2CO.27.7.3">Ado bajiro mu̶a bajisere yu̶are gotimi: “Bu̶to mu̶re ĩaru̶aama Corinto macana.</s>
      <s id="b.2CO.27.7.4">‘Rojose mani yicati su̶orine bu̶to su̶tiritiyuju Pablo’ yire quetire ajicõari, bu̶to su̶tiritima.</s>
      <s id="b.2CO.27.7.5">Mu̶re rũ̶cu̶bu̶ocõari, mu̶ ucacatore bajirone yima”, yu̶are yigotiejami Tito.</s>
      <s id="b.2CO.27.7.6">To bajiro ĩ yisere ajicõari, bu̶tobu̶sa variquẽnaja yu̶.</s>
     </seg>
     <seg type="verse" id="b.2CO.27.8">
      <s id="b.2CO.27.8.1">Tirũ̶mu̶ju̶ papera mu̶are yu̶ ucacõaro bero, “Tire ĩacõari, su̶tiritiru̶arãma ĩna.</s>
      <s id="b.2CO.27.8.2">To bajiri cõabetiroti ñaboayuja”, yitu̶oĩa su̶tiriticaju̶ yu̶ maji.</s>
      <s id="b.2CO.27.8.3">To bajiboarine, su̶tiritibeaja yucu̶rema, “Yoaro me su̶tiritiriarãma” mu̶are yimasigũ̶ ñari.</s>
     </seg>
     <seg type="verse" id="b.2CO.27.9">
      <s id="b.2CO.27.9.1">“ ‘Su̶tiritiato ĩna’ yigu̶ yiyuja yu̶” yigu̶ me, variquẽnaja yu̶.</s>
      <s id="b.2CO.27.9.2">“Su̶tiriticõari, rojose ĩna yicati yitu̶jacõari, quẽnase tu̶oĩañuma” yigu̶, variquẽnaja yu̶.</s>
      <s id="b.2CO.27.9.3">To bajiro mu̶a bajisere bojayumi Dios.</s>
      <s id="b.2CO.27.9.4">To bajiri tirũ̶mu̶ju̶ mu̶are yu̶ papera cõacati, mu̶are quẽnañuja ti.</s>
     </seg>
     <seg type="verse" id="b.2CO.27.10">
      <s id="b.2CO.27.10.1">Rojose yigu̶re, “Rojose tãmu̶oato” yigu̶ ñaami Dios.</s>
      <s id="b.2CO.27.10.2">To bajiro ĩ yijama, “Rojose ĩ yisere yitu̶jacõari, yu̶ju̶are ajitirũ̶nu̶ato” yigu̶, yiyumi.</s>
      <s id="b.2CO.27.10.3">To bajiro ĩ bajijama, rojose ĩ tãmu̶oborotire ĩre yirẽtobosaru̶cu̶mi Dios.</s>
      <s id="b.2CO.27.10.4">Diore ajiterãju̶ama, rojose ĩna yisere tu̶oĩa su̶tiritibeama ĩna.</s>
      <s id="b.2CO.27.10.5">To bajiri, rojose tãmu̶otu̶jabetiriaroju̶ varu̶arãma ĩnama.</s>
     </seg>
     <seg type="verse" id="b.2CO.27.11">
      <s id="b.2CO.27.11.1">Mu̶a rãca yu̶ ñaro, “Rojose mani yijama, mani yibetijaquẽne, no yibeaja”, yitu̶oĩaboacaju̶ mu̶a maji.</s>
      <s id="b.2CO.27.11.2">“Mani yisere ĩavariquẽnabeami Dios”, yijũnisiniriarãja mu̶a.</s>
      <s id="b.2CO.27.11.3">Dios mu̶are ĩ ĩavariquẽnabetire tu̶oĩa güiriarãja mu̶a.</s>
      <s id="b.2CO.27.11.4">“Manire oca ñaja.</s>
      <s id="b.2CO.27.11.5">Tire oca quẽnoroti ñaja”, yiyuja mu̶a.</s>
      <s id="b.2CO.27.11.6">Dios ĩ ĩavariquẽnasere bojarã ñari, yu̶ ucacõacatore bajiro yivariquẽnañuja mu̶a.</s>
      <s id="b.2CO.27.11.7">Rojose yir'ire rojose ĩ yire vaja, rojose ĩre yiyuja mu̶a.</s>
      <s id="b.2CO.27.11.8">To bajiri, “Quẽnaro yiyuma ĩna.</s>
      <s id="b.2CO.27.11.9">Ñie rojose maja ĩnare”, mu̶are yitu̶oĩaja yu̶ yuja.</s>
     </seg>
     <seg type="verse" id="b.2CO.27.12">
      <s id="b.2CO.27.12.1">Tirũ̶mu̶ju̶ mu̶are papera cõagũ̶, mu̶a rãcagu̶ rojose yir'i, to yicõari rojose yiecor'ire quẽne bu̶to tu̶oĩabeticaju̶ yu̶.</s>
      <s id="b.2CO.27.12.2">Mu̶aju̶are quẽnaro tu̶oĩagũ̶ ñari, mu̶are ucacõacaju̶ yu̶. “ ‘Pablore rũ̶cu̶bu̶orã ñari, ĩ rotirore bajiro yama ĩna’ Dios ĩ yiĩamasisere tu̶oĩamasiato” yigu̶, ucacaju̶ yu̶.</s>
     </seg>
     <seg type="verse" id="b.2CO.27.13">
      <s id="b.2CO.27.13.1">To bajiri quẽnaro mu̶a yirere tu̶oĩacõari, variquẽnaja yu̶a.</s>
      <s id="b.2CO.27.13.2">“Quẽnaro ĩna yicatire ĩacõari, yu̶ tu̶oĩarejaiboacatire tu̶oĩa tu̶jacõari, variquẽnacaju̶ yu̶”, yigotimi Tito.</s>
      <s id="b.2CO.27.13.3">To bajiro ĩ yijare, bu̶tobu̶sa mu̶are variquẽnaja yu̶a.</s>
     </seg>
     <seg type="verse" id="b.2CO.27.14">
      <s id="b.2CO.27.14.1">Mu̶a tu̶ju̶ Titore yu̶ cõaroto rĩjoro, ado bajiro ĩre yicaju̶ yu̶a: “Ĩnare yu̶ ucacõasere quẽnaro cu̶diru̶arãma Corinto macana”, ĩre yicaju̶ yu̶a.</s>
      <s id="b.2CO.27.14.2">Ĩre yu̶a goticatore bajirone quẽnaro cu̶diyuja mu̶a.</s>
      <s id="b.2CO.27.14.3">To bajiri, tire ajivariquẽnaja yu̶a.</s>
     </seg>
     <seg type="verse" id="b.2CO.27.15">
      <s id="b.2CO.27.15.1">Mu̶a tu̶ju̶ ĩ ejaro, bu̶to rũ̶cu̶bu̶ose rãca ĩre mu̶a bocaãmirere, to yicõari, ĩre quẽnaro mu̶a cu̶direre tu̶oĩabu̶jacõari, bu̶tobu̶sa mu̶are maiami Tito.</s>
     </seg>
     <seg type="verse" id="b.2CO.27.16">
      <s id="b.2CO.27.16.1">“Yu̶ rotise, josase ti ñaboajaquẽne, quẽnaro cu̶diru̶arãma” mu̶are yitu̶oĩacõari, bu̶to variquẽnaja yu̶.</s>
     </seg>
    </div>
    <div type="chapter" id="b.2CO.28">
     <seg type="verse" id="b.2CO.28.1">
      <s id="b.2CO.28.1.1">Yu̶a mairã, gajeyere mu̶are gotigu̶ yaja: Adoana, Macedonia sitanare, Cristore ajitirũ̶nu̶rãre, Dios, ĩnare ĩamaicõari, quẽnaro ĩ yise su̶orine quẽnaro ĩna yicati queti mu̶are gotigu̶ yaja.</s>
     </seg>
     <seg type="verse" id="b.2CO.28.2">
      <s id="b.2CO.28.2.1">Bu̶to rojose tãmu̶oboarine, variquẽnase rãca Diore ajitirũ̶nu̶cõa ñaama.</s>
      <s id="b.2CO.28.2.2">To bajicõari, jairo gãjoa cu̶omena ñaboarine, gãjerãre ejarẽmoru̶arã, ĩna cu̶ose cõro juarẽoñuma.</s>
     </seg>
     <seg type="verse" id="b.2CO.28.3">
      <s id="b.2CO.28.3.1">Ĩna cu̶oro cõro ĩsicama.</s>
      <s id="b.2CO.28.3.2">Bajibeaja.</s>
      <s id="b.2CO.28.3.3">“Ĩsiecoru̶arãma ĩna” yiboariaro rẽtobu̶saro ĩsiecocama.</s>
      <s id="b.2CO.28.3.4">Ĩacaju̶ yu̶, to bajiro ĩna yiro.</s>
     </seg>
     <seg type="verse" id="b.2CO.28.4">
      <s id="b.2CO.28.4.1">Ĩnare yu̶ sẽnibetiboajaquẽne, ado bajiro yu̶re yicama: “Jerusalén macana Cristore ajitirũ̶nu̶rã maioro bajirãre bu̶to ejarẽmoru̶aja yu̶a.</s>
      <s id="b.2CO.28.4.2">To bajiri adi gãjoa yu̶are juabosa vacõari, mu̶a ĩsijama, bu̶to quẽnaru̶aroja”, yu̶are yicama.</s>
     </seg>
     <seg type="verse" id="b.2CO.28.5">
      <s id="b.2CO.28.5.1">Yu̶a tu̶oĩaboacato rẽtoro quẽnaro, ado bajiro yicama: “Mu̶ bojarore bajiro yiru̶aja yu̶a”, Diore ĩre yisẽni gajanocõari, “Ĩ bojarore bajiro mu̶are cu̶diru̶arãja”, yu̶are yicama.</s>
     </seg>
     <seg type="verse" id="b.2CO.28.6">
      <s id="b.2CO.28.6.1">To bajiri, “Adoana Macedonia sitana ĩna juarẽoriarore bajiro, mu̶a, Corinto macana quẽne mu̶a yijama, quẽnaru̶aroja” yitu̶oĩacõari, mu̶are gãjoa juarẽorotisu̶or'ire Titore tudivarotiaja yu̶a.</s>
      <s id="b.2CO.28.6.2">“Toju̶ vacõari, gãjoa ĩna juarẽorere juarẽojeoba mu̶”, ĩre yaja yu̶a.</s>
     </seg>
     <seg type="verse" id="b.2CO.28.7">
      <s id="b.2CO.28.7.1">Gãjerã Cristore ajitirũ̶nu̶rã rẽtobu̶saro ĩre ajitirũ̶nu̶rã ñaja mu̶a.</s>
      <s id="b.2CO.28.7.2">To bajiri ĩ ocare quẽnarobu̶sa gotimasiaja.</s>
      <s id="b.2CO.28.7.3">To bajicõari, ĩna rẽtobu̶saro yu̶are mairã ñari, ĩna rẽtobu̶saro Dios ĩ bojarore bajiro yu̶are ejarẽmo variquẽnarã ñaja.</s>
      <s id="b.2CO.28.7.4">To bajiri, maioro bajirãre quẽne tu̶oĩamaicõari, gãjerã ĩna cõase rẽtoro gãjoa mu̶a cõajama, quẽnaru̶aroja.</s>
     </seg>
     <seg type="verse" id="b.2CO.28.8">
      <s id="b.2CO.28.8.1">To bajiro mu̶are yu̶ yijama, rotigu̶ me yaja yu̶.</s>
      <s id="b.2CO.28.8.2">“Tire ajicõari, maioro bajirãre gãjerã ĩna ejarẽmo variquẽnase rẽtoro ĩnare ejarẽmo variquẽnato mani” mu̶a yirotire bojagu̶, adi sitana quẽnaro ĩna yicatire mu̶are gotibu̶ yu̶.</s>
      <s id="b.2CO.28.8.3">To bajiro mu̶a yijama, “Socarã mene maioro bajirãre mairã ñaja yu̶a” yirã, yirãja mu̶a.</s>
     </seg>
     <seg type="verse" id="b.2CO.28.9">
      <s id="b.2CO.28.9.1">Mani u̶ju̶, Jesucristo, ado bajiro quẽnaro manire ĩ yire ñajare, “Quẽnaro ĩnare ejarẽmoto mani”, yitu̶oĩaroti ñaja mu̶are: Manire ĩamaicõari, ĩ rijabosarere masiaja mu̶a.</s>
      <s id="b.2CO.28.9.2">Diorãca jediro cu̶ogu̶ ñaboarine, manire ĩamaigũ̶ ñari, adigodoju̶re vadicõari, maioro bajigu̶ ñacoasuju ĩ.</s>
      <s id="b.2CO.28.9.3">To bajiro bajiyuju, Diorãca quẽnaro ñacõari, ñieju̶a manire ru̶yabetirotire yigu̶.</s>
     </seg>
     <seg type="verse" id="b.2CO.28.10">
      <s id="b.2CO.28.10.1">Mu̶are rotibetiboarine, quẽnaro mu̶a ñarotire bojagu̶ ñari, yu̶ tu̶oĩasere ado bajiro mu̶are gotigu̶ yaja yu̶: Rĩjoroaga cũ̶mare quẽne, variquẽnase rãca ĩnare ejarẽmoru̶a tu̶oĩasu̶oyuja mu̶a.</s>
      <s id="b.2CO.28.10.2">To yicõari, gãjoa juarẽosu̶oyuja mu̶a.</s>
     </seg>
     <seg type="verse" id="b.2CO.28.11">
      <s id="b.2CO.28.11.1">To bajiri, “Maioro bajirãre mani ejarẽmoru̶a tu̶oĩavariquẽnasu̶ocatore bajirone juarẽojeocõato mani”, yivariquẽnaña.</s>
      <s id="b.2CO.28.11.2">Ĩna ĩsiro cõrone juarẽocõari, cõaña.</s>
     </seg>
     <seg type="verse" id="b.2CO.28.12">
      <s id="b.2CO.28.12.1">“Jairo mani ĩsibetijama, ĩavariquẽnabecu̶mi Dios”, yitu̶oĩabesa.</s>
      <s id="b.2CO.28.12.2">Jairo cu̶orã, mojoroaca cu̶orã quẽne, mani ĩsimasiro cõro mani ĩsivariquẽnajama, manire ĩavariquẽnagũ̶mi Dios.</s>
     </seg>
     <seg type="verse" id="b.2CO.28.13">
      <s id="b.2CO.28.13.1">“Maioro bajirãre ejarẽmoña” yu̶ yijama, “Cõajeocõaña” yigu̶ me yaja yu̶.</s>
      <s id="b.2CO.28.13.2">“Maioro bajirãre gãjoa cõajeocõari, maioro bajiya mu̶a” yigu̶ me yaja.</s>
     </seg>
     <seg type="verse" id="b.2CO.28.14">
      <s id="b.2CO.28.14.1">“Cristore ajitirũ̶nu̶rã, niju̶ane maioro bajirã manicõato” yigu̶ yaja.</s>
      <s id="b.2CO.28.14.2">Adirũ̶mu̶rirema mu̶a ñaja jairo cu̶orã.</s>
      <s id="b.2CO.28.14.3">To bajiri, “Maioro bajirã ñaama ĩna” yire quetire ajicõari, gãjoa ĩnare mu̶a cõajama, quẽnaru̶aroja.</s>
      <s id="b.2CO.28.14.4">To bajiri, ĩna quẽne, maioro mu̶a bajise quetire ajicõari, mu̶are ejarẽmoru̶arãma.</s>
      <s id="b.2CO.28.14.5">To bajiri ñieju̶a ru̶yabetoja ĩnare, mu̶are quẽne.</s>
      <s id="b.2CO.28.14.6">To bajiro mani yijama, cojoro cõro cu̶orã ñaru̶arãja mani jediro.</s>
     </seg>
     <seg type="verse" id="b.2CO.28.15">
      <s id="b.2CO.28.15.1">To bajiro mani yijama, Dios ocare masa ĩna ucamasire ti gotirore bajiro cu̶dirã yiru̶arãja mani.</s>
      <s id="b.2CO.28.15.2">“To bajirone bajiru̶aroja”, yiucamasiñumi Moisés, israelita masa ĩna juarẽoro bero, cojoro cõro cõĩacõari, ĩna ĩsibatomasire ñajare.</s>
      <s id="b.2CO.28.15.3">Ado bajiro gotiaja: “Jairo juarẽoriarã ñaboarine, ĩna bojaro rẽtoro bu̶jabeticama ĩna.</s>
      <s id="b.2CO.28.15.4">Gãjerãma, mojoroaca juarẽoriarã ñaboarine, ĩna bojaro cõro bu̶jacama”, yigotiaja Dios ocare Moisés ĩ ucamasire.</s>
     </seg>
     <seg type="verse" id="b.2CO.28.16">
      <s id="b.2CO.28.16.1">Mu̶are tu̶oĩamaicõari, bu̶to yu̶ ejarẽmoru̶aro cõro mu̶are ejarẽmoru̶ami Tito quẽne.</s>
      <s id="b.2CO.28.16.2">“To bajiro tu̶oĩato ĩ” yigu̶, yiyumi Dios.</s>
      <s id="b.2CO.28.16.3">To bajiro ĩ yijare, “Quẽnaro yaja mu̶”, Diore ĩre yaja yu̶.</s>
     </seg>
     <seg type="verse" id="b.2CO.28.17">
      <s id="b.2CO.28.17.1">“Corinto macanare quẽna mu̶ ejarẽmogũ̶ vajama, quẽnaru̶aroja” yu̶a yisẽniĩasere ajicõari, bu̶to variquẽnami Tito.</s>
      <s id="b.2CO.28.17.2">Mu̶are bu̶to ejarẽmoru̶agu̶ ñari, “Yu̶re mu̶a sẽniĩaroto rĩjoroju̶ne, yu̶ masu yu̶ tu̶oĩase rãca, ‘Yucu̶ne varu̶cu̶ja’ yitu̶oĩamu̶ yu̶”, yu̶are yimi.</s>
     </seg>
     <seg type="verse" id="b.2CO.28.18">
      <s id="b.2CO.28.18.1">Tito rãca varocu̶re, yu̶a maigũ̶re cõaja yu̶a.</s>
      <s id="b.2CO.28.18.2">Ĩ ñaami, manire bajirone Cristore ajitirũ̶nu̶gũ̶.</s>
      <s id="b.2CO.28.18.3">Ĩre ajitirũ̶nu̶rã jediro, “Cristo oca quẽnasere quẽnaro gotirẽtobumasigũ̶”, ĩna yirũ̶cu̶bu̶ogu̶ ñaami.</s>
     </seg>
     <seg type="verse" id="b.2CO.28.19">
      <s id="b.2CO.28.19.1">Cristo ocare quẽnaro gotirẽtobugu̶ rĩ me ñaami.</s>
      <s id="b.2CO.28.19.2">Adoana, Macedonia sitana, Cristore ajitirũ̶nu̶cõari rẽjarũgũrã, “Gãjoa manire juabosarãre ejarẽmoru̶cu̶mi” yirã, ĩna besecacu̶ quẽne ñaami.</s>
      <s id="b.2CO.28.19.3">Ti gãjoa, maioro bajirãre yu̶a ĩsiroti su̶orine, “Maioro bajirãre quẽnaro ejarẽmo variquẽnarã ñaama, Cristore ajitirũ̶nu̶rã”, yitu̶oĩaru̶arãma masa.</s>
      <s id="b.2CO.28.19.4">To yicõari, mani u̶ju̶ Jesucristore rũ̶cu̶bu̶oru̶arãma.</s>
     </seg>
     <seg type="verse" id="b.2CO.28.20">
      <s id="b.2CO.28.20.1">“Pablo mesa ĩna masune ĩna yireajare, gãjoa ejabetoja” ĩna yigõjarotire bojamena ñari, yu̶are baba cu̶tirocu̶re ĩre bojacaju̶ yu̶a quẽne.</s>
     </seg>
     <seg type="verse" id="b.2CO.28.21">
      <s id="b.2CO.28.21.1">“Quẽnaro yama” Dios ĩ yiĩavariquẽnase rĩ mere bojaja yu̶a.</s>
      <s id="b.2CO.28.21.2">Masa quẽne, to bajise ĩna yiĩavariquẽnasere bojaja.</s>
     </seg>
     <seg type="verse" id="b.2CO.28.22">
      <s id="b.2CO.28.22.1">To bajiri, gãjire cõaja yu̶a, Tito mesa rãca.</s>
      <s id="b.2CO.28.22.2">Cristore ajitirũ̶nu̶gũ̶ ñari, mani yu̶ ñaami ĩ quẽne.</s>
      <s id="b.2CO.28.22.3">Ĩre ĩamasirã ñari, “Quẽnaro yigu̶ ñaami”, ĩre yimasiaja yu̶a.</s>
      <s id="b.2CO.28.22.4">Cojoji ru̶yabeto quẽnaro ejarẽmo variquẽnarũgũami.</s>
      <s id="b.2CO.28.22.5">To bajicõari, “Corinto macana quẽnaro cu̶diama ĩna” Tito ĩ yisere ajicõari, bu̶tobu̶sa mu̶are ejarẽmoru̶ami.</s>
     </seg>
     <seg type="verse" id="b.2CO.28.23">
      <s id="b.2CO.28.23.1">To bajiri Tito, to yicõari, ĩ babarã ju̶arã ñaama, mu̶a tu̶ju̶ yu̶a cõarã.</s>
      <s id="b.2CO.28.23.2">Jẽre Titore ĩre masirãja mu̶a.</s>
      <s id="b.2CO.28.23.3">Ĩ ñaami yu̶ baba, “Cristore quẽnaro ajitirũ̶nu̶ato” mu̶are yigu̶, yu̶ rãca moarũgũgũ̶.</s>
      <s id="b.2CO.28.23.4">Gãjerã ju̶arã, Titore baba cu̶ti vana, Jesucristore ajitirũ̶nu̶rã ñari, mani yarã ñaama ĩna quẽne.</s>
      <s id="b.2CO.28.23.5">“Quẽnaro yirã ñaama” adi macariana ĩna yiĩarã, mu̶a tu̶ju̶ ĩna cõarã ñaama.</s>
      <s id="b.2CO.28.23.6">Quẽnaro ĩna yise su̶orine Cristore quẽnabu̶saro rũ̶cu̶bu̶oama masa, adi macariana.</s>
     </seg>
     <seg type="verse" id="b.2CO.28.24">
      <s id="b.2CO.28.24.1">Mu̶a tu̶ju̶ ĩna ejaro, quẽnaro ĩnare yiba.</s>
      <s id="b.2CO.28.24.2">“Cristore ajitirũ̶nu̶rãre ĩamairã ñaama Corinto macana” yaja yu̶a, adi macarianare Tito mesare cõarãre.</s>
      <s id="b.2CO.28.24.3">To bajiri ĩnare quẽnaro mu̶a yijama, “Riojo yama Pablo mesa”, yiru̶arãma ĩna.</s>
     </seg>
    </div>
    <div type="chapter" id="b.2CO.29">
     <seg type="verse" id="b.2CO.29.1">
      <s id="b.2CO.29.1.1">“Cristore ajitirũ̶nu̶rãre maioro bajirãre ejarẽmorã, gãjoa juarẽocõari mani cõajama, quẽnaru̶aroja”, yitu̶oĩarã ñaja mu̶a.</s>
      <s id="b.2CO.29.1.2">To bajiri, mu̶a cõaru̶a tu̶oĩase quetire masigũ̶ ñari, “To bajiro mu̶a yijama, quẽnaru̶aroja”, mu̶are yiucabetiroti ñaboaja.</s>
      <s id="b.2CO.29.1.3">Adoana, Macedonia sitanare, ado bajiro ĩnare goticaju̶ yu̶: “Acaya sitana, Corinto macana, mani mairã, jẽre i cũ̶ma ‘To bajiro yiroti ñaja’ yisu̶oyujarã”, ĩnare yicaju̶ yu̶, mu̶are.</s>
      <s id="b.2CO.29.1.4">Tire ajicõari, “Mani quẽne to bajirone yiroti ñaja” yitu̶oĩacõari, jãjarã gãjoa ĩsicama.</s>
     </seg>
     <seg type="verse" id="b.2CO.29.3">
      <s id="b.2CO.29.3.1">To bajiro yisu̶oriarã mu̶a ñaboajaquẽne, yu̶ varoto rĩjoro Tito mesare cõaja yu̶.</s>
      <s id="b.2CO.29.3.2">“Gãjoa juarẽocõari, yu̶re yuato” yigu̶, ĩnare cõaja yu̶.</s>
      <s id="b.2CO.29.3.3">Adoanare gotirã, “Yu̶ ejaroto rĩjoro gãjoa juarẽocõari, yuru̶arãma”, yaja yu̶a, mu̶are.</s>
      <s id="b.2CO.29.3.4">To bajiri mu̶a tu̶ju̶ yu̶ ejaro, “Gãjoa juarẽojeobeaja maji” mu̶a yisere ajiru̶abeaja yu̶.</s>
      <s id="b.2CO.29.3.5">Adoanare ĩnare yu̶ gotirore bajiro mu̶a bajirotire bojaja.</s>
     </seg>
     <seg type="verse" id="b.2CO.29.4">
      <s id="b.2CO.29.4.1">Adoana Macedonia sitana sĩgũ̶ri yu̶re ĩna baba cu̶ti vajama, gãjoa manone mu̶are ĩna ĩarotire bojabeaja.</s>
      <s id="b.2CO.29.4.2">“Corinto macanare quẽnaro masiaja.</s>
      <s id="b.2CO.29.4.3">Yu̶a ejaroto rĩjoroju̶ne, gãjoa juarẽojeocõaru̶arãma ĩna”, yaja yu̶a, adoanare gotirã.</s>
      <s id="b.2CO.29.4.4">To bajiri, mu̶a cu̶o yubetijama, bojoneru̶arãja yu̶a.</s>
      <s id="b.2CO.29.4.5">Mu̶a quẽne, bojoneru̶arãja.</s>
     </seg>
     <seg type="verse" id="b.2CO.29.5">
      <s id="b.2CO.29.5.1">Mani bojonerotire bojabecu̶ ñari, yu̶ varoto rĩjoro, Tito mesare mu̶a tu̶ju̶ ĩna vasere bojaja.</s>
      <s id="b.2CO.29.5.2">“Ĩsiru̶arãja” mu̶a yigotiriarore bajirone mu̶a ĩsirotire yirã, mu̶are ejarẽmoru̶arãma ĩna.</s>
      <s id="b.2CO.29.5.3">To bajiri yu̶ ejarone, ĩsicõaru̶arãja mu̶a.</s>
      <s id="b.2CO.29.5.4">To bajiro mu̶a yijama, “Pablo, ejacõari, ĩnare ĩ ĩsirotijare, ĩsiterã ñaboarine, ĩsiñujarã”, yire maniru̶aroja.</s>
      <s id="b.2CO.29.5.5">“Pablo ĩ ĩsirotibetiboajaquẽne, ĩna masune maioro bajirãre tu̶oĩamaicõari, ĩsivariquẽnañujarã”, yireju̶a ñaru̶aroja.</s>
     </seg>
     <seg type="verse" id="b.2CO.29.6">
      <s id="b.2CO.29.6.1">Gãjoa ĩsiroana, gotimasiore quetire masiritibeja: “Oterimasu̶, mojoroaca ĩ otejama, mojoroaca ti ricare bu̶jaru̶cu̶mi.</s>
      <s id="b.2CO.29.6.2">Jairo otegu̶ma, jairo bu̶jaru̶cu̶mi”.</s>
     </seg>
     <seg type="verse" id="b.2CO.29.7">
      <s id="b.2CO.29.7.1">To bajiri tocãrãcu̶, “Ado cõro ĩsiru̶cu̶ja yu̶” mu̶a yitu̶oĩaro cõro mu̶a ĩsijama, quẽnaru̶aroja.</s>
      <s id="b.2CO.29.7.2">Gãjoa maiboarine, mu̶a ĩsijama, quẽnabetoja.</s>
      <s id="b.2CO.29.7.3">Mu̶a ĩsiteboajaquẽne, gãji ĩ ĩsirotijare, mu̶a ĩsijama, quẽnabetoja.</s>
      <s id="b.2CO.29.7.4">Mu̶a masune ĩsiru̶arã, mu̶a ĩsijama, quẽnaru̶aroja.</s>
      <s id="b.2CO.29.7.5">Ĩsivariquẽnarãre ĩamaiami Dios.</s>
     </seg>
     <seg type="verse" id="b.2CO.29.8">
      <s id="b.2CO.29.8.1">To bajiro mu̶a yisere ĩacõari, quẽnaro mu̶are yiru̶cu̶mi Dios.</s>
      <s id="b.2CO.29.8.2">Mu̶a bojaro rẽtobu̶saro cõarẽmoru̶cu̶mi.</s>
      <s id="b.2CO.29.8.3">To bajiro manire yami, “Gãjerãre ejarẽmorã, ñajediro quẽnaro ĩna yiro bero, ñieju̶a ru̶yabeticõato” yigu̶.</s>
     </seg>
     <seg type="verse" id="b.2CO.29.9">
      <s id="b.2CO.29.9.1">“To bajiro quẽnaro mani yisere bojaami Dios”, yimasiaja mani, Dios ocare masa ĩna ucamasire quẽnaro yigu̶re ado bajiro ti gotijare: “Maioro bajirãre jairo ĩsirũgũami.</s>
      <s id="b.2CO.29.9.2">To bajiro quẽnaro ĩ yirũgũsere masiritibeticõari, quẽnaro ĩre yiru̶cu̶mi Dios”, yigotiaja Dios ocare masa ĩna ucamasire.</s>
     </seg>
     <seg type="verse" id="b.2CO.29.10">
      <s id="b.2CO.29.10.1">Dios ñaami “Ote aje cu̶oato” yigu̶, manire cõagũ̶.</s>
      <s id="b.2CO.29.10.2">Ti ote aje su̶orine bare rĩ mere bu̶jaja mani.</s>
      <s id="b.2CO.29.10.3">Quẽna gajeye ote aje mani oterotire quẽne bu̶jaja mani.</s>
      <s id="b.2CO.29.10.4">Tire bajiro bajiaja Dios quẽnaro manire ĩ yise.</s>
      <s id="b.2CO.29.10.5">“Ado bajiro bajiato” yigu̶, quẽnaro manire yami: Quẽnaro manire ĩ yise su̶orine, cojoji me quẽnaro yaja mani.</s>
      <s id="b.2CO.29.10.6">Quẽna gajerũ̶mu̶rema gãjerãre quẽnaro yimasiaja mani.</s>
      <s id="b.2CO.29.10.7">Gãjerã quẽne, quẽnaro mani yirã, gãjerãre quẽnaro yimasiama ĩna quẽne.</s>
      <s id="b.2CO.29.10.8">“To bajiro bajiato” yigu̶, quẽnaro manire yami Dios.</s>
     </seg>
     <seg type="verse" id="b.2CO.29.11">
      <s id="b.2CO.29.11.1">Jairo mu̶are ĩsirũgũru̶cu̶mi Dios, “Maioro bajirãre ejarẽmoato” yigu̶.</s>
      <s id="b.2CO.29.11.2">To bajiro mu̶a yijama, “Quẽnaro yaja mu̶”, Diore ĩre yiru̶arãma jãjarã masa.</s>
      <s id="b.2CO.29.11.3">To bajirone yiru̶arãma Jerusalén macana Cristore ajitirũ̶nu̶rã quẽne.</s>
      <s id="b.2CO.29.11.4">Gãjoa mu̶a juarẽorere yu̶ juaejasere ĩacõari, “Quẽnaro yaja mu̶”, Diore ĩre yiru̶arãma ĩna.</s>
     </seg>
     <seg type="verse" id="b.2CO.29.12">
      <s id="b.2CO.29.12.1">To bajiri, gãjerã Cristore ajitirũ̶nu̶rã, maioro bajirãre gãjoa mu̶a cõaroti, ĩna rĩ mere quẽnaru̶aroja.</s>
      <s id="b.2CO.29.12.2">Tire ĩacõari, “Quẽnaro yaja mu̶” ĩre ĩna yiroti ti ñajare, Diore quẽne quẽnaru̶aroja.</s>
     </seg>
     <seg type="verse" id="b.2CO.29.13">
      <s id="b.2CO.29.13.1">Gãjoa ĩnare mu̶a cõasere ĩacõari, “Cristore ajitirũ̶nu̶rã masu ñarãma Corinto macana.</s>
      <s id="b.2CO.29.13.2">Manire ejarẽmocõari, gãjerãre quẽne ejarẽmoama” mu̶are yitu̶oĩacõari, variquẽnase rãca Diore rũ̶cu̶bu̶oru̶arãma ĩna.</s>
     </seg>
     <seg type="verse" id="b.2CO.29.14">
      <s id="b.2CO.29.14.1">“Manire ĩna ejarẽmose Dios su̶orine bajiaja” mu̶are yitu̶oĩamaicõari, Diore bu̶to mu̶are sẽnibosaru̶arãma ĩna.</s>
     </seg>
     <seg type="verse" id="b.2CO.29.15">
      <s id="b.2CO.29.15.1">“Quẽnaro yaja mu̶”, Diore ĩre yiroti ñaja manire.</s>
      <s id="b.2CO.29.15.2">Quẽnamasusere manire yibosayumi Dios.</s>
      <s id="b.2CO.29.15.3">Rojose mani yise vajare “Yirẽtobosato” yigu̶, ĩ macu̶re cõañumi.</s>
     </seg>
    </div>
    <div type="chapter" id="b.2CO.210">
     <seg type="verse" id="b.2CO.210.1">
      <s id="b.2CO.210.1.1">Yu̶, Pablo, ado bajise gotigu̶ yaja, sĩgũ̶ri yu̶re ñagõmacarãre: Quẽnabeti masa ĩna yiboajaquẽne, ĩnare ĩamaicõari, quẽnaro ejarẽmorũgũñuju Cristo, “Rojose yitu̶jacõari, quẽnaseju̶a tu̶oĩato” yigu̶, ĩre bajiro mu̶are ejarẽmoru̶aja yu̶ quẽne.</s>
      <s id="b.2CO.210.1.2">“Mani rãca ĩ ñajama, bojonegũ̶re bajiro manire gotiami Pablo.</s>
      <s id="b.2CO.210.1.3">Sõju̶ ñacõari, manire ĩ ucacõajama, tud'igu̶re bajiro gotirũgũgũ̶mi”, yiyuja mu̶a.</s>
     </seg>
     <seg type="verse" id="b.2CO.210.2">
      <s id="b.2CO.210.2.1">Rojose yirãre tud'igu̶re bajiro gotigu̶ ñaboarine, mu̶a tu̶ju̶ ejacõari, tud'igu̶re bajiro gotiru̶abeaja.</s>
      <s id="b.2CO.210.2.2">To bajiri yu̶re mu̶a ñagõmacasere yitu̶jacõaña, “Mani tu̶ju̶ ejacõari, tud'igu̶re bajiro gotiromi” yirã.</s>
      <s id="b.2CO.210.2.3">To bajiro mu̶a yiboajaquẽne, sĩgũ̶ri, adigodoaye rĩne tu̶oĩarã, “Ĩna masu ĩna bojarore bajiro yirã ñaama Pablo mesa” yu̶are yiñagõmacarãre tud'igu̶re bajiro gotiroti ñaja.</s>
     </seg>
     <seg type="verse" id="b.2CO.210.3">
      <s id="b.2CO.210.3.1">Adigodoaye rĩne tu̶oĩarã rãca ñaboarine, yu̶a masu yu̶a bojarore bajiro yirã me ñaja yu̶a.</s>
     </seg>
     <seg type="verse" id="b.2CO.210.4">
      <s id="b.2CO.210.4.1">Yu̶a masise adigodoaye me ñaja.</s>
      <s id="b.2CO.210.4.2">Dios ĩ masise rãca yu̶a gotijama, yu̶are ĩna ñagõjaiboajaquẽne, ĩnare gotirẽtobumasiaja yu̶a.</s>
     </seg>
     <seg type="verse" id="b.2CO.210.5">
      <s id="b.2CO.210.5.1">Cristo ocare ajiterã, “Masirã ñaja yu̶a” yivariquẽnarãre Diore sẽnibosaja yu̶a, “ ‘Riojo me tu̶oĩañuja yu̶a’ yato” yirã.</s>
      <s id="b.2CO.210.5.2">No bojasene gãjerã ĩna tu̶oĩase, Cristo ĩ bojabeti ti ñajama, tire yitu̶jacõari, “Cristo ĩ bojarore bajiro rĩne tu̶oĩato” yirã, Diore sẽniaja yu̶a.</s>
     </seg>
     <seg type="verse" id="b.2CO.210.6">
      <s id="b.2CO.210.6.1">To bajiro mu̶are sẽnibosaja yu̶a.</s>
      <s id="b.2CO.210.6.2">Mu̶a rãcana yu̶are bajiro tu̶oĩamenare rojose ĩna yise vaja rojose ĩnare yirũgũru̶arãja yu̶a, “Mu̶a jediro Cristo ĩ bojarore bajiro yu̶are cu̶diru̶a tu̶oĩato” yirã.</s>
     </seg>
     <seg type="verse" id="b.2CO.210.7">
      <s id="b.2CO.210.7.1">“To bajigu̶ ñaami” yu̶re yiĩamasirã ñaboarine, yu̶ tu̶oĩaseju̶arema masibeaja mu̶a.</s>
      <s id="b.2CO.210.7.2">Gãji, “Cristore ajitirũ̶nu̶gũ̶ ñaja” yigu̶ ĩ ñajama, Cristo yarã yu̶a ñasere quẽne masirocu̶ ñaami.</s>
     </seg>
     <seg type="verse" id="b.2CO.210.8">
      <s id="b.2CO.210.8.1">“Cristore gotirẽtobosarimasu̶ ñari, mu̶are rotimasiaja yu̶” yu̶ yigotijare, “To bajiro ĩ yijama, ‘Ñamasugũ̶ ñaja yu̶ma’ manire yigu̶ yami”, yitu̶oĩaboarãja mu̶a.</s>
      <s id="b.2CO.210.8.2">To bajiro mu̶a yiboajaquẽne, Cristo, to bajiro yirocu̶re yu̶re ĩ cõacati ñajare, bojonebecu̶ne tire gotiaja yu̶.</s>
      <s id="b.2CO.210.8.3">Mani u̶ju̶, “Yu̶ yere ajicõari, su̶tiritiato” yigu̶ me, yu̶re cõacami.</s>
      <s id="b.2CO.210.8.4">“Tire ajivariquẽnato” yigu̶ju̶a, yu̶re cõacami.</s>
     </seg>
     <seg type="verse" id="b.2CO.210.9">
      <s id="b.2CO.210.9.1">“Ĩ ucacõase rãca yu̶are tud'igu̶re bajiro yu̶are gotirũgũami Pablo” mu̶a yitu̶oĩaboasere bojabeaja yu̶.</s>
     </seg>
     <seg type="verse" id="b.2CO.210.10">
      <s id="b.2CO.210.10.1">Ado bajise yirã, tire bajiro yu̶re tu̶oĩaboarãja mu̶a sĩgũ̶ri: “Sõju̶ ñacõari, papera rãca goticõajama, tud'igu̶re bajiro manire gotiami Pablo.</s>
      <s id="b.2CO.210.10.2">Mani rãca ĩ ñajama, bojonegũ̶re bajiro manire gotiami.</s>
      <s id="b.2CO.210.10.3">Ñie vaja maja mani rãca ñagũ̶, ĩ ñagõse”, yu̶re yitu̶oĩaboarãja mu̶a.</s>
     </seg>
     <seg type="verse" id="b.2CO.210.11">
      <s id="b.2CO.210.11.1">To bajiro yu̶re mu̶a yiboajaquẽne, to bajiro bajigu̶ me ñaja yu̶.</s>
      <s id="b.2CO.210.11.2">Tud'igu̶re bajiro gotiroti ti ñajama, yu̶ ucacõase rãca yu̶ gotimasirore bajirone gotimasiaja yu̶, masa tu̶ yu̶ ñajaquẽne.</s>
     </seg>
     <seg type="verse" id="b.2CO.210.12">
      <s id="b.2CO.210.12.1">Mu̶a rãcana sĩgũ̶ri, ĩna tu̶oĩa gotirore bajiro yibeaja yu̶ama.</s>
      <s id="b.2CO.210.12.2">Ado bajiro tu̶oĩacõari, gotirãma ĩna: “¿Ñimu̶ ñati mani vatoaju̶ bu̶tobu̶sa tu̶oĩagũ̶?</s>
      <s id="b.2CO.210.12.3">Yu̶ ñaja bu̶tobu̶sa tu̶oĩagũ̶” gãmerã yiñagõrãma ĩna.</s>
      <s id="b.2CO.210.12.4">“Gãjerã rẽtoro masirã ñaja mani”, yitu̶oĩarãma ĩna.</s>
      <s id="b.2CO.210.12.5">Tu̶oĩamasimena ñarãma ĩna ũnama.</s>
      <s id="b.2CO.210.12.6">Ĩnare bajiro yibeaja yu̶ama.</s>
     </seg>
     <seg type="verse" id="b.2CO.210.13">
      <s id="b.2CO.210.13.1">Yu̶a masune tu̶oĩarujeocõari, gotibeaja yu̶ama.</s>
      <s id="b.2CO.210.13.2">“Ado bajiro bajirã ñaja yu̶a” mu̶are yu̶a gotijama, Dios, yu̶are ĩ rotire ñajare, to bajise mu̶are yaja.</s>
      <s id="b.2CO.210.13.3">To bajiri, “Corinto macanare quẽne yu̶ ocare gotimasioru̶arãja mu̶a”, yu̶are yiroticõañumi.</s>
     </seg>
     <seg type="verse" id="b.2CO.210.14">
      <s id="b.2CO.210.14.1">To bajiri, Dios, yu̶are ĩ rotijare, gãjerã rĩjoro vacõari, Cristo ĩ rijabosare su̶orine quẽnaro Dios ĩ yisere mu̶are gotimasiocaju̶ yu̶a.</s>
     </seg>
     <seg type="verse" id="b.2CO.210.15">
      <s id="b.2CO.210.15.1">Gãjerã ĩna gotimasioriarãre ĩacõari, “Yu̶a gotimasiose su̶orine Cristore quẽnaro ajitirũ̶nu̶rã ñaama”, yibeaja yu̶ama.</s>
      <s id="b.2CO.210.15.2">Yu̶a masu yu̶a moare rĩne mu̶are gotiaja yu̶a.</s>
      <s id="b.2CO.210.15.3">Quẽnarobu̶sa Cristore mu̶a ajitirũ̶nu̶rotire bojarã ñari, bu̶tobu̶sa mu̶are gotimasiocõari, ejarẽmoru̶aja yu̶a, Dios yu̶are ĩ gotiroticõariarore bajirone yirã.</s>
     </seg>
     <seg type="verse" id="b.2CO.210.16">
      <s id="b.2CO.210.16.1">“Cristore quẽnaro ajitirũ̶nu̶rã ñaama” mu̶are yimasicõari rĩne, Dios ĩ bojarore bajiro gajeroju̶ ñarãre ĩ yere masimenare gotimasioru̶aja.</s>
      <s id="b.2CO.210.16.2">To bajiro yu̶a yijama, gãjerã ĩna gotimasiocõariarãrene, “Yu̶ gotimasiocana ñaama ãnoa” yigotiru̶amena ñari, gotiecomenare gotirã varu̶aja.</s>
     </seg>
     <seg type="verse" id="b.2CO.210.17">
      <s id="b.2CO.210.17.1">Ado bajiro gotiaja Dios ocare masa ĩna ucamasire: “Ñamasurã ĩna bajisere mu̶a gotivariquẽnaru̶ajama, Cristo ĩ bajiseju̶are gotivariquẽnaña.</s>
      <s id="b.2CO.210.17.2">Ĩne ñaami ñamasugũ̶”, yigotiaja Dios ocare masa ĩna ucamasire.</s>
     </seg>
     <seg type="verse" id="b.2CO.210.18">
      <s id="b.2CO.210.18.1">Ado bajiro ti bajijare, to bajiro gotiaja Dios ocare masa ĩna ucamasire: Gãji ĩ tu̶oĩarore bajiro yigu̶, “Quẽnaro yigu̶ ñaja yu̶” ĩ yiboase, vaja maja ti.</s>
      <s id="b.2CO.210.18.2">Ĩ ũgũ̶rema “Quẽnaro yigu̶ ñaami”, ĩre yivariquẽnabeami Dios.</s>
      <s id="b.2CO.210.18.3">“Quẽnaro yicaju̶ mu̶” ĩ yirãju̶a ñaama, quẽnaro yirã.</s>
     </seg>
    </div>
    <div type="chapter" id="b.2CO.211">
     <seg type="verse" id="b.2CO.211.1">
      <s id="b.2CO.211.1.1">Tu̶oĩamasibecu̶re bajiro yu̶ gotiroti ti ñaboajaquẽne, mu̶a ajisere bojaja yu̶.</s>
     </seg>
     <seg type="verse" id="b.2CO.211.2">
      <s id="b.2CO.211.2.1">Diore bajiro bu̶to mu̶are tu̶oĩamaiaja yu̶a.</s>
      <s id="b.2CO.211.2.2">Ado bajiro bajiaja: Rõmio, ũ̶mu̶a rãca ñaĩabeco so manaju̶ ñarocu̶ rĩrene tu̶oĩagõmo.</s>
      <s id="b.2CO.211.2.3">Sore bajiro yirã mani quẽne, Cristo rĩrene ajitirũ̶nu̶aja mani.</s>
      <s id="b.2CO.211.2.4">Yu̶ ñaja “Cristore ajitirũ̶nu̶ato” yigu̶, mu̶are gotimasiosu̶ocacu̶.</s>
      <s id="b.2CO.211.2.5">To bajiri, Dios mu̶are ĩ mairore bajiro bu̶to mu̶are maiaja yu̶ quẽne.</s>
      <s id="b.2CO.211.2.6">To bajiri, “Ãnoa ñaama yu̶ gotimasiocati su̶orine mu̶re ajitirũ̶nu̶rã” Cristore ĩre yu̶ yiĩoroto rĩjoro, “Ĩre ajitirũ̶nu̶ tu̶jacõari, gãjerãju̶are ajitirũ̶nu̶roma” yigu̶, quẽnaro mu̶are ĩatirũ̶nu̶rũgũaja yu̶.</s>
     </seg>
     <seg type="verse" id="b.2CO.211.3">
      <s id="b.2CO.211.3.1">Tirũ̶mu̶ju̶ vãtia u̶ju̶, Eva ñamasiriore quẽnase sore yitomasiñuju.</s>
      <s id="b.2CO.211.3.2">To bajirone bajirãma gãjerã, socase oca gotimasiorã.</s>
      <s id="b.2CO.211.3.3">Ĩna gotimasiose su̶orine mu̶are yitogu̶mi.</s>
      <s id="b.2CO.211.3.4">“Vãtia u̶ju̶ quẽnaro ĩ yitosere ajitirũ̶nu̶cõari, Cristo yeju̶are ajitirũ̶nu̶ tu̶jarãma”, mu̶are yitu̶oĩarejaiaja yu̶.</s>
     </seg>
     <seg type="verse" id="b.2CO.211.4">
      <s id="b.2CO.211.4.1">Gãjerã mu̶a tu̶ju̶ ejacõari, “Jesucristo, ado bajiro bajigu̶ masu ñagũ̶mi” ĩna yisocasere ajicõari, “To bajirone bajigu̶ ñagũ̶mi” ĩnare yicu̶dicõari, ajitirũ̶nu̶ variquẽnarãja mu̶a.</s>
      <s id="b.2CO.211.4.2">To bajiro mu̶a yijama, Esp'iritu Santo mere ajitirũ̶nu̶rã yirãja mu̶a.</s>
      <s id="b.2CO.211.4.3">To yicõari, Cristo ocare, yu̶a gotimasiocati mere, ricati gotimasioreju̶are ajitirũ̶nu̶rã yirãja mu̶a.</s>
      <s id="b.2CO.211.4.4">To bajiro ĩna yiseju̶are mu̶a ajitirũ̶nu̶jama, quẽnabetoja.</s>
     </seg>
     <seg type="verse" id="b.2CO.211.5">
      <s id="b.2CO.211.5.1">“Dios ĩ cõariarã gãjerã rẽtoro masirã ñaja yu̶a”, mu̶are yisocarãma ĩna.</s>
      <s id="b.2CO.211.5.2">Dios ĩ cõar'i, ĩnare bajiro socagu̶ me ñaja yu̶.</s>
      <s id="b.2CO.211.5.3">“Yu̶ rẽtoro masirã me ñarãma ĩna”, yitu̶oĩaja yu̶.</s>
     </seg>
     <seg type="verse" id="b.2CO.211.6">
      <s id="b.2CO.211.6.1">Ĩna gotimasiorore bajiro yimasibetiboarine, Dios ocare quẽnaro masigũ̶ ñaja yu̶ma.</s>
      <s id="b.2CO.211.6.2">To bajiri, ĩ ocare quẽnaro mu̶are gotirẽtoburũgũcaju̶ yu̶.</s>
      <s id="b.2CO.211.6.3">Cojoji me yu̶re ajicana ñari, “Dios ocare quẽnaro masiami Pablo”, yu̶re yimasirãja mu̶a.</s>
     </seg>
     <seg type="verse" id="b.2CO.211.7">
      <s id="b.2CO.211.7.1">¿Mu̶a tu̶ ñagũ̶ju̶, “Ñamasurã ñaja yu̶a” yirãre bajiro yirocu̶ ñaboayujari, yu̶re?</s>
      <s id="b.2CO.211.7.2">¿Cristo ocare quẽnase mu̶are gotimasiogũ̶, vaja sẽnirocu̶ ñaboayujari?</s>
      <s id="b.2CO.211.7.3">Bajibeaja.</s>
      <s id="b.2CO.211.7.4">“Ñamasugũ̶ me ñaja” yigu̶re bajiro bajirũgũcaju̶ yu̶, “Yu̶re tu̶oĩamenane, Dios oca rĩne ajitirũ̶nu̶cõari, ĩ yarã, ñamasurã ñato” yigu̶.</s>
     </seg>
     <seg type="verse" id="b.2CO.211.8">
      <s id="b.2CO.211.8.1">Gajeroana Cristore ajitirũ̶nu̶rã gãjoa yu̶re ĩsicama ĩna, “Corinto maca tu̶ju̶ ñacõari, ĩnare gotimasioato” yirã.</s>
      <s id="b.2CO.211.8.2">Yu̶re mu̶a ĩsiroti ñaboacati, ĩnaju̶a, yu̶re ĩsicama.</s>
     </seg>
     <seg type="verse" id="b.2CO.211.9">
      <s id="b.2CO.211.9.1">Mu̶a tu̶ju̶ yu̶ ñajaquẽne, gãjoa magũ̶ ñaboarine, “Yu̶re ejarẽmoña”, mu̶are yibeticaju̶ yu̶.</s>
      <s id="b.2CO.211.9.2">Macedonia vadiriarã Cristore ajitirũ̶nu̶rã ejacõari, yu̶ bojaro cõro yu̶re ĩsicama.</s>
      <s id="b.2CO.211.9.3">Gãjoa mu̶are sẽnibetirũgũcaju̶ yu̶.</s>
      <s id="b.2CO.211.9.4">Bero quẽne sẽnibetirũgũru̶cu̶ja.</s>
     </seg>
     <seg type="verse" id="b.2CO.211.10">
      <s id="b.2CO.211.10.1">Cristore ajitirũ̶nu̶gũ̶ ñari, riojo ĩ gotirore bajiro, ado bajiro mu̶are gotiaja yu̶: “Gãjoa sẽnibecu̶ne, Dios ocare gotimasiorũgũaja”, yivariquẽna tu̶jabetiru̶cu̶ja yu̶.</s>
      <s id="b.2CO.211.10.2">Mu̶a, Acaya sitana jediro, “Dios ocare ĩ gotimasiose vaja, vaja sẽnibetirũgũami Pablo”, yimasiru̶arãja mu̶a.</s>
     </seg>
     <seg type="verse" id="b.2CO.211.11">
      <s id="b.2CO.211.11.1">Mu̶are bu̶to maigũ̶ ñari, to bajise mu̶are gotiaja yu̶.</s>
      <s id="b.2CO.211.11.2">“Ĩnare bu̶to maiami Pablo”, yu̶re yimasigũ̶mi Dios quẽne.</s>
     </seg>
     <seg type="verse" id="b.2CO.211.12">
      <s id="b.2CO.211.12.1">“Pablore bajiro Dios ĩ cõariarã ñaja yu̶a quẽne” yisocarã, mu̶are ĩna gotimasiose vaja, vaja sẽnirũgũñujarã ĩna.</s>
      <s id="b.2CO.211.12.2">To bajiri, “ ‘Pablore bajiro vaja sẽniaja yu̶a’ yimasibeticõato ĩna” yigu̶, mu̶are vaja sẽnibetiru̶cu̶ja yu̶.</s>
     </seg>
     <seg type="verse" id="b.2CO.211.13">
      <s id="b.2CO.211.13.1">Socase gotimasiorimasa, Dios ĩ cõariarã me ñarãma.</s>
     </seg>
     <seg type="verse" id="b.2CO.211.14">
      <s id="b.2CO.211.14.1">Ĩnare bajiro bajirũgũama Dios ocare ajiterã.</s>
      <s id="b.2CO.211.14.2">Vãtia u̶ju̶ Satanás quẽne, cojojirema Dios tu̶agu̶ ángel quẽnaro yigu̶re bajiro bajitorũgũami.</s>
     </seg>
     <seg type="verse" id="b.2CO.211.15">
      <s id="b.2CO.211.15.1">To bajiro bajigu̶ ĩ ñajare, “Ĩre cu̶dirã quẽne ĩre bajiro bajirũgũama”, yimasiaja yu̶.</s>
      <s id="b.2CO.211.15.2">“Quẽnase rĩne yirã ñaama” ĩnare mu̶a yiĩasere bojarã ñari, to bajiro bajirãma.</s>
      <s id="b.2CO.211.15.3">To bajiro ĩna yisere ĩacõari, “Rojose tãmu̶orũgũru̶arãja mu̶a”, ĩnare yirotiru̶cu̶mi Dios.</s>
     </seg>
     <seg type="verse" id="b.2CO.211.16">
      <s id="b.2CO.211.16.1">Ado bajise mu̶are tudigotiaja yu̶: “Tu̶oĩamasibecu̶re bajiro gotiami Pablo” mu̶a yitu̶oĩasere bojabeaja yu̶.</s>
      <s id="b.2CO.211.16.2">To bajiboarine, to bajiro mu̶a yitu̶oĩajama, tu̶oĩamasibecu̶re bajiro mu̶are yu̶ gotisere ajiya mu̶a, yu̶re mu̶a ĩarũ̶cu̶bu̶orotire yirã.</s>
     </seg>
     <seg type="verse" id="b.2CO.211.17">
      <s id="b.2CO.211.17.1">Yucu̶ne mu̶are yu̶ gotiroti mani u̶ju̶ Jesucristo ĩ gotirotise me ñaja.</s>
      <s id="b.2CO.211.17.2">Yu̶ masune yu̶ bajisere mu̶are gotigu̶agu̶ yaja yu̶.</s>
     </seg>
     <seg type="verse" id="b.2CO.211.18">
      <s id="b.2CO.211.18.1">Mu̶a rãcana, socase gotimasiorã, jãjarã adigodoaye rĩne tu̶oĩarãre bajiro gotirãma, ĩnare mu̶a ajirũ̶cu̶bu̶orotire yirã.</s>
      <s id="b.2CO.211.18.2">To bajiri “Yu̶ quẽne, ĩna gotirore bajiro gotivariquẽnaru̶cu̶ja” yitu̶oĩacõari, mojoroaca mu̶are gotiru̶cu̶ja yu̶, “Yu̶re ajirũ̶cu̶bu̶oato ĩna” yigu̶.</s>
     </seg>
     <seg type="verse" id="b.2CO.211.19">
      <s id="b.2CO.211.19.1">Mu̶aju̶ama, “Masirã ñaja yu̶a”, yiboarãja, tu̶oĩamasimena ĩna gotisere ajisu̶yarã ñari.</s>
     </seg>
     <seg type="verse" id="b.2CO.211.20">
      <s id="b.2CO.211.20.1">Ĩna rotiajerãre bajiro bajirã ñaboarine, ĩnare ajiquejemenaja mu̶a.</s>
      <s id="b.2CO.211.20.2">“Ĩna su̶orine gãjoa bu̶jarãsa mani” yirã, mu̶are ĩna yitosere ajiquejemenaja.</s>
      <s id="b.2CO.211.20.3">“Yu̶are ĩarũ̶cu̶bu̶oya” yirãre bajiro ĩna bajirũgũsere ĩaquejemenaja.</s>
      <s id="b.2CO.211.20.4">“Ajirũ̶cu̶bu̶obeaja mu̶a” yirã, mu̶are ĩna jaboajaquẽne, ĩnare ajiquejemenaja mu̶a.</s>
     </seg>
     <seg type="verse" id="b.2CO.211.21">
      <s id="b.2CO.211.21.1">Yu̶ju̶ama, mu̶a tu̶ju̶ ñagũ̶, “Ñamasugũ̶ me ñaja yu̶” yigu̶re bajiro yu̶ bajijare, yu̶re ajirũ̶cu̶bu̶omenaja mu̶a.</s>
      <s id="b.2CO.211.21.2">Mu̶are ĩna yirore bajiro yu̶ yijama, “Rojose yigu̶ yaja yu̶” yitu̶oĩacõari, bojonebogu̶ja yu̶ma.</s>
      <s id="b.2CO.211.21.3">To bajiboarine, “Ado bajiro bajirã yu̶a ñajare, yu̶are ajirũ̶cu̶bu̶oya” mu̶are ĩna yise ñajare, yu̶ quẽne, tu̶oĩamasibecu̶re bajiro mu̶are gotiru̶cu̶ja yu̶.</s>
     </seg>
     <seg type="verse" id="b.2CO.211.22">
      <s id="b.2CO.211.22.1">“Hebreo oca ñagõrã ñari, ñamasurã ñaja yu̶a”, mu̶are yiyujarã ĩna.</s>
      <s id="b.2CO.211.22.2">Yu̶ quẽne, Hebreo oca ñagõgũ̶ ñaja yu̶.</s>
      <s id="b.2CO.211.22.3">“Yu̶a, israelita masa, gãjerã rẽtoro Diore masirã ñaja yu̶a”, yiyujarã ĩna.</s>
      <s id="b.2CO.211.22.4">Yu̶ quẽne, israelita masu̶ ñaja yu̶. “ ‘Quẽnaro mu̶are yiru̶cu̶ja’ Dios ĩ yimasir'i, Abraham ñamasir'i jãnerabatia ñaja yu̶a”, yiyujarã ĩna.</s>
      <s id="b.2CO.211.22.5">Yu̶ quẽne, Abraham ñamasir'i jãnami ñaja yu̶.</s>
     </seg>
     <seg type="verse" id="b.2CO.211.23">
      <s id="b.2CO.211.23.1">“Cristo ĩ cõariarã ĩre moabosarã ñaja yu̶a”, mu̶are yiyujarã ĩna.</s>
      <s id="b.2CO.211.23.2">To bajiro ĩna yire ñajare, “Ĩna rẽtobu̶saro Cristore moabosagu̶ ñaja”, mu̶are yaja yu̶.</s>
      <s id="b.2CO.211.23.3">Tu̶oĩamasibecu̶re bajiro mu̶are goticõa ñaja yu̶.</s>
      <s id="b.2CO.211.23.4">Ado bajiro ti bajijare, “Ĩna rẽtobu̶saro ĩre moabosagu̶ ñaja”, mu̶are yaja yu̶: Cojoji me bu̶to ĩre yu̶ moabosajare, tubiberiaviju̶ yu̶re tubibecama masa.</s>
      <s id="b.2CO.211.23.5">Cojoji me yu̶re bu̶to bajecama.</s>
      <s id="b.2CO.211.23.6">Cojoji me yu̶re sĩaru̶aboacama.</s>
     </seg>
     <seg type="verse" id="b.2CO.211.24">
      <s id="b.2CO.211.24.1">Cojomocãrãcaji yu̶re ñiacõari, bu̶to rojose yirãre ĩna bajerore bajiro yu̶re bajecama masa.</s>
      <s id="b.2CO.211.24.2">Tocãrãcajine treinta y nueve ñarijiri yu̶re bajecama.</s>
     </seg>
     <seg type="verse" id="b.2CO.211.25">
      <s id="b.2CO.211.25.1">Idiaji yu̶re ñiacõari, yucú̶ne bu̶to yu̶re jacama ĩna.</s>
      <s id="b.2CO.211.25.2">Yu̶re sĩaru̶arã, cojoji gũ̶tane bu̶to yu̶re reaejoboacama.</s>
      <s id="b.2CO.211.25.3">Idiaji moa riagare yu̶ vaboacati cũmuari rujacaju̶.</s>
      <s id="b.2CO.211.25.4">Cojoji cũmua rujacõari, ũ̶mu̶a ñarũ̶mu̶ cu̶ti, quẽna ñamire quẽne, ña ñami cu̶tibusuocaju̶ yu̶, moa riagaju̶.</s>
     </seg>
     <seg type="verse" id="b.2CO.211.26">
      <s id="b.2CO.211.26.1">Cojoji me Dios ocare gotimasiogũ̶, sõju̶ josari vacudirũgũcaju̶ yu̶.</s>
      <s id="b.2CO.211.26.2">Riaga güioroju̶ vacaju̶.</s>
      <s id="b.2CO.211.26.3">Juarudirimasa güioroju̶ vacaju̶.</s>
      <s id="b.2CO.211.26.4">Cojo macana me yu̶ yarã rojose yicama.</s>
      <s id="b.2CO.211.26.5">To bajicõari, gãjerã masa vatoaju̶ güioroju̶ vacaju̶.</s>
      <s id="b.2CO.211.26.6">Jairimaca ñagũ̶, masa ĩna ñabetoju̶ quẽne, güioroju̶ vacaju̶.</s>
      <s id="b.2CO.211.26.7">Moa riaga güioroju̶ quẽne vacaju̶.</s>
      <s id="b.2CO.211.26.8">“Cristore ajitirũ̶nu̶rã ñaja yu̶a” yitocõari, rojose yu̶re yiru̶arã vatoaju̶ vacaju̶ yu̶.</s>
     </seg>
     <seg type="verse" id="b.2CO.211.27">
      <s id="b.2CO.211.27.1">Bu̶to josari moadicaju̶ yu̶.</s>
      <s id="b.2CO.211.27.2">Cojoji me cãnibecu̶ne moabusuoarũgũcaju̶ yu̶.</s>
      <s id="b.2CO.211.27.3">Cojoji me bare babecu̶, ocore quẽne idibecu̶, tãmu̶orũgũcaju̶.</s>
      <s id="b.2CO.211.27.4">Cojoji me ñiorijarũgũcaju̶ yu̶.</s>
      <s id="b.2CO.211.27.5">To bajicõari, bu̶to u̶sarũgũcaju̶, sudi yu̶re ti manijare.</s>
     </seg>
     <seg type="verse" id="b.2CO.211.28">
      <s id="b.2CO.211.28.1">Yu̶ ruju̶aye rĩ me rojose tãmu̶orũgũaja yu̶.</s>
      <s id="b.2CO.211.28.2">Tocãrãcarũ̶mu̶ne Cristore ajitirũ̶nu̶rã, cojo macana me yu̶ gotimasiocana, quẽnarobu̶sa ĩre ĩna ajitirũ̶nu̶rũtuatire bojagu̶ ñari, ĩnare bu̶to tu̶oĩarejairũgũaja yu̶.</s>
     </seg>
     <seg type="verse" id="b.2CO.211.29">
      <s id="b.2CO.211.29.1">Cristore ajitirũ̶nu̶rã ñaboarine, rojose yicõari, su̶tiritirãre, yu̶ bu̶jajama, yu̶ quẽne, ĩna rãca su̶tiritiaja.</s>
      <s id="b.2CO.211.29.2">Cristore ajitirũ̶nu̶rãre gãjerã ĩnare rojose ĩna ũmato yijama, ĩnare bu̶to jũnisiniaja yu̶.</s>
     </seg>
     <seg type="verse" id="b.2CO.211.30">
      <s id="b.2CO.211.30.1">Yu̶ bajicatire yu̶ gotijama, “ ‘Masigũ̶ me ñaami’ yu̶re yimasiato” yigu̶, yu̶ bajicatire mu̶are gotivariquẽnaja yu̶.</s>
     </seg>
     <seg type="verse" id="b.2CO.211.31">
      <s id="b.2CO.211.31.1">Tire mu̶are yu̶ gotivariquẽnasere, “Riojo gotiami Pablo”, yu̶re yimasigũ̶mi mani u̶ju̶ Jesucristo jacu̶, Dios.</s>
      <s id="b.2CO.211.31.2">Ĩ ñaami “Ñajediro rẽtoro masigũ̶ ñaja mu̶” mani yirũ̶cu̶bu̶orũgũrocu̶.</s>
     </seg>
     <seg type="verse" id="b.2CO.211.32">
      <s id="b.2CO.211.32.1">Tirũ̶mu̶ju̶ Damasco vãme cu̶ti macaju̶ yu̶ ñarone, “Pablore ñiacõari, tubiberotiru̶cu̶ja” yigu̶, ti maca matariacũ̶ni ñarisojeriju̶ surara mesare cũñumi, ti maca u̶ju̶, Areta vãme cu̶tigu̶re rotibosacacu̶.</s>
     </seg>
     <seg type="verse" id="b.2CO.211.33">
      <s id="b.2CO.211.33.1">Yu̶re tubiberu̶aboarine, yu̶re ñiamasibeticami.</s>
      <s id="b.2CO.211.33.2">Ti maca matariacũ̶ni vecaju̶ ñariviju̶, jibu̶ jairibu̶ne sãcõari, sojeacaju̶ yu̶re rujiocama ĩna, yu̶re ejarẽmorimasa.</s>
      <s id="b.2CO.211.33.3">To bajiro yu̶re ĩna ejarẽmojare, rudicaju̶ yu̶.</s>
     </seg>
    </div>
    <div type="chapter" id="b.2CO.212">
     <seg type="verse" id="b.2CO.212.1">
      <s id="b.2CO.212.1.1">“ ‘Ado bajiro bajigu̶ ñari, ñamasugũ̶ ñaja yu̶’ ĩnare yu̶ yiñagõjama, ñie vaja manoja ti” yitu̶oĩagũ̶ ñaboarine, mu̶a bojarore bajiro gajeye mu̶are gotirẽmoru̶cu̶ja.</s>
      <s id="b.2CO.212.1.2">Yu̶ cãjiriaroju̶ mani u̶ju̶ yu̶re ĩ ĩocatire, to yicõari, yu̶re ĩ gotimasiocatire quẽne mu̶are gotiru̶cu̶ja yu̶.</s>
     </seg>
     <seg type="verse" id="b.2CO.212.2">
      <s id="b.2CO.212.2.1">Tirũ̶mu̶ju̶, ju̶aãmo cõro jedi, cojo gu̶bo babari jẽnituaro ñaricũ̶mari rĩjoroju̶, õ vecaju̶ ĩ ñaroju̶ yu̶re ãmiejarimi Dios.</s>
      <s id="b.2CO.212.2.2">“To bajiro yu̶re ãmimu̶jarimi”, yimasibeaja yu̶, bajigu̶ju̶ma.</s>
      <s id="b.2CO.212.2.3">Yu̶ ruju̶re ĩ ãmimu̶jabetijama, yu̶ u̶su̶ju̶are ãmimu̶jarimi.</s>
      <s id="b.2CO.212.2.4">Dios sĩgũ̶ne masiami tire.</s>
     </seg>
     <seg type="verse" id="b.2CO.212.4">
      <s id="b.2CO.212.4.1">“To bajiro yu̶re ãmiejarimi” yimasibecu̶ ñaboarine, “Ejacaju̶”, yimasiaja.</s>
      <s id="b.2CO.212.4.2">Mani u̶ju̶ ĩ ñaro, quẽnarigodo ñacaju̶.</s>
      <s id="b.2CO.212.4.3">Toju̶ ñagũ̶, masa ĩna masibeticatire ajicaju̶.</s>
      <s id="b.2CO.212.4.4">Ĩ goticati, masare ĩ gotirotise me ñacaju̶.</s>
     </seg>
     <seg type="verse" id="b.2CO.212.5">
      <s id="b.2CO.212.5.1">“Masigũ̶ ñaja yu̶” yigotivariquẽnagũ̶ yu̶ ñajama, to bajiro Dios yu̶re ĩ yicatire mu̶are gotibogu̶ja yu̶.</s>
      <s id="b.2CO.212.5.2">To bajiboarine, “Masibecu̶ ñaja yu̶” gãjerãre yu̶ yiajiose queti rĩne gotivariquẽnaja yu̶.</s>
     </seg>
     <seg type="verse" id="b.2CO.212.6">
      <s id="b.2CO.212.6.1">“Yu̶re rũ̶cu̶bu̶oato” yigu̶, gajeye quẽnaro Dios yu̶re ĩ yicati mu̶are yu̶ gotirẽmoru̶ajama, socu̶ mene yigu̶ja yu̶.</s>
      <s id="b.2CO.212.6.2">Tu̶oĩamasibecu̶re bajiro gotigu̶ me yigu̶ja.</s>
      <s id="b.2CO.212.6.3">To bajiboarine, tire ĩabeticaju̶ mu̶a.</s>
      <s id="b.2CO.212.6.4">To bajiri, “Riojo gotiami Pablo”, yimasimenaja.</s>
      <s id="b.2CO.212.6.5">Yu̶ gotisere, to yicõari yu̶ bajiñasere ĩacõari, yu̶re mu̶a rũ̶cu̶bu̶oseju̶are bojaja.</s>
     </seg>
     <seg type="verse" id="b.2CO.212.7">
      <s id="b.2CO.212.7.1">Dios yu̶re ĩ ĩocati bu̶to quẽnase ñacaju̶.</s>
      <s id="b.2CO.212.7.2">To bajiri, tire yu̶re ĩoboarine, ĩre yu̶ ĩocati ñajare, gãjerã rẽtoro ñamasugũ̶ yu̶ ñatu̶oĩasere bojabecu̶ ñari, vãti rojose yu̶re ĩ yisere matabeticami.</s>
      <s id="b.2CO.212.7.3">To bajiri josari jota judicõari, mani ñarore bajiro bajiaja ti, yu̶re.</s>
     </seg>
     <seg type="verse" id="b.2CO.212.8">
      <s id="b.2CO.212.8.1">Rojose yu̶ tãmu̶ose, “Yu̶re tu̶jato” yigu̶, idiaji Diore sẽniboacaju̶ yu̶.</s>
     </seg>
     <seg type="verse" id="b.2CO.212.9">
      <s id="b.2CO.212.9.1">To bajiro ĩre yu̶ sẽniboajaquẽne, ado bajiro yu̶re cu̶dicami: “Catiobeaja yu̶.</s>
      <s id="b.2CO.212.9.2">Yu̶ yarã rojose ĩna tãmu̶ojama, bu̶tobu̶sa yu̶re sẽnirũgũama, ‘Yu̶ bojasere yicõa ñarãsa’ yirã.</s>
      <s id="b.2CO.212.9.3">To bajiro ĩna yijama, ‘Rojose tãmu̶oboarine, ĩnare yu̶ ejarẽmojare, quẽnaro yama’ yimasiama masa”, yu̶re yicami Dios.</s>
     </seg>
     <seg type="verse" id="b.2CO.212.10">
      <s id="b.2CO.212.10.1">To bajiri, “Cristore ajitirũ̶nu̶gũ̶ ñari, rojose tãmu̶oaja” yimasicõari, variquẽnaja yu̶.</s>
      <s id="b.2CO.212.10.2">Cojoji me rojose tãmu̶ocaju̶ yu̶.</s>
      <s id="b.2CO.212.10.3">Cojoji me rojose yu̶re yicoderũgũama masa.</s>
      <s id="b.2CO.212.10.4">Cojoji me yu̶ bojase ru̶yarũgũaja yu̶re.</s>
      <s id="b.2CO.212.10.5">To bajirivãme rojose tãmu̶ogũ̶ ñaboarine, ado bajise tu̶oĩa variquẽnarũgũaja yu̶: “Rojose tãmu̶oboarine, yu̶re ĩ ejarẽmoroti ti ñajare, ĩ bojarore bajiro yicõa ñaru̶cu̶ja”, yitu̶oĩa variquẽnarũgũaja yu̶.</s>
     </seg>
     <seg type="verse" id="b.2CO.212.11">
      <s id="b.2CO.212.11.1">Yu̶ bajisere gotigu̶ tu̶oĩamasibecu̶re bajiro gotibu̶ yu̶.</s>
      <s id="b.2CO.212.11.2">“Quẽnaro yigu̶ ñaami Pablo” mu̶a yibetijare, yu̶ masune to bajiro yibu̶ yu̶.</s>
      <s id="b.2CO.212.11.3">To bajiboarine, “Quẽnaro yigu̶ ñaami Pablo”, yiroti ñaboayuja mu̶are.</s>
      <s id="b.2CO.212.11.4">Mu̶ tu̶ju̶ ñarã, Dios ĩ cõariarã ñaja ñamasurã yirã rẽtoro ñamasugũ̶ ñaja yu̶.</s>
     </seg>
     <seg type="verse" id="b.2CO.212.12">
      <s id="b.2CO.212.12.1">Rojose tãmu̶oboarine, mu̶a tu̶ju̶ ñagũ̶, Dios ĩ masise rãca jairo ĩaĩañamani mu̶are yiĩorũgũcaju̶ yu̶, “ ‘Dios ĩ cõar'i ñaami Pablo’ yu̶re yimasiato” yigu̶.</s>
     </seg>
     <seg type="verse" id="b.2CO.212.13">
      <s id="b.2CO.212.13.1">“Gajeroana Jesucristore ajitirũ̶nu̶rãrema quẽnabu̶saro yigu̶mi Pablo”, ¿yitu̶oĩaboati mu̶a?</s>
      <s id="b.2CO.212.13.2">Cojoro cõrone mu̶are yirũgũaja yu̶.</s>
      <s id="b.2CO.212.13.3">To bajiro yigu̶ ñaboarine, gãjerã Jesucristore ajitirũ̶nu̶rãrema, “Yu̶re ejarẽmoña mu̶a, ‘Ñamasiato’ yirã”, ĩnare yicaju̶ yu̶.</s>
      <s id="b.2CO.212.13.4">Mu̶arema, to bajiro yibeticaju̶.</s>
      <s id="b.2CO.212.13.5">To bajiro mu̶are yibeticõari, ĩnare yu̶ yirore bajiro mu̶are quẽne yiroti ñaboayuja ti, yu̶re.</s>
      <s id="b.2CO.212.13.6">“To bajiro rojose mu̶are yu̶ yisere masirioya”, ¿mu̶are yigu̶ada yu̶?</s>
      <s id="b.2CO.212.13.7">Yibecu̶ja.</s>
      <s id="b.2CO.212.13.8">To bajiro yu̶ yibeticati, “Rojose me ñacaju̶”, yimasirãja mu̶a.</s>
     </seg>
     <seg type="verse" id="b.2CO.212.14">
      <s id="b.2CO.212.14.1">Ju̶aji mu̶a tu̶ju̶ ejacaju̶ yu̶.</s>
      <s id="b.2CO.212.14.2">To bajiri yucu̶ yu̶ vase rãca idiaji mu̶are ĩagũ̶ varu̶cu̶ja.</s>
      <s id="b.2CO.212.14.3">Yu̶ varoto rĩjoro, quẽnojeocõaja yu̶, jẽre.</s>
      <s id="b.2CO.212.14.4">Mu̶a tu̶ju̶ ejacõari, “Yu̶re ejarẽmoña, yu̶ ñamasirotire yirã” mu̶are yu̶ yibeticatore bajiro yibetiru̶cu̶ja yu̶ quẽna.</s>
      <s id="b.2CO.212.14.5">Gãjoa mu̶a yere bojabeaja yu̶.</s>
      <s id="b.2CO.212.14.6">Yu̶re ĩamaicõari, Dios ĩ bojarore bajiro mu̶a yirotiju̶are bojaja yu̶.</s>
      <s id="b.2CO.212.14.7">Yu̶ rĩare bajiro bajiaja mu̶a.</s>
      <s id="b.2CO.212.14.8">Ĩna rĩa me ñaama ĩna jacu̶are ĩatirũ̶nu̶rã.</s>
      <s id="b.2CO.212.14.9">Jacu̶aju̶a ñaama ĩna rĩare ĩatirũ̶nu̶rã.</s>
      <s id="b.2CO.212.14.10">To bajiri mu̶a jacu̶re bajiro bajigu̶ ñari, yu̶re mu̶a ĩatirũ̶nu̶sere bojabeaja yu̶.</s>
      <s id="b.2CO.212.14.11">To bajiri, “Yu̶re ejarẽmoña yu̶ ñamasirotire yirã”, mu̶are yibetiru̶cu̶ja.</s>
     </seg>
     <seg type="verse" id="b.2CO.212.15">
      <s id="b.2CO.212.15.1">Mu̶are bu̶to maigũ̶ ñari, jediro yu̶ cu̶ose mu̶are ĩsicõari, yu̶ yimasiro cõro quẽnaro mu̶are yiru̶a tu̶oĩavariquẽnaja yu̶, “Cristore quẽnabu̶saro ajitirũ̶nu̶rũtuajaro” yigu̶.</s>
      <s id="b.2CO.212.15.2">Bu̶to mu̶are yu̶ maiboajaquẽne, mu̶aju̶ama, yu̶re maibetibu̶saja.</s>
     </seg>
     <seg type="verse" id="b.2CO.212.16">
      <s id="b.2CO.212.16.1">“ ‘Yu̶re ejarẽmoña, yu̶ ñamasirotire yirã’ yibeticami Pablo”, yu̶re yitu̶oĩarãja mu̶a.</s>
      <s id="b.2CO.212.16.2">To bajiboarine, “Quẽnaro tu̶oĩagũ̶ ñari, ‘Gãjoa bu̶jagu̶sa’ yigu̶, manire yitorimi”, ¿yu̶re yitu̶oĩaboati mu̶a sĩgũ̶ri?</s>
     </seg>
     <seg type="verse" id="b.2CO.212.17">
      <s id="b.2CO.212.17.1">“Manire ĩ queti cõariarã rãca manire yitorimi Pablo”, ¿yitu̶oĩaboati mu̶a?</s>
      <s id="b.2CO.212.17.2">Mu̶are yitobeticaju̶ yu̶.</s>
     </seg>
     <seg type="verse" id="b.2CO.212.18">
      <s id="b.2CO.212.18.1">“Ĩnare ĩama” yigu̶, tirũ̶mu̶ju̶ mu̶a tu̶ju̶ Titore cõacaju̶ yu̶, gãji Cristore ajitirũ̶nu̶gũ̶ mani maigũ̶ rãca.</s>
      <s id="b.2CO.212.18.2">“Manire yitorimi Tito”, ¿yitu̶oĩaboati mu̶a?</s>
      <s id="b.2CO.212.18.3">Yitobetirimi.</s>
      <s id="b.2CO.212.18.4">“Quẽnaro yigu̶ ñaami”, ĩre yimasirãja mu̶a.</s>
      <s id="b.2CO.212.18.5">Yu̶ tu̶oĩarore bajiro tu̶oĩacõari, mu̶a rãca yu̶ bajiñacatore bajiro bajiñarimi.</s>
     </seg>
     <seg type="verse" id="b.2CO.212.19">
      <s id="b.2CO.212.19.1">“Ĩnare mani ĩavariquẽnarotire yirã, manire goticõarãma Pablo mesa”, ¿yitu̶oĩaboati mu̶a?</s>
      <s id="b.2CO.212.19.2">To bajiro me bajiaja.</s>
      <s id="b.2CO.212.19.3">Ado bajiroju̶a bajiaja: Cristore ajitirũ̶nu̶rã ñari, ĩ bojarore bajiro mu̶are goticõarã yaja yu̶a.</s>
      <s id="b.2CO.212.19.4">Quẽnaro yu̶re ajiya yu̶a mairã.</s>
      <s id="b.2CO.212.19.5">Jediro mu̶are yu̶a goticõase, “Cristore quẽnabu̶saro ajitirũ̶nu̶ato” yirã, mu̶are goticõarã yaja yu̶a.</s>
     </seg>
     <seg type="verse" id="b.2CO.212.20">
      <s id="b.2CO.212.20.1">Mu̶are yu̶ ĩacudigu̶ vatirũ̶mu̶, quẽnaro yu̶re mu̶a ñayusere bojaja yu̶.</s>
      <s id="b.2CO.212.20.2">“Cojojirema quẽnaro ñayubetiborãma”, yitu̶oĩarejaiaja yu̶.</s>
      <s id="b.2CO.212.20.3">Gãmerã oca josacõari, mu̶a bajiñarore ejaru̶abeaja.</s>
      <s id="b.2CO.212.20.4">Mu̶a ñaroju̶re ado bajiro mu̶a gãmerã yise ñaroja: Gãmerã tud'ire, “Mani rẽtobu̶saro quẽnaro ñaama” yiĩajũnisinire, ĩna ajibeto ñagõjaire, “Ĩna rẽtoro ñamasurã ñaja yu̶a” yitu̶oĩare, tocãrãcu̶ne ricati rĩne tu̶oĩacõari, ĩna masurione ĩna bojarore bajiro ĩna yirũgũse quẽne ñaroja.</s>
      <s id="b.2CO.212.20.5">To bajiro mu̶a gãmerã yiñajama, tu̶oĩarejaiborãja mu̶a, “Manire tud'igu̶agu̶ yigu̶mi” yirã.</s>
     </seg>
     <seg type="verse" id="b.2CO.212.21">
      <s id="b.2CO.212.21.1">Mu̶a tu̶ju̶ yu̶ vacudiro rojose mu̶a yicõa ñajama, Dios ĩ ĩaro rĩjoroju̶a, “ ‘Yu̶ gotimasiosere quẽnaro ajitirũ̶nu̶ama ĩna’ yimasibecu̶ja”, yitu̶oĩarejaiaja yu̶.</s>
      <s id="b.2CO.212.21.2">“Jãjarã mu̶a rãcana gãmerã ajeriarã cu̶ticõa ñarãre yu̶ ĩabu̶jajama, bu̶to otigu̶ yigu̶ja yu̶”, yitu̶oĩarejaiaja.</s>
      <s id="b.2CO.212.21.3">“Tu̶oĩarejaibeticõato” yirã, rojose mu̶a yisere yitu̶jaya mu̶a.</s>
     </seg>
    </div>
    <div type="chapter" id="b.2CO.213">
     <seg type="verse" id="b.2CO.213.1">
      <s id="b.2CO.213.1.1">Ju̶aji mu̶a tu̶ju̶ ejacaju̶ yu̶.</s>
      <s id="b.2CO.213.1.2">To bajiri yucu̶ yu̶ vase rãca idiaji mu̶are ĩagũ̶ ejaru̶cu̶ja yu̶.</s>
      <s id="b.2CO.213.1.3">To bajiri, rojose mu̶a yirere yitu̶jacõari, quẽnaseju̶are tu̶oĩaña mu̶a, yu̶re yurã.</s>
      <s id="b.2CO.213.1.4">Ado bajise Dios ocare masa ĩna ucamasire gotiaja: “Rojose yir'ire ĩna oca sãjama, ju̶arã, idiarã ñacõari ĩna oca sãjama, quẽnaru̶aroja.</s>
      <s id="b.2CO.213.1.5">To bajiri ĩna idiarãju̶ne, to bajirone ĩna ñagõjama, ĩnare ajirã quẽne, ‘Socarã me yama’ yimasirãma”, yigotiaja Dios ocare masa ĩna ucamasire.</s>
     </seg>
     <seg type="verse" id="b.2CO.213.2">
      <s id="b.2CO.213.2.1">Tirũ̶mu̶ju̶ mu̶a tu̶ju̶ ñagũ̶, rojose yiriarãre, yibetiriarãre quẽne ado bajise yicaju̶ yu̶: “Rojose mu̶a yise mu̶a yitu̶jabetijama, quẽna mu̶a tu̶ju̶ ejagu̶, rojose mu̶a yicõa ñarũgũse vaja rojose mu̶are yiru̶cu̶ja yu̶.</s>
      <s id="b.2CO.213.2.2">Adirũ̶mu̶rirema mu̶are rojose yu̶ yibetiboajaquẽne, yu̶ yirotire masiña”, mu̶are yicaju̶ yu̶.</s>
      <s id="b.2CO.213.2.3">Mu̶a tu̶ju̶ ñabecu̶ quẽne, to bajirone mu̶are goticõa ñaja yu̶.</s>
      <s id="b.2CO.213.2.4">“To bajiro gotigu̶ ñaboarine, yibecu̶mi”, yu̶re yitu̶oĩabesa.</s>
     </seg>
     <seg type="verse" id="b.2CO.213.3">
      <s id="b.2CO.213.3.1">“ ‘Cristo ĩ bojasere gotiaja mu̶’ yu̶a yimasirotire yigu̶, ĩaĩañamani yu̶are yiĩoma” yu̶re mu̶a yicõare ñajare, to bajirone yiru̶cu̶ja yu̶.</s>
      <s id="b.2CO.213.3.2">“Cristo, manire rojose ĩ yijama, no yibeaja.</s>
      <s id="b.2CO.213.3.3">Masibecu̶ ñagũ̶mi”, ĩre yitu̶oĩabesa mu̶a.</s>
      <s id="b.2CO.213.3.4">Yu̶ su̶orine ĩ masisere mu̶are yiĩoru̶cu̶mi.</s>
     </seg>
     <seg type="verse" id="b.2CO.213.4">
      <s id="b.2CO.213.4.1">Masijeogu̶ ñaboarine, manire bajiro ruju̶ cu̶ticõari, yucú̶tẽroju̶ ĩ jaju ecoriaro bero, masibecu̶re bajiro bajirocacoasumi Cristo.</s>
      <s id="b.2CO.213.4.2">To bajiboarine, Dios ĩ masise rãca tudicaticõari, ñagũ̶mi quẽna.</s>
      <s id="b.2CO.213.4.3">Cristore bajiro rojose tãmu̶orũgũaja yu̶a quẽne.</s>
      <s id="b.2CO.213.4.4">To bajiro bajirã ñaboarine, ĩre ajitirũ̶nu̶ tu̶jamena ñari, ĩre bajirone bajicõa ñaru̶arãja.</s>
      <s id="b.2CO.213.4.5">Dios ĩ ejarẽmose rãca mu̶are ejarẽmocõa ñaru̶arãja.</s>
     </seg>
     <seg type="verse" id="b.2CO.213.5">
      <s id="b.2CO.213.5.1">Mu̶a masune, “¿Cristore ajitirũ̶nu̶rã masu ñati yu̶a?”, yitu̶oĩaña mu̶a.</s>
      <s id="b.2CO.213.5.2">Cristore ajitirũ̶nu̶rã mu̶a ñajama, mu̶a rãca ĩ ñasere masiaja mu̶a.</s>
      <s id="b.2CO.213.5.3">Ĩ ñabetijama, ĩre ajitirũ̶nu̶rã masu me ñaja mu̶a.</s>
      <s id="b.2CO.213.5.4">To bajiro mu̶a bajijama, mu̶a masune, “Cristore ajitirũ̶nu̶rã ñaja yu̶a”, yisocarãja mu̶a.</s>
     </seg>
     <seg type="verse" id="b.2CO.213.6">
      <s id="b.2CO.213.6.1">Yu̶aju̶are, “Cristo ĩ cõariarã masu ñaama” yu̶are mu̶a yimasirotire bojaja yu̶.</s>
      <s id="b.2CO.213.6.2">Cristore ajitirũ̶nu̶rã mu̶a ñajama, to bajiro yirãja mu̶a.</s>
     </seg>
     <seg type="verse" id="b.2CO.213.7">
      <s id="b.2CO.213.7.1">“Rojose mu̶a yirũgũrere yitu̶jato” yirã, Diore mu̶are sẽnibosaja yu̶a.</s>
      <s id="b.2CO.213.7.2">“Dios ocare quẽnaro gotimasioñumi Pablo” mu̶a yivariquẽnarotire yigu̶ me, Diore mu̶are sẽnibosaja yu̶a.</s>
      <s id="b.2CO.213.7.3">Quẽnaseju̶are mu̶a yirotire bojarã ñari, yaja.</s>
      <s id="b.2CO.213.7.4">“Gãjerã socase gotimasiorã yama” yu̶re mu̶a yiboajaquẽne, quẽnase mu̶a yiroti ñaja ñamasusema.</s>
     </seg>
     <seg type="verse" id="b.2CO.213.8">
      <s id="b.2CO.213.8.1">“Ñamasusere ajitirũ̶nu̶ato” yirã, Dios ocare gotimasiorũgũaja yu̶a.</s>
      <s id="b.2CO.213.8.2">Ñamasusere mu̶a ajitirũ̶nu̶ tu̶jasere bojabeaja.</s>
     </seg>
     <seg type="verse" id="b.2CO.213.9">
      <s id="b.2CO.213.9.1">To bajiri mu̶a tu̶ju̶ ejacõari, “Quẽnaro Cristore ajitirũ̶nu̶ama ĩna” mu̶are yu̶a yiĩamasijama, tud'irãre bajiro mu̶are yibetiru̶arãja yu̶a.</s>
      <s id="b.2CO.213.9.2">To bajiro mu̶a bajisere ĩacõari, variquẽnaru̶arãja yu̶a, “Quẽnaro gotimasiomasibeama Pablo mesa” mu̶a yise ti ñaboajaquẽne.</s>
      <s id="b.2CO.213.9.3">“Cristore ajitirũ̶nu̶cõari, ĩ bojarore bajiro rĩne yirã ñato ĩna” yirã, Diore mu̶are sẽnibosaja yu̶a.</s>
     </seg>
     <seg type="verse" id="b.2CO.213.10">
      <s id="b.2CO.213.10.1">Mu̶a tu̶ju̶ ejacõari, tud'igu̶re bajiro mu̶are gotiru̶abecu̶ ñari, yu̶ varoto rĩjoro papera ucacõari, mu̶are cõaja yu̶.</s>
      <s id="b.2CO.213.10.2">Mani u̶ju̶, “Yu̶ yere ajicõari, su̶tiritiato” yigu̶ me, yu̶re cõacami.</s>
      <s id="b.2CO.213.10.3">“Tire ajivariquẽnato” yigu̶ju̶a, yu̶re cõacami.</s>
     </seg>
     <seg type="verse" id="b.2CO.213.11">
      <s id="b.2CO.213.11.1">Yu̶ mairã, to cõrone mu̶are yu̶ gotimasiosere ucaja yu̶.</s>
      <s id="b.2CO.213.11.2">Tire ajitirũ̶nu̶ña.</s>
      <s id="b.2CO.213.11.3">Cristo ĩ bojarore bajiro rĩne yirũgũña mu̶a.</s>
      <s id="b.2CO.213.11.4">Sĩgũ̶re bajiro tu̶oĩacõari, quẽnaro ñaña mu̶a.</s>
      <s id="b.2CO.213.11.5">To bajiro mu̶a bajijama, mu̶a rãca ñacõa ñarũgũru̶cu̶mi Dios.</s>
      <s id="b.2CO.213.11.6">Ĩ ñaami ĩ masisere u̶jogu̶, “Gãmerã maicõari, quẽnaro ñato” yigu̶.</s>
     </seg>
     <seg type="verse" id="b.2CO.213.12">
      <s id="b.2CO.213.12.1">Cristore ajitirũ̶nu̶rã ñari, mu̶a rẽjajama, quẽnaro variquẽnase rãca gãmerã sẽnima.</s>
     </seg>
     <seg type="verse" id="b.2CO.213.13">
      <s id="b.2CO.213.13.1">Adoana Cristore ajitirũ̶nu̶rã, “Quẽnato”, mu̶are yicõaama ĩna.</s>
     </seg>
     <seg type="verse" id="b.2CO.213.14">
      <s id="b.2CO.213.14.1">Mani u̶ju̶, Jesucristo, quẽnasere mu̶are cõarũgũato.</s>
      <s id="b.2CO.213.14.2">Mu̶are ĩamaiato Dios.</s>
      <s id="b.2CO.213.14.3">To yicõari, Esp'iritu Santo, mu̶a jediro rãca ñacõa ñarũgũato.</s>
      <s id="b.2CO.213.14.4">To cõro ñaja.</s>
     </seg>
    </div>
   </div>
   <div type="book" id="b.GAL">
    <div type="chapter" id="b.GAL.1">
     <seg type="verse" id="b.GAL.1.1">
      <s id="b.GAL.1.1.1">¿Ñaboati mu̶a, Galacia sitana, Jesucristore ajitirũ̶nu̶rã?</s>
      <s id="b.GAL.1.1.2">Yu̶ ñaja Pablo adi queti mu̶are ucacõagũ̶.</s>
      <s id="b.GAL.1.1.3">Jesucristo, to yicõari, ĩ rijato bero ĩre catior'i, ĩ jacu̶, ĩna ñaama ti quetire yu̶re gotiroticõarimasa.</s>
      <s id="b.GAL.1.1.4">Masane, “Goticudiaya” yirã ĩna cõar'i me ñaja.</s>
      <s id="b.GAL.1.1.5">Yu̶ sĩgũ̶ me adi papera mu̶are cõaja yu̶.</s>
      <s id="b.GAL.1.1.6">Yu̶ rãcana, Jesucristore ajitirũ̶nu̶rã quẽne, “Quẽnato”, mu̶are yicõaama ĩna.</s>
     </seg>
     <seg type="verse" id="b.GAL.1.3">
      <s id="b.GAL.1.3.1">Mani jacu̶ Diore, to yicõari, Jesucristo mani u̶ju̶re ado bajise mu̶are sẽnibosaja yu̶a: “Quẽnaro ĩna ñarotire yirã, ĩnare ejarẽmoña”, mu̶are yisẽnibosaja yu̶a.</s>
     </seg>
     <seg type="verse" id="b.GAL.1.4">
      <s id="b.GAL.1.4.1">Rojose mani yisere, “Tire yitu̶jato” yigu̶, Dios ĩ bojarore bajiro manire rijabosayumi Cristo.</s>
     </seg>
     <seg type="verse" id="b.GAL.1.5">
      <s id="b.GAL.1.5.1">Dione ñaami “Quẽnarẽtogũ̶ ñaja mu̶” mani yirũ̶cu̶bu̶orũgũrocu̶.</s>
      <s id="b.GAL.1.5.2">To bajirone ĩre yitu̶jabetiru̶arãja mani.</s>
     </seg>
     <seg type="verse" id="b.GAL.1.6">
      <s id="b.GAL.1.6.1">Cristo ĩ rijabosare su̶ori, “Quẽnaro yu̶ yisere ajitirũ̶nu̶cõari, yu̶ yarã ñaña mu̶a” Dios mu̶are ĩ yirere cu̶dicana ñaboarine, yoaro mene ĩ yere ajitirũ̶nu̶ tu̶jacõari, gãjerã ricati ĩna gotimasioseju̶are ajitirũ̶nu̶ñuja mu̶a.</s>
      <s id="b.GAL.1.6.2">Tire ajisu̶tiriticõari, adi queti mu̶are ucacõaja yu̶.</s>
     </seg>
     <seg type="verse" id="b.GAL.1.7">
      <s id="b.GAL.1.7.1">Cristo oca rĩne ñaja riojo gotimasiore.</s>
      <s id="b.GAL.1.7.2">Gaje oca bu̶tobu̶sa quẽnase manoja.</s>
      <s id="b.GAL.1.7.3">To bajiro ti bajiboajaquẽne, gãjerã sĩgũ̶ri, “Cristo oca quẽnasere ajitirũ̶nu̶beticõato” yirã, mu̶are gotimavisiorã yirũgũrãma.</s>
     </seg>
     <seg type="verse" id="b.GAL.1.8">
      <s id="b.GAL.1.8.1">Mu̶a tu̶ju̶ yu̶a ñajama, Cristo ocare riojo mu̶are gotimasiocaju̶ yu̶a.</s>
      <s id="b.GAL.1.8.2">To bajiri, sĩgũ̶ Cristo ocare ricati mu̶are ĩ gotimasiojama, rojose tãmu̶otu̶jabetiriaroju̶ ĩre rocacõaroti ñaja.</s>
      <s id="b.GAL.1.8.3">Yu̶a quẽne ricati yu̶a gotimasiojama, yu̶are reacõaroti ñaroja.</s>
      <s id="b.GAL.1.8.4">Õ vecagu̶ quẽne, ángel ñaboarine, vadicõari, ricati ĩ gotimasiojama, rojose tãmu̶otu̶jabetiriaroju̶ ĩre quẽne rocacõaroti ñaja.</s>
     </seg>
     <seg type="verse" id="b.GAL.1.9">
      <s id="b.GAL.1.9.1">Tirũ̶mu̶ju̶ mu̶a rãca ñarã, yu̶a goticatore bajirone quẽna mu̶are tudigotiaja yu̶: Sĩgũ̶, Cristo ocare yu̶a goticati mu̶a ajitirũ̶nu̶cati me, ricati mu̶are ĩ gotimasiojama, rojose tãmu̶otu̶jabetiriaroju̶ ĩre rocacõaroti ñaja.</s>
     </seg>
     <seg type="verse" id="b.GAL.1.10">
      <s id="b.GAL.1.10.1">To bajiro yu̶ yijama, ¿masa yu̶re ĩna ajivariquẽnarotire yigu̶ yatique yu̶?</s>
      <s id="b.GAL.1.10.2">“Rojose ĩna yiboajaquẽne, ĩre ĩna ajivariquẽnarotire yigu̶, ĩnare quẽnaro gotiami Pablo”, yiboayuja mu̶a.</s>
      <s id="b.GAL.1.10.3">To bajiro yu̶ gotijama, Dios ĩ bojarore bajiro me yigu̶, yigu̶ja yu̶.</s>
      <s id="b.GAL.1.10.4">Tirũ̶mu̶ju̶ to bajiro yicacu̶ ñaboarine, yucu̶rema to bajiro yibeaja yu̶.</s>
      <s id="b.GAL.1.10.5">Dios ĩ ajivariquẽnarotiju̶are yigu̶, mu̶are gotiaja.</s>
     </seg>
     <seg type="verse" id="b.GAL.1.11">
      <s id="b.GAL.1.11.1">Quẽnaro ajiya yu̶ mairã.</s>
      <s id="b.GAL.1.11.2">Riojo mu̶are gotiaja yu̶.</s>
      <s id="b.GAL.1.11.3">Jesucristo oca yu̶ gotimasiose, masa ĩna tu̶oĩarujeore me ñaja.</s>
     </seg>
     <seg type="verse" id="b.GAL.1.12">
      <s id="b.GAL.1.12.1">Tire gãjerãne yu̶re gotimasiobeticama.</s>
      <s id="b.GAL.1.12.2">Jesucristo ĩ masune yu̶re goticõari, tire yu̶ ajimasirotire yu̶re u̶jocami.</s>
     </seg>
     <seg type="verse" id="b.GAL.1.13">
      <s id="b.GAL.1.13.1">Yu̶ bajicatire ajicana ñari, “Riojo gotiami Pablo”, yimasiaja mu̶a.</s>
      <s id="b.GAL.1.13.2">Tirũ̶mu̶ju̶ yu̶a jud'io masa yere bu̶to ajirũ̶cu̶bu̶ocaju̶ yu̶ maji.</s>
      <s id="b.GAL.1.13.3">To bajiro bajigu̶ ñari, Cristore ajitirũ̶nu̶rãre bu̶to rojose ĩnare yirũgũboacaju̶ yu̶, “Ĩre ajitirũ̶nu̶ tu̶jato” yigu̶.</s>
     </seg>
     <seg type="verse" id="b.GAL.1.14">
      <s id="b.GAL.1.14.1">Gãjerã yu̶ cõro ñatu̶sana yu̶a jud'io masa yere ĩnare masirẽtocoacaju̶ yu̶, yu̶a ñicu̶a ĩna rotimasirere ĩna rẽtobu̶saro yivariquẽnagũ̶ ñari.</s>
     </seg>
     <seg type="verse" id="b.GAL.1.15">
      <s id="b.GAL.1.15.1">To bajiro yu̶ bajiboajaquẽne, yu̶ ruyuaroto rĩjoroju̶, “Ãni Pablo, bu̶cu̶acu̶, yu̶ yu̶ ñaru̶cu̶mi”, yitu̶oĩañumi Dios.</s>
      <s id="b.GAL.1.15.2">To yicõari, beroju̶, bu̶to quẽnagũ̶ ñari, yu̶re ĩamaicõari, “¿Yu̶ yu̶, yu̶ bojasere yigu̶ ñaru̶abeati mu̶?”, yu̶re yicami.</s>
     </seg>
     <seg type="verse" id="b.GAL.1.16">
      <s id="b.GAL.1.16.1">“Ĩ macu̶ne ñaami Jesús” yu̶ yimasirotire yigu̶, yicami Dios.</s>
      <s id="b.GAL.1.16.2">To bajiro yu̶re yicami, ĩ macu̶ ĩ rijabosare su̶orine quẽnaro ĩ yise queti jud'io masa me ñarãre yu̶ goticudirotire yigu̶.</s>
      <s id="b.GAL.1.16.3">To ĩ yirone, “¿No bajiro yigu̶ti yu̶?</s>
      <s id="b.GAL.1.16.4">¿‘Tire quẽnabu̶saro ajimasigũ̶sa’ yigu̶, gãjerãre sẽniĩaroti ñati?”, yisẽniĩabeticaju̶ yu̶.</s>
     </seg>
     <seg type="verse" id="b.GAL.1.17">
      <s id="b.GAL.1.17.1">To yicõari, yu̶ rĩjoro Cristo ĩ cõariarãre quẽne sẽniĩagũ̶, vabeticaju̶ yu̶, Jerusalénju̶.</s>
      <s id="b.GAL.1.17.2">Ado bajiroju̶a yicaju̶ yu̶: Yoaro mene Arabia vãme cu̶ti sitaju̶ masa ñabetoju̶ vacaju̶ yu̶.</s>
      <s id="b.GAL.1.17.3">Beroju̶ Damasco vãme cu̶ti macaju̶ tudiejacaju̶ yu̶ quẽna.</s>
     </seg>
     <seg type="verse" id="b.GAL.1.18">
      <s id="b.GAL.1.18.1">To bajiri, “¿Yu̶ yu̶, yu̶ bojase yigu̶ ñaru̶abeati mu̶?”</s>
      <s id="b.GAL.1.18.2">Dios yu̶re ĩ yiro bero, idia cũ̶ma bero, Pedrore ĩagũ̶ vacaju̶ yu̶ yuja, Jerusalénju̶.</s>
      <s id="b.GAL.1.18.3">Toju̶ ejacõari, yoaro me ñacaju̶ yu̶, ĩ rãca.</s>
      <s id="b.GAL.1.18.4">Ju̶aãmo cõro, cojo gu̶bo jẽnituaro ñarirũ̶mu̶ri ñacaju̶ yu̶.</s>
     </seg>
     <seg type="verse" id="b.GAL.1.19">
      <s id="b.GAL.1.19.1">Toju̶ ñagũ̶, gãjerã Jesús ĩ cõariarãre ĩabeticaju̶ yu̶.</s>
      <s id="b.GAL.1.19.2">Pedrore, mani u̶ju̶ bedi Santiagore quẽne, ĩna ju̶arãrene ĩacaju̶ yu̶.</s>
     </seg>
     <seg type="verse" id="b.GAL.1.20">
      <s id="b.GAL.1.20.1">Socu̶ me yaja yu̶.</s>
      <s id="b.GAL.1.20.2">“Riojo gotiami Pablo”, yu̶re yimasigũ̶mi Dios.</s>
     </seg>
     <seg type="verse" id="b.GAL.1.21">
      <s id="b.GAL.1.21.1">Pedrore, Santiagore ĩnare yu̶ ĩaro bero, Siria vãme cu̶ti sitaju̶, to yicõari, Cilicia vãme cu̶ti sitaju̶ ñacudicaju̶ yu̶.</s>
     </seg>
     <seg type="verse" id="b.GAL.1.22">
      <s id="b.GAL.1.22.1">Judea sitana Cristore ajitirũ̶nu̶rã, “Pablo ñaami”, yu̶re yiĩamasibesuma ĩna maji.</s>
     </seg>
     <seg type="verse" id="b.GAL.1.23">
      <s id="b.GAL.1.23.1">To bajiboarine, gajeroana ado bajiro yu̶re ĩna ñagõre rĩne ajiyuma ĩna: “ ‘Jesucristo ĩ rijabosare su̶ori Dios quẽnaro ĩ yise quetire ajitirũ̶nu̶ tu̶jato’ yigu̶, bu̶to rojose yu̶are yiboacacu̶ne, adirũ̶mu̶rirema, ti quetirene masare gotimasiocudiami, ‘Ajitirũ̶nu̶ato’ yigu̶” yu̶re ĩna yire rĩne ajiyuma Judea sitana.</s>
     </seg>
     <seg type="verse" id="b.GAL.1.24">
      <s id="b.GAL.1.24.1">“ ‘Yu̶ macu̶re ajitirũ̶nu̶ña’ Dios ĩ yicõare ñajare, ĩre ajitirũ̶nu̶gũ̶ ñagũ̶mi Pablo” yimasicõari, “Quẽnaro yaja mu̶”, Diore yirũ̶cu̶bu̶oyujarã ĩna.</s>
     </seg>
    </div>
    <div type="chapter" id="b.GAL.2">
     <seg type="verse" id="b.GAL.2.1">
      <s id="b.GAL.2.1.1">Jerusalénju̶ yu̶ vacato bero, ju̶aãmo cõro, gu̶bo babari jẽnituari cũ̶mari bero, Jerusalénju̶ vacaju̶ yu̶ quẽna, Bernabé rãca.</s>
      <s id="b.GAL.2.1.2">To yicõari, Tito vãme cu̶tigu̶re ji vacaju̶ yu̶.</s>
     </seg>
     <seg type="verse" id="b.GAL.2.2">
      <s id="b.GAL.2.2.1">Dios ĩ ejarẽmose rãca, “Toju̶ varoti ñaja” yitu̶oĩagũ̶ ñari, vacaju̶ yu̶.</s>
      <s id="b.GAL.2.2.2">Toju̶ ejacõari, Cristore ajitirũ̶nu̶rã sĩgũ̶ri, “Ñamasurã ñaama” ĩna yirũ̶cu̶bu̶orã rãca rĩne rẽjacõari, goticaju̶ yu̶.</s>
      <s id="b.GAL.2.2.3">“Cristo ĩ rijabosare su̶orine Dios quẽnaro ĩ yise queti jud'io masa me ñarãre ado bajiro ĩnare gotimasiorũgũaja yu̶”, ĩnare yigoticaju̶.</s>
      <s id="b.GAL.2.2.4">“Riojo masu ĩnare gotimasiorũgũgũ̶mi Pablo” ĩna yiajimasirotire yigu̶, to bajiro ĩnare yicaju̶.</s>
      <s id="b.GAL.2.2.5">“Tire ĩna ajimasibetijama, yu̶ gotimasiocana quẽne, quẽnaro Dios ĩ yisere ajimasibetiru̶arãma ĩna quẽne” yitu̶oĩagũ̶ ñari, to bajise goticaju̶ yu̶.</s>
     </seg>
     <seg type="verse" id="b.GAL.2.3">
      <s id="b.GAL.2.3.1">Tire ajicõari, yu̶ gotirore bajirone tu̶oĩacama ĩna quẽne.</s>
      <s id="b.GAL.2.3.2">To bajiro tu̶oĩarã ñari, “Dios yarã ñaja yu̶a; to bajiri ĩre cu̶dirona ñaja” yirã, jud'io masa circuncisión yiadire ti ñaboajaquẽne, yu̶ rãcagu̶ Titore ĩre yirotibeticama ĩna yuja.</s>
      <s id="b.GAL.2.3.3">To bajiro ĩre yirotibeticama, Tito, jud'io masu̶ me ñari, circuncisión yiyamagũ̶ ĩ ñaboajaquẽne.</s>
     </seg>
     <seg type="verse" id="b.GAL.2.4">
      <s id="b.GAL.2.4.1">Gãjerãma, “¿No bajiro yati Cristore ajitirũ̶nu̶rã?</s>
      <s id="b.GAL.2.4.2">¿Moisére Dios ĩ roticũmasire cu̶diati ĩna?” yiĩarã, “Cristore ajitirũ̶nu̶rã ñaja” yu̶are yitocõari, rẽjacama ĩna.</s>
      <s id="b.GAL.2.4.3">“Moisére Dios ĩ roticũmasirere cu̶diroti ñaja”, yitu̶oĩarã ñacama.</s>
      <s id="b.GAL.2.4.4">To bajiro ĩna tu̶oĩacatore bajiro yu̶a yitu̶oĩarotire bojaboacama.</s>
      <s id="b.GAL.2.4.5">To bajiri yu̶a rãca rẽjacõari, “Titore circuncisión yiya”, yiboacama ĩna.</s>
     </seg>
     <seg type="verse" id="b.GAL.2.5">
      <s id="b.GAL.2.5.1">To bajiro ĩna yiboajaquẽne, cojo vãme yu̶are ĩna goticatore bajiro ĩnare cu̶dibeticaju̶ yu̶a.</s>
      <s id="b.GAL.2.5.2">“Cristo ĩ rijabosare su̶orine Dios quẽnaro manire ĩ yise queti, mavisiare mano, riojo Pablore Dios ĩ gotiroticõariarore bajirone gotimasiocõa ñarũgũato” yirã, ĩnare cu̶dibeticaju̶ yu̶a.</s>
      <s id="b.GAL.2.5.3">To yicõari, Galacia sitana, “Quẽnaro Dios manire ĩ yise queti mani ajicatore bajirone bajiyuja” mu̶a yimasirotire yirã, ĩnare cu̶dibeticaju̶.</s>
     </seg>
     <seg type="verse" id="b.GAL.2.6">
      <s id="b.GAL.2.6.1">Gãjerãju̶a, “Ñamasurã ñaama” Cristore ajitirũ̶nu̶rã ĩna yirũ̶cu̶bu̶orã, “Quẽnaro riojo gotimasioami Pablo”, yicama ĩnama. “ ‘Rojose maja mu̶are’ Dios manire ĩ yiĩavariquẽnase mu̶ gotimasioru̶ajama, gajeye gotimasiorẽmoroti ñaja”, yu̶re yibeticama.</s>
      <s id="b.GAL.2.6.2">“Ado bajiro bajiriarã ñari, ñamasurã ñaama ĩna” gãjerã ĩna yirũ̶cu̶bu̶orã ĩna ñajama, ĩna ñabetijaquẽne, no yibeaja yu̶rema. “ ‘Ñamasurã ñaama’ masa ĩna yirũ̶cu̶bu̶orã ĩna ñajare, ‘Gãjerã rẽtoro masirã ñaama’ yiĩagũ̶mi Dios quẽne”, yire maja.</s>
     </seg>
     <seg type="verse" id="b.GAL.2.7">
      <s id="b.GAL.2.7.1">Ado bajiroju̶a yu̶re yicama ĩna, masa ĩna rũ̶cu̶bu̶orã: “Dios ĩ cõar'i ñaja mu̶ quẽne.</s>
      <s id="b.GAL.2.7.2">‘Jud'io masa mere quẽne yu̶ macu̶ su̶ori quẽnaro yu̶ yise queti gotimasiocudiato’ yigu̶, mu̶re cõañumi Dios”, yu̶re yicama ĩna. “ ‘Jud'io masare gotimasioato’ yigu̶, Pedrore Dios ĩ cõariarore bajiro mu̶re quẽne cõañumi, ‘Jud'io masa mere gotimasioato’ yigu̶”, yu̶re yicama ĩna, masa ĩna rũ̶cu̶bu̶orã.</s>
     </seg>
     <seg type="verse" id="b.GAL.2.8">
      <s id="b.GAL.2.8.1">To bajiro yu̶ yijama, ado bajiroju̶a yigu̶ yaja yu̶: Dios ĩ masise Pedrore u̶joyumi, “Yu̶ bojarore bajiro jud'io masare gotimasioato” yigu̶.</s>
      <s id="b.GAL.2.8.2">Pedrore ĩ u̶joriarore bajiro yu̶re quẽne u̶joyumi Dios, “Jud'io masa mere gotimasioato” yigu̶.</s>
     </seg>
     <seg type="verse" id="b.GAL.2.9">
      <s id="b.GAL.2.9.1">To bajiri ti macana yu̶a rãca rẽjacana, ñamasurã ñacama Santiago, Pedro, Juan quẽne.</s>
      <s id="b.GAL.2.9.2">Yu̶ gotisere ajicõari, “Dios, quẽnagũ̶ ñari, to bajiro Pablore gotimasio roticõañumi”, yimasicama ĩna.</s>
      <s id="b.GAL.2.9.3">To bajiro yirã ñari, yu̶re, yu̶ rãcagu̶ Bernabére quẽne, ado bajiro yu̶are goticama ĩna: “Yu̶are bajiro Dios ĩ bojasere yirã ñaja mu̶a quẽne.</s>
      <s id="b.GAL.2.9.4">Jud'io masare yu̶a gotimasiosere Dios ĩ bojarore bajiro jud'io masa mere mu̶a gotimasiosere bojaami”, yu̶are yigoticama ĩna.</s>
     </seg>
     <seg type="verse" id="b.GAL.2.10">
      <s id="b.GAL.2.10.1">To yicõari, ado bajise rĩne yu̶a yirotire goticama: “Dios ĩ bojarore bajiro ĩnare gotimasiocudiroti ti ñaboajaquẽne, adoana Cristore ajitirũ̶nu̶rã maioro bajirãre ĩnare masiritibeticõari, gãjoa mu̶a cõajama, quẽnaru̶aroja”, yu̶re yicama.</s>
      <s id="b.GAL.2.10.2">To ĩna yicatore bajirone masiritibeticõari, “Ĩnare ejarẽmoto mani”, yicaju̶ yu̶.</s>
     </seg>
     <seg type="verse" id="b.GAL.2.11">
      <s id="b.GAL.2.11.1">Pedro, yu̶a tu̶oĩacatore bajirone gotiboarine, beroju̶ Antioqu'ia vãme cu̶ti macaju̶ yu̶ ñarone, ejacõari, rojose yicami.</s>
      <s id="b.GAL.2.11.2">To bajiri ĩ ĩaro rĩjoroju̶a ejarũ̶gũ̶cõari, “To bajiro mu̶ yise quẽnabeaja”, ĩre yicaju̶ yu̶.</s>
     </seg>
     <seg type="verse" id="b.GAL.2.12">
      <s id="b.GAL.2.12.1">Ado bajiro rojose yicami Pedro: Rĩjoroju̶ Antioqu'iaju̶ ejacõari, quẽnaro yicami maji.</s>
      <s id="b.GAL.2.12.2">Jud'io masa me ñarã rãca baba cu̶ticõari, ĩna rãca bacami.</s>
      <s id="b.GAL.2.12.3">To bajiro ĩ yiñarone, Jerusalén macana Santiago ĩ cõariarã ĩacudirã ejacama ĩna quẽne.</s>
      <s id="b.GAL.2.12.4">“Jud'io masa me ñarã, Dios ĩ rotimasire cu̶dimena, circuncisión yibetiriarã ĩna ñajare, ĩna rãca babetiroti ñaja”, yitu̶oĩarã ñacama ĩna.</s>
      <s id="b.GAL.2.12.5">Ĩna ejasere ĩacõari, “ ‘Rojose yaja mu̶’ yu̶re yiroma” yigu̶, güicami Pedro, ĩ quẽne jud'io masu̶ ñari.</s>
      <s id="b.GAL.2.12.6">To bajigu̶ne, babetirũtuacami, jud'io masa me ñarã rãca yuja.</s>
     </seg>
     <seg type="verse" id="b.GAL.2.13">
      <s id="b.GAL.2.13.1">Ti macana, gãjerã jud'io masa, jud'io masa me ñarã rãca Pedro ĩ babetire ĩacõari, ĩre bajirone babeticama ĩna quẽne, ĩna masune “Ĩna rãca mani bajama, quẽnacõaja” yitu̶oĩarã ñaboarine.</s>
      <s id="b.GAL.2.13.2">To bajiro ĩna yisere ĩacõari, Bernabé quẽne, ĩnare bajirone babeticami, jud'io masa me ñarãre bu̶to ĩamaigũ̶ ñaboarine.</s>
     </seg>
     <seg type="verse" id="b.GAL.2.14">
      <s id="b.GAL.2.14.1">To bajiri, “Cristo ĩ rijabosare su̶orine quẽnaro Dios ĩ yise queti ti gotirore bajiro tu̶oĩamena ñari, to bajiro yama” yimasicõari, jediro masa ĩna ĩaro rĩjoro Pedrore ado bajiro ĩre yigoticaju̶ yu̶: “Jud'io masu̶ ñaboarine, tirũ̶mu̶ju̶ Moisés ĩ rotimasirere ajibecu̶ ñacoasuja mu̶.</s>
      <s id="b.GAL.2.14.2">To bajiro mu̶ bajijama, quẽnaro tu̶oĩañuja mu̶ maji.</s>
      <s id="b.GAL.2.14.3">To bajiboarine Moisés ĩ rotimasirere ajirũ̶cu̶bu̶ogu̶re bajiro yaja mu̶ quẽna.</s>
      <s id="b.GAL.2.14.4">To bajiro mu̶ bajijama, jud'io masa me ñarãre Cristore ajitirũ̶nu̶rãre ado bajiro ĩnare rotigu̶re bajiro bajiaja mu̶: ‘Cristore ajitirũ̶nu̶rã masu, “Rojose maja mu̶are” Dios ĩ yiĩavariquẽnarã mu̶a ñaru̶ajama, jud'io masa yere Moisés ĩ rotimasiriarore bajiro cu̶diroti ñaja mu̶are quẽne’ ĩnare yirotigu̶re bajiro bajiaja mu̶.</s>
      <s id="b.GAL.2.14.5">To bajiro mu̶ bajise quẽnabeaja”, Pedrore ĩre yigoticaju̶ yu̶.</s>
      <s id="b.GAL.2.14.6">To yicõari, ado bajiro ĩre goticaju̶ yu̶ quẽna:</s>
     </seg>
     <seg type="verse" id="b.GAL.2.15">
      <s id="b.GAL.2.15.1">Mani ju̶arã jud'io masa ñaja mani.</s>
      <s id="b.GAL.2.15.2">To bajiri gãjerã masa, Moisére Dios ĩ roticũmasirere cu̶dimenare bajiro bajirã me ñañuja mani maji.</s>
     </seg>
     <seg type="verse" id="b.GAL.2.16">
      <s id="b.GAL.2.16.1">To bajiboarine, beroju̶, “Moisére Dios ĩ roticũmasirere mani cu̶dise su̶orine, ‘Rojose maja’ manire yiĩabetiru̶cu̶mi Dios”, yimasicoasuja mani.</s>
      <s id="b.GAL.2.16.2">To bajiro yimasirã ñari, jud'io masa ñaboarine, mani ñicu̶a yere, Moisére Dios ĩ roticũmasirere ajitirũ̶nu̶ tu̶jacõari, Cristoju̶are ajitirũ̶nu̶su̶oyuja mani, “ ‘Rojose maja’ manire yiĩavariquẽnato Dios” yirã.</s>
     </seg>
     <seg type="verse" id="b.GAL.2.17">
      <s id="b.GAL.2.17.1">To bajiri ĩre ajitirũ̶nu̶rã ñari, Moisére Dios ĩ roticũmasireju̶are ajimenare bajiro bajiaja mani.</s>
      <s id="b.GAL.2.17.2">To bajiro bajirã mani ñajare, “Rojose yaja mu̶a”, manire yiĩaama yu̶a yarã, Moisés ĩ rotimasirere ajirũ̶cu̶bu̶orã.</s>
      <s id="b.GAL.2.17.3">Ĩna tu̶oĩarore bajiro mani tu̶oĩajama, “Cristo su̶orine rojose yaja mani, Moisés ĩ rotimasire cu̶dimena ñari”, yitu̶oĩaboarãja.</s>
      <s id="b.GAL.2.17.4">¿Rojose manire yirotiatique Cristo?</s>
      <s id="b.GAL.2.17.5">¡Yibeami!</s>
      <s id="b.GAL.2.17.6">To bajiri, “Cristore ajitirũ̶nu̶rã ñari, Moisés ĩ rotimasireju̶are mani ajibetijama, rojose yibeaja mani”, yimasire ñaja.</s>
     </seg>
     <seg type="verse" id="b.GAL.2.18">
      <s id="b.GAL.2.18.1">Moisére Dios ĩ roticũmasire mani ajitirũ̶nu̶ tu̶jarere mani tudi ajitirũ̶nu̶jama, rojose yirã yirãja mani.</s>
     </seg>
     <seg type="verse" id="b.GAL.2.19">
      <s id="b.GAL.2.19.1">Moisére Dios ĩ roticũmasire ado bajiro gotiaja: “Adire cu̶dijeomena, rojose yirã ñaru̶arãma”, yigotiaja ti.</s>
      <s id="b.GAL.2.19.2">Tirũ̶mu̶ju̶ tire yu̶ yimasijeoboajaquẽne, “ ‘Rojose maja’ yu̶re yiĩabetiru̶cu̶mi Dios”, yimasicoacaju̶ yu̶.</s>
      <s id="b.GAL.2.19.3">To bajiri Moisére Dios ĩ roticũmasirere ajitirũ̶nu̶ tu̶jacoacaju̶ yu̶.</s>
      <s id="b.GAL.2.19.4">To bajicõari, Cristo ocaju̶are ajitirũ̶nu̶su̶ocaju̶, “Ĩ rijabosare su̶orine, ‘Rojose magũ̶ ñaami’ yu̶re yiĩato Dios” yigu̶.</s>
      <s id="b.GAL.2.19.5">Tire tu̶oĩavariquẽnacõari, ĩ bojarore bajiro yirũgũaja.</s>
     </seg>
     <seg type="verse" id="b.GAL.2.20">
      <s id="b.GAL.2.20.1">To bajiri tirũ̶mu̶ju̶ yu̶ bajicatore bajiro bajibeaja yu̶ yuja.</s>
      <s id="b.GAL.2.20.2">Cristo, yu̶ rãcane ñaami.</s>
      <s id="b.GAL.2.20.3">To bajiri, “Yu̶re ejarẽmoru̶cu̶mi” yitu̶oĩagũ̶ ñari, ĩre sẽnirũgũaja yu̶, ĩ jacu̶ ĩ bojarore bajiro yu̶ yirotire yigu̶.</s>
      <s id="b.GAL.2.20.4">Ĩne ñaami yu̶re maigũ̶, yu̶re rijabosar'i.</s>
     </seg>
     <seg type="verse" id="b.GAL.2.21">
      <s id="b.GAL.2.21.1">Mani jacu̶ quẽnagũ̶ ñari, ĩ macu̶ ĩ rijabosare su̶orine quẽnaro yu̶re ĩ yisere tegu̶re bajiro bajiru̶abeaja.</s>
      <s id="b.GAL.2.21.2">Moisés ñamasir'i ĩ rotimasirere mani ajisu̶yase su̶orine rojose mani yise vajare yirẽtoecoriarã mani ñajama, Cristoju̶a manire ĩ rijabosare, vaja maniboriaroja.</s>
     </seg>
    </div>
    <div type="chapter" id="b.GAL.3">
     <seg type="verse" id="b.GAL.3.1">
      <s id="b.GAL.3.1.1">Ajiya Galacia sitana.</s>
      <s id="b.GAL.3.1.2">Cristore ajitirũ̶nu̶ tu̶jacõari, ricatiju̶a ajitirũ̶nu̶rã ñari, tu̶oĩamasimenare bajiro bajiaja mu̶a.</s>
      <s id="b.GAL.3.1.3">¡No yirã gãjerã socasere gotirãre ajitirũ̶nu̶menaja mu̶a tia!</s>
      <s id="b.GAL.3.1.4">Tirũ̶mu̶ju̶ mu̶are gotimasiorã, “Yucú̶tẽroju̶ Jesucristo manire ĩ rijabosare ñajare, ‘Rojose mana ñaama’ manire yiĩami Dios”, mu̶are yicaju̶ yu̶a.</s>
     </seg>
     <seg type="verse" id="b.GAL.3.2">
      <s id="b.GAL.3.2.1">To bajiri cojo vãme mu̶a masibu̶jasere bojaja yu̶: ¿Moisére Dios ĩ roticũmasire mu̶a cu̶dijare, Esp'iritu Santo, mu̶are ejacõari, ĩ masisere mu̶are u̶jocati?</s>
      <s id="b.GAL.3.2.2">¡To bajiro me bajicaju̶!</s>
      <s id="b.GAL.3.2.3">Cristo ĩ rijabosare su̶ori Dios quẽnaro ĩ yise quetire ajicõari, Cristore mu̶a ajitirũ̶nu̶jare, mu̶are ejayumi Esp'iritu Santo.</s>
     </seg>
     <seg type="verse" id="b.GAL.3.3">
      <s id="b.GAL.3.3.1">¿No yirã tu̶oĩamasimena masu ñacõati mu̶a?</s>
      <s id="b.GAL.3.3.2">Tirũ̶mu̶ju̶ Jesucristore mu̶a ajitirũ̶nu̶su̶oroju̶ne, “Dios ĩ bojarore bajiro yato ĩna” yigu̶, mu̶are ejarẽmogũ̶, ejayumi Esp'iritu Santo.</s>
      <s id="b.GAL.3.3.3">To bajiboarine, mu̶a rãcane ĩ ñaboajaquẽne, adirũ̶mu̶rirema, ¿“Dios ĩ rotimasire quẽnaro mani cu̶dijama, Dios ĩ bojarore bajiro yirã rĩne ñaru̶arãja mani”, yitu̶oĩaboati mu̶a?</s>
     </seg>
     <seg type="verse" id="b.GAL.3.4">
      <s id="b.GAL.3.4.1">Cojo vãme me quẽnaro mu̶a bajirũgũboare, yucu̶rema vaja manire bajiro bajiaja.</s>
      <s id="b.GAL.3.4.2">To bajiro mu̶a bajise yu̶ tu̶oĩajama, vaja manire bajiro bajise me ñaboayuja.</s>
      <s id="b.GAL.3.4.3">Quẽnaro mu̶a bajirũgũrere tu̶oĩacõari, “Jesucristore ĩna ajitirũ̶nu̶su̶ocatore bajiro tudiajitirũ̶nu̶rãma”, mu̶are yitu̶oĩaja yu̶.</s>
     </seg>
     <seg type="verse" id="b.GAL.3.5">
      <s id="b.GAL.3.5.1">Esp'iritu Santore mu̶are cõañumi Dios.</s>
      <s id="b.GAL.3.5.2">To yicõari, jairo ĩaĩañamanire mu̶are yiĩoñumi.</s>
      <s id="b.GAL.3.5.3">¿No bajiro mu̶a yicati ñajare, to bajise mu̶are yiyujari?</s>
      <s id="b.GAL.3.5.4">Moisére Dios ĩ roticũmasirere ti gotirore bajiro mu̶a yise su̶ori me, to bajiro yiyumi.</s>
      <s id="b.GAL.3.5.5">Cristoju̶are mu̶a ajitirũ̶nu̶jare, to bajiro yiyumi.</s>
     </seg>
     <seg type="verse" id="b.GAL.3.6">
      <s id="b.GAL.3.6.1">Dios ocare masa ĩna ucamasire ado bajiro gotiaja ti: “ ‘Quẽnaro mu̶re yiru̶cu̶ja yu̶’ Abrahamre Dios ĩ yirere, ‘Ĩ yirore bajirone bajiru̶aroja ti’ ĩ yiajire ñajare, ‘Rojose maja’ ĩre yiĩañuju Dios”, yigotiaja.</s>
     </seg>
     <seg type="verse" id="b.GAL.3.7">
      <s id="b.GAL.3.7.1">Tire ajicõari, ado bajiro yimasiaja mani: “Abraham ñamasir'ire bajiro Diore ajitirũ̶nu̶rãre, ‘Ĩ jãnerabatia ñaja mu̶a’ ĩnare yiĩagũ̶mi Dios”, yimasiaja mani.</s>
     </seg>
     <seg type="verse" id="b.GAL.3.8">
      <s id="b.GAL.3.8.1">Ado bajiro ti bajijare, to bajiro yimasiaja mani: Tirũ̶mu̶ju̶ adi macaru̶cu̶roju̶ ĩ macu̶re Dios ĩ cõaroto rĩjoroju̶, “Jud'io masa me ñarã quẽne, Abraham, yu̶re ĩ ajitirũ̶nu̶rore bajiro yu̶ macu̶re ĩna ajitirũ̶nu̶jama, ‘Rojose maja’ ĩnare yiĩaru̶cu̶ja”, yitu̶oĩamasiñuju Dios.</s>
      <s id="b.GAL.3.8.2">Tire tu̶oĩacõari, ado bajiro Abraham ñamasir'ire ĩre gotimasiñuju: “Mu̶ su̶orine masa jedirore quẽnase ĩnare yiru̶cu̶ja yu̶”, yimasiñuju Dios.</s>
     </seg>
     <seg type="verse" id="b.GAL.3.9">
      <s id="b.GAL.3.9.1">To bajiri Abrahamre bajiro Diore ajitirũ̶nu̶rãre quẽnaro yami Dios.</s>
      <s id="b.GAL.3.9.2">Ĩna rĩrene, “Rojose maja”, yiĩagũ̶mi.</s>
     </seg>
     <seg type="verse" id="b.GAL.3.10">
      <s id="b.GAL.3.10.1">“Moisés ñamasir'ire Dios ĩ roticũmasirere mani cu̶dijama, ‘Rojose maja’ manire yiĩaru̶cu̶mi Dios” yitu̶oĩaboarãre, “Rojose ñaja”, ĩnare yiĩagũ̶mi Dios, ĩ rotimasirere cu̶dijeomena ĩna ñajare.</s>
      <s id="b.GAL.3.10.2">To bajirone gotiaja Dios ocare masa ĩna ucamasire.</s>
      <s id="b.GAL.3.10.3">Ado bajiro gotiaja ti: “Dios ĩ rotirere cu̶dijeomenare, ‘Rojose ñaja’ ĩnare yiĩagũ̶ ñari, rojose ĩnare yiru̶cu̶mi Dios”, yigotiaja ti.</s>
      <s id="b.GAL.3.10.4">To bajiri, tire cu̶dijeorã ĩna manijare, “Tire ajitirũ̶nu̶rã jedirore, ‘Rojose ñaja’ ĩnare yiĩagũ̶mi Dios”, yimasiaja mani.</s>
     </seg>
     <seg type="verse" id="b.GAL.3.11">
      <s id="b.GAL.3.11.1">Sĩgũ̶ tire cu̶dijeogu̶ ĩ ñaboajaquẽne, “Rojose maja”, ĩre yiĩabetibogu̶mi Dios, ricati ĩ gotimasire ti ñajare.</s>
      <s id="b.GAL.3.11.2">Ado bajiro gotiaja ĩ gotimasire: “Manire ĩamaicõari, ‘Rojose maja’ manire yiĩaami Dios, yitu̶oĩarãma, ĩna rijato beroju̶ ĩna catirotire yigu̶, yu̶ catisere yu̶ ĩsirã ñaama”, yigotiaja ti.</s>
     </seg>
     <seg type="verse" id="b.GAL.3.12">
      <s id="b.GAL.3.12.1">Moisére Dios ĩ roticũmasire ado bajiroju̶a gotiaja: “Ĩ roticũcati jediroju̶ne ĩ cu̶dijeocõajama, ĩ rijato beroju̶ Diorãca quẽnaro ñacõa ñarũgũru̶cu̶mi”, yigotiaja.</s>
     </seg>
     <seg type="verse" id="b.GAL.3.13">
      <s id="b.GAL.3.13.1">Dios ĩ rotimasirere ajisu̶yaboarine, rojose mani yise vajare, Cristo, rojose magũ̶ ñaboarine rojose yir'ire bajiro manire rijabosayumi.</s>
      <s id="b.GAL.3.13.2">Dios ocare masa ĩna ucamasire ado bajiro ti gotijare, “ ‘Rojose yir'i ñaami’ yiĩami Dios”, yimasiaja mani: “Yucú̶ju̶ ĩna jaju sĩagũ̶re, ‘Rojose yir'i ñaami’ yiĩaami Dios”, yigotiaja ti.</s>
     </seg>
     <seg type="verse" id="b.GAL.3.14">
      <s id="b.GAL.3.14.1">Tirũ̶mu̶ju̶ ado bajiro gotimasiñuju Dios, Abraham ñamasir'ire: “Yu̶re mu̶ ajitirũ̶nu̶rore bajiro, gãjerã, yu̶re ajitirũ̶nu̶rãre quẽnaro ĩnare yiru̶cu̶ja”, ĩre yimasiñuju.</s>
      <s id="b.GAL.3.14.2">Jud'io masa, jud'io masa me quẽne, Cristore ĩna ajitirũ̶nu̶jama, ĩna rijato beroju̶ mani catirotire yigu̶, ĩnare ĩsiru̶cu̶mi Dios.</s>
      <s id="b.GAL.3.14.3">To yicõari, “Esp'iritu Santore mu̶are ejarẽmorocu̶re cõaru̶cu̶ja” Dios ĩ yicatore bajiro yigu̶, ĩnare cõaru̶cu̶mi.</s>
     </seg>
     <seg type="verse" id="b.GAL.3.15">
      <s id="b.GAL.3.15.1">Quẽnaro ajiya yu̶ mairã.</s>
      <s id="b.GAL.3.15.2">Gotimasiore queti mu̶are gotigu̶ yaja yu̶: Sĩgũ̶, “Ado bajiro yirãsa”, gãji rãca gãmerã yigu̶mi.</s>
      <s id="b.GAL.3.15.3">To yicõari, “Yiru̶cu̶ja” ĩ yiriaro cõrone papera jũroju̶ ucatujeocõagũ̶mi.</s>
      <s id="b.GAL.3.15.4">To bajiro ĩ yicõare ñajare, gãjiju̶a, “Ado bajiroju̶a yiroti ñañuja” yigu̶, ĩ ucaria jũroju̶re ucarẽmomasibecu̶mi.</s>
     </seg>
     <seg type="verse" id="b.GAL.3.16">
      <s id="b.GAL.3.16.1">Tire bajiro bajimasiñuju Abrahamre Dios ĩ goticũmasire quẽne.</s>
      <s id="b.GAL.3.16.2">Ado bajiro ĩre goticũmasiñumi: “Sĩgũ̶ mu̶ jãnami su̶orine masa jedirore quẽnaro yiru̶cu̶ja yu̶”, ĩre yigoticũmasiñumi Dios.</s>
      <s id="b.GAL.3.16.3">“Mu̶ jãnerabatia su̶orine masa jedirore quẽnaro yiru̶cu̶ja”, yibesumi.</s>
      <s id="b.GAL.3.16.4">“Sĩgũ̶ mu̶ jãnami su̶orine” ĩ yijama, “Cristo su̶orine” yire ũni ñamasiñuju ti.</s>
     </seg>
     <seg type="verse" id="b.GAL.3.17">
      <s id="b.GAL.3.17.1">“Tire quẽnaro ajimasiato” yigu̶, mu̶are gotimasiogũ̶ yaja yu̶.</s>
      <s id="b.GAL.3.17.2">“Mu̶ jãnami su̶orine masa jedirore quẽnaro yiru̶cu̶ja”, Abraham ñamasir'ire yigoticũmasiñumi Dios.</s>
      <s id="b.GAL.3.17.3">To yicõari, “Socu̶ me yaja yu̶.</s>
      <s id="b.GAL.3.17.4">Yu̶ gotirore bajirone yiru̶cu̶ja”, ĩre yigotirẽmomasiñumi.</s>
      <s id="b.GAL.3.17.5">To ĩ yiro bero, cuatrocientos treinta cũ̶mari bero, gajeye ĩ rotimasire Moisére cũmasiñumi, jud'io masa ĩna cu̶dirotire yigu̶.</s>
      <s id="b.GAL.3.17.6">“Tire quẽnaro ĩna cu̶dijama, quẽnaro ĩnare yiru̶cu̶ja”, Moisére ĩre yimasiñumi.</s>
      <s id="b.GAL.3.17.7">To bajiro ĩ yijama, “Tirũ̶mu̶ju̶ Abrahamre yu̶ goticatire vasoagu̶ yaja yu̶” yigu̶ me, yimasiñumi.</s>
      <s id="b.GAL.3.17.8">To bajiro ĩ yijama, Abrahamre quẽnaro ĩ yirotire goticũcõari, “Socu̶ me yaja yu̶”, ĩre yirẽmobetimasiborimi Dios.</s>
     </seg>
     <seg type="verse" id="b.GAL.3.18">
      <s id="b.GAL.3.18.1">Moisére ĩ roticũroto rĩjoroju̶ne, quẽnaro mani yirotire gotibecu̶ne, “Quẽnaro mu̶are yiru̶cu̶ja”, manire yigotiyumi Dios.</s>
      <s id="b.GAL.3.18.2">To bajiri, “Dios ĩ rotimasirere mani cu̶dirotire tu̶oĩagũ̶ me yiyumi”, yimasiaja mani.</s>
      <s id="b.GAL.3.18.3">To bajiro ĩ yibetijama, “Socu̶ne manire yiyumi”, yimasiborãja mani.</s>
     </seg>
     <seg type="verse" id="b.GAL.3.19">
      <s id="b.GAL.3.19.1">“Abraham ĩ cu̶dirotire gotibecu̶ne, ‘Masa jedirore quẽnaro yiru̶cu̶ja’ Dios ĩ yijama, ¿no yigu̶ beroju̶ Moisére ĩre roticũmasiñujari Dios?”, yitu̶oĩarãja mu̶a, sĩgũ̶ri.</s>
      <s id="b.GAL.3.19.2">To bajiro yitu̶oĩarãre ado bajiro cu̶diaja yu̶: “ ‘Cu̶dijeomasibeaja; rojose yijairã ñaja mani’ yimasiato masa” yigu̶, ĩ rotimasirere cũmasiñuju Dios.</s>
      <s id="b.GAL.3.19.3">“To bajiro tu̶oĩarũgũru̶arãma, Abraham jãnami su̶orine masare quẽnaro yu̶ yirotirũ̶mu̶ ti ejaro”, yitu̶oĩamasiñumi Dios.</s>
      <s id="b.GAL.3.19.4">Ĩ masune, ĩ rotimasirere Moisére gotibetimasiñuju.</s>
      <s id="b.GAL.3.19.5">Ĩ tu̶ana ángel mesare Moisére gotirotimasiñuju.</s>
      <s id="b.GAL.3.19.6">Ĩna gotisere ajicõari, jud'io masaju̶are gotirẽtomasiñuju Moisés quẽna.</s>
     </seg>
     <seg type="verse" id="b.GAL.3.20">
      <s id="b.GAL.3.20.1">“Mu̶ jãnami su̶orine masare quẽnaro yiru̶cu̶ja” Dios ĩ yijama, ĩ tu̶ana ángel mesare gotirotibesuju.</s>
      <s id="b.GAL.3.20.2">Ĩ masune Abrahamre gotimasiñuju.</s>
     </seg>
     <seg type="verse" id="b.GAL.3.21">
      <s id="b.GAL.3.21.1">Abraham ñamasir'ire quẽnaro ĩ gotiro bero, ĩ rotimasirere cũgũ̶, ¿“Abrahamre yu̶ goticatiju̶are masiritiya” yigu̶, yiyujari?</s>
      <s id="b.GAL.3.21.2">To bajiro me yiyumi.</s>
      <s id="b.GAL.3.21.3">Moisére Dios ĩ roticũmasirere quẽnaro mani cu̶dijeose su̶orine, “Ñie rojose mana ñaama”, manire yibogu̶mi Dios.</s>
     </seg>
     <seg type="verse" id="b.GAL.3.22">
      <s id="b.GAL.3.22.1">To bajiboarine, Dios ĩ rotimasire masa ĩna cu̶dise su̶orine, “Rojose mana ñaama”, ĩnare yibeami Dios.</s>
      <s id="b.GAL.3.22.2">Dios ocare masa ĩna ucamasire ado bajiro ti gotijare, tire masiaja mani: “Masa jediro rojose yisejarã ñari, ti rione ĩnare yiru̶amacõrũgũaja”, yigotiaja.</s>
      <s id="b.GAL.3.22.3">To bajiri, “Mu̶ rotimasire cu̶dibecu̶ ñaja yu̶” Diore ĩre yigoticõari, “Jesucristo yu̶re ĩ rijabosare ñajare, ‘Rojose maja’ Dios ĩ yiĩagũ̶ ñaja yu̶” yitu̶oĩarã rĩne ñaama Abrahamre Dios ĩ goticũmasiriarore bajiro quẽnaro ĩ yirã.</s>
     </seg>
     <seg type="verse" id="b.GAL.3.23">
      <s id="b.GAL.3.23.1">Tirũ̶mu̶ju̶, “Jesucristore mani ajitirũ̶nu̶sere ĩacõari, rojose tãmu̶otu̶jabetiriaroju̶ mani vaborotire manire yirẽtobosaru̶cu̶mi”, yimasibeticaju̶ mani maji.</s>
      <s id="b.GAL.3.23.2">Dios ĩ rotimasire cu̶dirũgũre ñañuja ti.</s>
      <s id="b.GAL.3.23.3">To bajiri, “Rojose mani yise vaja rojose yibeticõato Dios” yirã, no bajiro yimasibesuja mani maji.</s>
     </seg>
     <seg type="verse" id="b.GAL.3.24">
      <s id="b.GAL.3.24.1">Gotimasiore queti mu̶are gotiaja yu̶: U̶ju̶, ĩ macu̶re ĩre codebosagu̶re ado bajiro ĩre rotigu̶mi: “ ‘Yu̶ macu̶ rojose yibeticõato’ yigu̶, ĩre quẽnaro coderu̶cu̶ja mu̶”, ĩre yirotigu̶mi.</s>
      <s id="b.GAL.3.24.2">“Ĩ bu̶cu̶acoajama, yu̶ yere cu̶omasijeoacu̶ ĩ ñajare, no yigu̶ ĩre codebecu̶ja mu̶”, ĩre yigu̶mi ĩ u̶ju̶.</s>
      <s id="b.GAL.3.24.3">Ĩ macu̶re codebosagu̶re bajiro bajiyuja Dios ĩ rotimasire.</s>
      <s id="b.GAL.3.24.4">“Rojose yibesa mu̶a” manire yimasiore ñacoayuja ti, Cristo manire ĩ rijabosaro bero, “Ĩ su̶orine, ‘Rojose maja’ Dios ĩ yiĩarã ñaja” mani yitu̶oĩaroto rĩjoroju̶ne.</s>
     </seg>
     <seg type="verse" id="b.GAL.3.25">
      <s id="b.GAL.3.25.1">To bajiri adirũ̶mu̶rirema Cristore ajitirũ̶nu̶rã ñari, manire codegu̶re bajiro me bajiaja ti, Dios ĩ rotimasire.</s>
     </seg>
     <seg type="verse" id="b.GAL.3.26">
      <s id="b.GAL.3.26.1">To bajiri mu̶a jediro Jesucristore ajitirũ̶nu̶rã ñari, “Yu̶ rĩa ñaja” Dios yirã ñaja mu̶a quẽne yuja.</s>
     </seg>
     <seg type="verse" id="b.GAL.3.27">
      <s id="b.GAL.3.27.1">Cristore ajitirũ̶nu̶cõari, oco rãca bautiza ecoyuja mu̶a.</s>
      <s id="b.GAL.3.27.2">To bajiro mu̶a yiecosere ĩacõari, Cristo quẽnaro ĩ yirũgũriarore bajirone mu̶are quẽne “Quẽnaro yirã ñato” mu̶are yiyumi Dios.</s>
     </seg>
     <seg type="verse" id="b.GAL.3.28">
      <s id="b.GAL.3.28.1">Mu̶a jediro Jesucristo yarã mu̶a ñajare, cojoro cõro mu̶a ñasere ĩamaigũ̶mi Dios.</s>
      <s id="b.GAL.3.28.2">Jud'io masa, jud'io masa me quẽne ñaja mu̶a.</s>
      <s id="b.GAL.3.28.3">Gãjerãre moabosarimasa, moabosarimasa me quẽne ñaja mu̶a.</s>
      <s id="b.GAL.3.28.4">Rõmia, ũ̶mu̶a quẽne ñaja mu̶a.</s>
      <s id="b.GAL.3.28.5">Jediro vu̶saro mu̶a ñaboajaquẽne, Jesucristo yarã mu̶a ñajare, cojoro cõrone mu̶a ñasere ĩamaigũ̶mi Dios.</s>
     </seg>
     <seg type="verse" id="b.GAL.3.29">
      <s id="b.GAL.3.29.1">Cristo yarã ñari, Abraham jãnerabatiare bajiro bajiaja mu̶a quẽne.</s>
      <s id="b.GAL.3.29.2">To bajirã ñari, Abrahamre Dios ĩ gotimasiriarore bajirone quẽnaro ĩ yirona ñaja mu̶a.</s>
     </seg>
    </div>
    <div type="chapter" id="b.GAL.4">
     <seg type="verse" id="b.GAL.4.1">
      <s id="b.GAL.4.1.1">Gotimasiore mu̶are gotiaja yu̶ quẽna: Sĩgũ̶, ĩ macu̶ ñasu̶ogu̶, ĩ jacu̶ ye jediro cu̶orocu̶ ñaboarine, ĩ daquecõajama, ĩ jacu̶re moabosarimasare bajiro bajiami.</s>
      <s id="b.GAL.4.1.2">Ĩna rotijama, ĩna rotirore bajiro cu̶diroti ñaja ĩre.</s>
     </seg>
     <seg type="verse" id="b.GAL.4.2">
      <s id="b.GAL.4.2.1">Daquegu̶ ĩ ñaro, ĩ jacu̶re moabosarimasa ĩre coderãma.</s>
      <s id="b.GAL.4.2.2">To yicõari, ĩ cu̶orotire quẽne coderãma.</s>
      <s id="b.GAL.4.2.3">“Yu̶ macu̶re yu̶ cu̶ose jediro ĩre ĩsiaja yu̶ yuja” ĩ jacu̶, ĩ yirotirũ̶mu̶ ti ejaro, moabosarimasu̶re bajiro me bajigu̶mi yuja.</s>
      <s id="b.GAL.4.2.4">Ĩre rotimasimenama.</s>
     </seg>
     <seg type="verse" id="b.GAL.4.3">
      <s id="b.GAL.4.3.1">Mani quẽne Cristore mani ajitirũ̶nu̶roto rĩjoroju̶, to bajirone bajiboacaju̶ mani maji.</s>
      <s id="b.GAL.4.3.2">Adigodoaye rĩne tu̶oĩarã, ĩna ajirũ̶cu̶bu̶ore ti rotirore bajirone rotiecocaju̶ mani.</s>
     </seg>
     <seg type="verse" id="b.GAL.4.4">
      <s id="b.GAL.4.4.1">To bajiro mani bajiñaboajaquẽne, “To cõrone yu̶ macu̶re cõaru̶cu̶ja yu̶” Dios ĩ yiriarũ̶mu̶ ejayumi.</s>
      <s id="b.GAL.4.4.2">To bajiri Dios macu̶ ñaboarine, manire bajirone rõmio su̶orine ruyuayumi.</s>
      <s id="b.GAL.4.4.3">Jud'io masu̶ ruyuar'i ñari, Dios ĩ rotimasire rotiecoyumi.</s>
     </seg>
     <seg type="verse" id="b.GAL.4.5">
      <s id="b.GAL.4.5.1">Tirũ̶mu̶aye rotimasire ajitirũ̶nu̶boariarã, rojose mani yisere ĩ masiriose vaja, ĩ macu̶ ĩ vaja yibosarotire yigu̶, ĩre cõañumi Dios.</s>
      <s id="b.GAL.4.5.2">Ĩ rĩa mani ñarotire bojagu̶ ñari, to bajiro yiyumi.</s>
     </seg>
     <seg type="verse" id="b.GAL.4.6">
      <s id="b.GAL.4.6.1">To bajiri Dios rĩa mani ñajare, ĩ macu̶ Jesucristo rãcagu̶, Esp'iritu Santore, manire cõañumi Dios.</s>
      <s id="b.GAL.4.6.2">Manire quẽne ĩ ñajare, “Cacu̶”, ĩre yivariquẽnaja mani.</s>
     </seg>
     <seg type="verse" id="b.GAL.4.7">
      <s id="b.GAL.4.7.1">To bajiri, adirũ̶mu̶rirema, Dios Moisére ĩ roticũmasirere rotiecorã me ñaja, Dios rĩa ñari.</s>
      <s id="b.GAL.4.7.2">To bajiri, “ ‘Yu̶ rĩare quẽnaro ĩnare yiru̶cu̶ja yu̶’ ĩ yiriarore bajirone manire yiru̶cu̶mi”, yimasiaja mani.</s>
     </seg>
     <seg type="verse" id="b.GAL.4.8">
      <s id="b.GAL.4.8.1">Tirũ̶mu̶ju̶ma Cristore mu̶a ajitirũ̶nu̶roto rĩjoro, Diore masibeticaju̶ mu̶a maji.</s>
      <s id="b.GAL.4.8.2">Ĩre masimena ñari, “Ado bajirã ñarãma” mu̶a masune yiquẽnorujeocõari, rũ̶cu̶bu̶oboayuja mu̶a maji.</s>
     </seg>
     <seg type="verse" id="b.GAL.4.9">
      <s id="b.GAL.4.9.1">Adirũ̶mu̶rirema Diore masirã ñaja mu̶a quẽne.</s>
      <s id="b.GAL.4.9.2">To bajiri, “Yu̶ rĩa ñaama” mu̶are yiĩaru̶, mu̶are beseyumi Dios.</s>
      <s id="b.GAL.4.9.3">Diore masirã ñaboarine, ¿no yirã Diore masimena ĩna rotirere mu̶a rotiecoriarore bajiro Dios ĩ rotimasirere rotiecorã ñaru̶ati mu̶a?</s>
      <s id="b.GAL.4.9.4">To bajiro mu̶a yiru̶aboase vaja maja.</s>
     </seg>
     <seg type="verse" id="b.GAL.4.10">
      <s id="b.GAL.4.10.1">Jud'io masa me ñaboarine, jud'io masa ye Moisére Dios ĩ roticũmasire ti rotirore bajiro mu̶a cu̶dirũgũrere ajibu̶ yu̶.</s>
      <s id="b.GAL.4.10.2">“Adirũ̶mu̶ rũ̶cu̶bu̶oriarũ̶mu̶ ñaja.</s>
      <s id="b.GAL.4.10.3">Ado cõro ñamiagu̶ ĩ tu̶satone, ado cõro juebu̶cu̶ ti tu̶satone, to yicõari, ado cõro cũ̶ma ti tu̶satone, rũ̶cu̶bu̶oroti ñaja” yicõari, mu̶a cu̶dirũgũrere ajibu̶ yu̶.</s>
     </seg>
     <seg type="verse" id="b.GAL.4.11">
      <s id="b.GAL.4.11.1">Tire ajicõari, “¿Yu̶ gotimasioboacati vaja mañujari?”, yitu̶oĩa su̶tiritiaja yu̶.</s>
     </seg>
     <seg type="verse" id="b.GAL.4.12">
      <s id="b.GAL.4.12.1">Yu̶ mairã, ado bajiro mu̶a bajisere bojabeaja yu̶: Dios ĩ rotimasirere mu̶a rotiecosere bojabeaja yu̶.</s>
      <s id="b.GAL.4.12.2">Yu̶ju̶ama, jud'io masu̶ ñaboarine, “Tire yu̶ cu̶dijama, ‘Rojose maja’ yu̶re yiru̶cu̶mi Dios”, yibeaja yu̶.</s>
      <s id="b.GAL.4.12.3">Yu̶ yitu̶oĩarore bajiro mu̶a quẽne, mu̶a tu̶oĩajama, quẽnaru̶aroja.</s>
      <s id="b.GAL.4.12.4">Tirũ̶mu̶ju̶ mu̶a tu̶ju̶ yu̶ ñaro, quẽnaro yu̶re yicaju̶ mu̶a maji.</s>
     </seg>
     <seg type="verse" id="b.GAL.4.13">
      <s id="b.GAL.4.13.1">Tire masiritimenaja mu̶a.</s>
      <s id="b.GAL.4.13.2">Rijagu̶ ñari, mu̶a tu̶ju̶ ejacaju̶ yu̶.</s>
      <s id="b.GAL.4.13.3">Cristo ĩ rijabosare su̶orine quẽnaro Dios ĩ yise quetire mu̶are gotimasiosu̶ocaju̶.</s>
     </seg>
     <seg type="verse" id="b.GAL.4.14">
      <s id="b.GAL.4.14.1">Rijagu̶ yu̶ ñaboajaquẽne, yu̶re ĩatebeticaju̶ mu̶a.</s>
      <s id="b.GAL.4.14.2">Ángel bocaãmirãre bajiro quẽnaro yu̶re bocaãmicaju̶ mu̶a.</s>
      <s id="b.GAL.4.14.3">To yicõari, Jesucristore bocaãmirãre bajiro quẽnaro yu̶re bocaãmicaju̶ mu̶a.</s>
     </seg>
     <seg type="verse" id="b.GAL.4.15">
      <s id="b.GAL.4.15.1">Adirũ̶mu̶rirema, “Vaja magũ̶ ñaami” yiĩarãre bajiro yu̶re yaja mu̶a yuja.</s>
      <s id="b.GAL.4.15.2">To bajiri, “Yu̶ gotimasiocatire ajicõari, bu̶to ĩna variquẽnacatire masiriticoariarãma”, mu̶are yitu̶oĩaja yu̶.</s>
      <s id="b.GAL.4.15.3">Tirũ̶mu̶ju̶ma, variquẽnacõari, bu̶to yu̶re ĩamaicana ñari, mu̶a yimasijama, mu̶a caje juacõari, yu̶re ĩsiboriarãja mu̶a, “Ĩamasiato” yirã.</s>
     </seg>
     <seg type="verse" id="b.GAL.4.16">
      <s id="b.GAL.4.16.1">Adirũ̶mu̶rirema yu̶re ĩateaja mu̶a.</s>
      <s id="b.GAL.4.16.2">¿No bajiro bajicõari, yu̶re ĩateati?</s>
      <s id="b.GAL.4.16.3">Cristo ĩ rijabosare su̶orine quẽnaro Dios ĩ yise quetire quẽnaro riojo mu̶are yu̶ goticõa ñajare, ¿yu̶re ĩateati mu̶a?</s>
     </seg>
     <seg type="verse" id="b.GAL.4.17">
      <s id="b.GAL.4.17.1">Dios ĩ rotimasire gotimasiorã, mu̶are baba cu̶tirũgũrãma ĩna.</s>
      <s id="b.GAL.4.17.2">To bajiboarine, mu̶are quẽnaro yiru̶arã me, to bajiro bajirãma.</s>
      <s id="b.GAL.4.17.3">“Pablore ajitecõari, mani rĩrene ajitirũ̶nu̶ato” yirã, to bajiro bajirãma.</s>
     </seg>
     <seg type="verse" id="b.GAL.4.18">
      <s id="b.GAL.4.18.1">Gãjerã manire mairã, bu̶to manire ĩna tu̶oĩajama, quẽnaja.</s>
      <s id="b.GAL.4.18.2">To bajiboarine, manire yitoru̶arã, socarãne manire ĩna maijama, quẽnabeaja.</s>
      <s id="b.GAL.4.18.3">Gajeyerema, mani tu̶ju̶ gãjerã ĩna ñaro rĩne, ĩnare mairoti me ñaja manire.</s>
      <s id="b.GAL.4.18.4">To bajiro mu̶are yirũgũroti ñaboaja, yu̶re.</s>
     </seg>
     <seg type="verse" id="b.GAL.4.19">
      <s id="b.GAL.4.19.1">Yu̶ mairã, yu̶ rĩare bajiro bajirã ñaja mu̶a.</s>
      <s id="b.GAL.4.19.2">Mu̶are bu̶to tu̶oĩacõa ñaja yu̶ma.</s>
      <s id="b.GAL.4.19.3">Rõmia ĩna macu̶ cu̶oroto rĩjoro, bu̶to tu̶oĩacõari, rojose ĩna tãmu̶orore bajiro yu̶ quẽne, mu̶are tu̶oĩacõari, rojose tãmu̶oaja.</s>
      <s id="b.GAL.4.19.4">To bajiro rĩne rojose tãmu̶ocõa ñarũgũru̶cu̶ja yu̶.</s>
      <s id="b.GAL.4.19.5">Gajeye tu̶oĩavu̶omenane, “Cristo ĩ rijabosare su̶orine, ‘Rojose maja’ manire yiĩagũ̶mi Dios” mu̶a yitu̶oĩaroju̶, rojose tãmu̶o tu̶jaru̶cu̶ja.</s>
     </seg>
     <seg type="verse" id="b.GAL.4.20">
      <s id="b.GAL.4.20.1">Mu̶a tu̶ju̶ bu̶to ñaru̶aboaja yu̶.</s>
      <s id="b.GAL.4.20.2">Toju̶ yu̶ ñajama, quẽnabu̶saro mu̶are gotibogu̶ja yu̶.</s>
      <s id="b.GAL.4.20.3">Sõju̶ ñari, mu̶are tu̶oĩarejaicõari, adi papera rãca quẽnaro mu̶are gotimasibeaja yu̶.</s>
     </seg>
     <seg type="verse" id="b.GAL.4.21">
      <s id="b.GAL.4.21.1">Mu̶a sĩgũ̶ri, Moisére Dios ĩ roticũmasire cu̶diru̶a tu̶oĩaja mu̶a.</s>
      <s id="b.GAL.4.21.2">“Dios ĩ rotimasire” yu̶a yijama, Moisés ĩ ucamasirere yirã yaja.</s>
      <s id="b.GAL.4.21.3">To bajiri Moisés ĩ ucamasirere mu̶are yu̶ gotimasiosere quẽnaro ajimasiña mu̶a.</s>
     </seg>
     <seg type="verse" id="b.GAL.4.22">
      <s id="b.GAL.4.22.1">Abraham ñamasir'i, ju̶arã ũ̶mu̶a rĩa cu̶timasiñuju.</s>
      <s id="b.GAL.4.22.2">Ĩ manajore moabosarimaso Agar vãme cu̶timasirio macu̶ ñamasiñuju sĩgũ̶.</s>
      <s id="b.GAL.4.22.3">Gãjiju̶a, ĩ manajo Sara vãme cu̶timasirio macu̶ ñamasiñuju.</s>
     </seg>
     <seg type="verse" id="b.GAL.4.23">
      <s id="b.GAL.4.23.1">Sarare moabosarimasorene manajo cu̶ti, yi macu̶ cu̶timasiñuju Abraham.</s>
      <s id="b.GAL.4.23.2">Gãjiju̶ama, ĩ manajo cu̶tisu̶orio macu̶ ñamasir'ima, “Macu̶ cu̶tiru̶ocomo” Abrahamre Dios ĩ yimasir'ire macu̶ cu̶timasiñuju.</s>
     </seg>
     <seg type="verse" id="b.GAL.4.24">
      <s id="b.GAL.4.24.1">To bajiro ĩna bajimasirere ado bajiro gotiaja: Moabosarimaso, so rĩa cu̶tijama, so u̶ju̶re moabosarimasa ñarãma ĩna quẽne.</s>
      <s id="b.GAL.4.24.2">To bajiro rĩne bajicoayuja ti.</s>
      <s id="b.GAL.4.24.3">To bajiri, Sarare moabosarimaso, Agar vãme cu̶timasirio, gũ̶tau̶ Sina'i vãme cu̶tiu̶ju̶ Moisére Dios ĩ roticũmasirere bajiro bajiyumo so.</s>
      <s id="b.GAL.4.24.4">To bajicõari, Dios ĩ rotimasire cu̶dirã, ado bajiro so rĩare bajiro bajiama ĩna: Ĩna quẽne, moabosarimasare bajiro bajiama, Dios ĩ rotimasire cu̶dijeobetiboarine, “ ‘Manire ĩavariquẽnato Dios’ yirã, cu̶diroti ñaja” yirã ñari.</s>
     </seg>
     <seg type="verse" id="b.GAL.4.25">
      <s id="b.GAL.4.25.1">Gajeyerema, ado bajiro ti bajijare, “Moisére Dios ĩ roticũmasirere bajiro bajiamo Agar”, yimasiaja mani: Cojojirema, “Agar” ĩna yijama, gũ̶tau̶ Sina'i vãme cu̶tiu̶re yirã yama masa.</s>
      <s id="b.GAL.4.25.2">To bajicõari, Agar macu̶ jãnerabatia, árabe masa ĩna ñaroju̶ ñaroja tiu̶.</s>
      <s id="b.GAL.4.25.3">To bajicõari, Jerusalén vãme cu̶ti macare bajiro bajiamo so, Agar.</s>
      <s id="b.GAL.4.25.4">Moabosarimasa jacore bajiro bajiaja Jerusalén, ti macana, Dios ĩ rotimasire cu̶dirã ĩna ñajare.</s>
     </seg>
     <seg type="verse" id="b.GAL.4.26">
      <s id="b.GAL.4.26.1">Õ vecaju̶ quẽne, Dios ya maca “Jerusalén vãme cu̶ti maca ñaroja”, yicama.</s>
      <s id="b.GAL.4.26.2">Toju̶ma, moabosarimasa jacore bajiro me bajiaja.</s>
      <s id="b.GAL.4.26.3">Sarare bajiro bajiaja, ti maca ñarona, so rĩare bajiro bajirã, “Dios ĩ rotimasire cu̶diroti me ñaja” yicõari, Cristo rĩrene ajitirũ̶nu̶rã mani ñajare.</s>
     </seg>
     <seg type="verse" id="b.GAL.4.27">
      <s id="b.GAL.4.27.1">Diore gotirẽtobosarimasu̶ Isa'ias vãme cu̶timasir'i ado bajiro ĩ ucamasire ñajare, “Sarare bajiro bajiaja õ vecaju̶, Jerusalén maca”, yaja yu̶.</s>
      <s id="b.GAL.4.27.2">Sarare gotigu̶re bajiro ucamasiñuju: “Rĩa magõ, ajiya.</s>
      <s id="b.GAL.4.27.3">Rĩa magõ ñaboarine, quẽnaro variquẽnaña.</s>
      <s id="b.GAL.4.27.4">Macu̶ cu̶tigoago rojose tãmu̶oĩabeco ñaboarine, ‘Jãjarã rĩa cu̶tiru̶ocoja’ yimasigõ ñari, variquẽnaña mu̶.</s>
      <s id="b.GAL.4.27.5">‘Jãjarã rĩa cu̶tiato’ yigu̶ yiru̶cu̶ja yu̶.</s>
      <s id="b.GAL.4.27.6">Yu̶ rãca ñagõ rẽtoro rĩa cu̶tiru̶ocoja mu̶”, yiucamasiñuju Isa'ias.</s>
     </seg>
     <seg type="verse" id="b.GAL.4.28">
      <s id="b.GAL.4.28.1">Yu̶ mairã, quẽnaro ajiya.</s>
      <s id="b.GAL.4.28.2">“Macu̶ cu̶tiru̶ocoja mu̶” Dios ĩ yimasire ñajare, macu̶ cu̶timasiñuju Sara, Isaac vãme cu̶tigu̶re.</s>
      <s id="b.GAL.4.28.3">Ĩ jãnamiju̶a ñañumi Cristo, “Ĩ su̶orine quẽnaro yiru̶cu̶ja yu̶” Abrahamre Dios ĩ yigotimasir'i.</s>
      <s id="b.GAL.4.28.4">To bajiri, maniju̶a, Cristore ajitirũ̶nu̶rã ñari, Abraham jãnerabatiare bajiro bajiaja mani yuja.</s>
      <s id="b.GAL.4.28.5">Dios ĩ rotimasire cu̶dirã, to bajiro me bajiaja mani.</s>
      <s id="b.GAL.4.28.6">“Cristo ĩ rijabosare su̶orine quẽnaro ĩnare yiru̶cu̶ja yu̶” Dios ĩ yimasire ñajare, bajiaja mani.</s>
     </seg>
     <seg type="verse" id="b.GAL.4.29">
      <s id="b.GAL.4.29.1">Gajeyerema, ado bajiro manire gotiaja Moisés ĩ ucamasire, “Dios ĩ rotimasire” yu̶a yise: “Ĩ manajore moabosarimaso macu̶ju̶a, Esp'iritu Santo su̶orine Sara so macu̶ cu̶tir'ire rojose yimasiñuju”, yigotiaja Moisés ĩ ucamasire.</s>
      <s id="b.GAL.4.29.2">Adirũ̶mu̶ri quẽne, to bajirone bajiaja manire quẽne.</s>
      <s id="b.GAL.4.29.3">Cristo su̶ori Abraham jãnerabatiare bajiro bajirãre, manire rojose yirũgũama Abraham jãnerabatia, Moisére Dios ĩ roticũmasire cu̶dirã.</s>
     </seg>
     <seg type="verse" id="b.GAL.4.30">
      <s id="b.GAL.4.30.1">Rojose manire ĩna yiboajaquẽne, Moisés ĩ ucamasirere mani buejama, Dios ye mani cu̶oroti gotisere ĩabu̶jarãja mani.</s>
      <s id="b.GAL.4.30.2">Ado bajiro gotiaja: “Mu̶ manajore moabosarimasore, so macu̶re quẽne ĩnare varoticõaña.</s>
      <s id="b.GAL.4.30.3">So macu̶ ñari, mu̶ rijato beroju̶ mu̶ cu̶osere cu̶osu̶yabetiru̶cu̶mi.</s>
      <s id="b.GAL.4.30.4">Jediro Sara macu̶ ye ñaru̶aroja”, yigotiaja, Dios ocare Moisés ĩ ucamasire.</s>
      <s id="b.GAL.4.30.5">To bajiro ti gotijare, “Moabosarimaso rĩare bajiro bajirã me ñarãma ‘Quẽnaro ĩnare yiru̶cu̶ja yu̶’ Abrahamre Dios ĩ yimasiriarã”, yimasiaja mani.</s>
     </seg>
     <seg type="verse" id="b.GAL.4.31">
      <s id="b.GAL.4.31.1">To bajiri, yu̶ mairã, “Ado bajise tu̶oĩamasiato” yigu̶, Moisés ĩ ucamasire mu̶are gotibu̶ yu̶: “Dios ĩ rotimasire mani cu̶dijeobetijama, manire ĩavariquẽnabetiru̶cu̶mi Dios” yitu̶oĩa güirã me ñari, moabosarimaso rĩare bajiro bajirã me ñaja mani.</s>
      <s id="b.GAL.4.31.2">“Cristo ĩ rijabosare su̶orine Dios ĩavariquẽnarã ñaja” yirã ñari, Sara ñamasirio rĩare bajiro bajirã ñaja mani.</s>
     </seg>
    </div>
    <div type="chapter" id="b.GAL.5">
     <seg type="verse" id="b.GAL.5.1">
      <s id="b.GAL.5.1.1">“Yu̶ su̶orine Dios ĩ ĩavariquẽnarã ñari, Dios ĩ rotimasire cu̶diru̶a tu̶oĩabeticõato ĩna” yigu̶, manire rijabosayumi Cristo.</s>
      <s id="b.GAL.5.1.2">To bajiri, gajeye tu̶oĩamenane, “Cristo ĩ rijabosare su̶orine Dios ĩ ĩavariquẽnarã ñaja mani”, yitu̶oĩarũgũru̶arãja mu̶a.</s>
      <s id="b.GAL.5.1.3">Gãjerã ricati ĩna gotijama, ĩnare ajibetirũgũru̶arãja.</s>
     </seg>
     <seg type="verse" id="b.GAL.5.2">
      <s id="b.GAL.5.2.1">Quẽnaro ajiya mu̶a.</s>
      <s id="b.GAL.5.2.2">Ñamasuse mu̶are gotigu̶ yaja yu̶: “Manire ĩavariquẽnato Dios” yirã, jud'io masa circuncisión yirotirãre bajiro mu̶a yirotijama, Cristo su̶orine Dios ĩ ĩavariquẽnarã me ñaru̶arãja mu̶a.</s>
     </seg>
     <seg type="verse" id="b.GAL.5.3">
      <s id="b.GAL.5.3.1">Quẽna mu̶are tudigotiaja yu̶: Jud'io masa circuncisión yirotirãre bajiro mu̶a quẽne, mu̶a yirotijama, Dios ĩ rotimasire cu̶dijeoroti ñaboroja mu̶are.</s>
      <s id="b.GAL.5.3.2">To bajiboarine ñimu̶ju̶a cu̶dijeogu̶ maniru̶cu̶mi.</s>
     </seg>
     <seg type="verse" id="b.GAL.5.4">
      <s id="b.GAL.5.4.1">“Dios ĩ rotimasire quẽnaro yu̶ cu̶dijama, yu̶re ĩavariquẽnaru̶cu̶mi Dios” mu̶a yitu̶oĩajama, Cristore ajitirũ̶nu̶rã me ñacoaru̶arãja mu̶a.</s>
      <s id="b.GAL.5.4.2">“Cristo ĩ rijabosare su̶orine manire ĩavariquẽnagũ̶mi Dios” yitu̶oĩamena ñari, to bajiro bajiru̶arãja mu̶a.</s>
     </seg>
     <seg type="verse" id="b.GAL.5.5">
      <s id="b.GAL.5.5.1">Maniju̶ama, “Cristo manire ĩ rijabosare ñajare, Dios ĩ ĩaro rĩjoro mani ejaro, ‘Rojose maja’ manire yiĩaru̶cu̶mi”, yitu̶oĩa yuñaja mani.</s>
      <s id="b.GAL.5.5.2">Esp'iritu Santo ejaecoriarã ñari, to bajirone yitu̶oĩa yuñaja mani.</s>
     </seg>
     <seg type="verse" id="b.GAL.5.6">
      <s id="b.GAL.5.6.1">Cristo yarã ñari, circuncisión yiecojama, yiecobetijaquẽne, ñamasuse me ñaja.</s>
      <s id="b.GAL.5.6.2">Ti su̶ori me manire yirẽtobosaru̶cu̶mi Dios.</s>
      <s id="b.GAL.5.6.3">“Manire rijabosayumi Cristo” mani yitu̶oĩase, to yicõari gãjerã mani maise su̶oriju̶a manire yirẽtobosaru̶cu̶mi Dios.</s>
     </seg>
     <seg type="verse" id="b.GAL.5.7">
      <s id="b.GAL.5.7.1">Cristo su̶orine quẽnaro Dios ĩ yise queti socabetire quẽnaro ajitirũ̶nu̶su̶oboacaju̶ mu̶a maji.</s>
      <s id="b.GAL.5.7.2">¿Ñimarã oca su̶ori tire ajitirũ̶nu̶ tu̶jati mu̶a?</s>
     </seg>
     <seg type="verse" id="b.GAL.5.8">
      <s id="b.GAL.5.8.1">Dios me to bajiro mu̶are bajirotiami.</s>
      <s id="b.GAL.5.8.2">Dione ñaami “Yu̶ macu̶ Cristore ajitirũ̶nu̶ña” yigu̶, mu̶are beser'i.</s>
     </seg>
     <seg type="verse" id="b.GAL.5.9">
      <s id="b.GAL.5.9.1">Panre ũmato vauvase quetire masiritibesa mu̶a.</s>
      <s id="b.GAL.5.9.2">Panre ũmato vauvasere mojoroaca vu̶ore ti ñaboajaquẽne, vauvajediaja ti, pan.</s>
      <s id="b.GAL.5.9.3">Tire bajirone bajiaja socase mu̶a tu̶oĩase.</s>
      <s id="b.GAL.5.9.4">Socase, ñamasuse me ti ñaboajaquẽne, mu̶a tu̶oĩacõa ñajama, ñajediro riojo me tu̶oĩarã ñacoaru̶arãja mu̶a.</s>
     </seg>
     <seg type="verse" id="b.GAL.5.10">
      <s id="b.GAL.5.10.1">To bajiboarine, “Cristo yarã ñaama ĩna quẽne”, mu̶are yitu̶oĩaja yu̶.</s>
      <s id="b.GAL.5.10.2">To bajiri, “Ĩna quẽne yu̶ gotirore bajiro yiru̶arãma”, mu̶are yitu̶oĩaja yu̶.</s>
      <s id="b.GAL.5.10.3">“Riojo gotiami Pablo. ‘ “Rojose maja” manire yiĩato Dios’ yirã, Cristore ajitirũ̶nu̶cõari, gajeye yiroti me ñaja”, yitu̶oĩarãja mu̶a quẽne.</s>
      <s id="b.GAL.5.10.4">Gãjerãju̶ama, socase mu̶are gotimasiorã, ñamasurã ĩna ñaboajaquẽne, to bajiro ĩna yise vaja, rojose ĩnare yiru̶cu̶mi Dios.</s>
     </seg>
     <seg type="verse" id="b.GAL.5.11">
      <s id="b.GAL.5.11.1">Ado bajiro yu̶re socase ĩna gotisere tu̶oĩaña, yu̶ mairã: “Yu̶a gotimasiosere gotimasioami Pablo quẽne.</s>
      <s id="b.GAL.5.11.2">‘Diorãca quẽnaro mu̶a ñaru̶ajama, jud'io masare Dios ĩ rotiriarore bajiro circuncisión yirotiya’ yami Pablo quẽne”, yu̶re yisocayuma.</s>
      <s id="b.GAL.5.11.3">To bajiro masare yigotimasiobeaja yu̶.</s>
      <s id="b.GAL.5.11.4">To bajiro yu̶ yigotijama, yu̶ gotimasiosere ajicõari, ¿rojose yu̶re yitu̶jaboriarãda ĩna, jud'io masa?</s>
      <s id="b.GAL.5.11.5">Yu̶ma, circuncisión yirere gotibecu̶ne, ado bajiroju̶a gotimasioaja: “Yucú̶tẽroju̶ manire rijabosayumi Cristo, ĩre ajitirũ̶nu̶rãre Dios ĩ ĩavariquẽnarotire yigu̶”, yigotimasioaja.</s>
      <s id="b.GAL.5.11.6">To bajiro yu̶ gotimasiosere bu̶to ajiteama jud'io masa.</s>
     </seg>
     <seg type="verse" id="b.GAL.5.12">
      <s id="b.GAL.5.12.1">To bajiro socase ocare gotirã, circuncisión yire rũ̶cu̶bu̶orã ñari, ĩna vejerijoare quẽne ĩna yijetareacõajama, quẽnaboroja.</s>
     </seg>
     <seg type="verse" id="b.GAL.5.13">
      <s id="b.GAL.5.13.1">Mu̶a, yu̶ yarã, yu̶ bederãre bajiro ñarã, “Quẽnaro ñarona, roticũmasirere rotiecobetirona ñato” yigu̶, Dios ĩ beseriarã ñaja mu̶a.</s>
      <s id="b.GAL.5.13.2">To bajiri, quẽnase rĩne yirũgũrona ñaja mu̶a.</s>
      <s id="b.GAL.5.13.3">To bajiro ĩ yiriarã ñaboarine, “Mani tu̶oĩarore bajiro rojose mani yijama, quẽnaroja”, yitu̶oĩabeticõaña.</s>
      <s id="b.GAL.5.13.4">Gãjerãre ĩamaicõari, ĩna bojasere yirũgũrotiju̶a ñaja.</s>
     </seg>
     <seg type="verse" id="b.GAL.5.14">
      <s id="b.GAL.5.14.1">To bajiro bajirũgũroti ñaja, Dios ĩ rotimasire ado bajiro ti gotijare: “Mu̶ masu ruju̶re mu̶ mairore bajirone mu̶ tu̶anare maiña”, yigotiaja.</s>
      <s id="b.GAL.5.14.2">Tire mu̶a yijama, Dios ĩ rotise ñaro cõrone cu̶dirã yirãja.</s>
     </seg>
     <seg type="verse" id="b.GAL.5.15">
      <s id="b.GAL.5.15.1">To bajiboarine, gãmerã ĩatecõari, tud'irũgũrãja mu̶a.</s>
      <s id="b.GAL.5.15.2">To bajicõari, mu̶a gãmerã oca quẽnobetijama, bu̶tobu̶sa gãmerã ĩaterũtuaru̶arãja mu̶a.</s>
      <s id="b.GAL.5.15.3">To bajicõari, ñimu̶ju̶a Cristore ajitirũ̶nu̶gũ̶ maniru̶cu̶mi.</s>
     </seg>
     <seg type="verse" id="b.GAL.5.16">
      <s id="b.GAL.5.16.1">To bajiri, ado bajiro mu̶are gotiaja yu̶: Esp'iritu Santo mu̶are ĩ rotisere mu̶a cu̶dijama, rojose mu̶a yiru̶a tu̶oĩaboasere yibetiru̶arãja.</s>
     </seg>
     <seg type="verse" id="b.GAL.5.17">
      <s id="b.GAL.5.17.1">Rojose mu̶a yiru̶a tu̶oĩase, to yicõari, Esp'iritu Santo mu̶are ĩ rotise, cojoro cõro me ñaja.</s>
      <s id="b.GAL.5.17.2">Quẽnaseju̶a mu̶a yisere Esp'iritu Santo ĩ bojaboajaquẽne, ĩ rotisere cu̶dibeticõari, mu̶a masu rojose mu̶a yiru̶aseju̶are yirũgũrãja mu̶a.</s>
     </seg>
     <seg type="verse" id="b.GAL.5.18">
      <s id="b.GAL.5.18.1">To bajiboarine Esp'iritu Santo mu̶are ĩ rotiseju̶are mu̶a cu̶dijama, Dios ĩ bojarore bajiro ĩ rotimasire rotiecomenaja mu̶a.</s>
     </seg>
     <seg type="verse" id="b.GAL.5.19">
      <s id="b.GAL.5.19.1">Rojose ĩnare yiru̶a tu̶oĩasere yirũgũrã, ado bajiro yirã ñarãma: Manajo cu̶tirã, manaju̶ cu̶tirã, manajo mana, manaju̶ mana quẽne, gãmerã ajeriarã cu̶tirã ñarãma.</s>
      <s id="b.GAL.5.19.2">Ĩna ruju̶riaye rãca bojoneose yirã ñarãma.</s>
     </seg>
     <seg type="verse" id="b.GAL.5.20">
      <s id="b.GAL.5.20.1">“Ado bajirã ñarãma” ĩna masune yiquẽnorujeocõari, ĩna quẽnorãre rũ̶cu̶bu̶orã ñarãma.</s>
      <s id="b.GAL.5.20.2">“Rẽtoro masirã ñaja yu̶a” yirã, ĩaĩañamani yirã ñarãma.</s>
      <s id="b.GAL.5.20.3">Gãmerã ĩaterã ñarãma.</s>
      <s id="b.GAL.5.20.4">“Mani rẽtobu̶saro quẽnaro ñaama”, yiĩajũnisinirã ñarãma.</s>
      <s id="b.GAL.5.20.5">Guaro jũnisinidarã ñarãma.</s>
      <s id="b.GAL.5.20.6">Ĩna bojarore bajiro rĩne yirã ñarãma.</s>
      <s id="b.GAL.5.20.7">Gãjerã rãca ĩna ñajama, ĩna yise su̶orine sĩgũ̶re bajiro tu̶oĩabeticõari, quẽnaro ñamenama masa.</s>
      <s id="b.GAL.5.20.8">Ĩna tu̶oĩarore bajiro tu̶oĩarã rãca ricati rujicõari, oca josarã ñaama.</s>
     </seg>
     <seg type="verse" id="b.GAL.5.21">
      <s id="b.GAL.5.21.1">Gajeyeũnire gãjerã yere ĩau̶orã ñarãma.</s>
      <s id="b.GAL.5.21.2">Idire mecu̶ose idimecu̶cõari, rojose yirã rãca vana ñarãma.</s>
      <s id="b.GAL.5.21.3">Ti ũnire yirã ñarãma, rojose ĩna yiru̶a tu̶oĩasere yirã.</s>
      <s id="b.GAL.5.21.4">Tirũ̶mu̶ju̶ mu̶are yu̶ goticatore bajiro mu̶are gotigu̶ yaja yu̶ quẽna: Gãjerã, to bajiro rojose yirũgũrã, õ vecaju̶ U̶ju̶ Dios yarã quẽnaro ĩ yirona me ñarãma.</s>
     </seg>
     <seg type="verse" id="b.GAL.5.22">
      <s id="b.GAL.5.22.1">Esp'iritu Santo rãcanaju̶ama, ĩ masisere ĩ u̶joriarã ñari, ado bajiroju̶a bajirã ñaja mani: Gãjerãre mairã ñari, ĩna rãca variquẽnarã ñarũgũaja mani.</s>
      <s id="b.GAL.5.22.2">Gãjerã manire rojose ĩna yiboajaquẽne, ĩnare jũnisinibeaja mani.</s>
      <s id="b.GAL.5.22.3">To yicõari, “Yiru̶arãja” mani yirore bajirone yirũgũaja.</s>
     </seg>
     <seg type="verse" id="b.GAL.5.23">
      <s id="b.GAL.5.23.1">Gãjerãre rũ̶cu̶bu̶orã ñari, mani bojabetire ĩna yiru̶aboajaquẽne, “Yibesa”, ĩnare yibeaja mani.</s>
      <s id="b.GAL.5.23.2">Rojosere yiru̶arã ñaboarine, tire yibetirũgũaja mani.</s>
      <s id="b.GAL.5.23.3">To bajiro yirã mani ñajama, Dios ĩ rotimasire ti gotirore bajiro yirã yirãja mani.</s>
     </seg>
     <seg type="verse" id="b.GAL.5.24">
      <s id="b.GAL.5.24.1">Cristo yarã ñari, ado bajiro tu̶oĩaja mani: “ ‘Rojose yiru̶aboarine, tire yibeticõato’ yigu̶, manire rijabosayumi Cristo.</s>
      <s id="b.GAL.5.24.2">To bajiri, rojose yibetiru̶arãja mani”, yitu̶oĩaja mani.</s>
     </seg>
     <seg type="verse" id="b.GAL.5.25">
      <s id="b.GAL.5.25.1">Esp'iritu Santo su̶orine, mani rijato beroju̶ mani catirotire yigu̶, Dios ĩ catisere ĩ ĩsiriarã ñari, ĩ bojarore bajiro yirũgũroti ñaja manire.</s>
     </seg>
     <seg type="verse" id="b.GAL.5.26">
      <s id="b.GAL.5.26.1">“Gãjerã rẽtoro masirã ñaja yu̶a”, yibetiroti ñaja manire.</s>
      <s id="b.GAL.5.26.2">To bajiro mani yibetijare, manire ĩatemenama gãjerã.</s>
     </seg>
    </div>
    <div type="chapter" id="b.GAL.6">
     <seg type="verse" id="b.GAL.6.1">
      <s id="b.GAL.6.1.1">Yu̶ mairã, Esp'iritu Santo rãcana ñari, sĩgũ̶ mu̶a rãcagu̶ rojose ĩ yijama, ĩre ejarẽmoña, “Rojose ĩ yise yitu̶jato” yirã.</s>
      <s id="b.GAL.6.1.2">Ĩre tud'imenane, ĩamaicõari, ĩre ejarẽmoroti ñaja mu̶are.</s>
      <s id="b.GAL.6.1.3">To yicõari, quẽnaro tu̶oĩama, “Ĩre bajiro rojose yirobe” yirã.</s>
     </seg>
     <seg type="verse" id="b.GAL.6.2">
      <s id="b.GAL.6.2.1">Rojose tãmu̶orãre ĩamaicõari, ejarẽmoña.</s>
      <s id="b.GAL.6.2.2">To bajiro mu̶a yijama, Cristo ĩ rotiriarore bajiro yirã, yirãja mu̶a.</s>
     </seg>
     <seg type="verse" id="b.GAL.6.3">
      <s id="b.GAL.6.3.1">Sĩgũ̶, “Rojose yigu̶ me ñaja” ĩ yitu̶oĩajama, ĩ masune socagu̶ yami.</s>
     </seg>
     <seg type="verse" id="b.GAL.6.4">
      <s id="b.GAL.6.4.1">Tocãrãcu̶, mu̶a yisere tu̶oĩacõari, “¿Dios ĩ bojarore bajiro yigu̶ yati yu̶?”, mu̶a masune yisẽniĩarũgũña.</s>
      <s id="b.GAL.6.4.2">Tire yitu̶oĩacõari, “Yu̶ yisere ĩavariquẽnagũ̶mi Dios” mu̶a yijama, variquẽnaru̶arãja mu̶a.</s>
      <s id="b.GAL.6.4.3">To bajiboarine, “Ĩna rẽtoro quẽnaro yibu̶ yu̶” yicõĩabecu̶ne, to bajiro yirũgũroti ñaja.</s>
     </seg>
     <seg type="verse" id="b.GAL.6.5">
      <s id="b.GAL.6.5.1">Beroju̶ tocãrãcu̶ mani yisere, “Ado bajiro yigu̶ ñari, to bajiro yicaju̶ yu̶” Diore ĩre yigotiroti ti ñajare, to bajiro mani masune yisẽniĩarũgũroti ñaja.</s>
     </seg>
     <seg type="verse" id="b.GAL.6.6">
      <s id="b.GAL.6.6.1">Cristo ocare mu̶are gotimasiorimasu̶re, ĩ bojase masu ti manijama, ĩre ejarẽmoroti ñaja mu̶are.</s>
     </seg>
     <seg type="verse" id="b.GAL.6.7">
      <s id="b.GAL.6.7.1">Quẽnaro tu̶oĩaña mu̶a.</s>
      <s id="b.GAL.6.7.2">“Rojose yu̶ yijama, masibecu̶mi Dios” mani yitu̶oĩaboajaquẽne, diseju̶a ĩ masibeti manijare, mani yisere masijeogu̶ ñaami.</s>
      <s id="b.GAL.6.7.3">Gotimasiore ocare mu̶are gotigu̶ yaja yu̶: Ote ajere mani otejama, ti ajene judicõari, ti bu̶cu̶ato, ti ricarene juaru̶arãja.</s>
      <s id="b.GAL.6.7.4">Gajeye mere juaru̶arãja mani.</s>
     </seg>
     <seg type="verse" id="b.GAL.6.8">
      <s id="b.GAL.6.8.1">Tire bajirone bajiaja gãji rojose ĩ yiru̶a tu̶oĩarore bajiro yirũgũgũ̶ma.</s>
      <s id="b.GAL.6.8.2">To bajiro ĩ yicõa ñajama, õ vecaju̶ rojose ĩ yise vaja rojose tãmu̶otu̶jabetiriaroju̶ ĩre rocaru̶cu̶mi Dios.</s>
      <s id="b.GAL.6.8.3">Esp'iritu Santo ĩ rotisere yirũgũgũ̶rema, ĩ rãca quẽnaro masu ĩ ñarotire yiru̶cu̶mi.</s>
     </seg>
     <seg type="verse" id="b.GAL.6.9">
      <s id="b.GAL.6.9.1">To bajiri Dios ĩ bojarore bajiro quẽnasere yitu̶jabetiroti ñaja manire.</s>
      <s id="b.GAL.6.9.2">Tire mani yitu̶jabetijama, “To cõrone quẽnaro yiru̶cu̶ja” Dios ĩ yiriarũ̶mu̶ ti ejaro, quẽnaro manire yiru̶cu̶mi.</s>
     </seg>
     <seg type="verse" id="b.GAL.6.10">
      <s id="b.GAL.6.10.1">To bajiri mani yimasiro cõro, masa jedirore quẽnaro yirũgũru̶arãja mani.</s>
      <s id="b.GAL.6.10.2">Gãjerã Cristore ajitirũ̶nu̶rã ñari, mani yarã ĩna ñajare, bu̶tobu̶sa ĩnare ejarẽmorũgũru̶arãja mani.</s>
     </seg>
     <seg type="verse" id="b.GAL.6.11">
      <s id="b.GAL.6.11.1">Adi yu̶ gotitu̶sase, jacase vãme rãca yu̶ masune ucaja yu̶.</s>
     </seg>
     <seg type="verse" id="b.GAL.6.12">
      <s id="b.GAL.6.12.1">Circuncisión yirotirã, gãjerã jud'io masa ĩnare ĩna ĩarũ̶cu̶bu̶orotire yirãma.</s>
      <s id="b.GAL.6.12.2">Ado bajiro tu̶oĩarãma ĩna: “Mani u̶ju̶ Cristo, yucú̶tẽroju̶ manire ĩ rijabosare ñajare, ‘ “Rojose maja mu̶are”, manire yiĩavariquẽnagũ̶mi Dios’ mani yigotiboajaquẽne, jud'io masa yere quẽne mani gotimasioajama, manire rojose yimenama ĩna”, yitu̶oĩarã ñaama.</s>
     </seg>
     <seg type="verse" id="b.GAL.6.13">
      <s id="b.GAL.6.13.1">Circuncisión yiriarã, Dios ĩ rotimasire cu̶dijeomasimena ñaboarine, circuncisión mu̶are yirotirãma ĩna.</s>
      <s id="b.GAL.6.13.2">“Galacianare circuncisión yiroticaju̶ yu̶a” ĩna yarã jud'io masare yigotivariquẽnaru̶arã, to bajiro mu̶are yirotirãma.</s>
     </seg>
     <seg type="verse" id="b.GAL.6.14">
      <s id="b.GAL.6.14.1">To bajisere gotimasiobetiru̶cu̶ja yu̶ju̶ama.</s>
      <s id="b.GAL.6.14.2">Yu̶ gotimasiosema ado bajise ñaja: “Yucú̶tẽroju̶ mani u̶ju̶ Jesucristore jajusĩañuma masa.</s>
      <s id="b.GAL.6.14.3">To bajiri, manire ĩ rijabosare ñajare, ‘Rojose magũ̶ ñaami’ yu̶re yami Dios”, yivariquẽnaja yu̶.</s>
      <s id="b.GAL.6.14.4">Adirũ̶mu̶rirema Cristore tu̶oĩamena, “Ñamasuse ñaja ti” ĩna yitu̶oĩaboase, ñamasuse me ñaja yu̶rema.</s>
      <s id="b.GAL.6.14.5">Cristore tu̶oĩamena, “Ñamasugũ̶ me ñarimi Jesús” ĩna yitu̶oĩaboagu̶, ñamasugũ̶ ñaami yu̶rema.</s>
     </seg>
     <seg type="verse" id="b.GAL.6.15">
      <s id="b.GAL.6.15.1">Circuncisión mani yijama, mani yibetijaquẽne, ñamasuse me ñaja ti.</s>
      <s id="b.GAL.6.15.2">Ñamasuse ñaja Cristore ajitirũ̶nu̶cõari, ĩ yarã Esp'iritu Santo rãcana ñari, rojose mani yirũgũrere mani yiru̶a tu̶oĩabetirũgũse.</s>
     </seg>
     <seg type="verse" id="b.GAL.6.16">
      <s id="b.GAL.6.16.1">Mu̶a jediro yu̶ yirotisere ajitirũ̶nu̶rãre, ado bajiro mu̶are sẽnibosaja yu̶, Diore: “Ĩnare ĩamaicõari, ‘Ñie rojose mano quẽnaro ñato’ yigu̶, ĩnare ejarẽmoña”, mu̶are yisẽnibosaja yu̶.</s>
     </seg>
     <seg type="verse" id="b.GAL.6.17">
      <s id="b.GAL.6.17.1">Rojose yu̶re ñagõmacarãju̶are ado bajiro yaja yu̶: “Rojose yu̶re mu̶a yirose yitu̶jaya yuja.</s>
      <s id="b.GAL.6.17.2">Jesucristo oca yu̶ gotimasiocudijare, rojose yu̶re yirũgũcama masa.</s>
      <s id="b.GAL.6.17.3">To bajiro ĩna yijare, jairo cãmi godo cu̶tigu̶ ñaja yu̶.</s>
      <s id="b.GAL.6.17.4">Tire yu̶ ĩojama, ‘Socu̶ me yami Pablo.</s>
      <s id="b.GAL.6.17.5">Jesucristo oca goticudirimasu̶ ñaami’ yu̶re yiĩaru̶arãma masa.</s>
      <s id="b.GAL.6.17.6">To bajigu̶ yu̶ ñajare, yu̶re ajirũ̶cu̶bu̶oya mu̶a yuja”, ĩnare yaja yu̶, rojose yu̶re yirorãre.</s>
     </seg>
     <seg type="verse" id="b.GAL.6.18">
      <s id="b.GAL.6.18.1">Cristore ajitirũ̶nu̶rã mu̶a ñajare, “Yu̶ yarã ñaja mu̶a quẽne”, yaja yu̶.</s>
      <s id="b.GAL.6.18.2">Mani u̶ju̶ Jesucristo, quẽnasere mu̶are cõarũgũato.</s>
      <s id="b.GAL.6.18.3">To cõro ñaja.</s>
     </seg>
    </div>
   </div>
   <div type="book" id="b.EPH">
    <div type="chapter" id="b.EPH.1">
     <seg type="verse" id="b.EPH.1.1">
      <s id="b.EPH.1.1.1">¿Ñati mu̶a, Efeso vãme cu̶ti macana, Dios yarã?</s>
      <s id="b.EPH.1.1.2">Jesucristore ajitirũ̶nu̶ tu̶jamenare mu̶are ucacõaja yu̶.</s>
      <s id="b.EPH.1.1.3">Mu̶are quẽnarotigu̶, mani jacu̶ Diore, to yicõari mani u̶ju̶ Jesucristore, ado bajise mu̶are sẽnibosaja yu̶: “Quẽnaro ĩna ñarotire yirã, ĩnare ejarẽmoña”, mu̶are yisẽnibosaja yu̶.</s>
      <s id="b.EPH.1.1.4">Yu̶ ñaja Pablo vãme cu̶tigu̶, adi paperare mu̶are cõagũ̶.</s>
      <s id="b.EPH.1.1.5">Dios ĩ bojajare, Jesucristo ĩ cõacacu̶ ñaja yu̶.</s>
     </seg>
     <seg type="verse" id="b.EPH.1.3">
      <s id="b.EPH.1.3.1">“Rẽtoro masigũ̶, quẽnarẽtogũ̶ ñaami”, mani u̶ju̶ Jesucristo jacu̶re ĩre yirũ̶cu̶bu̶oto mani.</s>
      <s id="b.EPH.1.3.2">Jesucristore ĩre mani ajitirũ̶nu̶su̶orone, quẽnaro manire yiyumi Dios, ĩ rãca quẽnaro mani ñasere, to yicõari mani ñarotire quẽne.</s>
     </seg>
     <seg type="verse" id="b.EPH.1.4">
      <s id="b.EPH.1.4.1">Adi macaru̶cu̶rore ĩ rujeoroto rĩjoroju̶ne, “Jesucristo yarã yu̶ rĩa ñarona ñaama”, manire yitu̶oĩamasiñumi Dios.</s>
      <s id="b.EPH.1.4.2">Õ vecaju̶ ĩ tu̶ju̶ mani ejaro, “Jesucristo yarã ĩna ñajare, ñie rojose ĩnare yibetiru̶cu̶ja yu̶.</s>
      <s id="b.EPH.1.4.3">Quẽnase rĩne yirã ñaama” manire yiĩaru̶, to bajiro yimasiñumi.</s>
     </seg>
     <seg type="verse" id="b.EPH.1.5">
      <s id="b.EPH.1.5.1">“Jesucristo ĩnare rijabosarocu̶re cõaru̶cu̶ja yu̶.</s>
      <s id="b.EPH.1.5.2">Ti su̶orine yu̶ rĩa ñaru̶arãma ĩna”, yitu̶oĩamasiñumi Dios, manire maigũ̶ ñari.</s>
     </seg>
     <seg type="verse" id="b.EPH.1.6">
      <s id="b.EPH.1.6.1">Ĩ macu̶ ĩ maigũ̶ yarã mani ñajare, quẽnaro manire yiyumi.</s>
      <s id="b.EPH.1.6.2">Tire mani tu̶oĩajama, “Quẽnaro masune yiyuja mu̶” ĩre mani yivariquẽnarotire yigu̶, to bajiro yimasiñumi Dios.</s>
     </seg>
     <seg type="verse" id="b.EPH.1.7">
      <s id="b.EPH.1.7.1">To bajiri, ĩ maigũ̶ yarã mani ñajare, “Rojose ĩna yise vaja ĩnare rijabosaaya” yigu̶, Jesucristore ĩre cõañumi Dios.</s>
      <s id="b.EPH.1.7.2">To bajiro ĩ yiriaro bero, manire ĩ rijabosare ñajare, “Ñie rojose ĩnare yibetiru̶cu̶ja yu̶”, manire yiĩañumi Dios.</s>
      <s id="b.EPH.1.7.3">To bajiro ĩ yirere mani ajimasise ĩ cõare ti ñajare, “Manire maimasucõaami Dios”, yimasiaja mani.</s>
     </seg>
     <seg type="verse" id="b.EPH.1.9">
      <s id="b.EPH.1.9.1">Tirũ̶mu̶ju̶ma, Dios ĩ cõarocu̶ Cristo ĩ bajirocaroti su̶orine ĩnare quẽnaro Dios ĩ yirotire masibeticama masa maji.</s>
      <s id="b.EPH.1.9.2">Adirodorema quẽnaro ĩ yisere, to yicõari quẽnaro ĩ yirotire mani masirotire manire cõañumi.</s>
     </seg>
     <seg type="verse" id="b.EPH.1.10">
      <s id="b.EPH.1.10.1">“To bajiro yiru̶cu̶ja yu̶” Dios ĩ yiriarũ̶mu̶ ti ejaro, õ vecanare, to yicõari adi macaru̶cu̶roanare quẽne rojose tãmu̶otu̶jabetiriaroju̶ rojose tãmu̶oboronare ĩnare yirẽtobosajeocõari, “Ñajediro u̶ju̶ ñaña mu̶”, Jesucristore ĩre yiru̶cu̶mi.</s>
     </seg>
     <seg type="verse" id="b.EPH.1.11">
      <s id="b.EPH.1.11.1">Yu̶a jud'io masa, “Rotimu̶orũ̶gõru̶cu̶mi” yigu̶, Dios ĩ cõarocu̶re tu̶oĩayucana ñaja yu̶a.</s>
      <s id="b.EPH.1.11.2">To bajiri Cristore mu̶a ajitirũ̶nu̶roto rĩjoro ĩre ajitirũ̶nu̶cana ñaja yu̶a.</s>
      <s id="b.EPH.1.11.3">To bajicõari, adi macaru̶cu̶ro ĩ rujeoroto rĩjoroju̶ne, “Quẽnaro ĩnare yiru̶cu̶ja” ĩ yiriarore bajirone Cristo yarã yu̶a ñajare, quẽnaro yu̶are yiyumi.</s>
      <s id="b.EPH.1.11.4">To bajiro yu̶are ĩ yire ti ñajare, quẽnaro Dios yu̶are ĩ yirere, to yicõari, õ vecaju̶ yu̶are ĩ yirotire quẽne yu̶a gotisere ajicõari, “Rẽtoro quẽnagũ̶ ñagũ̶mi Dios”, ĩre yirũ̶cu̶bu̶orũgũama gãjerã.</s>
     </seg>
     <seg type="verse" id="b.EPH.1.13">
      <s id="b.EPH.1.13.1">Mu̶a jud'io masa mere quẽne, Jesucristo ĩ bajirere ajitirũ̶nu̶rã, ĩ yarã mu̶a ñajare, quẽnaro yiyumi Dios.</s>
      <s id="b.EPH.1.13.2">To yicõari, Dios tu̶ju̶ mu̶a ejaro Jesúre quẽnaro ĩ yirore bajiro mu̶are quẽne quẽnaro yiru̶cu̶mi Dios.</s>
      <s id="b.EPH.1.13.3">Jesucristore mu̶a ajitirũ̶nu̶su̶orone, Esp'iritu Santore mu̶are cõañumi Dios, “Cõaru̶cu̶ja” ĩ yiriarore bajiro yigu̶.</s>
      <s id="b.EPH.1.13.4">To bajiro ĩ yijare, “Dios yarã ñaja mani”, yitu̶oĩamasiaja mu̶a.</s>
     </seg>
     <seg type="verse" id="b.EPH.1.14">
      <s id="b.EPH.1.14.1">To bajiri, Dios ĩ cõagũ̶ Esp'iritu Santo rãcana mani ñajare, “ ‘Quẽnaro yiru̶cu̶ja’ ĩ yiriarore bajirone quẽnaro manire yiru̶cu̶mi”, yimasiaja mani.</s>
      <s id="b.EPH.1.14.2">To bajiri, “Dios tu̶ju̶ mani ejaro, Jesucristore quẽnaro ĩ yirore bajiro, manire quẽne, quẽnaro ĩ yiroto rĩjoro, ‘Quẽnase rĩne yirã ñato ĩna’ yigu̶, manire ejarẽmojeocõaru̶cu̶mi”, yimasiaja mani.</s>
      <s id="b.EPH.1.14.3">To bajiro manire Dios ĩ yisere ĩacõari, “Quẽnaro masu ĩnare yami Dios”, ĩre yirũ̶cu̶bu̶oru̶arãma adigodoana, to yicõari, õ vecana quẽne.</s>
     </seg>
     <seg type="verse" id="b.EPH.1.15">
      <s id="b.EPH.1.15.1">Mani u̶ju̶ Jesúre mu̶a ajitirũ̶nu̶rũgũsere, to yicõari gãjerã Jesúre ajitirũ̶nu̶rãre ĩamaicõari quẽnaro mu̶a yisere quẽne ajicaju̶ yu̶.</s>
     </seg>
     <seg type="verse" id="b.EPH.1.16">
      <s id="b.EPH.1.16.1">Tire ajigu̶ ñari, tocãrãcajine Diore yu̶ sẽnijama, “Quẽnaro yaja mu̶.</s>
      <s id="b.EPH.1.16.2">Mu̶ su̶orine to bajise yama ĩna”, ĩre yirũgũaja yu̶.</s>
     </seg>
     <seg type="verse" id="b.EPH.1.17">
      <s id="b.EPH.1.17.1">Ĩ ñaami mani u̶ju̶ Jesucristore cõar'i, mani jacu̶, quẽnaro masu manire yirẽmogũ̶.</s>
      <s id="b.EPH.1.17.2">Ĩrene ado bajise mu̶are sẽnibosaja yu̶: “ ‘Ĩnare quẽnaro mu̶ yisere ajimasicõari, mu̶ bojarore bajiro bu̶tobu̶sa yato ĩna’ yigu̶, mu̶ masisere ĩnare cõaña mu̶”, Diore mu̶are yisẽnibosarũgũaja yu̶.</s>
     </seg>
     <seg type="verse" id="b.EPH.1.18">
      <s id="b.EPH.1.18.1">Adigodoju̶ mu̶are ĩ yarãre quẽnaro ĩ yisere mu̶a ajimasijama, ĩ tu̶ju̶ quẽnaro mu̶are ĩ yirotire ajimasiru̶arãja.</s>
     </seg>
     <seg type="verse" id="b.EPH.1.19">
      <s id="b.EPH.1.19.1">To yicõari, “Dios manire ejarẽmogũ̶re, ñieju̶a josase maja”, ĩre yimasiru̶arãja.</s>
      <s id="b.EPH.1.19.2">Cristo ĩ bajirocaboajaquẽne, ĩre catiocõari, õ vecaju̶ ĩ ñaroju̶ ĩ riojojacatu̶are ĩre rojoyumi Dios.</s>
      <s id="b.EPH.1.19.3">To bajiro ĩ yire ñajare, “Masijeogu̶ ñaami”, ĩre yimasiaja mani.</s>
     </seg>
     <seg type="verse" id="b.EPH.1.21">
      <s id="b.EPH.1.21.1">Cristore riojojacatu̶a ĩre rojocõari, õ vecanare, adi macaru̶cu̶roanare, to yicõari rijariarãre quẽne, “Jediro u̶ju̶ ñaña mu̶”, ĩre yiyumi Dios.</s>
      <s id="b.EPH.1.21.2">To bajiro ĩ yijare, rojose yirãre, rojose tãmu̶otu̶jabetiriaroju̶ ĩnare ĩ rearoto rĩjoro, ĩnare ĩ rearo bero quẽne, rotimu̶orũ̶gõcõa ñaru̶cu̶mi.</s>
      <s id="b.EPH.1.21.3">To bajiri, Cristore mani ajitirũ̶nu̶jama, ĩne ñaami mani u̶ju̶.</s>
      <s id="b.EPH.1.21.4">Manire ũmato ñagũ̶ ñari, mani ru̶joare bajiro bajigu̶ ñaami.</s>
     </seg>
     <seg type="verse" id="b.EPH.1.23">
      <s id="b.EPH.1.23.1">To bajiri, Cristore ajitirũ̶nu̶rã ñari, sĩgũ̶re bajiro tu̶oĩarã ñaja mani.</s>
      <s id="b.EPH.1.23.2">Mani ñacudiro cõrone mani rãca ñacõa ñarũgũru̶cu̶mi Cristo.</s>
      <s id="b.EPH.1.23.3">To bajiri mani rãca ĩ ñajare, ñieju̶a ru̶yabeaja manire.</s>
     </seg>
    </div>
    <div type="chapter" id="b.EPH.2">
     <seg type="verse" id="b.EPH.2.1">
      <s id="b.EPH.2.1.1">Mu̶a jud'io masa me ñarã, ĩre masimena ñari, rojose yirã ñariarãja mu̶a maji.</s>
      <s id="b.EPH.2.1.2">To bajiri, catirã ñaboarine, Dios ĩ ĩajama, bajireariarãre bajiro bajirã ñariarãja mu̶a.</s>
     </seg>
     <seg type="verse" id="b.EPH.2.2">
      <s id="b.EPH.2.2.1">Rojose mu̶a yijama, vãtia u̶ju̶re cu̶dirã yiriarãja mu̶a.</s>
      <s id="b.EPH.2.2.2">Ĩ ñaami Dios ocare ajimenare rotigu̶.</s>
     </seg>
     <seg type="verse" id="b.EPH.2.3">
      <s id="b.EPH.2.3.1">Yu̶a jud'io masa quẽne, Dios ĩ roticũmasirere masiboarine, ti yirore bajiro yiru̶abesuja yu̶a.</s>
      <s id="b.EPH.2.3.2">To bajiri, rojosere yisejacõari, ti rione yu̶are yiru̶amacõrũgũcaju̶ ti maji.</s>
      <s id="b.EPH.2.3.3">To bajiro bajirã ñari, rojose tãmu̶otu̶jabetiriaroju̶ Dios ĩ rearona ñaboayuja yu̶a quẽne.</s>
     </seg>
     <seg type="verse" id="b.EPH.2.4">
      <s id="b.EPH.2.4.1">To bajiro yiecorona mani ñaboajaquẽne, manire maimasucõagũ̶ ñari, quẽnaro manire yiyumi Dios.</s>
     </seg>
     <seg type="verse" id="b.EPH.2.5">
      <s id="b.EPH.2.5.1">Rojose yirã ñari, Dios ĩ ĩajama, rijariarãre bajiro bajirã mani ñaboajaquẽne, ĩ macu̶ rãcana mani ñajare, ĩ catisere manire ĩsiñumi Dios.</s>
      <s id="b.EPH.2.5.2">Quẽnamasugũ̶ ñari, rojose tãmu̶otu̶jabetiriaroju̶ mani vaborotire ĩ macu̶re manire yirẽtobosarotiyumi Dios.</s>
     </seg>
     <seg type="verse" id="b.EPH.2.6">
      <s id="b.EPH.2.6.1">To bajiri, ĩ macu̶re ĩ tudicatiorone, manire quẽne tudicatiogu̶re bajiro manire yiyumi.</s>
      <s id="b.EPH.2.6.2">To bajiro ĩ yijama, “Õ vecaju̶ ĩ ñaroju̶ Jesucristo rãca rujirãre bajiro ñaru̶arãma” yigu̶ yiyumi.</s>
     </seg>
     <seg type="verse" id="b.EPH.2.7">
      <s id="b.EPH.2.7.1">To bajiro ĩ yijama, “Quẽnaro yiyumi Dios” ĩna yirũgũrotire yigu̶ yiyumi.</s>
     </seg>
     <seg type="verse" id="b.EPH.2.8">
      <s id="b.EPH.2.8.1">Mu̶a masune, “Quẽnaro yirã ñaja yu̶a” mu̶a yiro me, ĩ bojarore bajiro mu̶are yigu̶ yiyumi Dios.</s>
      <s id="b.EPH.2.8.2">To bajiri, “Quẽnaro manire yibosayumi Dios” mu̶a yitu̶oĩajare, rojose tãmu̶otu̶jabetiriaroju̶ mu̶a vaborotire mu̶are yirẽtobosayumi.</s>
     </seg>
     <seg type="verse" id="b.EPH.2.9">
      <s id="b.EPH.2.9.1">Cristo ĩ yirẽtobosare ñajare, “Quẽnaro yirã ñari, Dios tu̶ju̶ ñaru̶arãja yu̶a”, yiroti me ñaja.</s>
     </seg>
     <seg type="verse" id="b.EPH.2.10">
      <s id="b.EPH.2.10.1">“Jesucristo yarã ñaru̶arãma”, manire yiyumi Dios.</s>
      <s id="b.EPH.2.10.2">To bajiro manire yiyumi Dios, gãjerãre quẽnaro mani yirotire yigu̶.</s>
     </seg>
     <seg type="verse" id="b.EPH.2.11">
      <s id="b.EPH.2.11.1">Tirũ̶mu̶ju̶ mani bajirere masiritibesa mu̶a.</s>
      <s id="b.EPH.2.11.2">Rĩamasaca mame ruyuarãcare circuncisión yirere mani ñicu̶a ñamasiriarãre ĩnare yirotimasiñumi Dios.</s>
      <s id="b.EPH.2.11.3">“Dios yarã ñaja yu̶a.</s>
      <s id="b.EPH.2.11.4">To bajiri ĩ rotisere cu̶diroti ñaja” yu̶a yirotire yigu̶, to bajiro yu̶are yiyumi.</s>
      <s id="b.EPH.2.11.5">Mu̶aju̶ama, Diore masirã me ñañuja mu̶a maji.</s>
      <s id="b.EPH.2.11.6">Ĩre masimena mu̶a ñajare, “Circuncisión yiyamana ñaama ĩna” yirã, mu̶are ĩaterũgũcaju̶ yu̶a.</s>
     </seg>
     <seg type="verse" id="b.EPH.2.12">
      <s id="b.EPH.2.12.1">Cristo ĩ bajirotire masimena, to yicõari Dios rĩa me ñañuja mu̶a maji.</s>
      <s id="b.EPH.2.12.2">Mani ñicu̶a jud'io masarema, “Yu̶ rotisere mu̶a cu̶dijama, quẽnaro mu̶are yiru̶cu̶ja yu̶”, ĩnare yigoticũmasiñumi Dios.</s>
      <s id="b.EPH.2.12.3">Gajeyere quẽne, ĩna cu̶dirotire tu̶oĩabecu̶ne, “Yu̶ rĩa mu̶a ñajare, quẽnaro mu̶are yiru̶cu̶ja yu̶”, ĩnare yimasiñumi Dios.</s>
      <s id="b.EPH.2.12.4">To bajiboarine, mu̶aju̶ama, mu̶a rijato beroju̶ mu̶a bajirotire masibesuja mu̶a maji.</s>
     </seg>
     <seg type="verse" id="b.EPH.2.13">
      <s id="b.EPH.2.13.1">To bajiro bajiriarã ñaboarine, yucu̶rema Jesucristo yarã ñari, ĩ rijabosare su̶orine Diore masirã ñaja mu̶a yuja.</s>
     </seg>
     <seg type="verse" id="b.EPH.2.14">
      <s id="b.EPH.2.14.1">Yu̶a jud'io masa Dios ĩ roticũmasirere ajirũ̶cu̶bu̶orã ñari, “Dios rĩa ñaja mani” yitu̶oĩacõari, jud'io masa me ñarã rãca gãmerã ĩateyuja mani.</s>
      <s id="b.EPH.2.14.2">Jesucristo manire ĩ rijabosare ti ñajare, “Dios ĩ roticũmasire mani cu̶dijama, ĩ tu̶ju̶ ejaru̶arãja mani” yu̶a yitu̶oĩaboare vaja maja.</s>
      <s id="b.EPH.2.14.3">Jesucristo manire ĩ rijabosare su̶orine, jud'io masa, jud'io masa me ñarã quẽne, cojo masare bajiro Diorãca quẽnaro ñasu̶oyuja mani.</s>
      <s id="b.EPH.2.14.4">To bajiro mani ñarotire yigu̶, manire rijabosayumi Jesucristo.</s>
     </seg>
     <seg type="verse" id="b.EPH.2.17">
      <s id="b.EPH.2.17.1">To bajiri yu̶a jud'io masa, Dios ĩ roticũmasire ajirũ̶cu̶bu̶ocana, to yicõari, ĩ yere masimena quẽne, Diorãca quẽnaro mani ñarotire gotigu̶, adi macaru̶cu̶roju̶ vayumi Cristo.</s>
     </seg>
     <seg type="verse" id="b.EPH.2.18">
      <s id="b.EPH.2.18.1">Vadicõari, manire ĩ rijabosare su̶orine Esp'iritu Santo ĩ ejarẽmose rãca mani jacu̶ Diore sẽnimasiaja mani.</s>
     </seg>
     <seg type="verse" id="b.EPH.2.19">
      <s id="b.EPH.2.19.1">Tocãrãcu̶ne Esp'iritu Santo ĩ ñajare, Diore masirã ñaja mu̶a yuja.</s>
      <s id="b.EPH.2.19.2">Dios rĩa ñaja mu̶a quẽne.</s>
     </seg>
     <seg type="verse" id="b.EPH.2.20">
      <s id="b.EPH.2.20.1">Mani Cristore ajitirũ̶nu̶rã, gũ̶tavi Dios ĩ quẽnorivire bajiro bajirã ñaja mani.</s>
      <s id="b.EPH.2.20.2">To bajiri ti viju̶re ñagũ̶re bajiro bajigu̶ ñaami Esp'iritu Santo, mani jediro ĩ rãcana mani ñajare.</s>
      <s id="b.EPH.2.20.3">Gũ̶ta ñamasuricare bajiro bajigu̶ ñaami Jesucristo, ĩ su̶orine Dios rĩa mani ñajare.</s>
      <s id="b.EPH.2.20.4">Ĩ beroana ñaama Diore gotirẽtobosariarã, to yicõari yu̶a Jesús ĩ bajirere goticudirimasa, yu̶a gotisere ajicõari Jesucristore mu̶a ajitirũ̶nu̶su̶ore ñajare.</s>
      <s id="b.EPH.2.20.5">Yu̶a beroana ñaja mu̶a.</s>
     </seg>
    </div>
    <div type="chapter" id="b.EPH.3">
     <seg type="verse" id="b.EPH.3.1">
      <s id="b.EPH.3.1.1">To bajiri, jud'io masa me ñarãre, Jesucristo ĩ bajirere yu̶ gotimasiocati su̶orine tubibe ecoaja yu̶.</s>
     </seg>
     <seg type="verse" id="b.EPH.3.2">
      <s id="b.EPH.3.2.1">Ti quetire masa ĩna masibeticatire, jud'io masa me ñarãre Jesucristo su̶orine quẽnaro Dios ĩ yisere mojoroaca mu̶are goticõaja yu̶.</s>
      <s id="b.EPH.3.2.2">“Jud'io masa me ñarãre ĩnare goticudiato” yigu̶, yu̶ masirotire yu̶re cõañumi Dios.</s>
      <s id="b.EPH.3.2.3">Tire ajiriarãja mu̶a.</s>
      <s id="b.EPH.3.2.4">Tire yu̶ ucasere ĩacõari, Cristo su̶orine mu̶are quẽnaro ĩ yisere ajimasiru̶arãja mu̶a quẽne.</s>
     </seg>
     <seg type="verse" id="b.EPH.3.5">
      <s id="b.EPH.3.5.1">Tirũ̶mu̶ju̶rema masa ĩna masibeticatire, Dios ĩ cõagũ̶ Esp'iritu Santo su̶orine gotimasioaja yu̶a, Jesucristo ĩ bajirere goticudirã, to yicõari Diore gotirẽtobosarimasa quẽne.</s>
     </seg>
     <seg type="verse" id="b.EPH.3.6">
      <s id="b.EPH.3.6.1">Ti quetire mu̶are tudigotiaja yu̶: Jesucristo ĩ bajirere ajitirũ̶nu̶rãre “Yiru̶cu̶ja” ĩ yiriarore bajiro jud'io masare, jud'io masa me ñarãre quẽne, quẽnaro yami Dios.</s>
      <s id="b.EPH.3.6.2">To yicõari, õ vecaju̶re quẽne quẽnaro yiru̶cu̶mi.</s>
      <s id="b.EPH.3.6.3">To bajiri ĩ yarã ñacõari, cojo masare bajiro ñaja mani ĩre ajitirũ̶nu̶rã.</s>
     </seg>
     <seg type="verse" id="b.EPH.3.7">
      <s id="b.EPH.3.7.1">Rojose yigu̶ yu̶ ñaboajaquẽne, “Tire goticudiato” yigu̶, yu̶ masirotire yu̶re u̶joyumi Dios.</s>
     </seg>
     <seg type="verse" id="b.EPH.3.8">
      <s id="b.EPH.3.8.1">Gãjerã Cristore ajitirũ̶nu̶rãre Dios ĩ mairore bajiro yiecorocu̶ me yu̶ ñaboajaquẽne, yu̶re ĩamaicõari, ñajedirore rujeor'i ñari, jud'io masa me ñarãre yu̶re gotiroticõañumi Dios.</s>
      <s id="b.EPH.3.8.2">“Masa ĩna masibeticatire Cristore ajitirũ̶nu̶ronare quẽnaro ĩnare yu̶ yirotire goticudiru̶cu̶ja mu̶”, yu̶re yicõañumi.</s>
      <s id="b.EPH.3.8.3">To bajiro yu̶re ĩ yire ti ñaboajaquẽne, quẽnaro manire ĩ yirotire masijeoyamaja.</s>
     </seg>
     <seg type="verse" id="b.EPH.3.10">
      <s id="b.EPH.3.10.1">To bajiri, Jesucristore ajitirũ̶nu̶rãre quẽnaro Dios manire ĩ yisere ĩacõari, “Tu̶oĩajeogu̶ ñaami”, ĩre yirũ̶cu̶bu̶oama ángel mesa, to yicõari gãjerã ĩre rotibosarã quẽne.</s>
     </seg>
     <seg type="verse" id="b.EPH.3.11">
      <s id="b.EPH.3.11.1">Tirũ̶mu̶ju̶ adi macaru̶cu̶ro ĩ rujeoroto rĩjoroju̶ne, “Yu̶ macu̶re ajitirũ̶nu̶rãre quẽnaro ĩnare yiru̶cu̶ja”, yitu̶oĩamasiñuju Dios.</s>
      <s id="b.EPH.3.11.2">To bajiro ĩ yitu̶oĩamasiriarore bajirone mani u̶ju̶ Jesucristo ĩ rijabosare su̶orine quẽnaro manire yami Dios.</s>
     </seg>
     <seg type="verse" id="b.EPH.3.12">
      <s id="b.EPH.3.12.1">“Jesucristo yarã mani ñajare, manire ĩavariquẽnagũ̶mi Dios” yitu̶oĩarã ñari, ĩre güimenane sẽnirũgũaja mani.</s>
     </seg>
     <seg type="verse" id="b.EPH.3.13">
      <s id="b.EPH.3.13.1">To bajiri, Jesucristo ĩ rijabosare su̶orine Dios quẽnaro ĩ yisere jud'io masa mere mu̶are yu̶ gotimasiocudicati su̶orine tubiberiaviju̶ rojose yu̶ tãmu̶osere ajicõari, su̶tiritibesa mu̶a.</s>
      <s id="b.EPH.3.13.2">Ado bajiroju̶a tu̶oĩaña: “Pablo ĩ gotisere ajicõari, Jesucristore ajitirũ̶nu̶su̶ocaju̶ yu̶a.</s>
      <s id="b.EPH.3.13.3">To bajiri Dios yarã ñaja yu̶a”, yitu̶oĩa variquẽnaña mu̶a.</s>
     </seg>
     <seg type="verse" id="b.EPH.3.14">
      <s id="b.EPH.3.14.1">To bajiri, jud'io masare, to yicõari gãjerãre quẽne, mani jacu̶ quẽnaro manire ĩ yisere yu̶ tu̶oĩajama, gu̶somuniari tuetucõari, ĩre sẽnirũgũaja yu̶.</s>
     </seg>
     <seg type="verse" id="b.EPH.3.15">
      <s id="b.EPH.3.15.1">Ĩne ñaami, adi macaru̶cu̶roana, õ vecana quẽne, mani ñaro cõro jacu̶, manire rujeor'i.</s>
     </seg>
     <seg type="verse" id="b.EPH.3.16">
      <s id="b.EPH.3.16.1">Ĩre, ado bajiro mu̶are sẽnibosarũgũaja yu̶: “Quẽnaro yigu̶ ñari, Esp'iritu Santo su̶orine ĩnare ejarẽmoña mu̶, bu̶tobu̶sa mu̶re ĩna ajitirũ̶nu̶rotire yigu̶.</s>
     </seg>
     <seg type="verse" id="b.EPH.3.17">
      <s id="b.EPH.3.17.1">‘ “Mani rãca ñagũ̶mi Cristo manire ejarẽmogũ̶” yitu̶oĩacõari, ĩre sẽnirũgũato ĩna’ yigu̶, ĩnare ejarẽmoña.</s>
      <s id="b.EPH.3.17.2">To bajiro ĩna yicõa ñajama, Cristore ajitirũ̶nu̶rã ñari, ĩ bojarore bajiro gãjerãre quẽne ejarẽmorũgũru̶arãma”, mu̶are yisẽnibosaja yu̶.</s>
     </seg>
     <seg type="verse" id="b.EPH.3.18">
      <s id="b.EPH.3.18.1">To bajiro mu̶a yijama, Cristo mu̶are ĩ maisere bajiro gãjerãre maijeomena ñaboarine, Cristo mu̶are ĩ maisere quẽnarobu̶sa masiru̶arãja mu̶a.</s>
     </seg>
     <seg type="verse" id="b.EPH.3.19">
      <s id="b.EPH.3.19.1">Masare ĩ maise jediro masijeobetirona ñaboarine, quẽnarobu̶sa mu̶a masirotire bojaja yu̶.</s>
      <s id="b.EPH.3.19.2">To bajiro mu̶a bajijama, Dios ĩ bojase rĩne yirã ñaru̶arãja mu̶a.</s>
     </seg>
     <seg type="verse" id="b.EPH.3.20">
      <s id="b.EPH.3.20.1">Ĩ rĩa mani ñajare, ĩ masise rãca quẽnaro manire yirẽmorũgũami Dios, ĩ bojarore bajiro quẽnaro yirã mani ñarotire yigu̶.</s>
      <s id="b.EPH.3.20.2">To bajiro manire ĩ yijare, tire tu̶oĩacõari, “Ĩre mani sẽniro rẽtoro manire yirẽmomasiami”, yimasiaja mani.</s>
      <s id="b.EPH.3.20.3">To bajiro yigu̶ ĩ ñajare, quẽnase ĩre yirũ̶cu̶bu̶oto mani.</s>
     </seg>
     <seg type="verse" id="b.EPH.3.21">
      <s id="b.EPH.3.21.1">To bajiri, ĩ rĩa, Jesucristo yarã ñari, Diore quẽnase rĩne ĩre yirũ̶cu̶bu̶orũgũto mani.</s>
     </seg>
    </div>
    <div type="chapter" id="b.EPH.4">
     <seg type="verse" id="b.EPH.4.1">
      <s id="b.EPH.4.1.1">Jesucristo ocare yu̶ gotise su̶orine tubibe ecogu̶, ado bajise mu̶are gotimasioaja yu̶: “ ‘Quẽnase rĩne yirã ñato’ yigu̶, manire beseyumi”, yitu̶oĩaja mu̶a.</s>
      <s id="b.EPH.4.1.2">To bajiri, “Ĩ bojarore bajiro yirã ñaña mu̶a”, mu̶are yaja yu̶.</s>
     </seg>
     <seg type="verse" id="b.EPH.4.2">
      <s id="b.EPH.4.2.1">“Ñamasurã ñaja yu̶a”, yitu̶oĩabesa mu̶a.</s>
      <s id="b.EPH.4.2.2">Gãjerãre ajirũ̶cu̶bu̶ocõari, quẽnaro ĩnare yirã ñaña.</s>
      <s id="b.EPH.4.2.3">Gãjerã gõjanabioro ĩna yiboajaquẽne, ĩnare tud'ibesa.</s>
      <s id="b.EPH.4.2.4">To yicõari, rojose mu̶are ĩna yiboajaquẽne, ĩnare maicõa ñaña.</s>
     </seg>
     <seg type="verse" id="b.EPH.4.3">
      <s id="b.EPH.4.3.1">Esp'iritu Santo ĩ ejarẽmose rãca Diore sẽnirũgũña mu̶a, “Cojo masare bajiro quẽnaro ñato mani” yirã.</s>
     </seg>
     <seg type="verse" id="b.EPH.4.4">
      <s id="b.EPH.4.4.1">Mu̶a jediro, sĩgũ̶re bajiro tu̶oĩaja, Esp'iritu Santo rãcana ñari.</s>
      <s id="b.EPH.4.4.2">To bajicõari, “Yiru̶cu̶ja” Dios ĩ yiriarore bajiro quẽnaro mu̶are ĩ yirotire tu̶oĩayurã ñaja mu̶a jediro.</s>
     </seg>
     <seg type="verse" id="b.EPH.4.5">
      <s id="b.EPH.4.5.1">Sĩgũ̶ne ñaami mani u̶ju̶, Jesucristo.</s>
      <s id="b.EPH.4.5.2">Ĩre ajitirũ̶nu̶cõari, “Cristo yarã ñaja yu̶a” yirã, oco rãca bautiza ecoriarã ñaja mu̶a jediro.</s>
     </seg>
     <seg type="verse" id="b.EPH.4.6">
      <s id="b.EPH.4.6.1">To bajicõari, mani jacu̶, Dios sĩgũ̶rene rũ̶cu̶bu̶oaja mani.</s>
      <s id="b.EPH.4.6.2">Ĩ sĩgũ̶ne ñaami mani jedirore rotigu̶.</s>
      <s id="b.EPH.4.6.3">Mani rãca ñacõari, manire ejarẽmogũ̶mi, “Yu̶ bojasere yato ĩna” yigu̶.</s>
     </seg>
     <seg type="verse" id="b.EPH.4.7">
      <s id="b.EPH.4.7.1">Sĩgũ̶re bajiro mani tu̶oĩaboajaquẽne, ĩre ajitirũ̶nu̶rãre ricatiri rĩne mani yimasirotire manire u̶joyumi Cristo.</s>
     </seg>
     <seg type="verse" id="b.EPH.4.8">
      <s id="b.EPH.4.8.1">Tire bajirone yaja Dios ocare masa ĩna ucamasire: “Ĩre ĩaterãre, ‘To cõrone rojosere yitu̶jaya’ ĩnare yiroticõari, Dios ĩ ñaroju̶ ĩnare tudijuamu̶jaru̶cu̶mi mani u̶ju̶, ‘U̶ju̶ masu ñaja yu̶’ yiĩogũ̶.</s>
      <s id="b.EPH.4.8.2">To yigajanocõari, adigodoana masare quẽnase rĩne ĩna yimasirotire yigu̶, ĩnare cõaru̶cu̶mi”, yiucamasire ñaja.</s>
     </seg>
     <seg type="verse" id="b.EPH.4.9">
      <s id="b.EPH.4.9.1">¿No yire ũnire “Tudimu̶jaru̶cu̶mi”, yati?</s>
      <s id="b.EPH.4.9.2">Maji, adi macaru̶cu̶roju̶re rujiayumi, ĩ tudimu̶jaroto rĩjoro yiru̶aro yaja.</s>
      <s id="b.EPH.4.9.3">Jẽre rujiadicõari, bajirocacoasumi.</s>
      <s id="b.EPH.4.9.4">To bajiri, “Bajireariarã ĩna ñaroju̶re quẽne rotigu̶ var'i ñaami”, ĩre yimasire ñaja.</s>
     </seg>
     <seg type="verse" id="b.EPH.4.10">
      <s id="b.EPH.4.10.1">Adi macaru̶cu̶roju̶re, to yicõari bajireariarã ĩna ñaroju̶re quẽne rotigu̶ var'ine ñaami, quẽna õ vecaju̶ Dios ĩ ñaroju̶re quẽne mu̶jar'i.</s>
      <s id="b.EPH.4.10.2">To bajir'i ñari, dise ru̶yabeto rotimasigũ̶ ñaami.</s>
     </seg>
     <seg type="verse" id="b.EPH.4.11">
      <s id="b.EPH.4.11.1">Ĩne ñaami ricatiri rĩne mani yimasirotire manire u̶jor'i.</s>
      <s id="b.EPH.4.11.2">To bajiro ĩ yire ñajare, Cristo ĩ gotiroticõariarã ñaja yu̶a.</s>
      <s id="b.EPH.4.11.3">Gãjerãma, Diore gotirẽtobosarimasa ñaama.</s>
      <s id="b.EPH.4.11.4">“Jesucristo manire ĩ rijabosare ñajare, Dios yarã mu̶a ñaru̶ajama, rojose mu̶a yisere yitu̶jacõari, Cristore ajitirũ̶nu̶ña”, yigotimasiorimasa ñaama.</s>
      <s id="b.EPH.4.11.5">Gãjerãma, Cristore ajitirũ̶nu̶rãre ĩnare gotimasiorimasa ñaama.</s>
      <s id="b.EPH.4.11.6">Gãjerãma, Cristore ajitirũ̶nu̶rãre Dios ocare masa ĩna ucamasirere ĩnare gotimasiorimasa ñaama.</s>
     </seg>
     <seg type="verse" id="b.EPH.4.12">
      <s id="b.EPH.4.12.1">To bajiro ricatiri rĩne mani yimasirotire u̶joyumi Cristo, ĩ bojarore bajiro mani yirotire yigu̶.</s>
      <s id="b.EPH.4.12.2">To bajiro mani yijama, gãmerã ejarẽmorã ñari, bu̶tobu̶sa Cristore ajitirũ̶nu̶ru̶arãja mani.</s>
     </seg>
     <seg type="verse" id="b.EPH.4.13">
      <s id="b.EPH.4.13.1">Mani gãmerã ejarẽmocõa ñajama, sĩgũ̶re bajiro Cristore ajitirũ̶nu̶cõari, quẽnase rĩne yirã ñaru̶arãja mani.</s>
     </seg>
     <seg type="verse" id="b.EPH.4.14">
      <s id="b.EPH.4.14.1">To bajicõari, rĩamasare bajiro tu̶oĩarã me ñaru̶arãja mani.</s>
      <s id="b.EPH.4.14.2">Rĩamasa, socasere ajicõari, “Socarã yama”, yimasibeama ĩna.</s>
      <s id="b.EPH.4.14.3">To bajiro yirã ĩna ñajare, josari mene ĩnare yitorãma gãjerã.</s>
      <s id="b.EPH.4.14.4">To bajiri manire yitorãre ajimasiru̶arãja mani.</s>
     </seg>
     <seg type="verse" id="b.EPH.4.15">
      <s id="b.EPH.4.15.1">Maniju̶ama, gãmerã ĩamaicõari, socamenane quẽnaro gotirũgũru̶arãja.</s>
      <s id="b.EPH.4.15.2">To bajiro mani yicõa ñajama, mani u̶ju̶ Cristo ĩ bojase rĩne yirã ñaru̶arãja mani.</s>
     </seg>
     <seg type="verse" id="b.EPH.4.16">
      <s id="b.EPH.4.16.1">Cristo ñaami mani u̶ju̶.</s>
      <s id="b.EPH.4.16.2">Dios ĩ bojarore bajiro manire ejarẽmorũgũami, bu̶tobu̶sa gãmerã ejarẽmocõari, ĩ bojarore bajiro yirã mani ñarotire yigu̶.</s>
      <s id="b.EPH.4.16.3">Ĩ bojarore bajiro gãmerã ĩamaicõari mani ejarẽmocõa ñajama, bu̶tobu̶sa Dios ĩ bojasere yirũtuaru̶arãja mani.</s>
     </seg>
     <seg type="verse" id="b.EPH.4.17">
      <s id="b.EPH.4.17.1">Mani u̶ju̶ Jesucristo yu̶re ĩ gotirotijare, ado bajise mu̶are yaja yu̶: Dios ocare ajimena, rojose ĩna yirũgũrore bajiro yibesa mu̶a.</s>
      <s id="b.EPH.4.17.2">Dios ĩ ĩajama, vaja manire tu̶oĩarã yirũgũama.</s>
     </seg>
     <seg type="verse" id="b.EPH.4.18">
      <s id="b.EPH.4.18.1">Dios ocare ajiterã ñari, ñamasusere ajimasibeama ĩna.</s>
      <s id="b.EPH.4.18.2">To bajicõari, ĩ catisere cu̶orã me ñaama ĩna.</s>
     </seg>
     <seg type="verse" id="b.EPH.4.19">
      <s id="b.EPH.4.19.1">“Bojoneose yirã yaja yu̶a” yimasibeticõari, ti rione yisejariarã ñaama.</s>
      <s id="b.EPH.4.19.2">To bajiri rojose rĩne yirũgũama.</s>
     </seg>
     <seg type="verse" id="b.EPH.4.20">
      <s id="b.EPH.4.20.1">“To bajiro rojose ĩna yirũgũrore bajiro yibetiroti ñaja”, yimasirã ñarãja mu̶a.</s>
      <s id="b.EPH.4.20.2">Jesucristo ĩ bajirere ajiriarã ñari, “Quẽnaro mani yirũgũsere bojaami Dios”, yimasiaja.</s>
     </seg>
     <seg type="verse" id="b.EPH.4.22">
      <s id="b.EPH.4.22.1">Cristore mu̶a ajitirũ̶nu̶roto rĩjoroju̶, rojose yirũgũñuja mu̶a maji.</s>
      <s id="b.EPH.4.22.2">To bajiro mu̶a yirũgũriarore bajiro yibesa mu̶a.</s>
     </seg>
     <seg type="verse" id="b.EPH.4.23">
      <s id="b.EPH.4.23.1">To yicõari, rojose mu̶a yiru̶a tu̶oĩasere yibeticõari, Esp'iritu Santo ĩ yirẽmose rãca quẽnaseju̶are yiru̶a tu̶oĩarũgũña mu̶a.</s>
     </seg>
     <seg type="verse" id="b.EPH.4.24">
      <s id="b.EPH.4.24.1">To bajicõari, Dios ocare ajitirũ̶nu̶rã ñari, ĩ bojarore bajiro quẽnase rĩne yirũgũña mu̶a.</s>
     </seg>
     <seg type="verse" id="b.EPH.4.25">
      <s id="b.EPH.4.25.1">Dios ocare ajitirũ̶nu̶rã ñari, mu̶a socasere quẽne to cõrone yitu̶jaya.</s>
      <s id="b.EPH.4.25.2">Jesucristore ajitirũ̶nu̶rã ñari, cojo masare bajiro bajirã ñaja mani.</s>
      <s id="b.EPH.4.25.3">To bajiri, riojo gãmerã gotirũgũña mu̶a.</s>
     </seg>
     <seg type="verse" id="b.EPH.4.26">
      <s id="b.EPH.4.26.1">Gãjire mu̶a jũnisinijama, rojose ĩre yibesa mu̶a.</s>
      <s id="b.EPH.4.26.2">Yoaro ĩre jũnisinimenane, gãmerã oca quẽnocõari, mu̶a jũnisinisere tire masiritiya.</s>
     </seg>
     <seg type="verse" id="b.EPH.4.27">
      <s id="b.EPH.4.27.1">Yoaro mu̶a jũnisinijama, vãtia u̶ju̶ ĩ bojarore bajiro yirã yirãja mu̶a.</s>
     </seg>
     <seg type="verse" id="b.EPH.4.28">
      <s id="b.EPH.4.28.1">Juarudirũgũr'ima, to cõrone juarudi tu̶jaya.</s>
      <s id="b.EPH.4.28.2">Juarudimenane, moa, vaja tacõari gãjerã maioro bajirãre ĩnare ĩsiña.</s>
     </seg>
     <seg type="verse" id="b.EPH.4.29">
      <s id="b.EPH.4.29.1">Gãjerãre rujajine oca rojose ñagõbesa mu̶a.</s>
      <s id="b.EPH.4.29.2">Quẽnaseju̶are oca cu̶tiya, mu̶are ajirã, “Bu̶tobu̶sa quẽnase yirã ñato ĩna” yirã.</s>
      <s id="b.EPH.4.29.3">To bajiro mu̶a yijama, ĩnare ejarẽmorã yiru̶arãja mu̶a.</s>
     </seg>
     <seg type="verse" id="b.EPH.4.30">
      <s id="b.EPH.4.30.1">Rojose mu̶a yijama, rojose mu̶a yisere ĩacõari bu̶to su̶tiritigu̶mi Esp'iritu Santo.</s>
      <s id="b.EPH.4.30.2">Ĩne ñaami Dios manire ĩ cõar'i.</s>
      <s id="b.EPH.4.30.3">“Ĩ su̶orine, Jesucristo yarã ñaja mani”, yimasiaja.</s>
      <s id="b.EPH.4.30.4">Ĩre cõa ecorã ñari, rojose yimenane ñacõaña mu̶a, Jesucristo “Ĩnare yirẽtobosaru̶cu̶ja” ĩ yiriarũ̶mu̶ ti ejarotire yurã.</s>
     </seg>
     <seg type="verse" id="b.EPH.4.31">
      <s id="b.EPH.4.31.1">Gãjire rojose mu̶a yiru̶a tu̶oĩasere yibesa.</s>
      <s id="b.EPH.4.31.2">Gãjerãre ĩatebesa.</s>
      <s id="b.EPH.4.31.3">Jũnisinicõari, avasãtud'ibesa.</s>
      <s id="b.EPH.4.31.4">Gãjerãre rojose ñagõmacabesa.</s>
      <s id="b.EPH.4.31.5">Gãjerã rojose mu̶are ĩna yiboajaquẽne, jũnisinibesa.</s>
      <s id="b.EPH.4.31.6">To yicõari, rojose mu̶are yirãre gãmebesa.</s>
      <s id="b.EPH.4.31.7">Ñajediro rojose mu̶a yisere yitu̶jaya mu̶a.</s>
     </seg>
     <seg type="verse" id="b.EPH.4.32">
      <s id="b.EPH.4.32.1">Ĩnare ĩamaicõari, quẽnaro ĩnare yiroti ñaja mu̶are.</s>
      <s id="b.EPH.4.32.2">Cristo manire ĩ rijabosare ñajare, rojose mu̶a yirere masirioyumi Dios.</s>
      <s id="b.EPH.4.32.3">To bajiro manire ĩ yire ñajare, ĩ yiriarore bajiro yirã, mu̶a quẽne, gãjerã rojose mu̶are ĩna yisere masirioya.</s>
     </seg>
    </div>
    <div type="chapter" id="b.EPH.5">
     <seg type="verse" id="b.EPH.5.1">
      <s id="b.EPH.5.1.1">Dios rĩa, ĩ mairã ñari, quẽnaro ĩ yirore bajiro yiroti ñaja mu̶are quẽne.</s>
     </seg>
     <seg type="verse" id="b.EPH.5.2">
      <s id="b.EPH.5.2.1">Jesucristo mu̶are ĩ mairore bajiro, gãjerãre ĩnare maiña mu̶a quẽne.</s>
      <s id="b.EPH.5.2.2">Mu̶are maigũ̶ ñari, rojose mu̶a tãmu̶oborotire mu̶are yirẽtobosagu̶, mu̶are rijabosayumi Jesucristo.</s>
      <s id="b.EPH.5.2.3">To bajiro manire ĩ yirẽtobosare ñajare, bu̶to variquẽnañumi Dios.</s>
     </seg>
     <seg type="verse" id="b.EPH.5.3">
      <s id="b.EPH.5.3.1">Dios yarã ñaja mani yuja.</s>
      <s id="b.EPH.5.3.2">To bajiri, manajo mana, manaju̶ mana, manaju̶ cu̶tirã, manajo cu̶tirã quẽne, gãjerã rãca ajeriarã cu̶tibesa mu̶a.</s>
      <s id="b.EPH.5.3.3">To yicõari, jairo gajeyeũni cu̶orã ñaboarine, gajeye quẽna bojarẽmobesa.</s>
      <s id="b.EPH.5.3.4">Ti ũnire mu̶a yibetijama, niju̶ane “To bajiro yiyuma” yirã manama.</s>
     </seg>
     <seg type="verse" id="b.EPH.5.4">
      <s id="b.EPH.5.4.1">Quẽnaro tu̶oĩamenane, oca ajiquẽnañamani ñagõbesa mu̶a.</s>
      <s id="b.EPH.5.4.2">To yicõari, “Gãjerã rãca ajeriarã cu̶ticõari, ajato” yirã, ĩna gotise ũnire yibesa mu̶ama.</s>
      <s id="b.EPH.5.4.3">Dios yarã ñari, ti ũnire ñagõbetiroti ñaja mu̶are.</s>
      <s id="b.EPH.5.4.4">Ado bajiroju̶a ñaña mu̶a: Dios mu̶are ĩ ejarẽmosere tu̶oĩacõari, “Quẽnaro yaja mu̶”, ĩre yivariquẽna ñaña mu̶a.</s>
     </seg>
     <seg type="verse" id="b.EPH.5.5">
      <s id="b.EPH.5.5.1">Ado bajiro bajiroti ti ñajare, to bajise yibesa mu̶are yaja yu̶: Manajo mana, manaju̶ mana, manaju̶ cu̶tirã, manajo cu̶tirã quẽne, gãjerã rãca ajeriarã cu̶tirãma, Dios ĩ ñaroju̶re ejabetiru̶arãma ĩna.</s>
      <s id="b.EPH.5.5.2">Sĩgũ̶ri Diore ĩna mairo rẽtoro gajeyeũnire mairã ñarãma.</s>
      <s id="b.EPH.5.5.3">To bajiro ĩna yijama, Diore rũ̶cu̶bu̶orã me yirãma.</s>
      <s id="b.EPH.5.5.4">To bajiri, Dios ĩ ñaroju̶re ejabetiru̶arãma ĩna.</s>
     </seg>
     <seg type="verse" id="b.EPH.5.6">
      <s id="b.EPH.5.6.1">“To bajiro mani yijama, quẽnacõaja” mu̶are yitorãre ĩnare ajibesa mu̶a.</s>
      <s id="b.EPH.5.6.2">To bajiro yirãrema bu̶to ĩateami Dios.</s>
      <s id="b.EPH.5.6.3">To bajiro yirãre bu̶to ĩatecõari, “Rojose tãmu̶oru̶arãma”, yiru̶cu̶mi Dios.</s>
     </seg>
     <seg type="verse" id="b.EPH.5.7">
      <s id="b.EPH.5.7.1">To bajiri to bajiro yirãre ĩnare baba cu̶tibesa mu̶a, “Mani quẽne ĩna yirore bajiro Dios ĩ bojabetire yirobe” yirã.</s>
     </seg>
     <seg type="verse" id="b.EPH.5.8">
      <s id="b.EPH.5.8.1">Diore masimena ñari, ĩ bojasere mu̶a yirotire masirã me ñañuja mu̶a maji.</s>
      <s id="b.EPH.5.8.2">Yucu̶rema Jesucristo yarã ñari, Dios ĩ bojasere mu̶a yirotire masicõari, tire yirũgũroti ñaja mu̶are.</s>
     </seg>
     <seg type="verse" id="b.EPH.5.9">
      <s id="b.EPH.5.9.1">(Ĩ bojasere yirãma, quẽnase rĩne yirã ñaama.</s>
      <s id="b.EPH.5.9.2">To yicõari, gãjerãre socasere yitorã me ñaama.)</s>
     </seg>
     <seg type="verse" id="b.EPH.5.10">
      <s id="b.EPH.5.10.1">“Mani yisere ĩavariquẽnagũ̶mi” yimasiru̶arã, ĩ bojasere yirũgũña mu̶a.</s>
     </seg>
     <seg type="verse" id="b.EPH.5.11">
      <s id="b.EPH.5.11.1">To yicõari, Diore masimena ĩna bojarore bajiro tu̶oĩacõari yirãre ĩnare baba cu̶tibesa mu̶a.</s>
      <s id="b.EPH.5.11.2">Dios ocaju̶are ĩnare gotimasioña, “ ‘Rojose yirã ñaja mani’ yimasiato ĩna” yirã.</s>
     </seg>
     <seg type="verse" id="b.EPH.5.12">
      <s id="b.EPH.5.12.1">Masa ĩna ĩabetoju̶ bu̶to rojose ĩna yirũgũsere mani ñagõjama, bojoneose ñaja.</s>
      <s id="b.EPH.5.12.2">To bajiri, ti ũnire ñagõbetiroti ñaja.</s>
     </seg>
     <seg type="verse" id="b.EPH.5.13">
      <s id="b.EPH.5.13.1">Dios ocaju̶are ĩnare mu̶a gotimasiojama, tire ajicõari, “Rojose yirã yiyuja yu̶a” yimasicõari, rojose ĩna yirere yitu̶jaru̶arãma.</s>
     </seg>
     <seg type="verse" id="b.EPH.5.14">
      <s id="b.EPH.5.14.1">To bajiri ado bajise yire ñaja: “Rojose yirã ñaboarine, ‘Rojose yirã yaja mani’ yimasibeaja mu̶a.</s>
      <s id="b.EPH.5.14.2">Bajireariarãre bajiro bajirã ñaja mu̶a, ‘Rojose yirã yaja yu̶a’ yimasibeticõari.</s>
      <s id="b.EPH.5.14.3">To bajiro bajirã ñari, Cristoju̶are ajitirũ̶nu̶ña.</s>
      <s id="b.EPH.5.14.4">To bajiro mu̶a bajijama, ĩ ejarẽmose rãca quẽnase rĩne yirã ñaru̶arãja mu̶a”, yigotire ñaja.</s>
     </seg>
     <seg type="verse" id="b.EPH.5.15">
      <s id="b.EPH.5.15.1">To bajiri quẽnaro tu̶oĩacõari, “Diore masirã ñaja yu̶a” yirã, quẽnaseju̶are yirũgũña mu̶a.</s>
      <s id="b.EPH.5.15.2">Diore masimena ĩna yirore bajiro yibesa.</s>
     </seg>
     <seg type="verse" id="b.EPH.5.16">
      <s id="b.EPH.5.16.1">Adirũ̶mu̶rire bu̶to rojose yirũgũama masa.</s>
      <s id="b.EPH.5.16.2">To bajiro ĩna yiñaro ũnone, mu̶aju̶ama, tocãrãcajine Diore sẽnicõari, quẽnaro yirũgũña.</s>
     </seg>
     <seg type="verse" id="b.EPH.5.17">
      <s id="b.EPH.5.17.1">Tu̶oĩamasimenare bajiro bajibesa mu̶a.</s>
      <s id="b.EPH.5.17.2">“Dios ĩ bojasere yimasiaja yu̶a” mu̶a yimasirotire tu̶oĩacõari, quẽnaro yirã ñaña mu̶a.</s>
     </seg>
     <seg type="verse" id="b.EPH.5.18">
      <s id="b.EPH.5.18.1">Idire mecu̶ose idimecu̶besa.</s>
      <s id="b.EPH.5.18.2">Mu̶a idimecu̶jama, mu̶a masune rojose yirã yirãja.</s>
      <s id="b.EPH.5.18.3">Tire idimecu̶menane, Esp'iritu Santo ĩ masiseju̶are ĩre sẽnirũgũña, ĩ bojasere yiru̶arã.</s>
     </seg>
     <seg type="verse" id="b.EPH.5.19">
      <s id="b.EPH.5.19.1">Mu̶a rẽjajama, Dios ocare masa ĩna ucamasire basare, Diore mu̶a tu̶oĩabasare quẽne, gãmerã gotiya mu̶a.</s>
      <s id="b.EPH.5.19.2">To bajiro mu̶a yijama, Diore tu̶oĩacõari, bu̶to variquẽnase rãca basarũgũña, ĩre rũ̶cu̶bu̶orã.</s>
     </seg>
     <seg type="verse" id="b.EPH.5.20">
      <s id="b.EPH.5.20.1">To yicõari, “Quẽnaro yaja mu̶”, mani jacu̶ Diore ĩre yirũgũña, ĩ su̶orine mani u̶ju̶ Jesucristo quẽnaro manire ĩ yirũgũse ñajare.</s>
     </seg>
     <seg type="verse" id="b.EPH.5.21">
      <s id="b.EPH.5.21.1">To yicõari, Cristore ajirũ̶cu̶bu̶orã ñari, mu̶a masu quẽne gãmerã ajirũ̶cu̶bu̶oya.</s>
     </seg>
     <seg type="verse" id="b.EPH.5.22">
      <s id="b.EPH.5.22.1">Rõmia, manaju̶a cu̶tirãre, mu̶are gotigu̶ yaja yu̶: Cristore ĩre mu̶a ajirũ̶cu̶bu̶orore bajiro mu̶a manaju̶are quẽnaro ĩnare ajirũ̶cu̶bu̶oya.</s>
     </seg>
     <seg type="verse" id="b.EPH.5.23">
      <s id="b.EPH.5.23.1">Mu̶a manaju̶ne ñaami mu̶are ũmato ñagũ̶.</s>
      <s id="b.EPH.5.23.2">To bajirone bajiaja Cristore ajitirũ̶nu̶rãre quẽne.</s>
      <s id="b.EPH.5.23.3">Ĩne ñaami manire ũmato ñagũ̶, to yicõari, rojose mani tãmu̶oborotire manire yirẽtobosar'i.</s>
      <s id="b.EPH.5.23.4">Manire ũmato ñagũ̶ ñari, mani ru̶joare bajiro bajigu̶ ñaami.</s>
      <s id="b.EPH.5.23.5">To bajiro ĩ bajijare, ĩre moabosarã ñari, ĩ ruju̶re bajiro bajirã ñaja mani.</s>
     </seg>
     <seg type="verse" id="b.EPH.5.24">
      <s id="b.EPH.5.24.1">To bajiri Cristore mu̶a ajirũ̶cu̶bu̶orũgũrore bajiro mu̶a manaju̶are quẽne ĩnare ajirũ̶cu̶bu̶oya.</s>
     </seg>
     <seg type="verse" id="b.EPH.5.25">
      <s id="b.EPH.5.25.1">Ũ̶mu̶are quẽne gotigu̶ yaja yu̶: Cristo manire ĩ mairore bajiro mu̶a manajoare ĩnare maiña mu̶a.</s>
      <s id="b.EPH.5.25.2">Manire maigũ̶ ñari, manire rijabosayumi Cristo.</s>
      <s id="b.EPH.5.25.3">“Yu̶re ajitirũ̶nu̶rã bautiza ecorãre, rojose ĩna yisere masiriocõari, ‘Yu̶ yarã ñaama’ ĩnare yiĩaru̶cu̶ja yu̶” yigu̶, rijabosayumi Cristo.</s>
     </seg>
     <seg type="verse" id="b.EPH.5.27">
      <s id="b.EPH.5.27.1">Ĩ tu̶ju̶ ejarã, rojose mana mani ejarotire yigu̶, manire rijabosayumi.</s>
     </seg>
     <seg type="verse" id="b.EPH.5.28">
      <s id="b.EPH.5.28.1">To bajiri, manire Cristo ĩ mairore bajirone, mu̶a manajoare ĩnare maiña mu̶a.</s>
      <s id="b.EPH.5.28.2">Ju̶arã ñaboarine, sĩgũ̶ ruju̶re bajirone ñaja mu̶a, Dios ĩ ĩajama.</s>
      <s id="b.EPH.5.28.3">To bajiri, ĩ manajore maigũ̶ma, ĩ masu ruju̶re ĩ mairore bajirone maigũ̶mi, sore.</s>
     </seg>
     <seg type="verse" id="b.EPH.5.29">
      <s id="b.EPH.5.29.1">Ñimu̶ju̶ane ĩ masu ruju̶re ĩategu̶ magũ̶mi.</s>
      <s id="b.EPH.5.29.2">Mani ruju̶re maicõari, bare ba, quẽnaro ĩatirũ̶nu̶aja mani.</s>
      <s id="b.EPH.5.29.3">To bajirone manire ĩatirũ̶nu̶gũ̶mi Cristo, ĩ ruju̶re bajiro bajirã mani ñajare.</s>
     </seg>
     <seg type="verse" id="b.EPH.5.31">
      <s id="b.EPH.5.31.1">Dios ocare masa ĩna ucamasire ado bajiro ti gotijare, “Ĩna manajoa cu̶tijama, ju̶arã ñaboarine, sĩgũ̶ ruju̶re bajiro ñaama ĩna”, yimasire ñaja: “Ũ̶mu̶, rõmio ĩ rujeomasire ti ñajare, ĩ manajo cu̶tijama, ĩ jacu̶are ĩnare cãmotadiru̶cu̶mi.</s>
      <s id="b.EPH.5.31.2">Manajo cu̶ticõari, ju̶arã ñaboarine, sĩgũ̶ ruju̶re bajirone ñaru̶arãma”, yigotiaja Dios oca.</s>
     </seg>
     <seg type="verse" id="b.EPH.5.32">
      <s id="b.EPH.5.32.1">Tire buecõari, ñamasusere masa ĩna masibeticatire mu̶are gotimasioaja yu̶: Cristo rãca mani ñasere quẽne gotiaja ti.</s>
      <s id="b.EPH.5.32.2">“Cristo yarã ñari, jãjarã ñaboarine, sĩgũ̶ ruju̶re bajiro ñaama ĩna”, yire ũni ñaja.</s>
     </seg>
     <seg type="verse" id="b.EPH.5.33">
      <s id="b.EPH.5.33.1">To bajiro yiru̶aro ti yiboajaquẽne, manajoa cu̶tirere quẽne gotimasioaja ti.</s>
      <s id="b.EPH.5.33.2">Mu̶a masu ruju̶rire mu̶a mairore bajirone mu̶a manajoare ĩnare maiña.</s>
      <s id="b.EPH.5.33.3">Mu̶a, rõmia quẽne, mu̶a manaju̶are quẽnaro ĩnare ajirũ̶cu̶bu̶oya.</s>
     </seg>
    </div>
    <div type="chapter" id="b.EPH.6">
     <seg type="verse" id="b.EPH.6.1">
      <s id="b.EPH.6.1.1">Rĩamasare gotigu̶ yaja yu̶: Mu̶a jacu̶are quẽnaro ĩnare ajiya.</s>
      <s id="b.EPH.6.1.2">Cristo mani u̶ju̶ to bajiro mu̶a yisere bojaami.</s>
     </seg>
     <seg type="verse" id="b.EPH.6.2">
      <s id="b.EPH.6.2.1">“Quẽnaro mu̶are yiru̶cu̶ja” ĩ yire rãcaye Dios ĩ roticũmasire ado bajiro yaja: “Mu̶ jacu̶, mu̶ jacore quẽne quẽnaro rũ̶cu̶bu̶oya.</s>
     </seg>
     <seg type="verse" id="b.EPH.6.3">
      <s id="b.EPH.6.3.1">To bajiro mu̶a yijama, variquẽnaro yoaro adigodoju̶re catiñaru̶arãja mu̶a”, yiyuja ti.</s>
     </seg>
     <seg type="verse" id="b.EPH.6.4">
      <s id="b.EPH.6.4.1">Rĩamasa jacu̶are, ado bajise mu̶are gotiaja yu̶: Mu̶a rĩare ĩnare yijũnisiniomenane, Dios ĩ bojarore bajiro yirã, quẽnaro ĩnare gotimasiobu̶cu̶oya.</s>
     </seg>
     <seg type="verse" id="b.EPH.6.5">
      <s id="b.EPH.6.5.1">Moabosarimasare quẽne gotiaja yu̶: Mu̶a u̶jarãre rũ̶cu̶bu̶ocõari, variquẽnase rãca quẽnaro ĩnare cu̶diya mu̶a.</s>
      <s id="b.EPH.6.5.2">To bajiro mu̶a yijama, Cristorene cu̶dirã yaja mu̶a.</s>
     </seg>
     <seg type="verse" id="b.EPH.6.6">
      <s id="b.EPH.6.6.1">“Manire moare rotirã ĩna ĩaro rĩne quẽnaro moaru̶arãja, ‘Yu̶are ĩavariquẽnato ĩna’ yirã”, yitu̶oĩabeticõaña mu̶a.</s>
      <s id="b.EPH.6.6.2">Ĩna ĩaro mu̶a moarore bajirone, ĩna ĩabetijaquẽne moacõaroti ñaja.</s>
      <s id="b.EPH.6.6.3">“Cristore moabosarãre bajirone moarã yaja mani” yirã, quẽnaro ĩnare moabosaya mu̶a.</s>
     </seg>
     <seg type="verse" id="b.EPH.6.7">
      <s id="b.EPH.6.7.1">To bajiri, “Cristo ĩ bojasere yirã yaja mani” yirã, variquẽnase rãca quẽnaro ĩnare moabosaya mu̶a.</s>
     </seg>
     <seg type="verse" id="b.EPH.6.8">
      <s id="b.EPH.6.8.1">Moabosarimasa mu̶a ñajama, ñabetijaquẽne, quẽnaro mu̶a moareju̶are ĩacõari, quẽnaro mu̶are yiru̶cu̶mi Dios.</s>
     </seg>
     <seg type="verse" id="b.EPH.6.9">
      <s id="b.EPH.6.9.1">Moare rotirãju̶are quẽne gotiaja yu̶: Ado yu̶ gotise ũni, mu̶a moarimasa Cristore ĩna tu̶oĩarore bajirone mu̶a quẽne tu̶oĩarona ñaja.</s>
      <s id="b.EPH.6.9.2">Mu̶are moabosarimasare, “Rojose mu̶are yiru̶arãja, mu̶a moabosabetijama” yimenane, quẽnaro ĩnare yiya.</s>
      <s id="b.EPH.6.9.3">Sĩgũ̶ne ñaami mani u̶ju̶ ñamasugũ̶, mu̶are moabosarimasare, to yicõari mu̶are quẽne rotigu̶.</s>
      <s id="b.EPH.6.9.4">“Ĩna ñaama ñamasurã” yigu̶ me ñaami.</s>
      <s id="b.EPH.6.9.5">Quẽnaro mu̶a moareju̶are ĩacõari, quẽnaro mu̶are yiru̶cu̶mi mani u̶ju̶.</s>
      <s id="b.EPH.6.9.6">Tire masiritibesa mu̶a.</s>
     </seg>
     <seg type="verse" id="b.EPH.6.10">
      <s id="b.EPH.6.10.1">Ñajedirore, ado bajiro mu̶are gotiaja yu̶: Mani u̶ju̶ Dios, jediro masijeogu̶ ñaami.</s>
      <s id="b.EPH.6.10.2">To bajigu̶ ĩ ñajare, “ ‘Vãtia ĩna bojasere cu̶dibeticõato ĩna’ yigu̶, manire yirẽmoru̶cu̶mi”, yitu̶oĩacõa ñarũgũña mu̶a.</s>
      <s id="b.EPH.6.10.3">To bajiro mu̶a yijama, vãtiare cu̶dibeticõari, bu̶tobu̶sa Dios ĩ bojaseju̶are yirã ñarũtuaru̶arãja mu̶a.</s>
     </seg>
     <seg type="verse" id="b.EPH.6.11">
      <s id="b.EPH.6.11.1">Surara, sĩagu̶acu̶, ĩ ruju̶re “Sareejoroma” yigu̶, cõme sudiro sãñatoogu̶mi.</s>
      <s id="b.EPH.6.11.2">To bajiri mu̶a quẽne, Dios ĩ masisere u̶joecoriarã ñari, vãtia u̶ju̶ mu̶are “Yitoromi” yirã, tire tu̶oĩatu̶jabesa.</s>
      <s id="b.EPH.6.11.3">To bajiro mu̶a bajijama, no bajiroju̶ane mu̶are yitobecu̶mi vãtia u̶ju̶.</s>
     </seg>
     <seg type="verse" id="b.EPH.6.12">
      <s id="b.EPH.6.12.1">Manire bajiro bajirãrene quẽarã me yaja.</s>
      <s id="b.EPH.6.12.2">Rojose manire yirotiajerã, ruyumena vãtia rãcaju̶a gãmerã quẽarã yaja.</s>
      <s id="b.EPH.6.12.3">“Ĩnare cu̶dibetiroti ñaja”, yimasiña mu̶a.</s>
      <s id="b.EPH.6.12.4">Bu̶to masirã ñaama vãtia.</s>
      <s id="b.EPH.6.12.5">Ñimu̶ju̶ane vãtiare cu̶dibecu̶ magũ̶mi, Dios ĩ yirẽmobetijama.</s>
     </seg>
     <seg type="verse" id="b.EPH.6.13">
      <s id="b.EPH.6.13.1">To bajiri, Dios mu̶are ĩ u̶jose jedirore tu̶oĩarũgũña mu̶a.</s>
      <s id="b.EPH.6.13.2">To bajiro mu̶a tu̶oĩajama, vãtiare cu̶dibeticõari, Dios ĩ bojaseju̶are yicõa ñaru̶arãja.</s>
     </seg>
     <seg type="verse" id="b.EPH.6.14">
      <s id="b.EPH.6.14.1">To bajiri, Dios ĩ yirẽmose rãca ado bajiro yirã ñaña mu̶a: Dios ocare masa ĩna ucamasirere tu̶oĩatu̶jabesa mu̶a.</s>
      <s id="b.EPH.6.14.2">Tire quẽnaro mu̶a masijama, mu̶are yitomasibetiru̶cu̶mi vãtia u̶ju̶.</s>
      <s id="b.EPH.6.14.3">To yicõari, quẽnaro yirũgũña.</s>
     </seg>
     <seg type="verse" id="b.EPH.6.15">
      <s id="b.EPH.6.15.1">“ ‘Jesucristo ĩ rijabosare ti ñajare, rojose ĩnare yibetiru̶cu̶ja yu̶’ manire yiĩavariquẽnaami Dios” yire quetire masiritibesa mu̶a, gãjerãre gotimasioru̶arã.</s>
     </seg>
     <seg type="verse" id="b.EPH.6.16">
      <s id="b.EPH.6.16.1">To yicõari, “ ‘Vãtiare cu̶dibeticõato ĩna’ yigu̶, manire yirẽmoru̶cu̶mi Dios”, ĩre yitu̶oĩarũgũña mu̶a.</s>
      <s id="b.EPH.6.16.2">To bajiro mu̶a yijama, rojose mu̶a yiru̶aboasere yimena ñaru̶arãja mu̶a.</s>
     </seg>
     <seg type="verse" id="b.EPH.6.17">
      <s id="b.EPH.6.17.1">“Vãtiare reajeocõari, ĩ tu̶ju̶ quẽnaro mani ñarũgũrotire yigu̶, ĩ macu̶re manire rijabosaroticõañumi Dios”, yitu̶oĩa tu̶jabetirũgũña mu̶a.</s>
      <s id="b.EPH.6.17.2">Esp'iritu Santo ĩ yirẽmose rãca Dios ocare tu̶oĩacõari, vãtiare ĩnare cu̶dibetiru̶arãja mu̶a.</s>
     </seg>
     <seg type="verse" id="b.EPH.6.18">
      <s id="b.EPH.6.18.1">Ĩnare cu̶dibeticõari, tocãrãcajine Esp'iritu Santo mu̶are ĩ yirẽmose rãca quẽnaro tu̶oĩacõari, Diore sẽnirũgũña.</s>
      <s id="b.EPH.6.18.2">To yicõari, “Vãtiare cu̶dibeticõato ĩna” yirã, gãjerã Cristore ajitirũ̶nu̶rãre ĩnare sẽnibosarũgũña mu̶a.</s>
     </seg>
     <seg type="verse" id="b.EPH.6.19">
      <s id="b.EPH.6.19.1">Yu̶re quẽne sẽnibosarũgũña mu̶a.</s>
      <s id="b.EPH.6.19.2">“Ĩre ĩaterãre güibecu̶ne, to yicõari jud'io masa mere quẽne Dios oca ĩna masibeticatire quẽnaro gotimasiocõa ñato ĩ” yirã, yu̶re sẽnibosarũgũña mu̶a, Dios rĩa ĩna ñarotire yirã.</s>
     </seg>
     <seg type="verse" id="b.EPH.6.20">
      <s id="b.EPH.6.20.1">Ti quetire yu̶re goticudirotiyumi Dios.</s>
      <s id="b.EPH.6.20.2">Tire masare yu̶ gotimasiose su̶orine tubibe ecoaja yu̶.</s>
      <s id="b.EPH.6.20.3">“Dios ĩ bojarore bajiro güibecu̶ne gotiato ĩ” yirã, Diore yu̶re sẽnibosarũgũña mu̶a.</s>
     </seg>
     <seg type="verse" id="b.EPH.6.21">
      <s id="b.EPH.6.21.1">Yu̶ rãcagu̶, mani maigũ̶, ñaami T'iquico vãme cu̶tigu̶.</s>
      <s id="b.EPH.6.21.2">Mani u̶ju̶ ĩ bojasere yigu̶ ñaami ĩ quẽne.</s>
      <s id="b.EPH.6.21.3">Mu̶a tu̶ju̶ ĩre cõagũ̶ yaja yu̶.</s>
      <s id="b.EPH.6.21.4">Toju̶re ejacõari, yu̶a bajiñase quetire mu̶are gotiru̶cu̶mi.</s>
      <s id="b.EPH.6.21.5">Tire ajicõari, variquẽnaru̶arãja mu̶a.</s>
     </seg>
     <seg type="verse" id="b.EPH.6.23">
      <s id="b.EPH.6.23.1">Mani jacu̶ Diore, to yicõari mani u̶ju̶ Jesucristore quẽne, ado bajise mu̶are sẽnibosaja yu̶: “ ‘Bu̶tobu̶sa mu̶are ajitirũ̶nu̶ato’ yirã, ĩnare ejarẽmoña.</s>
      <s id="b.EPH.6.23.2">To yicõari, ‘Mu̶a rãca quẽnaro ĩna ñarotire’ yirã, ĩnare ejarẽmoña.</s>
      <s id="b.EPH.6.23.3">‘Mu̶are ajitirũ̶nu̶rũtuanane, bu̶tobu̶sa gãmerã ĩamaito’ yirã, ĩnare ejarẽmoña”, mu̶are yisẽnibosaja yu̶.</s>
     </seg>
     <seg type="verse" id="b.EPH.6.24">
      <s id="b.EPH.6.24.1">Mani u̶ju̶ Jesucristore ĩre maitu̶jamenare quẽnaro mu̶are yato Dios.</s>
      <s id="b.EPH.6.24.2">To cõro ñaja.</s>
     </seg>
    </div>
   </div>
   <div type="book" id="b.PHI">
    <div type="chapter" id="b.PHI.1">
     <seg type="verse" id="b.PHI.1.1">
      <s id="b.PHI.1.1.1">¿Ñati mu̶a, Jesucristore ajitirũ̶nu̶rã, Filipos macana?</s>
      <s id="b.PHI.1.1.2">Yu̶, Pablo, yu̶ baba Timoteo rãca adi papera mu̶are ucaja yu̶a.</s>
      <s id="b.PHI.1.1.3">Jesucristo ĩ bojasere yirã ñaja yu̶a.</s>
      <s id="b.PHI.1.1.4">Cristore ajitirũ̶nu̶rãre mu̶are ũmato ñarãre, ĩnare moabosarimasare quẽne, to yicõari, mu̶a jedirore quẽnarotiaja yu̶a.</s>
     </seg>
     <seg type="verse" id="b.PHI.1.2">
      <s id="b.PHI.1.2.1">Mu̶are quẽnarotirã, mani jacu̶ Diore, to yicõari, mani u̶ju̶ Jesucristore, ado bajise mu̶are sẽnibosaja yu̶a: “Quẽnaro ĩna ñarotire yirã, ĩnare ejarẽmoña”, mu̶are yisẽnibosaja yu̶a.</s>
     </seg>
     <seg type="verse" id="b.PHI.1.3">
      <s id="b.PHI.1.3.1">Tocãrãcajine mu̶are tu̶oĩacõari, “Quẽnaro yaja mu̶”, Diore ĩre yirũgũaja yu̶.</s>
     </seg>
     <seg type="verse" id="b.PHI.1.4">
      <s id="b.PHI.1.4.1">Tocãrãcajine Diore sẽnigũ̶, mu̶are yu̶ tu̶oĩajama, variquẽnarũgũaja yu̶.</s>
     </seg>
     <seg type="verse" id="b.PHI.1.5">
      <s id="b.PHI.1.5.1">Tirũ̶mu̶ju̶ne Cristo su̶ori quẽnaro Dios ĩ yise quetire mu̶a ajitirũ̶nu̶su̶oriju̶ne, “Ti ocare ajitirũ̶nu̶ato gãjerã quẽne” yirã, quẽnaro yu̶re ejarẽmoadicaju̶ mu̶a.</s>
      <s id="b.PHI.1.5.2">To bajiro mu̶a yicati ñajare, mu̶are tu̶oĩacõari, variquẽnarũgũaja yu̶.</s>
     </seg>
     <seg type="verse" id="b.PHI.1.6">
      <s id="b.PHI.1.6.1">Jesucristore mu̶a ajitirũ̶nu̶su̶orone, “Yu̶ bojarore bajiro yirã ñato” yigu̶, mu̶are ejarẽmosu̶oyumi Dios.</s>
      <s id="b.PHI.1.6.2">“To bajiro yicõa ñarũgũru̶cu̶mi, ‘Jesucristo mu̶are juagu̶ ĩ tudiejarirũ̶mu̶ ti ejaro, quẽnase rĩne yirã ñato ĩna’ yigu̶”, yimasiaja yu̶.</s>
     </seg>
     <seg type="verse" id="b.PHI.1.7">
      <s id="b.PHI.1.7.1">Mu̶are maigũ̶ ñari, to bajiro mu̶are tu̶oĩaja yu̶.</s>
      <s id="b.PHI.1.7.2">Cristo ĩ rijabosare su̶orine quẽnaro Dios ĩ yise queti gãjerãre yu̶ gotimasirotire yigu̶, yu̶re ejarẽmorũgũami Dios.</s>
      <s id="b.PHI.1.7.3">Yu̶re ĩ ejarẽmorore bajiro mu̶are quẽne ejarẽmorũgũgũ̶mi, yu̶re mu̶a ejarẽmorotire yigu̶.</s>
      <s id="b.PHI.1.7.4">To bajiro ĩ yijare, tubiberiaviju̶ yu̶ ñajama, yu̶ ñabetijaquẽne yu̶re ejarẽmorũgũrãja mu̶a.</s>
      <s id="b.PHI.1.7.5">To yicõari, u̶jarãre riojo ĩnare yu̶ gotimasiorotire yirã, yu̶re ejarẽmorũgũrãja mu̶a.</s>
     </seg>
     <seg type="verse" id="b.PHI.1.8">
      <s id="b.PHI.1.8.1">Jesucristo mu̶are ĩ mairore bajirone bu̶to mu̶are maiaja yu̶ quẽne.</s>
      <s id="b.PHI.1.8.2">Bu̶to mu̶are yu̶ maisere masiami Dios quẽne.</s>
     </seg>
     <seg type="verse" id="b.PHI.1.9">
      <s id="b.PHI.1.9.1">To bajiri, Diore sẽnigũ̶, mu̶are tu̶oĩacõari, ado bajiro mu̶are sẽnibosarũgũaja yu̶: “ ‘Bu̶tobu̶sa gãmerã mairũtuajaro ĩna’ yigu̶, ĩnare ejarẽmoña”, mu̶are yisẽnibosarũgũaja yu̶.</s>
      <s id="b.PHI.1.9.2">To bajiro mu̶a yijama, quẽnaro Diore masiru̶arãja mu̶a.</s>
      <s id="b.PHI.1.9.3">To bajicõari, “Ado bajiro mani yijama, quẽnaroja”, yimasiru̶arãja.</s>
     </seg>
     <seg type="verse" id="b.PHI.1.10">
      <s id="b.PHI.1.10.1">Tire masirã ñari, josase ti ñaboajaquẽne, Dios ĩ bojasere yitu̶jabetiru̶arãja.</s>
      <s id="b.PHI.1.10.2">To bajiri quẽnaro yirã mu̶a ñajare, Cristo ĩ tudiejarirũ̶mu̶re, “Rojose yirã ñaama”, mu̶are yiĩabetiru̶cu̶mi.</s>
     </seg>
     <seg type="verse" id="b.PHI.1.11">
      <s id="b.PHI.1.11.1">To bajicõari, Jesucristo ĩ ejarẽmose rãca Dios ĩ bojarore bajiro quẽnase rĩne yirã ñaru̶arãja mu̶a.</s>
      <s id="b.PHI.1.11.2">To bajiro mu̶a yisere ĩacõari, “Quẽnaro yigu̶ ñagũ̶mi Dios”, ĩre yirũ̶cu̶bu̶oru̶arãma gãjerã.</s>
      <s id="b.PHI.1.11.3">To bajiro mu̶a yirotire bojagu̶ ñari, mu̶are sẽnibosarũgũaja yu̶, Diore.</s>
     </seg>
     <seg type="verse" id="b.PHI.1.12">
      <s id="b.PHI.1.12.1">Yu̶ mairã, quẽna adire mu̶a masisere bojaja yu̶: Yu̶re ĩna tubibecũse, “Gãjerã quẽne Cristo ocare ajitirũ̶nu̶ato ĩna” yiro, yu̶re ejarẽmoaja.</s>
      <s id="b.PHI.1.12.2">To bajiri, rojose tãmu̶ogũ̶ ñaboarine, Cristo ocare yu̶ gotisere jãjarã ajirũgũama.</s>
     </seg>
     <seg type="verse" id="b.PHI.1.13">
      <s id="b.PHI.1.13.1">“Cristore ajitirũ̶nu̶gũ̶ ĩ ñajare, ĩre tubibeyujarã ĩna”, yimasiama adi macagu̶ u̶ju̶ ya vi, coderimasa.</s>
      <s id="b.PHI.1.13.2">To bajiro rĩne yijedicoaama adi macana.</s>
     </seg>
     <seg type="verse" id="b.PHI.1.14">
      <s id="b.PHI.1.14.1">“Tubibe ecogu̶ ñaboarine, Pablo quẽne, Cristo yere gotimasio tu̶jabeami” yitu̶oĩacõari, adoana mani mairã, jãjarã, “Tire mani gotijare, rojose manire yirãma” yigüimenane, bu̶tobu̶sa Cristo ocare gotimasioama ĩna quẽne.</s>
     </seg>
     <seg type="verse" id="b.PHI.1.15">
      <s id="b.PHI.1.15.1">Gãjerãma, “Cristo ocare yu̶ gotimasiojama, jãjarã yu̶re ajitirũ̶nu̶ru̶arãma” yitu̶oĩacõari gotirãma.</s>
      <s id="b.PHI.1.15.2">To bajiro yirã ñari, “Quẽnaro gotimasiobeami Pablo.</s>
      <s id="b.PHI.1.15.3">Riojo mu̶are gotimasioaja yu̶ama”, yigotirãma.</s>
      <s id="b.PHI.1.15.4">Gãjerãju̶ama, rojose tu̶oĩamenane, jãjarãbu̶sa Cristore ajitirũ̶nu̶rã ĩna ñarotire bojarã ñari, gotirãma.</s>
     </seg>
     <seg type="verse" id="b.PHI.1.16">
      <s id="b.PHI.1.16.1">“Cristo ocare Pablo ĩ gotimasiorotire bajiro yigu̶, tubiberiviju̶ ĩ ñasere bojayumi Dios”, yimasirã ñarãma.</s>
      <s id="b.PHI.1.16.2">To bajiri, yu̶re mairã ñari, Cristo ocare gotimasiorãma ĩna quẽne.</s>
     </seg>
     <seg type="verse" id="b.PHI.1.17">
      <s id="b.PHI.1.17.1">Gãjerãju̶ama, quẽnaro yu̶ gotimasiosere ĩajũnisinirã ñari, “Pablore ĩna ĩavariquẽnaro rẽtoro manire ĩavariquẽnato masa” yitu̶oĩarã, Cristo ocare gotimasiorãma.</s>
      <s id="b.PHI.1.17.2">To bajicõari, “ ‘Ĩna gotimasiosere quẽnaro ajivariquẽnaama masa’ ĩna yigotisere ajicõari, ‘Rojose bajiyuma yu̶re ajitirũ̶nu̶boacana’ yisu̶tiritiato Pablo” yirã, gotirũgũboarãma.</s>
     </seg>
     <seg type="verse" id="b.PHI.1.18">
      <s id="b.PHI.1.18.1">To bajiro ĩna yiboajaquẽne, no yibeaja yu̶re.</s>
      <s id="b.PHI.1.18.2">“Su̶tiritiato Pablo” yirã ñaboarine, Cristo ocare gotimasiorã ñarãma ĩna quẽne.</s>
      <s id="b.PHI.1.18.3">To ĩna yijare, bu̶to variquẽnaja yu̶.</s>
     </seg>
     <seg type="verse" id="b.PHI.1.19">
      <s id="b.PHI.1.19.1">Gajeyere quẽne tu̶oĩacõari, variquẽnaja yu̶: Diore, yu̶re mu̶a sẽnibosarũgũsere, to yicõari, Jesucristo ĩ cõar'i, Esp'iritu Santo yu̶re ĩ ejarẽmorũgũsere quẽne masiaja yu̶.</s>
      <s id="b.PHI.1.19.2">To bajiri, “Rojose yu̶ tãmu̶ose, to cõrone tãmu̶o tu̶jaru̶cu̶ja yu̶”, yitu̶oĩa variquẽnaja yu̶.</s>
     </seg>
     <seg type="verse" id="b.PHI.1.20">
      <s id="b.PHI.1.20.1">Beroju̶, Jesucristo ĩ ĩaro rĩjoro, yu̶ yirere ĩre gotibojoneru̶abeaja yu̶.</s>
      <s id="b.PHI.1.20.2">Cristo yu̶re ĩ ejarẽmosere tu̶oĩavariquẽnacõari, ĩ ocare riojo gotimasiorũgũaja yu̶.</s>
      <s id="b.PHI.1.20.3">Tubiberiaviju̶ ñagũ̶re yu̶re ĩna bujama, yu̶re ĩna sĩacõajaquẽne, no yibeaja yu̶re.</s>
      <s id="b.PHI.1.20.4">Cristore yu̶ tu̶oĩavariquẽnarore bajiro ĩna quẽne, ĩna tu̶oĩaseju̶are bojaja yu̶.</s>
      <s id="b.PHI.1.20.5">Tiju̶a ñaja ñamasuse.</s>
     </seg>
     <seg type="verse" id="b.PHI.1.21">
      <s id="b.PHI.1.21.1">To bajiri, yu̶re ĩna bucõajama, ñajediro yu̶ yirũgũrore bajiro yicõa ñaru̶cu̶ja, “Cristore quẽnaro yirũ̶cu̶bu̶oato masa” yigu̶.</s>
      <s id="b.PHI.1.21.2">Yu̶re ĩna sĩacõajaquẽne, rẽtoro yu̶re quẽnaru̶aroja.</s>
      <s id="b.PHI.1.21.3">To cõroju̶ma, Cristo tu̶ju̶ quẽnaro ñacõarũgũru̶cu̶ja yu̶.</s>
     </seg>
     <seg type="verse" id="b.PHI.1.22">
      <s id="b.PHI.1.22.1">To bajiboarine, yu̶re ĩna bucõajama, yu̶ gotimasiose su̶orine jãjarãbu̶sa Cristore ajitirũ̶nu̶ru̶arãma.</s>
      <s id="b.PHI.1.22.2">To bajiri, “Yu̶re ĩna sĩarotire bojaja yu̶.</s>
      <s id="b.PHI.1.22.3">Yu̶ caticõa ñarotire quẽne bojaja yu̶”, yimasibeaja yu̶.</s>
      <s id="b.PHI.1.22.4">Ju̶a vãmeju̶ne quẽnacõaja yu̶re.</s>
     </seg>
     <seg type="verse" id="b.PHI.1.23">
      <s id="b.PHI.1.23.1">To bajiri, ju̶a vãmeju̶ne bojacõagũ̶ ñari, no yimasibeaja.</s>
      <s id="b.PHI.1.23.2">“Cristo rãca yu̶ ñarotiju̶a ñaja rẽtoro quẽnase” yu̶ yitu̶oĩajama, “Yu̶re sĩacõato ĩna”, yitu̶oĩarũgũaja yu̶.</s>
     </seg>
     <seg type="verse" id="b.PHI.1.24">
      <s id="b.PHI.1.24.1">Quẽna gaje vãme yu̶ tu̶oĩajama, mu̶are yu̶ gotimasioroti ti ru̶yajare, mu̶are gotimasiocõa ñaru̶aja yu̶.</s>
     </seg>
     <seg type="verse" id="b.PHI.1.25">
      <s id="b.PHI.1.25.1">“To bajirone bajiru̶cu̶ja”, yitu̶oĩaja yu̶.</s>
      <s id="b.PHI.1.25.2">To bajiri, bu̶tobu̶sa Cristore ajitirũ̶nu̶cõari mu̶a variquẽnarotire yigu̶, mu̶a rãca yu̶ ñarotire bojaja yu̶.</s>
     </seg>
     <seg type="verse" id="b.PHI.1.26">
      <s id="b.PHI.1.26.1">To bajiri quẽna mu̶a rãca yu̶ ñacudisere variquẽnaru̶arãja mu̶a.</s>
      <s id="b.PHI.1.26.2">To bajicõari, rojose yu̶ tãmu̶oro Cristo yu̶re ĩ yirẽtobosarere masicõari, “Quẽnaro yaja mu̶”, Diore yirũ̶cu̶bu̶oru̶arãja mu̶a.</s>
     </seg>
     <seg type="verse" id="b.PHI.1.27">
      <s id="b.PHI.1.27.1">Cristo oca ti gotirore bajiro mu̶a cu̶dirotiju̶a ñaja ñamasuse.</s>
      <s id="b.PHI.1.27.2">Mu̶a tu̶ju̶ yu̶ vajama, yu̶ vabetijaquẽne, ado bajiro mu̶a yisere ajiru̶aja yu̶: “Cristo ocare ajicõari, sĩgũ̶re bajiro tu̶oĩarã ñaama ĩna.</s>
      <s id="b.PHI.1.27.3">To yicõari, ‘Cristore ajitirũ̶nu̶ato gãjerã quẽne’ yirã, ĩ ocare tocãrãcarũ̶mu̶ne gotimasioama ĩna” yu̶re ĩna yigotisere ajiru̶aja yu̶.</s>
     </seg>
     <seg type="verse" id="b.PHI.1.28">
      <s id="b.PHI.1.28.1">To yicõari, “Ĩnare ĩaterãre quẽne güimenane Cristo ocare gotimasiorũgũama” yu̶re ĩna yigotisere quẽne ajiru̶aja yu̶.</s>
      <s id="b.PHI.1.28.2">Mu̶are ĩaterãju̶ama, ĩnare güimenane mu̶a gotimasiocõa ñasere ĩacõari, “Rojose tãmu̶otu̶jabetiriaroju̶ manire cõaru̶cu̶mi Dios”, yimasiru̶arãma.</s>
      <s id="b.PHI.1.28.3">To bajiboarine, mu̶aju̶ama, “Rojose mani tãmu̶oborotire yirẽtobosaru̶cu̶mi Dios”, yimasiru̶arãja mu̶a, ĩnare güibetiriarã ñari.</s>
     </seg>
     <seg type="verse" id="b.PHI.1.29">
      <s id="b.PHI.1.29.1">Rojose mu̶are ĩna yiboajaquẽne, ĩnare güimenane, Cristo oca ti gotirore bajiro goticõa ñarũgũroti ñaja mu̶are.</s>
      <s id="b.PHI.1.29.2">Mu̶are ĩamaicõari, ĩ yarã mu̶a ñarotire mu̶are yiyumi Dios, “Yu̶ macu̶re quẽnaro yirũ̶cu̶bu̶o ñato ĩna” yigu̶.</s>
      <s id="b.PHI.1.29.3">To bajiro ĩ yijama, Cristore ajitirũ̶nu̶rã ñari, rojose tãmu̶oboarine, ĩre mu̶a ajitirũ̶nu̶cõa ñarotire yigu̶ yiyumi.</s>
     </seg>
     <seg type="verse" id="b.PHI.1.30">
      <s id="b.PHI.1.30.1">Rojose yu̶ tãmu̶ocatore bajiro rojose tãmu̶orãja mu̶a quẽne.</s>
      <s id="b.PHI.1.30.2">“Adirũ̶mu̶ri quẽne, rojose tãmu̶oboarine, Cristore ajitirũ̶nu̶cõa ñagũ̶mi Pablo”, yu̶re yimasirãja mu̶a.</s>
     </seg>
    </div>
    <div type="chapter" id="b.PHI.2">
     <seg type="verse" id="b.PHI.2.1">
      <s id="b.PHI.2.1.1">Ĩre ajitirũ̶nu̶rã mu̶a ñajare, mu̶are quẽnaro ejarẽmorũgũgũ̶mi Cristo, “Tu̶oĩa variquẽnato” yigu̶.</s>
      <s id="b.PHI.2.1.2">Esp'iritu Santo quẽne mu̶a rãca ĩ ñajare, gãmerã ĩamaicõari, quẽnaro ejarẽmorãja mu̶a.</s>
     </seg>
     <seg type="verse" id="b.PHI.2.2">
      <s id="b.PHI.2.2.1">To bajiri ado bajiro mu̶a bajirotire bojaja yu̶: “Quẽnaro variquẽnato Pablo” yirã, sĩgũ̶re bajiro tu̶oĩarã ñaña mu̶a.</s>
      <s id="b.PHI.2.2.2">Mu̶a rãcana ñajedirore cojoro cõro gãmerã ĩamaiña.</s>
      <s id="b.PHI.2.2.3">Sĩgũ̶re bajiro tu̶oĩacõari, Cristo ĩ bojarore bajiro yirũgũña.</s>
     </seg>
     <seg type="verse" id="b.PHI.2.3">
      <s id="b.PHI.2.3.1">Gãjerã ĩna yisere ĩacõari, “Maniju̶a, ĩna rẽtoro yimasirãja”, yitu̶oĩabesa mu̶a.</s>
      <s id="b.PHI.2.3.2">“Gãjerã rẽtoro ñamasurã ñaja yu̶a”, yitu̶oĩabesa.</s>
      <s id="b.PHI.2.3.3">“Ĩnaju̶a ñarãma yu̶a rẽtoro ñamasurã” yitu̶oĩacõari, ĩnare quẽnaro rũ̶cu̶bu̶orũgũña.</s>
     </seg>
     <seg type="verse" id="b.PHI.2.4">
      <s id="b.PHI.2.4.1">Quẽnaro mu̶a ñaroti rĩne tu̶oĩabesa.</s>
      <s id="b.PHI.2.4.2">Gãjerã quẽnaro ĩna ñarotire quẽne tu̶oĩarũgũña.</s>
     </seg>
     <seg type="verse" id="b.PHI.2.5">
      <s id="b.PHI.2.5.1">Ado bajiro Jesucristo ĩ tu̶oĩariarore bajiro tu̶oĩaroti ñaja mu̶are:</s>
     </seg>
     <seg type="verse" id="b.PHI.2.6">
      <s id="b.PHI.2.6.1">Õ vecaju̶ ñagũ̶, Diore bajiro bajigu̶ ñaboarine, adigodoju̶ vagu̶, “Ĩre bajiro bajicõa ñaru̶cu̶ja yu̶”, yibesuju Cristo.</s>
     </seg>
     <seg type="verse" id="b.PHI.2.7">
      <s id="b.PHI.2.7.1">Diore bajiro bajigu̶ ñaboarine, “Yu̶ jacu̶ ĩ bojasere yiru̶, ñamasugũ̶re bajiro ñabetiru̶cu̶ja” yitu̶oĩacõari, manire bajirone ruyuayuju Cristo.</s>
     </seg>
     <seg type="verse" id="b.PHI.2.8">
      <s id="b.PHI.2.8.1">Adi macaru̶cu̶roju̶ vadicõari, ĩ jacu̶ ĩ bojarore bajiro yigu̶ ñari, ñamasugũ̶re bajiro me ñacoasumi.</s>
      <s id="b.PHI.2.8.2">To bajiro bajigu̶ ñari, rojose yirãre ĩna sĩarore bajiro yucú̶tẽroju̶ jaju sĩaecoyumi Cristo.</s>
     </seg>
     <seg type="verse" id="b.PHI.2.9">
      <s id="b.PHI.2.9.1">To bajiri, “Gãjerãre masa ĩna rũ̶cu̶bu̶oro rẽtoro ĩna rũ̶cu̶bu̶ogu̶ ñato” yigu̶, ĩre catioyuju Dios.</s>
      <s id="b.PHI.2.9.2">To yicõari, “Ñajediro u̶ju̶ ñaru̶cu̶ja mu̶”, ĩre yiyuju Dios.</s>
     </seg>
     <seg type="verse" id="b.PHI.2.10">
      <s id="b.PHI.2.10.1">To bajiro ĩre yiyuju Dios, õ vecana, adigodoana jediro, rijariarã quẽne, ĩ macu̶ Jesús vãmere ajicõari, mani yirũ̶cu̶bu̶orotire yigu̶.</s>
     </seg>
     <seg type="verse" id="b.PHI.2.11">
      <s id="b.PHI.2.11.1">To bajicõari, “Jesucristo ñaami u̶ju̶ ñamasugũ̶”, yijediru̶arãja mani.</s>
      <s id="b.PHI.2.11.2">To bajiro mani yijama, mani jacu̶ Diore rũ̶cu̶bu̶orã yiru̶arãja mani.</s>
     </seg>
     <seg type="verse" id="b.PHI.2.12">
      <s id="b.PHI.2.12.1">To bajiri, yu̶ mairã, Cristo, ĩ jacu̶re ĩ cu̶dirũgũriarore bajiro cu̶diroti ñaja manire quẽne.</s>
      <s id="b.PHI.2.12.2">Mu̶a tu̶ju̶ ñacõari, Cristo ocare mu̶are yu̶ gotisere quẽnaro ajicaju̶ mu̶a.</s>
      <s id="b.PHI.2.12.3">To bajiri, yucu̶re quẽne mu̶are yu̶ goticõasere bu̶tobu̶sa Cristo ocare mu̶a ajitirũ̶nu̶sere bojaja yu̶.</s>
      <s id="b.PHI.2.12.4">Rojose mu̶a yisere Dios ĩ yirẽtobosariarã ñari, rũ̶cu̶bu̶ose rãca ĩ bojarore bajiro yirũgũroti ñaja mu̶are.</s>
     </seg>
     <seg type="verse" id="b.PHI.2.13">
      <s id="b.PHI.2.13.1">“Yu̶ bojasere yiru̶a tu̶oĩacõari, yato” yigu̶, manire ejarẽmorũgũgũ̶mi Dios.</s>
     </seg>
     <seg type="verse" id="b.PHI.2.14">
      <s id="b.PHI.2.14.1">Tocãrãcajine mu̶a moare cu̶tisere mu̶a yijama, gãmerã ñagõjaimenane, variquẽnase rãca yirũgũña mu̶a.</s>
     </seg>
     <seg type="verse" id="b.PHI.2.15">
      <s id="b.PHI.2.15.1">To bajiro yirũgũña, “ ‘Rojose yirã ñaama ĩna’ gãjerã manire yibeticõato” yirã.</s>
      <s id="b.PHI.2.15.2">To bajiri, rojose yirã ĩna ĩaro rĩjoro, quẽnase rĩne yirũgũroti ñaja mu̶are.</s>
      <s id="b.PHI.2.15.3">To yicõari, “Yu̶ tu̶ju̶ ĩna caticõa ñarotire yigu̶, yu̶ catisere ĩnare ĩsiru̶cu̶ja” Dios ĩ yirere ĩnare gotimasiorũgũña, “Tire masicõari, Dios ĩ bojarore bajiro quẽnaro yato ĩna” yirã.</s>
      <s id="b.PHI.2.15.4">To bajiro mu̶a yijama, Cristo ĩ tudiejarirũ̶mu̶ bu̶to mu̶are variquẽnaru̶cu̶ja yu̶.</s>
      <s id="b.PHI.2.15.5">“Yu̶ gotimasiocatore bajirone yirã ñaama ĩna”, ĩre yivariquẽnaru̶cu̶ja yu̶, mu̶are.</s>
     </seg>
     <seg type="verse" id="b.PHI.2.17">
      <s id="b.PHI.2.17.1">Jẽre Diore ajitirũ̶nu̶cõari, quẽnaro yirũgũrãja mu̶a.</s>
      <s id="b.PHI.2.17.2">To bajiri, Cristore ajitirũ̶nu̶rã mu̶a ñajare, gãjerã, rojose mu̶are ĩna yiboajaquẽne, quẽnaro yicõa ñarãja mu̶a.</s>
      <s id="b.PHI.2.17.3">Mu̶are bajirone yu̶ quẽne Dios ocare yu̶ ajitirũ̶nu̶jare, romano masa yu̶re ĩna sĩarotire yu̶ tu̶oĩajama, su̶tiritiboarine, Dios ocare mu̶are yu̶ gotimasiocatiju̶are variquẽnaja yu̶.</s>
      <s id="b.PHI.2.17.4">To bajirone tu̶oĩavariquẽnaroti ñaja, mu̶are quẽne, mu̶are yu̶ gotimasiocatire.</s>
     </seg>
     <seg type="verse" id="b.PHI.2.19">
      <s id="b.PHI.2.19.1">Mu̶a tu̶ju̶ Timoteo ĩ varotire, mani u̶ju̶ Jesús ĩ bojajama, yoaro mene ĩre cõaru̶cu̶ja yu̶, mu̶a ñase quetire ajivariquẽnaru̶.</s>
     </seg>
     <seg type="verse" id="b.PHI.2.20">
      <s id="b.PHI.2.20.1">Ĩ sĩgũ̶ne ñaami mu̶are yu̶ mairore bajiro tu̶oĩagũ̶.</s>
     </seg>
     <seg type="verse" id="b.PHI.2.21">
      <s id="b.PHI.2.21.1">Gãjerãma, quẽnaro ĩna ñaroti rĩne tu̶oĩarã ñaama.</s>
      <s id="b.PHI.2.21.2">Jesucristo ĩ bojasere ĩna yirotire tu̶oĩabeama ĩna.</s>
     </seg>
     <seg type="verse" id="b.PHI.2.22">
      <s id="b.PHI.2.22.1">“Jesucristo ĩ bojasere yigu̶ ñacami Timoteo”, ĩre yimasirãja mu̶a.</s>
      <s id="b.PHI.2.22.2">“Ĩ macu̶re bajiro Pablore quẽnaro ejarẽmocami, ‘Jãjarãbu̶sa, Cristo ocare ajitirũ̶nu̶ato ĩna’ yigu̶”, ĩre yimasirãja mu̶a.</s>
     </seg>
     <seg type="verse" id="b.PHI.2.23">
      <s id="b.PHI.2.23.1">To bajiri, tubiberiaviju̶ yu̶ ñaro yu̶re ĩna yirotire masicõari, ĩ rãca mu̶are queti cõaru̶cu̶ja yu̶.</s>
     </seg>
     <seg type="verse" id="b.PHI.2.24">
      <s id="b.PHI.2.24.1">Tire mu̶are gotiboarine, “Mani u̶ju̶ ĩ ejarẽmose rãca yu̶ bajijama, yu̶ quẽne ĩ rãca mu̶are ĩagũ̶ varu̶cu̶ja”, yitu̶oĩaja yu̶.</s>
     </seg>
     <seg type="verse" id="b.PHI.2.25">
      <s id="b.PHI.2.25.1">Yu̶re ĩ ejarẽmorotire yirã, mu̶a cõar'i mani maigũ̶, Epafroditore, mu̶a tu̶ju̶ ĩre tu̶ocõagũ̶ yaja yu̶.</s>
      <s id="b.PHI.2.25.2">Ĩ quẽne, Cristo ocare riojo gotigu̶ ñari, yu̶re bajirone rojose tãmu̶orũgũami.</s>
     </seg>
     <seg type="verse" id="b.PHI.2.26">
      <s id="b.PHI.2.26.1">Mu̶a ñajedirore bu̶to ĩaru̶ami.</s>
      <s id="b.PHI.2.26.2">To bajicõari, ĩ rijacati quetire mu̶a ajirere tu̶oĩarejaiami.</s>
     </seg>
     <seg type="verse" id="b.PHI.2.27">
      <s id="b.PHI.2.27.1">Socase mere ajiriarãja mu̶a.</s>
      <s id="b.PHI.2.27.2">To bajirone bajicami.</s>
      <s id="b.PHI.2.27.3">Bajirocacoarocu̶re bajiroju̶ bajicami.</s>
      <s id="b.PHI.2.27.4">To bajiboarine, ĩre ĩamaicõari, ĩre catiocami Dios.</s>
      <s id="b.PHI.2.27.5">To bajiro ĩ yijama, bu̶tobu̶sa yu̶ su̶tiritirotire bojabecu̶ ñari, ĩre catiocami Dios.</s>
     </seg>
     <seg type="verse" id="b.PHI.2.28">
      <s id="b.PHI.2.28.1">To bajiri mu̶a tu̶ju̶ ĩre tu̶ocõagũ̶ yaja yu̶, catiquẽnagũ̶ ĩ ñasere mu̶a ĩavariquẽnarotire yigu̶.</s>
      <s id="b.PHI.2.28.2">Mu̶a tu̶ju̶ ĩre yu̶ tu̶ocõajama, yu̶ quẽne tu̶oĩarejaibetibu̶saru̶cu̶ja yu̶.</s>
     </seg>
     <seg type="verse" id="b.PHI.2.29">
      <s id="b.PHI.2.29.1">Cristo oca yu̶ gotimasiosere yu̶re ejarẽmobeaja mu̶a, sõju̶ ñarã ñari.</s>
      <s id="b.PHI.2.29.2">“Ĩre gotirẽmoato” yirã, mu̶a cõar'i quẽne Cristo ocare gotimasiorũgũami.</s>
      <s id="b.PHI.2.29.3">To bajiro yicudigu̶ne, bu̶to rijaye jairo ti ñajare, rijacoabocami.</s>
      <s id="b.PHI.2.29.4">To bajiro bajicacu̶ ñaboarine, ĩ caticõajare, mu̶a tu̶ju̶ ĩ ejaro, variquẽnase rãca ĩre sẽniru̶arãja mu̶a.</s>
      <s id="b.PHI.2.29.5">Ĩre bajiro Cristo ocare goticudirãre quẽne, quẽnaro ĩnare yiya.</s>
     </seg>
    </div>
    <div type="chapter" id="b.PHI.3">
     <seg type="verse" id="b.PHI.3.1">
      <s id="b.PHI.3.1.1">Jesucristo yarã ñari, variquẽnaña mu̶a.</s>
      <s id="b.PHI.3.1.2">Tirũ̶mu̶ju̶ mu̶are yu̶ ucacatire tudiucaja yu̶.</s>
      <s id="b.PHI.3.1.3">To bajiro mu̶are yu̶ yicõa ñajama, “Gãjerã socase ĩna gotisere ajiroma” yigu̶, yaja.</s>
     </seg>
     <seg type="verse" id="b.PHI.3.2">
      <s id="b.PHI.3.2.1">Cristo ocare ricati gotimasiorãre roori ñaña mu̶a.</s>
      <s id="b.PHI.3.2.2">Ĩna ñarãma rojose ũmato yirorã.</s>
      <s id="b.PHI.3.2.3">“Dios ĩ ĩamairã mani ñaru̶ajama, circuncisión yiroti ñaja”, yisocarãma ĩna.</s>
     </seg>
     <seg type="verse" id="b.PHI.3.3">
      <s id="b.PHI.3.3.1">Circuncisión yiecorã ĩna ñaboajaquẽne, Dios ĩ ĩamairã me ñarãma ĩna.</s>
      <s id="b.PHI.3.3.2">Maniju̶ama, Esp'iritu Santo ĩ ejarẽmojare, Diore quẽnaro rũ̶cu̶bu̶oaja mani.</s>
      <s id="b.PHI.3.3.3">To yicõari, “ ‘Jesucristo manire rijabosayumi’ yitu̶oĩarã mani ñajare, Dios ĩ ĩamairã ñaja”, yitu̶oĩa variquẽnaja mani.</s>
     </seg>
     <seg type="verse" id="b.PHI.3.4">
      <s id="b.PHI.3.4.1">Mani ñicu̶a ĩna yimasirere ĩna tu̶oĩarore bajiro yu̶ quẽne yu̶ tu̶oĩajama, “Ĩna rẽtoro ñamasugũ̶ ñaja yu̶”, yitu̶oĩaroti ñaboroja.</s>
      <s id="b.PHI.3.4.2">Ĩna tu̶oĩasere bajiro yu̶ quẽne yu̶ tu̶oĩajama, ado bajise bajiroja:</s>
     </seg>
     <seg type="verse" id="b.PHI.3.5">
      <s id="b.PHI.3.5.1">“Dios ĩ rotimasiriarore bajiro yigu̶ ñato” yirã, cojomo cõro gaje ãmo idia jẽnituarirũ̶mu̶ri yu̶ ruyuaro bero, circuncisión yu̶re yiyuma ĩna.</s>
      <s id="b.PHI.3.5.2">To bajiri, jud'io masu̶ ñari, Benjam'in ñamasir'i ya jũnagu̶ ñaja yu̶.</s>
      <s id="b.PHI.3.5.3">Yu̶ ñicu̶ ñasu̶or'i ñamasiñuju Abraham.</s>
      <s id="b.PHI.3.5.4">Yu̶ ñicu̶a, jud'io masa ñacoayuma ĩna.</s>
      <s id="b.PHI.3.5.5">To bajiri, jud'io masa rĩne gãmerã manajo cu̶ticõari ĩna macu̶ cu̶tir'i ñari, jud'io masu̶ masu ñaja yu̶.</s>
      <s id="b.PHI.3.5.6">To bajicõari, fariseo yere tu̶oĩagũ̶ ñari, Moisére Dios ĩ roticũmasirere bu̶to ajirũ̶cu̶bu̶ogu̶ ñaboacaju̶ yu̶ maji.</s>
     </seg>
     <seg type="verse" id="b.PHI.3.6">
      <s id="b.PHI.3.6.1">“Ado bajiro yu̶ yisere bojagu̶mi Dios” yitu̶oĩacõari, variquẽnase rãca yirũgũboacaju̶ yu̶.</s>
      <s id="b.PHI.3.6.2">To bajise tu̶oĩagũ̶ ñari, “Cristore ajitirũ̶nu̶rãma, mani ñicu̶a Diore ĩna rũ̶cu̶bu̶omasiriarore bajiro yimenama” yitu̶oĩacõari, bu̶to rojose ĩnare yirũgũcaju̶ yu̶.</s>
      <s id="b.PHI.3.6.3">To bajicõari, Dios ĩ rotimasire quẽnaro cu̶digu̶ yu̶ ñajare, “Adi vãme yibeami Pablo”, yu̶re yimasigũ̶ manicami.</s>
     </seg>
     <seg type="verse" id="b.PHI.3.7">
      <s id="b.PHI.3.7.1">Yu̶ ñicu̶a ĩna yimasiriarore bajiro yu̶ yisere, “Ñamasuse ñaroja”, yitu̶oĩaboacaju̶ yu̶ maji.</s>
      <s id="b.PHI.3.7.2">Adirũ̶mu̶rirema, Cristore ajitirũ̶nu̶ca yigu̶, “Vaja maja”, yitu̶oĩacõaja yu̶.</s>
      <s id="b.PHI.3.7.3">To bajiri, yucu̶rema, “Jesucristore ajitirũ̶nu̶rã rĩne ñaama Dios ĩ ĩavariquẽnarã” yitu̶oĩagũ̶ ñari, yu̶ ñicu̶a ĩna yimasiriarore bajiro yu̶ yiboacatire yitu̶jacõacaju̶. “ ‘Rojose yu̶ yisere masirioato Dios’ yigu̶, yu̶re rijabosayumi Cristo”, yitu̶oĩaja yu̶, adirũ̶mu̶rirema.</s>
      <s id="b.PHI.3.7.4">To bajiri, “ ‘Rojose magũ̶ ñaami’ yu̶re yiĩavariquẽnagũ̶mi Dios”, yitu̶oĩaja yu̶.</s>
     </seg>
     <seg type="verse" id="b.PHI.3.10">
      <s id="b.PHI.3.10.1">“Cristo ĩ ejarẽmorã rĩne ñaama Dios ĩ ĩavariquẽnarã” yitu̶oĩacõari, Cristore ajitirũ̶nu̶gũ̶ ñari, bu̶tobu̶sa ĩre masirũtuaru̶aja yu̶.</s>
      <s id="b.PHI.3.10.2">Tire yu̶ yijama, ado bajiro yigu̶ yaja yu̶: Cristo ĩ rijato bero, tudicaticõari, ĩ masise rãca ĩre ajitirũ̶nu̶rãre ejarẽmo ñagũ̶mi.</s>
      <s id="b.PHI.3.10.3">Tire, ĩ masise rãca ĩ bojase rĩne yigu̶ ñaru̶aja yu̶.</s>
      <s id="b.PHI.3.10.4">To yicõari, ĩ jacu̶re cu̶diru̶agu̶ ñari, Cristo, rojose ĩ tãmu̶oriarore bajiro rojose tãmu̶oru̶aja yu̶ quẽne.</s>
      <s id="b.PHI.3.10.5">To bajiro bajigu̶, yucú̶tẽroju̶re ĩre ĩna sĩariarore bajiro yu̶re ĩna sĩaboajaquẽne, quẽnaru̶aroja.</s>
     </seg>
     <seg type="verse" id="b.PHI.3.11">
      <s id="b.PHI.3.11.1">To bajiro bajirocu̶ yu̶ ñajama, yu̶ rijato bero, yu̶re quẽne catioru̶cu̶mi Dios.</s>
     </seg>
     <seg type="verse" id="b.PHI.3.12">
      <s id="b.PHI.3.12.1">“Jediro masigũ̶ ñari, quẽnase rĩne yigu̶ ñaja”, yimasibeaja yu̶.</s>
      <s id="b.PHI.3.12.2">To bajiboarine, “Dios ĩ bojarore bajiro quẽnaro yiru̶cu̶ja” yigu̶, yu̶ yimasiro cõro yirũgũaja yu̶.</s>
      <s id="b.PHI.3.12.3">“Yu̶re bajiro quẽnase rĩne yigu̶ ñato” yigu̶, “Yu̶re ajitirũ̶nu̶ña mu̶”, yu̶re yicami Jesucristo.</s>
     </seg>
     <seg type="verse" id="b.PHI.3.13">
      <s id="b.PHI.3.13.1">Quẽnaro ajiya, yu̶ mairã.</s>
      <s id="b.PHI.3.13.2">“Cristo ĩ bojarore bajiro quẽnase rĩne yigu̶ ñaja yu̶”, yimasibeaja yu̶.</s>
      <s id="b.PHI.3.13.3">Tirũ̶mu̶ju̶ yu̶ yirũgũcatire bu̶to tu̶oĩabetirũgũaja yu̶.</s>
      <s id="b.PHI.3.13.4">Tire tu̶oĩabecu̶ne, quẽnaro yu̶ yirotiju̶are tu̶oĩarũgũaja.</s>
     </seg>
     <seg type="verse" id="b.PHI.3.14">
      <s id="b.PHI.3.14.1">“Dios tu̶ju̶ yu̶ ejaro, quẽnaro yu̶ yise vaja quẽnaro yu̶re yato ĩ” yigu̶, to bajiro rĩne yirũgũaja yu̶.</s>
      <s id="b.PHI.3.14.2">Ĩ tu̶ju̶ mani ejaro, quẽnaro mani yise vaja, “Quẽnaro ĩnare yiru̶cu̶ja”, yiyuju Dios, quẽnase rĩne yirã mani ñarotire yigu̶.</s>
     </seg>
     <seg type="verse" id="b.PHI.3.15">
      <s id="b.PHI.3.15.1">To bajiri yu̶ tu̶oĩarore bajiro tu̶oĩarũgũroti ñaja mu̶are quẽne, quẽnaro Cristore ajitirũ̶nu̶rã jedirore.</s>
      <s id="b.PHI.3.15.2">To bajiro tu̶oĩarã ñaboarine, cojo vãme ricati mu̶a tu̶oĩajama, quẽnaro mu̶a masirotire yiru̶cu̶mi Dios.</s>
     </seg>
     <seg type="verse" id="b.PHI.3.16">
      <s id="b.PHI.3.16.1">Dios ĩ bojasere masijeobetiboarine, mani ajimasiro cõro mani yicõa ñajama, quẽnaru̶aroja.</s>
     </seg>
     <seg type="verse" id="b.PHI.3.17">
      <s id="b.PHI.3.17.1">To bajiri, yu̶ bajiñarũgũcatore bajiro bajiñaña, mu̶a quẽne.</s>
     </seg>
     <seg type="verse" id="b.PHI.3.18">
      <s id="b.PHI.3.18.1">Gãjerãju̶ama, quẽnasere yibetirũgũama.</s>
      <s id="b.PHI.3.18.2">To bajiro ĩna bajise cojoji me mu̶are gotirũgũcaju̶ yu̶.</s>
      <s id="b.PHI.3.18.3">Quẽna ĩna bajisere tu̶oĩacõari, mu̶are gotigu̶, bu̶to su̶tiritiaja yu̶.</s>
      <s id="b.PHI.3.18.4">To bajiro ĩna bajicõa ñajama, “Cristo ĩ rijabosare vaja maja” yirãre bajiro bajicõa ñarãma.</s>
     </seg>
     <seg type="verse" id="b.PHI.3.19">
      <s id="b.PHI.3.19.1">To bajiro bajirã ñari, rojose tãmu̶otu̶jabetiriaroju̶ varu̶arãma.</s>
      <s id="b.PHI.3.19.2">Dios ĩ bojasere yimena ñari, ĩna masu ĩna bojase rĩne yirã ñaama.</s>
      <s id="b.PHI.3.19.3">To bajicõari, rojose ĩna yijama, bojonemenane, tire gotivariquẽnarãma.</s>
      <s id="b.PHI.3.19.4">Adigodoaye rĩne tu̶oĩarũgũrãma.</s>
     </seg>
     <seg type="verse" id="b.PHI.3.20">
      <s id="b.PHI.3.20.1">Maniju̶ama, õ vecaju̶ Dios tu̶ju̶ varona ñaja.</s>
      <s id="b.PHI.3.20.2">Ĩ ñaroju̶ ñaja mani ñarũgũrotiju̶.</s>
      <s id="b.PHI.3.20.3">To bajiri tiju̶are tu̶oĩarũgũaja mani.</s>
      <s id="b.PHI.3.20.4">To yicõari, “Õ vecaju̶ ñagũ̶, vadicõari, rojose tãmu̶otu̶jabetiriaroju̶ mani varotire manire yirẽtobosaru̶cu̶mi mani u̶ju̶ Jesucristo”, yitu̶oĩa variquẽnarũgũaja mani.</s>
     </seg>
     <seg type="verse" id="b.PHI.3.21">
      <s id="b.PHI.3.21.1">To bajiro bajigu̶ne, quẽnariruju̶ ĩ ruju̶ cu̶tirore bajirone manire quẽne vasoaru̶cu̶mi, adi macaru̶cu̶roaye jediro rotimasigũ̶ ñari.</s>
     </seg>
    </div>
    <div type="chapter" id="b.PHI.4">
     <seg type="verse" id="b.PHI.4.1">
      <s id="b.PHI.4.1.1">Yu̶ mairã, quẽnaro ajiya mu̶a.</s>
      <s id="b.PHI.4.1.2">Cristore ajitirũ̶nu̶rã ñari, yu̶ yarã ñaja mu̶a.</s>
      <s id="b.PHI.4.1.3">Mu̶are maigũ̶ ñari, bu̶to mu̶are ĩaru̶aja yu̶.</s>
      <s id="b.PHI.4.1.4">“Yu̶ gotimasiocatire ajicõari, Diore quẽnaro ajitirũ̶nu̶cõa ñarãma ĩna”, mu̶are yitu̶oĩavariquẽnaja yu̶.</s>
      <s id="b.PHI.4.1.5">To bajiri mani u̶ju̶ Jesucristore ajitirũ̶nu̶ tu̶jabetiroti ñaja.</s>
     </seg>
     <seg type="verse" id="b.PHI.4.2">
      <s id="b.PHI.4.2.1">Evodia vãme cu̶tigore, S'intique vãme cu̶tigore quẽne, mu̶are gotigu̶ yaja.</s>
      <s id="b.PHI.4.2.2">Mu̶a ju̶arã, mani u̶ju̶ yarã ñari, sĩgõre bajiro tu̶oĩaña mu̶a.</s>
     </seg>
     <seg type="verse" id="b.PHI.4.3">
      <s id="b.PHI.4.3.1">Toagu̶, yu̶re quẽnaro baba cu̶ticacu̶ju̶are, “Ado bajiro yu̶re yibosaya”, mu̶re yisẽniaja yu̶: Ĩna, rõmia ju̶arãre, “Gãmerã oca quẽnoato” yigu̶, ĩnare ejarẽmoña mu̶.</s>
      <s id="b.PHI.4.3.2">To yu̶ ñaro, Cristo ĩ rijabosare su̶orine quẽnaro Dios ĩ yisere yu̶ gotimasiorotire yirã, yu̶re quẽnaro ejarẽmorũgũcama ĩna.</s>
      <s id="b.PHI.4.3.3">Clemente, ĩ babarã quẽne yu̶re ejarẽmorũgũcama.</s>
      <s id="b.PHI.4.3.4">Yu̶re ejarẽmocanare, “Ado cõro ñaama yu̶ tu̶ ñarũgũrona” Dios ĩ yiucaturiatutiju̶ ucatuecorã ñarãma.</s>
     </seg>
     <seg type="verse" id="b.PHI.4.4">
      <s id="b.PHI.4.4.1">Mani u̶ju̶re ajitirũ̶nu̶rã ñari, tocãrãcajine ĩ yere tu̶oĩavariquẽnarũgũña mu̶a.</s>
     </seg>
     <seg type="verse" id="b.PHI.4.5">
      <s id="b.PHI.4.5.1">Rũ̶cu̶bu̶ose rãca gãjerãre quẽnaro yirũgũña mu̶a, “ ‘Quẽnase rĩne yirã ñaama’, gãjerã mu̶are yiĩato” yirã.</s>
      <s id="b.PHI.4.5.2">Mani u̶ju̶ adi macaru̶cu̶roju̶ ĩ tudiejaroti, mojoroaca ru̶yaja.</s>
     </seg>
     <seg type="verse" id="b.PHI.4.6">
      <s id="b.PHI.4.6.1">Ñieju̶are mu̶a tu̶oĩarejaisere bojabeaja yu̶.</s>
      <s id="b.PHI.4.6.2">Tocãrãcajine rojose mu̶a tãmu̶ojama, “Rojose yu̶a tãmu̶osere yirẽtobosaya” yirã, Diore mu̶a sẽnijama, quẽnaja.</s>
      <s id="b.PHI.4.6.3">To yicõari, mu̶are ĩ ejarẽmoroti ti ñajare, “Quẽnaro yiru̶cu̶ja mu̶”, ĩre yivariquẽnarũgũña.</s>
     </seg>
     <seg type="verse" id="b.PHI.4.7">
      <s id="b.PHI.4.7.1">To bajiro mu̶a yijama, mu̶a variquẽnarotire yirẽmoru̶cu̶mi Dios.</s>
      <s id="b.PHI.4.7.2">To bajiri, Jesucristo mu̶are quẽnaro ĩ ejarẽmorotire tu̶oĩarã ñari, rojose tãmu̶orã ñaboarine, variquẽnacõa ñaru̶arãja.</s>
      <s id="b.PHI.4.7.3">Tire ajimasibetiru̶arãma Jesúre ajitirũ̶nu̶mena.</s>
     </seg>
     <seg type="verse" id="b.PHI.4.8">
      <s id="b.PHI.4.8.1">Yu̶ mairã, ado bajiro mu̶are gotitu̶saja yu̶: Quẽnase rĩne tu̶oĩarũgũña.</s>
      <s id="b.PHI.4.8.2">Rũ̶cu̶bu̶ore queti, quẽnaro yire queti, maire queti, to yicõari, masa quẽne ĩna ajivariquẽnase queti tu̶oĩarũgũña.</s>
      <s id="b.PHI.4.8.3">To yicõari, “Quẽnase ñaja” Dios ĩ yisere quẽne tu̶oĩarũgũña.</s>
     </seg>
     <seg type="verse" id="b.PHI.4.9">
      <s id="b.PHI.4.9.1">Mu̶are yu̶ gotimasiocatore bajirone yirũgũña.</s>
      <s id="b.PHI.4.9.2">Yu̶re mu̶a ajicatire, mu̶a ĩacatire quẽne to bajirone yicõa ñaña.</s>
      <s id="b.PHI.4.9.3">To bajiro mu̶a yijama, variquẽnase manire cõagũ̶, Dios, mu̶a rãca ñacõa ñarũgũru̶cu̶mi.</s>
     </seg>
     <seg type="verse" id="b.PHI.4.10">
      <s id="b.PHI.4.10.1">Yu̶re tu̶oĩacõari, yu̶ bojasere yu̶re cõañuja mu̶a quẽna.</s>
      <s id="b.PHI.4.10.2">To bajiri bu̶to variquẽnacõari, “Quẽnaro yaja mu̶”, mani u̶ju̶re, Diore yaja yu̶.</s>
      <s id="b.PHI.4.10.3">Yoaro yu̶re mu̶a cõabetiboajaquẽne, “Cõaru̶aboarine cõamasimena bajirãma”, mu̶are yitu̶oĩacaju̶ yu̶.</s>
     </seg>
     <seg type="verse" id="b.PHI.4.11">
      <s id="b.PHI.4.11.1">“Yu̶ cu̶oru̶a tu̶oĩase jediro cu̶oru̶aja yu̶” yigu̶ me yaja.</s>
      <s id="b.PHI.4.11.2">Jairo yu̶ cu̶ojama, yu̶ cu̶obetijaquẽne, variquẽnacõa ñaja.</s>
     </seg>
     <seg type="verse" id="b.PHI.4.12">
      <s id="b.PHI.4.12.1">Cojojirema maioro yu̶ bajijama, yu̶ bajibetijaquẽne, variquẽnarũgũaja yu̶.</s>
      <s id="b.PHI.4.12.2">Bare ti ñajama, ti manijaquẽne, variquẽnacõa ñaja.</s>
     </seg>
     <seg type="verse" id="b.PHI.4.13">
      <s id="b.PHI.4.13.1">To bajiro yu̶ bajise jedirore yu̶re ejarẽmorũgũami Cristo.</s>
     </seg>
     <seg type="verse" id="b.PHI.4.14">
      <s id="b.PHI.4.14.1">To bajiro yu̶re ĩ ejarẽmoboajaquẽne, gãjoa yu̶re mu̶a cõase su̶orine yu̶re ejarẽmoñuja mu̶a.</s>
     </seg>
     <seg type="verse" id="b.PHI.4.15">
      <s id="b.PHI.4.15.1">Macedonia sitaju̶ Cristo ĩ rijabosare su̶orine quẽnaro Dios ĩ yise queti gotimasiocudi gajanocõari, quẽna gajeroju̶ yu̶ vato, mu̶a, Filipos macana rĩne gãjoa juarẽocõari, yu̶re cõañuja mu̶a.</s>
      <s id="b.PHI.4.15.2">Gãjerãma, yu̶ gotimasiocati su̶orine Cristore ajitirũ̶nu̶rã ñaboarine, yu̶re cõabesuma ĩna.</s>
     </seg>
     <seg type="verse" id="b.PHI.4.16">
      <s id="b.PHI.4.16.1">Rĩjoroju̶ quẽne Tesalónica macaju̶ ñagũ̶, ñie cu̶obecu̶ yu̶ bajiro, cojoji me gãjoa yu̶re cõañuja mu̶a.</s>
     </seg>
     <seg type="verse" id="b.PHI.4.17">
      <s id="b.PHI.4.17.1">“Quẽna gajeye yu̶re cõato” yigu̶ me, to bajise mu̶are yaja yu̶.</s>
      <s id="b.PHI.4.17.2">“Yu̶re mu̶a yirore bajirone gãjerãre quẽne mu̶a yicõa ñajama, rẽtobu̶saro quẽnase mu̶are cõato Dios” yigu̶ yaja.</s>
     </seg>
     <seg type="verse" id="b.PHI.4.18">
      <s id="b.PHI.4.18.1">Mu̶a cõariaro cõrone yu̶re ĩsicami Epafrodito.</s>
      <s id="b.PHI.4.18.2">Yu̶ cu̶oru̶a tu̶oĩacati rẽtobu̶saro cõañuja mu̶a.</s>
      <s id="b.PHI.4.18.3">Yu̶re quẽnaro mu̶a yicatire ĩavariquẽnarimi Dios.</s>
     </seg>
     <seg type="verse" id="b.PHI.4.19">
      <s id="b.PHI.4.19.1">Ĩ ñaami mani u̶ju̶, ñajediro quẽnase cu̶ogu̶.</s>
      <s id="b.PHI.4.19.2">To bajicõari, ĩ macu̶ yarã mu̶a ñajare, mu̶a cu̶oru̶a tu̶oĩase jediro mu̶are cõaru̶cu̶mi.</s>
     </seg>
     <seg type="verse" id="b.PHI.4.20">
      <s id="b.PHI.4.20.1">Quẽnaro ĩre rũ̶cu̶bu̶o variquẽnarũgũru̶arãja mani.</s>
      <s id="b.PHI.4.20.2">To bajirone bajiato.</s>
     </seg>
     <seg type="verse" id="b.PHI.4.21">
      <s id="b.PHI.4.21.1">Toana, Jesucristore ajitirũ̶nu̶rã jediro quẽnato ĩna.</s>
      <s id="b.PHI.4.21.2">Yu̶ rãcana, Cristore ajitirũ̶nu̶rã, mu̶are quẽnaroticõaama.</s>
     </seg>
     <seg type="verse" id="b.PHI.4.22">
      <s id="b.PHI.4.22.1">Adoana, Cristore ajitirũ̶nu̶rã jediro, mu̶are quẽnaroticõaama.</s>
      <s id="b.PHI.4.22.2">Cristore ajitirũ̶nu̶rã, Roma macagu̶ u̶ju̶ ñamasugũ̶re moabosarimasa quẽne mu̶are quẽnaroticõaama.</s>
     </seg>
     <seg type="verse" id="b.PHI.4.23">
      <s id="b.PHI.4.23.1">Mani u̶ju̶, Jesucristo, quẽnaro mu̶are yato ĩ.</s>
      <s id="b.PHI.4.23.2">To cõro ñaja.</s>
     </seg>
    </div>
   </div>
   <div type="book" id="b.COL">
    <div type="chapter" id="b.COL.1">
     <seg type="verse" id="b.COL.1.1">
      <s id="b.COL.1.1.1">¿Ñati mu̶a, Colosas vãme cu̶ti macana, Dios yarã?</s>
      <s id="b.COL.1.1.2">Jesucristore ajitirũ̶nu̶ tu̶jamenare mu̶are ucacõaja yu̶a.</s>
      <s id="b.COL.1.1.3">Mu̶are quẽnarotirã, mani jacu̶ Diore ado bajise mu̶are sẽnibosaja yu̶a: “Quẽnaro ĩna ñarotire yirã, ĩnare ejarẽmoña”, mu̶are yisẽnibosaja yu̶a.</s>
      <s id="b.COL.1.1.4">Yu̶ ñaja Pablo vãme cu̶tigu̶, adi paperare mu̶are cõagũ̶.</s>
      <s id="b.COL.1.1.5">Dios ĩ bojarore bajiro yu̶re cõacami Jesucristo, “Yu̶ su̶ori yu̶ jacu̶ quẽnaro ĩ yise quetire gãjerãre gotimasiocudiru̶cu̶ja mu̶” yigu̶.</s>
      <s id="b.COL.1.1.6">Yu̶ rãca ñaami mani maigũ̶, Timoteo.</s>
     </seg>
     <seg type="verse" id="b.COL.1.3">
      <s id="b.COL.1.3.1">“Jesucristore quẽnaro ajitirũ̶nu̶cõa ñaama ĩna.</s>
      <s id="b.COL.1.3.2">To bajicõari, Dios yarã jedirore quẽnaro mairã ñaama” mu̶are masa ĩna yisere ajirũgũaja yu̶a.</s>
      <s id="b.COL.1.3.3">To bajiro ĩna yirũgũsere ajivariquẽnaja yu̶a.</s>
      <s id="b.COL.1.3.4">To bajiri, tocãrãcajine mani u̶ju̶ Jesucristo jacu̶re mu̶are yu̶a sẽnibosajama, “Quẽnaro yaja mu̶”, ĩre yivariquẽnarũgũaja yu̶a.</s>
     </seg>
     <seg type="verse" id="b.COL.1.5">
      <s id="b.COL.1.5.1">Tirũ̶mu̶ju̶ne riojo ñamasusere, Cristo su̶ori quẽnaro Dios ĩ yise quetire mu̶a ajitirũ̶nu̶su̶oriju̶ju̶ne, “Ĩ oca ti gotirore bajirone õ vecaju̶ Dios tu̶ju̶ ejacõari, quẽnaro ñarũgũru̶arãja mani”, yivariquẽnacoayuja mu̶a.</s>
      <s id="b.COL.1.5.2">To bajiro yirã ñari, Dios yarãre quẽnaro ejarẽmoñuja mu̶a.</s>
     </seg>
     <seg type="verse" id="b.COL.1.6">
      <s id="b.COL.1.6.1">Cristo ocare ajisu̶ocõari, “Ti ñaja riojo ñamasuse oca”, yiyuja mu̶a.</s>
      <s id="b.COL.1.6.2">To yicõari, “Rojose yirã mani ñaboajaquẽne, manire ĩamaicõari, manire quẽnaro yiyumi Dios”, yiajitirũ̶nu̶ñuja mu̶a.</s>
      <s id="b.COL.1.6.3">Ĩ oca quẽnasere mu̶a ajitirũ̶nu̶rore bajiro ajitirũ̶nu̶rũtuana yirãma masa jediro.</s>
      <s id="b.COL.1.6.4">To bajicõari, mu̶a yirũgũrore bajirone quẽnaro yirũgũrãma ĩna quẽne.</s>
     </seg>
     <seg type="verse" id="b.COL.1.7">
      <s id="b.COL.1.7.1">Mani maigũ̶, Epafras vãme cu̶tigu̶, ñaami ti ocare mu̶are gotimasior'i.</s>
      <s id="b.COL.1.7.2">Jesucristo ĩ bojasere yigu̶ ñari, adoju̶ quẽnaro yu̶are ejarẽmorũgũami.</s>
     </seg>
     <seg type="verse" id="b.COL.1.8">
      <s id="b.COL.1.8.1">Ĩ ñaami “Esp'iritu Santo ĩ ejarẽmose rãca gãjerã Dios yarãre quẽnaro maiama ĩna, Colosas macana” yu̶are yigoticacu̶.</s>
     </seg>
     <seg type="verse" id="b.COL.1.9">
      <s id="b.COL.1.9.1">To bajiro ĩ yicatire ajicana ñari, yu̶a ajisu̶oriju̶ju̶ne, Diore mu̶are sẽnibosadicaju̶, Dios ĩ bojasere quẽnaro mu̶a yimasirotire yirã.</s>
      <s id="b.COL.1.9.2">To yicõari, Esp'iritu Santo su̶orine tocãrãca vãme mu̶a masirotire quẽne “Ejarẽmoato” yirã, Dioju̶are mu̶are sẽnibosarũgũaja yu̶a.</s>
     </seg>
     <seg type="verse" id="b.COL.1.10">
      <s id="b.COL.1.10.1">Mu̶are yu̶a sẽnibosase su̶orine to bajiro mu̶a yijama, mani u̶ju̶ ĩ bojarore bajiro yiñarũgũru̶arãja mu̶a.</s>
      <s id="b.COL.1.10.2">To yicõari, ĩre bu̶tobu̶sa masirũtuaru̶arãja.</s>
     </seg>
     <seg type="verse" id="b.COL.1.11">
      <s id="b.COL.1.11.1">Ĩre rẽtobu̶saro mu̶a masirũtu vajama, masirẽtogũ̶, Dios, mu̶are quẽnaro ejarẽmoru̶cu̶mi, jediro rojose tãmu̶oboarine, ĩre mu̶a ajitirũ̶nu̶cõa ñarotire yigu̶.</s>
      <s id="b.COL.1.11.2">To bajiro mu̶are ĩ yijama, rojose tãmu̶oboarine, rojose mu̶are yirãre jũnisinimenane, variquẽnacõa ñaru̶arãja mu̶a.</s>
     </seg>
     <seg type="verse" id="b.COL.1.12">
      <s id="b.COL.1.12.1">Mani jacu̶, Diore tu̶oĩavariquẽnacõari, ado bajiro ĩre sẽniru̶arãja mu̶a: “Quẽnaro yaja mu̶.</s>
      <s id="b.COL.1.12.2">Quẽnaro mu̶ yire su̶orine mu̶ yarã ñaja yu̶a.</s>
      <s id="b.COL.1.12.3">To bajiri mu̶ ñaroju̶, ejacõari, gãjerã, mu̶ yarã quẽnaro ĩna yiecorore bajiro yiecoru̶arãja yu̶a quẽne”, Diore yivariquẽnaru̶arãja mu̶a.</s>
     </seg>
     <seg type="verse" id="b.COL.1.13">
      <s id="b.COL.1.13.1">Dios, ado bajiro manire ĩ yire ñajare, to bajiro yivariquẽnaru̶arãja mu̶a: Satanás yarã, ĩ bojarore bajiro yirã ñaboariarãre manire ejarẽmoñumi Dios, ĩ macu̶ ĩ maigũ̶ yarã, “Ĩ bojarore bajiro yirã ñato” yigu̶.</s>
     </seg>
     <seg type="verse" id="b.COL.1.14">
      <s id="b.COL.1.14.1">Dios ĩ yire yu̶ yijama, ado bajiro yigu̶ yaja yu̶: Ĩ macu̶ manire ĩ rijabosare su̶orine Satanás manire ĩ rotiboarere cu̶dimena ñacoariarãja mani.</s>
      <s id="b.COL.1.14.2">To bajicõari, rojose mani yisere Dios ĩ masiriorã ñacoariarãja mani.</s>
     </seg>
     <seg type="verse" id="b.COL.1.15">
      <s id="b.COL.1.15.1">Ñimu̶ju̶a Diore ĩagũ̶ magũ̶mi.</s>
      <s id="b.COL.1.15.2">To bajiboarine Cristore masirãju̶ama, Diore masiaja mani.</s>
      <s id="b.COL.1.15.3">Cristo ñaami adi macaru̶cu̶ro ti ruyuaroto rĩjoroju̶ne ñacoadimasir'i.</s>
     </seg>
     <seg type="verse" id="b.COL.1.16">
      <s id="b.COL.1.16.1">Ĩ su̶orine adi macaru̶cu̶ro ñase jedirore rujeomasiñuju Dios.</s>
      <s id="b.COL.1.16.2">Adi macaru̶cu̶ro ñarã, õ vecanare quẽne, ruyumena, ruyurãre quẽne ĩ su̶orine rujeomasiñuju Dios.</s>
      <s id="b.COL.1.16.3">To yicõari, õ vecana rotimasironare quẽne ĩ su̶orine ĩnare rujeomasiñuju Dios.</s>
      <s id="b.COL.1.16.4">To bajiro yimasiñuju, “Quẽnaro yiyumi” ĩre gãjerã ĩna yirũ̶cu̶bu̶orotire yigu̶.</s>
     </seg>
     <seg type="verse" id="b.COL.1.17">
      <s id="b.COL.1.17.1">Adi macaru̶cu̶ro ti ruyuaroto rĩjoroju̶ne, ñacõadimasiñuju Cristo.</s>
      <s id="b.COL.1.17.2">To bajicõari, ĩ su̶orine jediro ñaja.</s>
     </seg>
     <seg type="verse" id="b.COL.1.18">
      <s id="b.COL.1.18.1">Ĩ rijabosare su̶orine ĩ yarã mani ñarotire yiyumi Dios.</s>
      <s id="b.COL.1.18.2">Cristo ñaami rijacoaboarine quẽna tudicatisu̶or'i.</s>
      <s id="b.COL.1.18.3">To bajir'i ñari, masa ĩna rijato beroju̶ “Tudirijabeticõato” yigu̶, Dios ĩ catisere ĩre ajitirũ̶nu̶rãre ĩsigũ̶ ñagũ̶mi.</s>
      <s id="b.COL.1.18.4">To bajicõari, ĩre ajitirũ̶nu̶rãre, ĩre ajitirũ̶nu̶menare quẽne jediro u̶ju̶ ñagũ̶ bajigu̶mi.</s>
     </seg>
     <seg type="verse" id="b.COL.1.19">
      <s id="b.COL.1.19.1">Dios, ado bajiro tu̶oĩañuju: “Yu̶ macu̶, yu̶re bajirone bajigu̶ ñari, ĩ sĩgũ̶ne yu̶ ye ñajediro quẽnasere cõagũ̶ ñaru̶cu̶mi”, yitu̶oĩañuju Dios.</s>
     </seg>
     <seg type="verse" id="b.COL.1.20">
      <s id="b.COL.1.20.1">Adigodoana, õ vecana quẽne rojose yirã ñañujarã.</s>
      <s id="b.COL.1.20.2">To bajiri, rojose ĩna yisere “Masiriogu̶sa” yigu̶, ĩ macu̶re rijarotiyumi.</s>
      <s id="b.COL.1.20.3">To bajiro ĩ yijama, ĩna jediro ĩ rãca quẽnaro ĩna ñarotire yigu̶ yiyumi.</s>
     </seg>
     <seg type="verse" id="b.COL.1.21">
      <s id="b.COL.1.21.1">Tirũ̶mu̶ju̶rema Dios yarã me ñañuja mu̶a maji.</s>
      <s id="b.COL.1.21.2">Rojose tu̶oĩacõari, rojose mu̶a yire su̶orine Dios ĩ ĩajama, ĩre terã ñañuja mu̶a.</s>
     </seg>
     <seg type="verse" id="b.COL.1.22">
      <s id="b.COL.1.22.1">To bajiro bajiriarã mu̶a ñaboajaquẽne, ĩ tu̶ju̶ mu̶a ejaro, “Rojose mana ñaama” ĩ yiĩarotire yigu̶, ĩ macu̶re rijarotiyuju.</s>
     </seg>
     <seg type="verse" id="b.COL.1.23">
      <s id="b.COL.1.23.1">To bajiro Dios ĩ yire ti ñaboajaquẽne, ĩ tu̶ mu̶a ejarirũ̶mu̶, “Rojose mana ñaama” ĩ yiĩarotire mu̶a bojajama, ĩ macu̶ su̶ori quẽnaro ĩ yire quetire ajitirũ̶nu̶cõa ñaroti ñaja.</s>
      <s id="b.COL.1.23.2">Ti quetire masa ñajediroju̶ne ajirãma.</s>
      <s id="b.COL.1.23.3">Yu̶ quẽne, tire goticudigu̶ ñaja.</s>
     </seg>
     <seg type="verse" id="b.COL.1.24">
      <s id="b.COL.1.24.1">Cristo ocare ajitirũ̶nu̶rãre gotimasiocudigu̶, rojose tãmu̶ogũ̶ ñaboarine, variquẽnaja yu̶.</s>
      <s id="b.COL.1.24.2">Gãjerã quẽnaro ĩna ñarotire bojagu̶ ñari, rojose tãmu̶oñumi Cristo.</s>
      <s id="b.COL.1.24.3">To bajiri, yu̶re quẽne, to bajiro yu̶ bajirotire bojayumi Cristo.</s>
     </seg>
     <seg type="verse" id="b.COL.1.25">
      <s id="b.COL.1.25.1">“Cristo ocare jud'io masa me ñarãre quẽnaro gotimasiocudiru̶cu̶mi” Dios ĩ yitu̶oĩariarore bajirone Cristo yu̶re ĩ yijare, Cristore ajitirũ̶nu̶rãre ejarẽmorimasu̶ ñacaju̶ yu̶.</s>
     </seg>
     <seg type="verse" id="b.COL.1.26">
      <s id="b.COL.1.26.1">Yu̶ gotimasiosere, tirũ̶mu̶anaju̶ma tire masibetimasiñuma maji.</s>
      <s id="b.COL.1.26.2">Adirũ̶mu̶rirema, ĩ yarã ñarona tire ĩna masirotire yiyumi Dios.</s>
     </seg>
     <seg type="verse" id="b.COL.1.27">
      <s id="b.COL.1.27.1">“Jud'io masa me ñarã, yu̶ su̶ori quẽnamasuse ĩna yiecorotire masiato ĩna, yu̶ yarã” yigu̶ yiyumi Dios.</s>
      <s id="b.COL.1.27.2">Ado bajiro bajiaja ti oca masa ĩna masibeticati: Mu̶are ejacõari, mu̶a rãca quẽnaro ñarũgũru̶cu̶mi Cristo.</s>
      <s id="b.COL.1.27.3">To bajiri, “Dios tu̶ju̶ ejacõari, quẽnamasuse yiecoru̶arãja mani”, yitu̶oĩa variquẽnaru̶arãja mu̶a.</s>
     </seg>
     <seg type="verse" id="b.COL.1.28">
      <s id="b.COL.1.28.1">No bojaro yu̶a vato masa jedirore Cristo ocare gotimasiocudiaja yu̶a, “Ĩre mu̶a ajitirũ̶nu̶jama, rojose tãmu̶otu̶jabetiriaroju̶ vabetiru̶arãja mu̶a” yirã.</s>
      <s id="b.COL.1.28.2">To yicõari, tocãrãcu̶ne Cristore ĩna ajitirũ̶nu̶jama, Dios tu̶ju̶ ĩna ejarirũ̶mu̶, “Ñie rojose mana ñaama” ĩ yiĩarotire yirã, yu̶a masiro cõro quẽnaro gotimasioaja yu̶a.</s>
     </seg>
     <seg type="verse" id="b.COL.1.29">
      <s id="b.COL.1.29.1">To bajiro ĩna bajirotire bojarã, josase ti ñaboajaquẽne, Cristo ĩ ejarẽmose rãca moarũgũaja yu̶a.</s>
     </seg>
    </div>
    <div type="chapter" id="b.COL.2">
     <seg type="verse" id="b.COL.2.1">
      <s id="b.COL.2.1.1">“Quẽnaro mani ñarotire yigu̶, josari moarũgũgũ̶mi Pablo” mu̶a yisere bojaja yu̶.</s>
      <s id="b.COL.2.1.2">Laodicea macana, to yicõari gãjerã yu̶re ĩabetiriarã Cristore ajitirũ̶nu̶rã, to bajise ĩna yisere bojaja yu̶.</s>
     </seg>
     <seg type="verse" id="b.COL.2.2">
      <s id="b.COL.2.2.1">Ado bajiro quẽnaro mu̶a ñarotire yigu̶, josari moarũgũaja yu̶: Cristore mu̶a tu̶oĩavariquẽnarotire, quẽnabu̶saro mu̶a gãmerã mairũtuarotire, to yicõari, Cristo ocare quẽnaro ajimasirotire yigu̶ yaja.</s>
      <s id="b.COL.2.2.2">To bajiro mu̶a bajijama, masa ĩna masibeticatire, “Yu̶ yarã masiato” yigu̶, Dios ĩ yisere quẽnaro masiru̶arãja mu̶a.</s>
      <s id="b.COL.2.2.3">To bajiro yu̶ yijama, “Cristore quẽnaro masiru̶arãja mu̶a” yigu̶ yaja.</s>
     </seg>
     <seg type="verse" id="b.COL.2.3">
      <s id="b.COL.2.3.1">Cristo yarã rĩne ñaama, “Ti oca, masa ĩna masibeticatire ñamasusere masiato” yigu̶, Dios ĩ yirã.</s>
     </seg>
     <seg type="verse" id="b.COL.2.4">
      <s id="b.COL.2.4.1">“Quẽnaro gotitorãre ajitirũ̶nu̶robe” yigu̶, tire mu̶are gotibu̶ yu̶.</s>
     </seg>
     <seg type="verse" id="b.COL.2.5">
      <s id="b.COL.2.5.1">Mu̶a rãca ñabetiboarine, mu̶a rãca ñagũ̶re bajiro tu̶oĩaja yu̶.</s>
      <s id="b.COL.2.5.2">“Quẽnaro ñacõari, Cristore ajitirũ̶nu̶cõa ñarãma” mu̶are yitu̶oĩacõari, bu̶to variquẽnaja yu̶.</s>
     </seg>
     <seg type="verse" id="b.COL.2.6">
      <s id="b.COL.2.6.1">“Jesucristo, yu̶ u̶ju̶ ñaami” yiriarã ñari, ĩ bojarore bajiro rĩne yicõa ñaroti ñaja mu̶are.</s>
     </seg>
     <seg type="verse" id="b.COL.2.7">
      <s id="b.COL.2.7.1">Mu̶a yirotire masiru̶arã, ĩre sẽnirũgũru̶arãja.</s>
      <s id="b.COL.2.7.2">To yicõari, Epafras mu̶are ĩ gotimasioriarore bajirone Cristore quẽnabu̶saro ajitirũ̶nu̶ru̶arãja mu̶a.</s>
      <s id="b.COL.2.7.3">To yicõari, “Quẽnaro yaja mu̶”, Diore ĩre yivariquẽnarũgũru̶arãja.</s>
     </seg>
     <seg type="verse" id="b.COL.2.8">
      <s id="b.COL.2.8.1">To bajiri, gãjerã ricati gotimasiorã, “Cristore bajiro bajirã ñarãma gãjerã” ĩna yisocasere ajibesa mu̶a.</s>
      <s id="b.COL.2.8.2">Cristo ye me ñaja ti.</s>
      <s id="b.COL.2.8.3">Ĩna ñicu̶a ĩna tu̶oĩamasiriarore bajiro tu̶oĩacõari gotirã yama.</s>
     </seg>
     <seg type="verse" id="b.COL.2.9">
      <s id="b.COL.2.9.1">Gãjerã manama.</s>
      <s id="b.COL.2.9.2">Cristo sĩgũ̶ne ñaami jediro Dios ye cu̶ogu̶.</s>
      <s id="b.COL.2.9.3">Manire bajiro ruju̶ cu̶tiboarine, Dione ñañumi Cristo.</s>
     </seg>
     <seg type="verse" id="b.COL.2.10">
      <s id="b.COL.2.10.1">Ĩ rotijama, ñimu̶ju̶a ĩre cu̶dibecu̶ magũ̶mi.</s>
      <s id="b.COL.2.10.2">To bajiri, Cristo yarã ñari, jediro ñamasuse cu̶orã ñaja mu̶a.</s>
      <s id="b.COL.2.10.3">Diseju̶a ru̶yabeaja mu̶are quẽne.</s>
     </seg>
     <seg type="verse" id="b.COL.2.11">
      <s id="b.COL.2.11.1">Circuncisión ĩna yiecoriju̶ne, “Dios rĩare bajiro bajirã ñacoaju̶ mani” yitu̶oĩarã ñari, tire yirũgũrãma jud'io masa.</s>
      <s id="b.COL.2.11.2">To bajiro ĩna yiboase, mani ruju̶aye ti ñajare, Dios ĩ ĩajama, vaja maja ti.</s>
      <s id="b.COL.2.11.3">Mu̶aju̶arema, Cristore mu̶a ajitirũ̶nu̶su̶orone, mu̶are ejarẽmoñumi, “Yu̶ yarã ñacõari, rojose yiru̶a tu̶oĩabeticõato” yigu̶.</s>
     </seg>
     <seg type="verse" id="b.COL.2.12">
      <s id="b.COL.2.12.1">Mani bautizaecojama, Jesucristo rãca rijariarãre bajiro bajiyuja mani.</s>
      <s id="b.COL.2.12.2">To bajicõari, “Jesucristo ĩ yuje ecoro bero, ĩ masise rãca ĩre tudicatioyumi Dios” yitu̶oĩariarã ñari, Cristo rãca tudicatirãre bajiro bajiyuja mani.</s>
      <s id="b.COL.2.12.3">To bajiriarã ñari, Jesucristo ĩ ejarẽmose rãca Dios ĩ bojarore bajiro yirã ñaja mani.</s>
     </seg>
     <seg type="verse" id="b.COL.2.13">
      <s id="b.COL.2.13.1">Tirũ̶mu̶ju̶ rojose yiriarã ñari, Dios yarã me ñariarãja mu̶a maji.</s>
      <s id="b.COL.2.13.2">To bajiro bajiriarã mu̶a ñaboajaquẽne, rojose mu̶a yirere masiriocõari, “Cristo ĩ ejarẽmose rãca yu̶ bojarore bajiro yirã ñato” yigu̶ mu̶are yiyumi Dios.</s>
     </seg>
     <seg type="verse" id="b.COL.2.14">
      <s id="b.COL.2.14.1">Rĩjoroju̶ma Dios ĩ rotimasirere cu̶dijeobetiriarã mani ñajare, rojose tãmu̶orona ñañuja mani maji.</s>
      <s id="b.COL.2.14.2">To bajiro mani bajiroti ti ñajare, yucú̶tẽroju̶ ĩ macu̶re rijarotiyuju Dios, “Rojose ĩna yise vaja, ĩnare vaja yibosato” yigu̶.</s>
      <s id="b.COL.2.14.3">To bajiri ĩ rijabosare su̶orine rojose mani yisere masiriojeocõañuju Dios.</s>
     </seg>
     <seg type="verse" id="b.COL.2.15">
      <s id="b.COL.2.15.1">To bajiro Cristo ĩ rijabosare su̶orine vãtia rojose yirotirã, ĩna rotimasiboariarore bajiro, “Rotimasibeticõato” yigu̶ yiyumi Dios.</s>
     </seg>
     <seg type="verse" id="b.COL.2.16">
      <s id="b.COL.2.16.1">To bajiri, Cristo yarã ñari, Dios ĩ ĩavariquẽnarã ñaja mu̶a.</s>
      <s id="b.COL.2.16.2">To bajiri, gãjerã socase gotirimasa ado bajise mu̶are ĩna yisere ajibesa mu̶a: “Ti ñaja babetiroti.</s>
      <s id="b.COL.2.16.3">Adi ñaja idibetiroti.</s>
      <s id="b.COL.2.16.4">Ñamiagu̶ muiju ĩ roarirũ̶mu̶ beroagarũ̶mu̶ ñaja rũ̶cu̶bu̶oriarũ̶mu̶.</s>
      <s id="b.COL.2.16.5">U̶su̶sãjariarũ̶mu̶re ado bajiro yirũgũroti ñaja”, mu̶are yirãma ĩna.</s>
     </seg>
     <seg type="verse" id="b.COL.2.17">
      <s id="b.COL.2.17.1">To bajiro ĩna yise, Cristo ĩ rijabosaroto rĩjoro jud'io masare Dios roticũmasireju̶ ñañuja maji.</s>
      <s id="b.COL.2.17.2">To bajiboarine, adirũ̶mu̶rirema vaja maja ti.</s>
      <s id="b.COL.2.17.3">Cristo ĩ bojarore bajiro quẽnaro mani yiseju̶a ñaja vaja cu̶ti.</s>
     </seg>
     <seg type="verse" id="b.COL.2.18">
      <s id="b.COL.2.18.1">“Ángel mesare yu̶a yirũ̶cu̶bu̶orore bajiro yirũ̶cu̶bu̶omena mu̶a ñajare, mu̶are ĩavariquẽnabecu̶mi Dios” ĩna yisere quẽne ajibesa mu̶a.</s>
      <s id="b.COL.2.18.2">Ĩna masune tu̶oĩaboarine, “Yu̶a cãjiriaroju̶ ĩacõari, quẽnaro Dios ĩ rotisere gotiaja yu̶a”, yirã ñarãma.</s>
      <s id="b.COL.2.18.3">“Ñamasurã me ñaja yu̶a” yigotiboarine, ĩna tu̶oĩaseju̶ama, “Ñamasurã ñaja”, yitu̶oĩaboarãma.</s>
     </seg>
     <seg type="verse" id="b.COL.2.19">
      <s id="b.COL.2.19.1">Cristore ajitirũ̶nu̶mena ñari, ĩ ye riojo gotirã me ñarãma.</s>
      <s id="b.COL.2.19.2">Cristo, sĩgũ̶ne ñaami mani u̶ju̶.</s>
      <s id="b.COL.2.19.3">Dios ĩ bojarore bajiro manire ejarẽmorũgũami Cristo, bu̶tobu̶sa gãmerã ejarẽmocõari, ĩ bojarore bajiro yirã mani ñarotire yigu̶.</s>
     </seg>
     <seg type="verse" id="b.COL.2.20">
      <s id="b.COL.2.20.1">“Rojose yibeticõari, yu̶ bojaseju̶are yato” yigu̶, ĩre ajitirũ̶nu̶ronare manire rijabosayumi Cristo.</s>
      <s id="b.COL.2.20.2">To bajiro ĩ bajire ti ñaboajaquẽne, ¿no yirã Cristore ajitirũ̶nu̶mena ĩna gotisere ajirũ̶cu̶bu̶oati mu̶a?</s>
     </seg>
     <seg type="verse" id="b.COL.2.21">
      <s id="b.COL.2.21.1">“Tire moaĩabesa Tire babesa” ĩna yirotisere ajirũ̶cu̶bu̶obesa mu̶a.</s>
     </seg>
     <seg type="verse" id="b.COL.2.22">
      <s id="b.COL.2.22.1">Jedise ñaja bare.</s>
      <s id="b.COL.2.22.2">To bajicõari, mu̶are ĩna rotise, Dios ye me ñaja.</s>
      <s id="b.COL.2.22.3">Masa ĩna masune tu̶oĩacõari, ĩna gotimasiose ñaja.</s>
     </seg>
     <seg type="verse" id="b.COL.2.23">
      <s id="b.COL.2.23.1">Ĩna ajivariquẽnasere ĩna gotijama, tire ajicõari, “Quẽnaro gotimasiama”, yitu̶oĩaboarãma sĩgũ̶ri.</s>
      <s id="b.COL.2.23.2">To bajiro ĩna yiboajaquẽne, quẽnaro tu̶oĩarã me ñarãma.</s>
      <s id="b.COL.2.23.3">Ado bajise ĩnare gotimasioboarãma ĩna: “Yu̶a rũ̶cu̶bu̶orãre mu̶a quẽne mu̶a rũ̶cu̶bu̶ojama, quẽnaja.</s>
      <s id="b.COL.2.23.4">‘Masirã me ñaja’ mu̶a yitu̶oĩajama, quẽnaja.</s>
      <s id="b.COL.2.23.5">Mani ruju̶re rojose mani yijama, quẽnaja.</s>
      <s id="b.COL.2.23.6">To bajiro mani yijama, rojose mani yisere yitu̶jaru̶arãja mani”, yitu̶oĩaboarãma.</s>
      <s id="b.COL.2.23.7">To bajiro ĩna yiboase socase ñaja.</s>
     </seg>
    </div>
    <div type="chapter" id="b.COL.3">
     <seg type="verse" id="b.COL.3.1">
      <s id="b.COL.3.1.1">Cristore ĩna sĩaboajaquẽne ĩre catioyumi Dios.</s>
      <s id="b.COL.3.1.2">To bajiro ĩre yicõari, õ vecaju̶, “Yu̶ rãca rotiru̶cu̶ja mu̶”, ĩre yiyumi.</s>
      <s id="b.COL.3.1.3">Cristore mani ajitirũ̶nu̶roto rĩjoro, Diore masimena ñari, rojose yirã ñañuja mani maji.</s>
      <s id="b.COL.3.1.4">To bajiro mani yirũgũboarere yitu̶jacõari, Cristore mani ajitirũ̶nu̶su̶oriarũ̶mu̶ne, “Yu̶ tu̶ju̶ varu̶arãma”, manire yiyumi Dios.</s>
      <s id="b.COL.3.1.5">To bajiri, quẽnaro manire ĩ yirotire tu̶oĩarũgũroti ñaja.</s>
     </seg>
     <seg type="verse" id="b.COL.3.2">
      <s id="b.COL.3.2.1">Adigodoaye rojose tu̶oĩamenane, Dios yeju̶are tu̶oĩarũgũroti ñaja.</s>
     </seg>
     <seg type="verse" id="b.COL.3.3">
      <s id="b.COL.3.3.1">Rojose mu̶a yirũgũrere yitu̶jacõari, Cristore ajitirũ̶nu̶rã mu̶a ñajare, “Ĩ rãca ñarũgũru̶arãja mu̶a” Dios ĩ yiriarã ñañuja mu̶a.</s>
      <s id="b.COL.3.3.2">To bajiri, rojose tu̶oĩabetiroti ñaja.</s>
      <s id="b.COL.3.3.3">Cristo su̶orine mu̶a rijato beroju̶ma “Tudirijabeticõato” yigu̶, Dios ĩ catisere ĩ ĩsiriarã ñaja mu̶a.</s>
      <s id="b.COL.3.3.4">To bajiri mu̶a rãca ñagũ̶mi Cristo.</s>
      <s id="b.COL.3.3.5">To bajiro ĩ bajisere ĩamasibetiboarine, adigodo ĩ tudiejaro, “Ñajediro u̶ju̶ ñaami”, ĩre yirũ̶cu̶bu̶oru̶arãma masa ñajediro.</s>
      <s id="b.COL.3.3.6">To cõroju̶ mu̶are quẽne ĩ rãca mu̶a ñasere ĩacõari, “Ĩ yarã ñañuma”, mu̶are yirũ̶cu̶bu̶oru̶arãma ĩna yuja.</s>
     </seg>
     <seg type="verse" id="b.COL.3.5">
      <s id="b.COL.3.5.1">Rojose mu̶a yirũgũsere yitu̶jaya mu̶a.</s>
      <s id="b.COL.3.5.2">Manajo cu̶tirã, manaju̶ cu̶tirã, manajo mana, manaju̶ mana quẽne, gãjerã rãca ajeriarã cu̶tibesa.</s>
      <s id="b.COL.3.5.3">Rojose yiru̶a tu̶oĩabesa.</s>
      <s id="b.COL.3.5.4">To yicõari, Diore mu̶a mairo rẽtoro, gajeyeũnire maibesa.</s>
      <s id="b.COL.3.5.5">Diore mu̶a mairo rẽtoro, gajeyeũnire mu̶a maijama, Diore rũ̶cu̶bu̶orã me yirãja mu̶a.</s>
     </seg>
     <seg type="verse" id="b.COL.3.6">
      <s id="b.COL.3.6.1">Rojose yirãre Dios rojose ĩnare ĩ yiroti ti ñajare, rojose yibesa mu̶a.</s>
     </seg>
     <seg type="verse" id="b.COL.3.7">
      <s id="b.COL.3.7.1">Tirũ̶mu̶ju̶ rojose yimasiriarãja mu̶a maji.</s>
     </seg>
     <seg type="verse" id="b.COL.3.8">
      <s id="b.COL.3.8.1">Adirũ̶mu̶rirema ñajediro rojose mu̶a yirũgũrere to cõrone tire yitu̶jaya.</s>
      <s id="b.COL.3.8.2">Gãjerã rojose mu̶are ĩna yiboajaquẽne, jũnisinibesa mu̶a.</s>
      <s id="b.COL.3.8.3">Gãjerãre ĩatebesa.</s>
      <s id="b.COL.3.8.4">Gãjerãre rojose ñagõmacabesa.</s>
     </seg>
     <seg type="verse" id="b.COL.3.9">
      <s id="b.COL.3.9.1">Mu̶a socarũgũriarore bajiro socabesa mu̶a.</s>
      <s id="b.COL.3.9.2">Cristore mu̶a ajitirũ̶nu̶su̶orone, mu̶are ejarẽmosu̶oyumi.</s>
      <s id="b.COL.3.9.3">To bajicõari, quẽnabu̶saro Diore mu̶a masirotire yigu̶, mu̶a rãca ñacõa ñagũ̶mi.</s>
      <s id="b.COL.3.9.4">To bajiri ñajediro rojose yibetiroti ñaja.</s>
     </seg>
     <seg type="verse" id="b.COL.3.11">
      <s id="b.COL.3.11.1">To bajiro ti bajijare, jud'io masa mu̶a ñajama, mu̶a ñabetijaquẽne, no yibeaja.</s>
      <s id="b.COL.3.11.2">Circuncisión yiriarã mu̶a ñajama, mu̶a ñabetijaquẽne, no yibeaja.</s>
      <s id="b.COL.3.11.3">Gãjerã masa ñaboarine, mu̶a rãcana yere ajimasirã mu̶a ñajama, mu̶a ñabetijaquẽne, no yibeaja.</s>
      <s id="b.COL.3.11.4">Moabosarimasa mu̶a ñajama, mu̶a ñabetijaquẽne, no yibeaja.</s>
      <s id="b.COL.3.11.5">Cristo ñaami mani jediro u̶ju̶.</s>
      <s id="b.COL.3.11.6">Manire ejacõari, mani rãca ĩ ñase rĩne ñaja ñamasusema.</s>
     </seg>
     <seg type="verse" id="b.COL.3.12">
      <s id="b.COL.3.12.1">“Yu̶ yarã ñaña mu̶a” yigu̶, Dios ĩ beseriarã ñarãja mu̶a quẽne.</s>
      <s id="b.COL.3.12.2">To bajiri ĩ ĩamairã ñarãja mu̶a.</s>
      <s id="b.COL.3.12.3">To bajiro bajirã ñari, gãmerã ĩamaicõari, quẽnaro yirũgũroti ñaja mu̶are.</s>
      <s id="b.COL.3.12.4">“Yu̶ rẽtoro ñamasurã ñaama”, gãjerãre yirũ̶cu̶bu̶orũgũroti ñaja.</s>
      <s id="b.COL.3.12.5">Gãjerã mu̶are rojose ĩna yiboajaquẽne, ĩnare jũnisinibetiroti ñaja mu̶are.</s>
     </seg>
     <seg type="verse" id="b.COL.3.13">
      <s id="b.COL.3.13.1">Ĩnare jũnisinibeticõari, rojose mu̶are ĩna yisere masirioru̶arãja mu̶a.</s>
      <s id="b.COL.3.13.2">Mani u̶ju̶ rojose mu̶a yisere ĩ masirioriarore bajirone rojose mu̶are yirãre masirioya mu̶a quẽne.</s>
     </seg>
     <seg type="verse" id="b.COL.3.14">
      <s id="b.COL.3.14.1">Ti jediro yiroti ti ñaboajaquẽne, rẽtoro ñamasuse ñaja gãmerã ĩamaire.</s>
      <s id="b.COL.3.14.2">Mu̶a gãmerã ĩamaijama, Dios ĩ bojarore bajiro yirã, quẽnaro ñarũgũru̶arãja mu̶a.</s>
     </seg>
     <seg type="verse" id="b.COL.3.15">
      <s id="b.COL.3.15.1">Cristo su̶orine quẽnaro ñarã ñari, mu̶a yirotire tu̶oĩacõari, “To bajiro yu̶ yijama, ĩna rãca quẽnaro ñacõaru̶cu̶ja” yimasicõari rĩne, yiru̶arãja mu̶a.</s>
      <s id="b.COL.3.15.2">Quẽnaro mu̶a ñarũgũsere Dios ĩ bojajare, to bajiro yirũgũru̶arãja mu̶a.</s>
      <s id="b.COL.3.15.3">Ĩ su̶orine quẽnaro ñarã ñari, “Quẽnaro yaja mu̶”, Diore yirũgũru̶arãja mu̶a.</s>
     </seg>
     <seg type="verse" id="b.COL.3.16">
      <s id="b.COL.3.16.1">Cristo ocare masirã ñari, quẽnaro tu̶oĩacõari, tire gãmerã gotimasiorũgũru̶arãja mu̶a, “Ti ocare bu̶tobu̶sa masirãsa mani” yirã.</s>
      <s id="b.COL.3.16.2">To yicõari, Dios ocare masa ĩna ucamasire basare, Diore tu̶oĩarã basare quẽne, basaya mu̶a.</s>
      <s id="b.COL.3.16.3">To bajiro mu̶a yijama, mu̶are quẽnaro Dios ĩ yisere tu̶oĩacõari, bu̶to variquẽnase rãca basarũgũru̶arãja.</s>
     </seg>
     <seg type="verse" id="b.COL.3.17">
      <s id="b.COL.3.17.1">To yicõari, tocãrãcajine mu̶a gotijama, mu̶a moajaquẽne, mani u̶ju̶ Jesúre ajitirũ̶nu̶rã ñari, ĩ bojarore bajiro rĩne yirũgũru̶arãja mu̶a.</s>
      <s id="b.COL.3.17.2">To yicõari, “Quẽnaro yaja mu̶”, mani jacu̶ Diore yivariquẽnarũgũru̶arãja mu̶a.</s>
     </seg>
     <seg type="verse" id="b.COL.3.18">
      <s id="b.COL.3.18.1">Rõmiare, manaju̶a cu̶tirãre, mu̶are gotigu̶ yaja yu̶.</s>
      <s id="b.COL.3.18.2">Cristore ajitirũ̶nu̶rã ñari, mu̶a manaju̶are quẽnaro ajirũ̶cu̶bu̶orũgũña.</s>
     </seg>
     <seg type="verse" id="b.COL.3.19">
      <s id="b.COL.3.19.1">Ũ̶mu̶aju̶are, mu̶are quẽne gotigu̶ yaja yu̶.</s>
      <s id="b.COL.3.19.2">Mu̶a manajoare quẽnaro maiña.</s>
      <s id="b.COL.3.19.3">To yicõari, quẽnaro ĩnare gotiya.</s>
     </seg>
     <seg type="verse" id="b.COL.3.20">
      <s id="b.COL.3.20.1">Rĩamasaju̶are, ado bajise mu̶are quẽne gotiaja yu̶: Tocãrãcajine mu̶a jacu̶a ĩna rotirore bajirone cu̶dirũgũru̶arãja mu̶a.</s>
      <s id="b.COL.3.20.2">To bajiro mu̶a yisere ĩacõari, variquẽnaru̶cu̶mi mani u̶ju̶.</s>
     </seg>
     <seg type="verse" id="b.COL.3.21">
      <s id="b.COL.3.21.1">Ĩna jacu̶aju̶are, mu̶are quẽne gotigu̶ yaja yu̶.</s>
      <s id="b.COL.3.21.2">Mu̶a rĩare tud'ibesa, “Ajisu̶tiriticõari, quẽnasere yitu̶jaroma” yirã.</s>
     </seg>
     <seg type="verse" id="b.COL.3.22">
      <s id="b.COL.3.22.1">Moabosarimasare, mu̶are quẽne gotigu̶ yaja yu̶.</s>
      <s id="b.COL.3.22.2">Cojoji ru̶yabeto variquẽnase rãca mu̶are moare rotirãre quẽnaro cu̶diya mu̶a.</s>
      <s id="b.COL.3.22.3">“Manire moare rotirã ĩna ĩaro rĩne quẽnaro moaru̶arãja, ‘Manire ĩavariquẽnato’ yirã”, yitu̶oĩabetiru̶arãja mu̶a.</s>
      <s id="b.COL.3.22.4">Ĩna ĩaro, ĩna ĩabeto quẽne, quẽnaro ĩnare moabosarũgũru̶arãja mu̶a, “Ĩnare quẽnaro mani moabosabetijama, rẽtoro masigũ̶, mani u̶ju̶, Cristo, manire ĩavariquẽnabecu̶mi” yitu̶oĩa güirã ñari.</s>
     </seg>
     <seg type="verse" id="b.COL.3.23">
      <s id="b.COL.3.23.1">Mu̶a yimasiro cõro Cristore mu̶a moabosarore bajirone mu̶are rotirãre quẽnaro ĩnare moabosaru̶arãja mu̶a.</s>
     </seg>
     <seg type="verse" id="b.COL.3.24">
      <s id="b.COL.3.24.1">Cristo sĩgũ̶ne ñaami mani u̶ju̶ ñamasugũ̶.</s>
      <s id="b.COL.3.24.2">To bajiri, ñajediro ĩ bojarore bajiro yirũgũroti ñaja manire.</s>
      <s id="b.COL.3.24.3">To bajiro tu̶oĩacõari, mani moajama, ĩre moabosarã yirãja mani.</s>
      <s id="b.COL.3.24.4">Tire masiritibesa.</s>
      <s id="b.COL.3.24.5">Mani u̶ju̶ ñari, ĩ gotiriarore bajirone quẽnaro manire vaja yiru̶cu̶mi.</s>
      <s id="b.COL.3.24.6">Ti ñaja ĩ ñaroju̶ ejacõari, gãjerã ĩre ajitirũ̶nu̶rã rãca quẽnamasuse manire ĩ ĩsiroti.</s>
     </seg>
     <seg type="verse" id="b.COL.3.25">
      <s id="b.COL.3.25.1">To bajiboarine rojose mu̶a yirũgũjama, rojose mu̶are yiru̶cu̶mi Dios.</s>
      <s id="b.COL.3.25.2">To bajiri, “Ãnoama rojose yirã ĩna ñaboajaquẽne, quẽnaro ĩnare yiru̶cu̶ja yu̶”, yigu̶ me ñaami.</s>
     </seg>
    </div>
    <div type="chapter" id="b.COL.4">
     <seg type="verse" id="b.COL.4.1">
      <s id="b.COL.4.1.1">Moarimasa u̶jarãre, mu̶are quẽne gotigu̶ yaja yu̶.</s>
      <s id="b.COL.4.1.2">Mu̶are moabosarimasare quẽnaro ĩnare yiya.</s>
      <s id="b.COL.4.1.3">Sĩgũ̶ne ñaami mani u̶ju̶ ñamasugũ̶, mu̶are moabosarimasare, to yicõari mu̶are quẽne rotigu̶.</s>
      <s id="b.COL.4.1.4">Ĩne ñaami mu̶a yise jedirore sẽniĩarocu̶.</s>
     </seg>
     <seg type="verse" id="b.COL.4.2">
      <s id="b.COL.4.2.1">Mu̶a jedirore gotigu̶ yaja yu̶.</s>
      <s id="b.COL.4.2.2">Tocãrãcarũ̶mu̶ne Diore sẽnirũgũroti ñaja.</s>
      <s id="b.COL.4.2.3">To yicõari, ĩ yirẽmosere masicõari, “Quẽnaro yaja mu̶”, yirũgũroti ñaja.</s>
     </seg>
     <seg type="verse" id="b.COL.4.3">
      <s id="b.COL.4.3.1">Yu̶are quẽne ado bajiro sẽnibosarũgũña mu̶a: “ ‘Cristo oca masa ĩna masibeticatire Pablo mesa gãjerãre gotimasiocudiato’ yigu̶, ĩnare ejarẽmoña mu̶”, ĩre yisẽnirũgũña mu̶a.</s>
      <s id="b.COL.4.3.2">Tire gotimasiogũ̶ ñari, tubibe ecoaja yu̶.</s>
     </seg>
     <seg type="verse" id="b.COL.4.4">
      <s id="b.COL.4.4.1">Quẽnaro riojo yu̶ gotimasiorotire yirã, Diore sẽnirũgũña mu̶a.</s>
      <s id="b.COL.4.4.2">To bajirone yicõa ñaroti ñaja yu̶re.</s>
     </seg>
     <seg type="verse" id="b.COL.4.5">
      <s id="b.COL.4.5.1">Cristore ajitirũ̶nu̶mena rãca mu̶a ñajama, quẽnaro ñaña mu̶a.</s>
      <s id="b.COL.4.5.2">To bajiñarã, cojorũ̶mu̶ gotimenane, ñabesa.</s>
      <s id="b.COL.4.5.3">Tocãrãcarũ̶mu̶ Cristo ocare ĩnare gotimasiocõa ñaña.</s>
     </seg>
     <seg type="verse" id="b.COL.4.6">
      <s id="b.COL.4.6.1">Ĩnare mu̶a gotijama, quẽnaro tu̶oĩacõari, gotiya.</s>
      <s id="b.COL.4.6.2">To bajiro yicõari, mu̶are ĩna sẽniĩajama, quẽnaro cu̶dimasiru̶arãja mu̶a.</s>
     </seg>
     <seg type="verse" id="b.COL.4.7">
      <s id="b.COL.4.7.1">Adoju̶ yu̶ rãcagu̶, mani maigũ̶, T'iquico vãme cu̶tigu̶ ñaami.</s>
      <s id="b.COL.4.7.2">Mu̶a tu̶ju̶ ĩre cõagũ̶ yaja yu̶.</s>
      <s id="b.COL.4.7.3">Toju̶re ejacõari, yu̶ bajise queti mu̶are gotiru̶cu̶mi.</s>
      <s id="b.COL.4.7.4">Yu̶re quẽnaro ejarẽmorũgũgũ̶, to yicõari, mani u̶ju̶ ĩ bojasere yigu̶ ñaami.</s>
     </seg>
     <seg type="verse" id="b.COL.4.8">
      <s id="b.COL.4.8.1">To bajiro yigu̶ ĩ ñajare, mu̶a tu̶ju̶ ĩre varotibu̶ yu̶.</s>
      <s id="b.COL.4.8.2">Toju̶ ejacõari, yu̶a bajise quetire gotiru̶cu̶mi.</s>
      <s id="b.COL.4.8.3">Tire ajivariquẽnaru̶arãja mu̶a.</s>
     </seg>
     <seg type="verse" id="b.COL.4.9">
      <s id="b.COL.4.9.1">Ĩ rãca, mani maigũ̶, Onésimo vãme cu̶tigu̶ mu̶a ya macagu̶re quẽne, varotibu̶ yu̶.</s>
      <s id="b.COL.4.9.2">Quẽnaro yu̶are ejarẽmorũgũmi ĩ quẽne.</s>
      <s id="b.COL.4.9.3">Ĩ rãca ñacõari, yu̶a bajirũgũse jedirore gotiru̶arãma.</s>
     </seg>
     <seg type="verse" id="b.COL.4.10">
      <s id="b.COL.4.10.1">Adoju̶ tubiberiaviju̶ yu̶ rãca ñagũ̶ Aristarco vãme cu̶tigu̶, mu̶are quẽnarotiami.</s>
      <s id="b.COL.4.10.2">Bernabé tẽñu̶, Marcos vãme cu̶tigu̶ quẽne mu̶are quẽnarotiami.</s>
      <s id="b.COL.4.10.3">“Mu̶a tu̶ju̶ ĩ ejacoajama, ĩre quẽnaro yiba”, mu̶are yiucacõacaju̶ yu̶, jẽre.</s>
     </seg>
     <seg type="verse" id="b.COL.4.11">
      <s id="b.COL.4.11.1">Jesús Justo vãme cu̶tigu̶ quẽne mu̶are quẽnarotiami.</s>
      <s id="b.COL.4.11.2">Jud'io masa vatoaju̶re adocãrãcu̶ne ñaama, yu̶ yarã, “Rotimu̶orũ̶gõru̶cu̶mi” yigu̶, Dios ĩ cõar'i, Cristo ocare yu̶ rãca gotimasiocudirã.</s>
      <s id="b.COL.4.11.3">Yu̶re bu̶to ejarẽmorũgũama.</s>
     </seg>
     <seg type="verse" id="b.COL.4.12">
      <s id="b.COL.4.12.1">Mu̶a ya macagu̶, Cristo ĩ bojasere yigu̶, Epafras vãme cu̶tigu̶ quẽne, mu̶are quẽnarotiami.</s>
      <s id="b.COL.4.12.2">Diore ajitirũ̶nu̶ tu̶jabeticõari, Dios ĩ bojarore bajiro rĩne mu̶a yirotire yigu̶, cojoji me Diore mu̶are sẽnibosarũgũami.</s>
     </seg>
     <seg type="verse" id="b.COL.4.13">
      <s id="b.COL.4.13.1">Mu̶are, mu̶a tu̶anare quẽne, Laodicea macanare, Hierápolis macanare quẽne bu̶to tu̶oĩamaigũ̶ ñari, to bajiro mu̶are sẽnibosarũgũami.</s>
      <s id="b.COL.4.13.2">To bajiro ĩ yirũgũsere ĩagũ̶ ñari, mu̶are gotiaja yu̶.</s>
     </seg>
     <seg type="verse" id="b.COL.4.14">
      <s id="b.COL.4.14.1">U̶co yirimasu̶, Lucas vãme cu̶tigu̶, yu̶a maigũ̶ quẽne, mu̶are quẽnarotiami.</s>
      <s id="b.COL.4.14.2">Demas vãme cu̶tigu̶ quẽne, to bajirone yami.</s>
     </seg>
     <seg type="verse" id="b.COL.4.15">
      <s id="b.COL.4.15.1">Cristore ajitirũ̶nu̶rã, Laodicea macana, “Quẽnato ĩna”, yaja yu̶.</s>
      <s id="b.COL.4.15.2">Ninfa vãme cu̶tigore quẽne “Quẽnato”, yaja.</s>
      <s id="b.COL.4.15.3">Cristore ajitirũ̶nu̶cõari, so ya viju̶ rẽjarũgũrãre quẽne, “Quẽnato”, yaja yu̶.</s>
     </seg>
     <seg type="verse" id="b.COL.4.16">
      <s id="b.COL.4.16.1">Adi papera rãca mu̶are yu̶ gotisere mu̶a ĩajeoro bero, Laodicea macana Cristore ajitirũ̶nu̶rãre ĩsirã vaja mu̶a, “Ĩna quẽne ĩato” yirã.</s>
      <s id="b.COL.4.16.2">To yicõari, ĩnare yu̶ papera cõacatiju̶are juacõari, ĩama mu̶a quẽne.</s>
     </seg>
     <seg type="verse" id="b.COL.4.17">
      <s id="b.COL.4.17.1">Arquipo vãme cu̶tigu̶re ado bajiro ĩre gotiya: “Mani u̶ju̶ Jesucristo mu̶re ĩ rotirere quẽnaro yijeoroti ñaja”, ĩre yigotiya.</s>
     </seg>
     <seg type="verse" id="b.COL.4.18">
      <s id="b.COL.4.18.1">Yu̶ Pablo, yu̶ masune, “Quẽnato”, mu̶are yiucacõaja yu̶.</s>
      <s id="b.COL.4.18.2">Adoju̶ yu̶ tubibe ecosere masiritibeticõari, Diore yu̶re sẽnibosarũgũña mu̶a.</s>
      <s id="b.COL.4.18.3">Yu̶ quẽne, Diore sẽnigũ̶, ado bajiro mu̶are sẽnibosaja yu̶: “Quẽnase ĩnare cõarũgũña mu̶”, ĩre yisẽniaja yu̶.</s>
      <s id="b.COL.4.18.4">To cõro ñaja.</s>
     </seg>
    </div>
   </div>
   <div type="book" id="b.1TH">
    <div type="chapter" id="b.1TH.11">
     <seg type="verse" id="b.1TH.11.1">
      <s id="b.1TH.11.1.1">¿Ñati Jesús ocare ajitirũ̶nu̶rã, Tesalónica macana?</s>
      <s id="b.1TH.11.1.2">Yu̶ Pablo, yu̶ babarã Silvano, Timoteo rãca adi quetire mu̶are ucacõaja, Dios mani jacu̶, to yicõari, mani u̶ju̶ Jesucristo yarãre.</s>
      <s id="b.1TH.11.1.3">Diore mu̶are sẽnibosaja yu̶a, “ ‘Ĩnare ĩamaicõari, ejarẽmoña mu̶’, quẽnaro ĩna ñarotire yigu̶”.</s>
     </seg>
     <seg type="verse" id="b.1TH.11.2">
      <s id="b.1TH.11.2.1">Tocãrãcajine Dios mani jacu̶re ĩre sẽnirã, mu̶a jediro mu̶a bajisere tu̶oĩacõari, “Quẽnaro yaja mu̶”, ĩre yisẽnirũgũaja yu̶a.</s>
     </seg>
     <seg type="verse" id="b.1TH.11.3">
      <s id="b.1TH.11.3.1">Ado bajiro bajirã mu̶a ñajare, to bajiro yirũgũaja yu̶a: “Yu̶are ejarẽmoru̶cu̶mi” Diore ĩre yitu̶oĩarã ñari, quẽnaro yiñaja mu̶a.</s>
      <s id="b.1TH.11.3.2">Gãmerã mairã ñari, gãjerãre quẽnaro ejarẽmorũgũaja.</s>
      <s id="b.1TH.11.3.3">“Mani u̶ju̶ Jesucristo ĩ tudiejaro bero, ĩ rãca rijamenane ñarũgũru̶arãja”, yitu̶oĩa tu̶jabeaja mu̶a.</s>
      <s id="b.1TH.11.3.4">To bajiro tu̶oĩarã ñari, rojose tãmu̶orũgũrã ñaboarine, “Yu̶are ejarẽmoru̶cu̶mi”, ĩre yitu̶oĩa tu̶jabeaja mu̶a.</s>
      <s id="b.1TH.11.3.5">To bajiri, to bajiro mu̶a bajise Dios su̶ori ti bajijare, “Quẽnaro yaja mu̶”, Diore ĩre yivariquẽnaja yu̶a.</s>
     </seg>
     <seg type="verse" id="b.1TH.11.4">
      <s id="b.1TH.11.4.1">To bajiro Diore yaja yu̶a, mani u̶ju̶ yarã ado bajise mu̶a bajisere masirã ñari: Dios ĩ ĩamairã, ĩ beseriarã ñañuja mu̶a.</s>
     </seg>
     <seg type="verse" id="b.1TH.11.5">
      <s id="b.1TH.11.5.1">“To bajiro mu̶are yiyumi Dios”, yimasiaja, ado bajiro bajicati ti ñajare: “Jesús ĩ rijabosare su̶ori manire ĩavariquẽnaami Dios” yire quetire yu̶a gotimasiojama, yu̶a masune tu̶oĩarujeocõari, gotirã me mu̶are gotimasiorũgũcaju̶.</s>
      <s id="b.1TH.11.5.2">Dios ĩ rotise rãca mu̶are gotimasiocaju̶ yu̶a.</s>
      <s id="b.1TH.11.5.3">Dios ĩ cõagũ̶ Esp'iritu Santo su̶orine tu̶oĩacõari, “Socase me ñaja”, yimasicaju̶ mu̶a.</s>
      <s id="b.1TH.11.5.4">Mu̶a rãca yu̶a bajiñacatire masicõari, “Quẽnaro mani ñarotire yirã mani tu̶ju̶ ejayuma”, yu̶are yimasirãja mu̶a.</s>
     </seg>
     <seg type="verse" id="b.1TH.11.6">
      <s id="b.1TH.11.6.1">To bajiri mu̶a quẽne, yu̶a yicatire bajirone quẽnaro yirũgũcaju̶ mu̶a.</s>
      <s id="b.1TH.11.6.2">To yicõari, mani u̶ju̶ Jesús ĩ yiriarore bajirone yirũgũcaju̶ mu̶a.</s>
      <s id="b.1TH.11.6.3">To bajiri bajicatore bajirone rojose tãmu̶oboarine, “Variquẽnato” yigu̶, Esp'iritu Santo mu̶are ĩ ejarẽmocati ñajare, bu̶to ajivariquẽnacaju̶ mu̶a.</s>
     </seg>
     <seg type="verse" id="b.1TH.11.7">
      <s id="b.1TH.11.7.1">To bajiro mu̶a bajiñacatire ajicõari, mu̶a ye sitana Macedonia ñarã, adoana Acaya sitana quẽne, “Ĩna bajiñariarore bajiro yiroti ñaja manire”, yama ĩna, Cristore quẽnaro ajitirũ̶nu̶ru̶arã jediro.</s>
     </seg>
     <seg type="verse" id="b.1TH.11.8">
      <s id="b.1TH.11.8.1">To bajiri mu̶a gotimasiose su̶orine mani u̶ju̶ Jesús ocare ajiyuma Macedonia sitana, Acaya sitana.</s>
      <s id="b.1TH.11.8.2">Ĩna rĩ mere, gajeroana jãjarãre gotimasioñuja mu̶a.</s>
      <s id="b.1TH.11.8.3">Quẽnaro mu̶a yirere ajicõari, “Cristore quẽnaro ajitirũ̶nu̶rã ñaama Tesalónica macana”, mu̶are yama.</s>
      <s id="b.1TH.11.8.4">To bajiro mu̶a bajisere jẽre ĩna masicõajare, gajeroju̶ yu̶a vacudijama, mu̶a bajisere gotibetirũgũaja yu̶a.</s>
     </seg>
     <seg type="verse" id="b.1TH.11.9">
      <s id="b.1TH.11.9.1">Ĩnaju̶a roque yu̶are quẽnaro mu̶a yicatire gotirũgũama.</s>
      <s id="b.1TH.11.9.2">“Ado bajirã ñarãma” mu̶a masune yiquẽnorujeocõari, mu̶a rũ̶cu̶bu̶oboarere yitu̶jacõari, Dios catimu̶orũ̶gõrocu̶ju̶are mu̶a ajitirũ̶nu̶su̶ocatire gotirũgũama.</s>
     </seg>
     <seg type="verse" id="b.1TH.11.10">
      <s id="b.1TH.11.10.1">Gajeye ado bajiro mu̶a gotisere yu̶are gotirũgũama: “Dios macu̶ Jesús, ĩ bajirocaro bero, Dios ĩ catior'i, õ vecaju̶ ñagũ̶mi.</s>
      <s id="b.1TH.11.10.2">Ĩ ñaami rojose mani yise vaja rojose tãmu̶otu̶jabetiriaroju̶ manire Dios ĩ reacõaborotire manire yirẽtobosarocu̶.</s>
      <s id="b.1TH.11.10.3">To bajiro yirocu̶ ĩ tudiejarotire yurã yaja” mu̶a yiñasere quẽne yu̶are yigotirũgũama ĩna.</s>
     </seg>
    </div>
    <div type="chapter" id="b.1TH.12">
     <seg type="verse" id="b.1TH.12.1">
      <s id="b.1TH.12.1.1">Yu̶a mairã, mu̶a tu̶ yu̶a bajiñacatire tu̶oĩacõari, “Bu̶to quẽnacaju̶”, yimasiaja mu̶a.</s>
     </seg>
     <seg type="verse" id="b.1TH.12.2">
      <s id="b.1TH.12.2.1">Mu̶a tu̶ju̶ yu̶a ejaroto rĩjoro, Filipos ĩna yirimacaju̶ ñacaju̶ yu̶a.</s>
      <s id="b.1TH.12.2.2">Toju̶ yu̶a ñaro rojose yu̶are yicama.</s>
      <s id="b.1TH.12.2.3">Mu̶a ya macana quẽne yu̶are gotirotibetiboacama.</s>
      <s id="b.1TH.12.2.4">Jẽre tire masiaja mu̶a.</s>
      <s id="b.1TH.12.2.5">Yu̶are ĩna gotirotibetiboajaquẽne, Dios ĩ ejarẽmose rãca mu̶are goticõacaju̶, Dios oca Jesús su̶ori quẽnaro ĩ yise quetire.</s>
     </seg>
     <seg type="verse" id="b.1TH.12.3">
      <s id="b.1TH.12.3.1">Socasere ajirũ̶cu̶bu̶orã me ñari, tire mu̶are goticaju̶ yu̶a.</s>
      <s id="b.1TH.12.3.2">Rojose yiru̶arã me, mu̶are goticaju̶.</s>
      <s id="b.1TH.12.3.3">Mu̶are yitoru̶abeticaju̶.</s>
     </seg>
     <seg type="verse" id="b.1TH.12.4">
      <s id="b.1TH.12.4.1">“¿Yu̶ bojarore bajiro yirã ñati?” yigu̶, yu̶are rotiĩacõari, variquẽnañumi Dios.</s>
      <s id="b.1TH.12.4.2">To bajicõari, “Yu̶ macu̶ su̶ori quẽnaro yu̶ yise quetire gotiru̶arãja mu̶a”, yu̶are yirotiyumi.</s>
      <s id="b.1TH.12.4.3">To bajiri ĩ gotirotirore bajirone gotirũgũaja yu̶a.</s>
      <s id="b.1TH.12.4.4">“Masa ajivariquẽnato” yirã me, gotirũgũaja.</s>
      <s id="b.1TH.12.4.5">“Dios ajivariquẽnato” yirãju̶a, gotirũgũaja.</s>
     </seg>
     <seg type="verse" id="b.1TH.12.5">
      <s id="b.1TH.12.5.1">“Oca quẽnase rãca yu̶are yitorã me yama”, yu̶are yimasicaju̶ mu̶a.</s>
      <s id="b.1TH.12.5.2">“Gãjoa manire ĩsiato” yirã me, mu̶are goticaju̶ yu̶a.</s>
      <s id="b.1TH.12.5.3">Tire masiaja mu̶a.</s>
      <s id="b.1TH.12.5.4">Dios quẽne, tire masiami.</s>
     </seg>
     <seg type="verse" id="b.1TH.12.6">
      <s id="b.1TH.12.6.1">“ ‘Ñamasurã ñaama’ yu̶are yato” yirã me, mu̶are goticaju̶ yu̶a.</s>
      <s id="b.1TH.12.6.2">Noaju̶ane, “Manire rũ̶cu̶bu̶oato” yirã yu̶a goticana manicama.</s>
     </seg>
     <seg type="verse" id="b.1TH.12.7">
      <s id="b.1TH.12.7.1">Mu̶are rotibeticaju̶ yu̶a.</s>
      <s id="b.1TH.12.7.2">Cristo ĩ cõarã ñari, yu̶a rotijaquẽne, quẽnacõaboariaroja.</s>
      <s id="b.1TH.12.7.3">To bajiboarine, sĩgõ rõmio so rĩacare so ĩatirũ̶nu̶rore bajiro mu̶are ĩatirũ̶nu̶rũgũcaju̶ yu̶a.</s>
     </seg>
     <seg type="verse" id="b.1TH.12.8">
      <s id="b.1TH.12.8.1">To bajiro mu̶are ĩamairã ñari, “Cristo ye quetire ĩnare gotimasioru̶arãja”, yitu̶oĩa variquẽnarũgũcaju̶ yu̶a.</s>
      <s id="b.1TH.12.8.2">Ti rĩ mere yivariquẽnarũgũcaju̶ yu̶a.</s>
      <s id="b.1TH.12.8.3">“Manire ĩaterã manire ĩna sĩaroti ti ñaboajaquẽne, ĩnare gotimasioru̶arãja”, yivariquẽnarũgũcaju̶ yu̶a, mu̶are ĩamairã ñari.</s>
     </seg>
     <seg type="verse" id="b.1TH.12.9">
      <s id="b.1TH.12.9.1">Yu̶a mairã, mu̶a tu̶ ñarã, bu̶to josari yu̶a moarũgũcatire masiritimenaja mu̶a.</s>
      <s id="b.1TH.12.9.2">Ũ̶mu̶a, ñami quẽne moarũgũcaju̶ yu̶a.</s>
      <s id="b.1TH.12.9.3">Toju̶ mu̶a tu̶ju̶ yu̶a ñase vaja, yu̶a base vaja quẽne yu̶are mu̶a vaja yibosajama, josaboriaroja ti, mu̶are.</s>
      <s id="b.1TH.12.9.4">Tire masirã ñari, “Vaja yibeticõato ĩna” yirã, Dios oca gotirã ñaboarine, gajeye moare yu̶a masune moacõari, bare vaja yibarũgũcaju̶ yu̶a.</s>
     </seg>
     <seg type="verse" id="b.1TH.12.10">
      <s id="b.1TH.12.10.1">Mu̶a tu̶ju̶ ñarã Dios ĩ bojarore bajiro quẽnaro yirũgũcaju̶ yu̶a.</s>
      <s id="b.1TH.12.10.2">Toju̶re quẽnaro riojo yirũgũcaju̶ yu̶a.</s>
      <s id="b.1TH.12.10.3">To bajiri socamenane, “Rojose yicama” yirã manama mu̶a tu̶ ñarã.</s>
      <s id="b.1TH.12.10.4">To bajiro yu̶a bajicatire ĩacana ñari, “Ĩna yicatore bajiro yirũgũcama ĩna”, yu̶are yiñagõbosa masiaja mu̶a quẽne.</s>
      <s id="b.1TH.12.10.5">Dios quẽne tire yu̶are yiñagõbosa masigũ̶mi ĩ.</s>
     </seg>
     <seg type="verse" id="b.1TH.12.11">
      <s id="b.1TH.12.11.1">“Rĩa cu̶tigu̶ ĩ rĩare maigũ̶, tocãrãcu̶re quẽnaro ĩ yirore bajiro manire yirũgũcama ĩna”, yu̶are yimasiaja mu̶a.</s>
     </seg>
     <seg type="verse" id="b.1TH.12.12">
      <s id="b.1TH.12.12.1">Rojose mu̶a tãmu̶ojama, mu̶a tãmu̶obetijaquẽne, quẽnaro mu̶are gotimasiorũgũcaju̶ yu̶a, “ ‘Manire ejarẽmoru̶cu̶mi’ Cristore ĩre yitu̶oĩa tu̶jabeticõato” yirã.</s>
      <s id="b.1TH.12.12.2">“Dios ĩ bojarore bajiro mu̶a yisere bu̶to bojaja yu̶a”, mu̶are yirũgũcaju̶ yu̶a.</s>
      <s id="b.1TH.12.12.3">Dios ñaami rẽtoro ñamasugũ̶, quẽnaro rotigu̶, “Yu̶ tu̶ju̶ ñaru̶arãja” mu̶are yigu̶.</s>
     </seg>
     <seg type="verse" id="b.1TH.12.13">
      <s id="b.1TH.12.13.1">Gajeye ado bajiro mu̶a bajicatire tu̶oĩacõari, “Quẽnaro yaja mu̶”, Diore ĩre yisẽnirũgũaja yu̶a.</s>
      <s id="b.1TH.12.13.2">Dios oca mu̶are yu̶a gotimasiocatire ajicõari, “Ĩna masune tu̶oĩacõari, gotirã me yama” yimasicõari, yu̶are ajitirũ̶nu̶su̶ocaju̶ mu̶a.</s>
      <s id="b.1TH.12.13.3">To bajiri socase me ñaja Dios ye yu̶a gotimasiorũgũse.</s>
      <s id="b.1TH.12.13.4">To bajiri, tire quẽnaro ajitirũ̶nu̶jama, Dios ĩ bojasere yirã ñaru̶arãma.</s>
     </seg>
     <seg type="verse" id="b.1TH.12.14">
      <s id="b.1TH.12.14.1">Yu̶a mairã, ti ocare ajitirũ̶nu̶rã mu̶a ñajare, rojose mu̶are yiyuma mu̶a yarã.</s>
      <s id="b.1TH.12.14.2">Mu̶a yiecorore bajirone yiyuma jud'io masa quẽne, ĩna yarã Jesucristo ocare ajitirũ̶nu̶rãre.</s>
     </seg>
     <seg type="verse" id="b.1TH.12.15">
      <s id="b.1TH.12.15.1">Ĩna yarãne ñaama Cristore sĩariarã.</s>
      <s id="b.1TH.12.15.2">Rĩjoroju̶ Diore gotirẽtobosariarãre quẽne ĩnane sĩariarã ñaama ĩna.</s>
      <s id="b.1TH.12.15.3">Yu̶are quẽne tud'irã, varoticana ñaama.</s>
      <s id="b.1TH.12.15.4">To bajiro yirã ñari, Dios ĩ ĩavariquẽnamena ñaama.</s>
      <s id="b.1TH.12.15.5">Jediro masare ĩaterã ñaama.</s>
     </seg>
     <seg type="verse" id="b.1TH.12.16">
      <s id="b.1TH.12.16.1">Jud'io masa me rojose tãmu̶otu̶jabetiriaroju̶ ĩna varotire bojamena ñari, Dios ocare gotimasioru̶aboacaju̶ yu̶a.</s>
      <s id="b.1TH.12.16.2">Yu̶are gotimasio rotibetirũgũama.</s>
      <s id="b.1TH.12.16.3">Rẽmoju̶ne, rojose rĩne ĩna yicõasu̶oadire ñajare, to bajirone bajiaja adirodore quẽne.</s>
      <s id="b.1TH.12.16.4">Rojose ĩna yitu̶jabetijare, rojose ĩnare yicõagu̶agu̶ yami Dios yuja.</s>
     </seg>
     <seg type="verse" id="b.1TH.12.17">
      <s id="b.1TH.12.17.1">Yoaro mene quẽna mu̶a tu̶ju̶ yu̶a tudivarotire gotiru̶aja yu̶.</s>
      <s id="b.1TH.12.17.2">Yu̶a mairã, mu̶are yu̶a vadiveocato bero, mu̶are ĩabetiboarine, tocãrãcarũ̶mu̶re mu̶are tu̶oĩacõa ñarũgũaja.</s>
      <s id="b.1TH.12.17.3">To bajiri, mu̶are bu̶to tu̶oĩarã ñari, mu̶are ĩarã varu̶arũgũboacaju̶ yu̶a.</s>
     </seg>
     <seg type="verse" id="b.1TH.12.18">
      <s id="b.1TH.12.18.1">Yu̶ masu quẽne cojoji me mu̶are ĩagũ̶ varu̶arũgũboacaju̶ yu̶.</s>
      <s id="b.1TH.12.18.2">Tocãrãcajine mu̶a tu̶ju̶ ĩarã yu̶a varu̶acõarore, “Ejabeticõato” yigu̶, rojose yu̶are yirũgũñumi vãtia u̶ju̶ Satanás.</s>
     </seg>
     <seg type="verse" id="b.1TH.12.19">
      <s id="b.1TH.12.19.1">Mani u̶ju̶ Jesucristo ĩ tudivado yu̶a ĩorona mu̶a ñajare, mu̶are ĩarã varu̶acaju̶ yu̶a.</s>
      <s id="b.1TH.12.19.2">“Mu̶ oca ĩnare yu̶a goticati ñajare, mu̶re ajitirũ̶nu̶cama ĩna”, Cristore ĩre yiĩovariquẽnaru̶arãja yu̶a.</s>
      <s id="b.1TH.12.19.3">To bajiro yu̶a yiroti ti ñajare, Jesús ĩ tudivadirotire bu̶to tu̶oĩavariquẽnaja yu̶a.</s>
      <s id="b.1TH.12.19.4">Gãjerãre yu̶a tu̶oĩaro rẽtoro mu̶are tu̶oĩavariquẽnaja.</s>
     </seg>
     <seg type="verse" id="b.1TH.12.20">
      <s id="b.1TH.12.20.1">Socarã me yaja yu̶a.</s>
      <s id="b.1TH.12.20.2">Cristore mu̶a ajitirũ̶nu̶sere bu̶to tu̶oĩavariquẽnaja yu̶a.</s>
      <s id="b.1TH.12.20.3">Tire ĩre gotivariquẽnaru̶arãja.</s>
     </seg>
    </div>
    <div type="chapter" id="b.1TH.13">
     <seg type="verse" id="b.1TH.13.1">
      <s id="b.1TH.13.1.1">To bajiri, ĩarã vabeticõari, mu̶a bajisere ajiru̶arã ñari, yu̶a maigũ̶re, Dios ĩ bojase yigu̶re Timoteore toju̶ ĩre cõacaju̶ yu̶a.</s>
      <s id="b.1TH.13.1.2">Yu̶a rãcagu̶, Jesucristo ocare masare gotimasiocudigu̶ ñaami ĩ quẽne.</s>
      <s id="b.1TH.13.1.3">To bajiri, “Quẽnaro ĩnare gotiba mu̶, ‘Manire ejarẽmoru̶cu̶mi’ Jesucristore ‘Ĩre yitu̶oĩa tu̶jabeticõato ĩna’ yigu̶”, ĩre yicõacaju̶ yu̶a.</s>
      <s id="b.1TH.13.1.4">Yu̶ju̶ama, Silvano rãca tujacaju̶ yu̶, Atenas vãme cu̶ti macarema.</s>
     </seg>
     <seg type="verse" id="b.1TH.13.3">
      <s id="b.1TH.13.3.1">Rojose tãmu̶orã ñaboarine, “Tire su̶tiritibeticõato” yirã, ĩre cõacaju̶ yu̶a.</s>
      <s id="b.1TH.13.3.2">Masiaja mu̶a: Cristore ajitirũ̶nu̶rã ñari, rojose tãmu̶oroti ñaja.</s>
     </seg>
     <seg type="verse" id="b.1TH.13.4">
      <s id="b.1TH.13.4.1">Mu̶a rãca ñarãju̶, cojoji me ado bajise mu̶are goticaju̶ yu̶a: “Cristore ajitirũ̶nu̶rã mu̶a ñajare, rojose mu̶are yiru̶arãma gãjerã”, mu̶are yicaju̶ yu̶a.</s>
      <s id="b.1TH.13.4.2">Mu̶are yu̶a goticatore bajirone bajiyuja ti.</s>
     </seg>
     <seg type="verse" id="b.1TH.13.5">
      <s id="b.1TH.13.5.1">To bajiro ti bajijare, ado bajise mu̶are yitu̶oĩarejaicaju̶ yu̶: “¿Cristore ajitirũ̶nu̶cõa ñaboati ĩna?</s>
      <s id="b.1TH.13.5.2">Vãtia u̶ju̶ Satanás, ‘¿Cristore ajitirũ̶nu̶besa’ yirotibetiboati ĩ?</s>
      <s id="b.1TH.13.5.3">To bajiro ĩ yisere ĩna ajijama, yu̶a gotimasioboacatiju̶are ajitirũ̶nu̶ tu̶jaru̶arãma”, yitu̶oĩarejaicaju̶ yu̶.</s>
      <s id="b.1TH.13.5.4">To bajiri, tire masiru̶, mu̶a tu̶ju̶ Timoteore ĩre cõacaju̶ yu̶.</s>
     </seg>
     <seg type="verse" id="b.1TH.13.6">
      <s id="b.1TH.13.6.1">Mu̶a tu̶ju̶ ejar'i, adoju̶ tudiejami quẽna.</s>
      <s id="b.1TH.13.6.2">Adoju̶ ejacõari, mu̶a bajise quetire oca quẽnasere gotitudiejami.</s>
      <s id="b.1TH.13.6.3">“Cristore ĩre ajitirũ̶nu̶cõa ñaama ĩna.</s>
      <s id="b.1TH.13.6.4">To yicõari, quẽnaro gãmerã ĩamaicõa ñaama”, yimi. “ ‘Mu̶are quẽnaro tu̶oĩaja yu̶a’ yima ĩna”, yu̶are yimi.</s>
      <s id="b.1TH.13.6.5">“Ĩnare mani ĩaru̶aro cõro manire ĩaru̶ama ĩnaju̶a quẽne”, yu̶are yimi Timoteo.</s>
     </seg>
     <seg type="verse" id="b.1TH.13.7">
      <s id="b.1TH.13.7.1">To bajiro ĩ yijare, Cristore ĩre mu̶a ajitirũ̶nu̶cõa ñasere ajicõari, bu̶to variquẽnaja yu̶a.</s>
      <s id="b.1TH.13.7.2">Gãjerã su̶ori bu̶to rojose tãmu̶orã ñaboarine, tire ajivariquẽnaja yu̶a.</s>
     </seg>
     <seg type="verse" id="b.1TH.13.8">
      <s id="b.1TH.13.8.1">To bajiri, Cristore ĩre mu̶a ajitirũ̶nu̶cõa ñasere ajicõari, bu̶to variquẽnamu̶ yu̶a.</s>
     </seg>
     <seg type="verse" id="b.1TH.13.9">
      <s id="b.1TH.13.9.1">Mu̶a bajisere tu̶oĩavariquẽnacõari, “Quẽnaro yaja mu̶”, Diore ĩre yisẽni tu̶jabetiru̶arãja yu̶a.</s>
     </seg>
     <seg type="verse" id="b.1TH.13.10">
      <s id="b.1TH.13.10.1">Ũ̶mu̶a, ñami quẽne, ado bajiro ĩre sẽnirũgũaja yu̶a: “ ‘Ĩna tu̶ju̶ ejato’ yigu̶, yu̶are yirẽmoña mu̶”, ĩre yirũgũaja yu̶a. “ ‘Bu̶tobu̶sa Cristore ajitirũ̶nu̶ato’ yirã, ĩna masibetire ĩnare yu̶a gotimasiorotire yigu̶, yu̶are yirẽmoña mu̶”, ĩre yirũgũaja yu̶a.</s>
     </seg>
     <seg type="verse" id="b.1TH.13.11">
      <s id="b.1TH.13.11.1">To bajiri ado bajiro mani jacu̶ Diore to yicõari, mani u̶ju̶ Jesucristore yisẽniaja yu̶a: “ ‘Ĩna tu̶ju̶ ĩarã vajaro’ yirã, yu̶are ejarẽmoña”, ĩnare yaja yu̶a.</s>
     </seg>
     <seg type="verse" id="b.1TH.13.12">
      <s id="b.1TH.13.12.1">To yicõari, ado bajise mu̶are sẽnibosaja yu̶a: “ ‘Bu̶tobu̶sa gãmerã ĩamaiato ĩna’ yirã ĩnare ejarẽmoña”, ĩnare yaja yu̶a. “ ‘Gãjerãre quẽne ĩamaiato ĩna’ yirã, ĩnare ejarẽmoña”, yaja yu̶a. “ ‘Ĩnare yu̶a mairore bajiro maiato ĩna’ yirã ĩnare ejarẽmoña”, ĩnare yaja yu̶a, mu̶are sẽnibosarã.</s>
     </seg>
     <seg type="verse" id="b.1TH.13.13">
      <s id="b.1TH.13.13.1">To bajiro mu̶a maijama, rojose mu̶a tu̶oĩasere “Yitu̶jacõari, quẽnase rĩne tu̶oĩato” yigu̶, mu̶are ejarẽmoru̶cu̶mi Dios.</s>
      <s id="b.1TH.13.13.2">To bajiro mu̶are ĩ yijama, mani u̶ju̶ Jesús ĩ yarã rãca ĩ tudiejarirũ̶mu̶, mani jacu̶ Dios ĩ rĩjoroju̶a ñie rojose mana ñaru̶arãja mu̶a.</s>
      <s id="b.1TH.13.13.3">To bajirone bajiato.</s>
     </seg>
    </div>
    <div type="chapter" id="b.1TH.14">
     <seg type="verse" id="b.1TH.14.1">
      <s id="b.1TH.14.1.1">Yu̶a mairã, gajeye mu̶are gotiru̶aja yu̶a.</s>
      <s id="b.1TH.14.1.2">“Ado bajiro mu̶a ñajama, mu̶are ĩavariquẽnaru̶cu̶mi Dios”, mu̶are yimasiocaju̶ yu̶a.</s>
      <s id="b.1TH.14.1.3">Tire ajicõari, quẽnaro ñañuja mu̶a.</s>
      <s id="b.1TH.14.1.4">To bajiri, Dios mu̶are “Ĩavariquẽnato” yirã, bu̶tobu̶sa ĩ bojasere mu̶a yisere bojaja yu̶a.</s>
      <s id="b.1TH.14.1.5">Mani u̶ju̶ Jesucristo to bajiro yu̶are ĩ yirotijare, to bajiro mu̶are yaja yu̶a.</s>
     </seg>
     <seg type="verse" id="b.1TH.14.2">
      <s id="b.1TH.14.2.1">Mani u̶ju̶ Jesús ĩ roticatore bajirone mu̶are yu̶a roticatire masiaja mu̶a jẽre.</s>
     </seg>
     <seg type="verse" id="b.1TH.14.3">
      <s id="b.1TH.14.3.1">Ado mu̶a bajisere bojaami Dios: Dios yarã mu̶a ñajare, quẽnase rĩne mu̶a yisere bojaami.</s>
      <s id="b.1TH.14.3.2">Manajo cu̶tirã, manaju̶ cu̶tirã, manajo mana, manaju̶ mana quẽne, mu̶a gãmerã ajeriarã cu̶tisere bojabeami.</s>
     </seg>
     <seg type="verse" id="b.1TH.14.4">
      <s id="b.1TH.14.4.1">Manajo cu̶tigu̶, ĩ manajo rãca rĩrene gãjerãre ajeriarã cu̶tibecu̶ne, rũ̶cu̶bu̶ose rãca ñie oca mano ĩ yiñajama, quẽnaja.</s>
     </seg>
     <seg type="verse" id="b.1TH.14.5">
      <s id="b.1TH.14.5.1">Diore masimena ñari, ĩna bojarore bajiro ajeriarã cu̶tirũgũama.</s>
      <s id="b.1TH.14.5.2">Ĩnare bajiro yibetirũgũña.</s>
     </seg>
     <seg type="verse" id="b.1TH.14.6">
      <s id="b.1TH.14.6.1">Ĩnare bajiro mu̶a yijama, bu̶to rojose mu̶are yiru̶cu̶mi Dios.</s>
      <s id="b.1TH.14.6.2">Jẽre adirene mu̶are goticaju̶ yu̶a.</s>
     </seg>
     <seg type="verse" id="b.1TH.14.7">
      <s id="b.1TH.14.7.1">“Rojose yirã ñato” yigu̶ me, “Yu̶ yarã ñato”, manire yiyumi Dios.</s>
      <s id="b.1TH.14.7.2">“Quẽnaseju̶a yato” yigu̶, to bajiro yiyumi.</s>
     </seg>
     <seg type="verse" id="b.1TH.14.8">
      <s id="b.1TH.14.8.1">To bajiro yigu̶ ĩ ñajare, adi yu̶a gotimasiosere ajimena yu̶a rĩ mere terãma.</s>
      <s id="b.1TH.14.8.2">Diore quẽne terãma ĩna.</s>
      <s id="b.1TH.14.8.3">Rojose mani yisere “Yitu̶jato” yigu̶, Esp'iritu Santore manire cõañumi Dios.</s>
     </seg>
     <seg type="verse" id="b.1TH.14.9">
      <s id="b.1TH.14.9.1">“Gãmerã ĩamairoti ñaja” mu̶a yimasirotire jẽre mu̶are ejarẽmoñumi Dios.</s>
      <s id="b.1TH.14.9.2">To bajiri yu̶ama, “Gãmerã ĩamaiña mu̶a”, mu̶are yiucacõabeaja.</s>
     </seg>
     <seg type="verse" id="b.1TH.14.10">
      <s id="b.1TH.14.10.1">Quẽnaro yirã ñaja mu̶a.</s>
      <s id="b.1TH.14.10.2">Macedonia sitana Cristore ajitirũ̶nu̶rãre ĩamairã ñañuja mu̶a.</s>
      <s id="b.1TH.14.10.3">To bajiro yirã ñaboarine, bu̶tobu̶sa ĩnare mu̶a ĩamaijama, quẽnaru̶aroja.</s>
      <s id="b.1TH.14.10.4">Yu̶a mairã, to bajiro mu̶a yirotire bu̶to bojaja yu̶a.</s>
     </seg>
     <seg type="verse" id="b.1TH.14.11">
      <s id="b.1TH.14.11.1">Ñie oca manone quẽnaro ñaru̶arãja mu̶a.</s>
      <s id="b.1TH.14.11.2">Gãjerãre gõjanabiomenane, mu̶a moasere moacõa ñaña.</s>
     </seg>
     <seg type="verse" id="b.1TH.14.12">
      <s id="b.1TH.14.12.1">To bajiro mu̶a yijama, mu̶are ĩacõari, “Quẽnaro yirã ñaama”, mu̶are yiĩarũ̶cu̶bu̶oru̶arãma Cristore ajitirũ̶nu̶mena.</s>
      <s id="b.1TH.14.12.2">Ñieju̶a ru̶yabetiru̶aroja, mu̶are.</s>
     </seg>
     <seg type="verse" id="b.1TH.14.13">
      <s id="b.1TH.14.13.1">Yu̶a mairã, Cristore ajitirũ̶nu̶riarã bajireariarã ĩna bajirotire mu̶are gotirã yaja yu̶a.</s>
      <s id="b.1TH.14.13.2">Diore masimenama, bajireariarã ĩna bajisere riojo masibeama ĩna.</s>
      <s id="b.1TH.14.13.3">Bajireariarãre tu̶oĩacõari, bu̶to su̶tiritiama.</s>
      <s id="b.1TH.14.13.4">“Quẽna tudicaticoaru̶arãma”, yitu̶oĩarã me ñaama.</s>
      <s id="b.1TH.14.13.5">Ĩna tu̶oĩarore bajiro mu̶a tu̶oĩasere bojabeaja yu̶a.</s>
      <s id="b.1TH.14.13.6">“Quẽna tudicaticoaru̶arãma”, yirã ñaja manima.</s>
     </seg>
     <seg type="verse" id="b.1TH.14.14">
      <s id="b.1TH.14.14.1">“Jesús ĩ bajirocacoaboajaquẽne, quẽna ĩre catioyumi Dios”, yimasiaja mani.</s>
      <s id="b.1TH.14.14.2">Tire masicõari, “Cristore ajitirũ̶nu̶riarã bajireariarãre quẽne tudicatioru̶cu̶mi Dios”, yitu̶oĩaja mani.</s>
     </seg>
     <seg type="verse" id="b.1TH.14.15">
      <s id="b.1TH.14.15.1">Ado bajiro mu̶are gotiaja yu̶a, mani u̶ju̶ Jesús ĩ bueriarãre ĩ gotimasiorere: Adigodo caticõa ñarãju̶ama, ĩre ajitirũ̶nu̶cõari, bajireariarã rĩjoro juaecobetiru̶arãja mani.</s>
     </seg>
     <seg type="verse" id="b.1TH.14.16">
      <s id="b.1TH.14.16.1">Ado bajiro bajiru̶aroja ti, Jesús adi macaru̶cu̶roju̶ ĩ tudivadirotirũ̶mu̶: Dios ĩ rotijare, ángel mesa u̶ju̶ ĩ ñagõse ocaruyuru̶aroja.</s>
      <s id="b.1TH.14.16.2">To bajicõari, Dios ya jutiria ti bu̶sise ocaruyuru̶aroja.</s>
      <s id="b.1TH.14.16.3">To cõrone, õ vecaju̶ mani u̶ju̶ ĩ masune rujiadiru̶cu̶mi.</s>
      <s id="b.1TH.14.16.4">To bajiro ĩ bajirone, ĩre ajitirũ̶nu̶riarã bajireariarã, quẽna tudicaticoaru̶arãma.</s>
     </seg>
     <seg type="verse" id="b.1TH.14.17">
      <s id="b.1TH.14.17.1">Ĩna tudicatirone, ĩna rãca adigodo catiñarã Cristore ajitirũ̶nu̶riarãre juarẽorotiru̶cu̶mi Dios.</s>
      <s id="b.1TH.14.17.2">To yicõari, oco bueri vatoaju̶ ĩnare juamu̶jarotiru̶cu̶mi, “Ĩna u̶ju̶re Cristore bocato” yigu̶.</s>
      <s id="b.1TH.14.17.3">Toju̶ ĩ rãca ñacõa ñarũgũru̶arãja mani.</s>
     </seg>
     <seg type="verse" id="b.1TH.14.18">
      <s id="b.1TH.14.18.1">To bajiri adi yu̶a gotisere ajiri, gãmerã ñagõvariquẽnaña mu̶a.</s>
     </seg>
    </div>
    <div type="chapter" id="b.1TH.15">
     <seg type="verse" id="b.1TH.15.1">
      <s id="b.1TH.15.1.1">“Tirũ̶mu̶, tirodo ñaro masu vadiru̶cu̶mi mani u̶ju̶”, yimasiña maja.</s>
      <s id="b.1TH.15.1.2">Jẽre tire masiaja mu̶a.</s>
     </seg>
     <seg type="verse" id="b.1TH.15.2">
      <s id="b.1TH.15.2.1">“To cõro vadiru̶cu̶mi” masa ĩna yimasibetiju̶ vadiru̶cu̶mi.</s>
      <s id="b.1TH.15.2.2">Juarudirimasu̶ ĩ ejarotire quẽne, “To cõro juarudigu̶ ejagu̶agu̶ yigu̶mi”, yimasibeaja mani.</s>
      <s id="b.1TH.15.2.3">To bajirone bajiru̶cu̶mi Cristo quẽne.</s>
      <s id="b.1TH.15.2.4">“To cõro ñaro ejaru̶cu̶mi”, yimasibetiru̶arãja mani.</s>
     </seg>
     <seg type="verse" id="b.1TH.15.3">
      <s id="b.1TH.15.3.1">Ado bajiseju̶a yimasiaja mani: Diore masimena, “Ñie oca mano quẽnaro ñaja mani” ĩna yiboaro, ñaro tu̶sarone güiose ejaru̶aroja.</s>
      <s id="b.1TH.15.3.2">Rõmio quẽnaro gu̶da so ñaro gajane, ñaro tu̶sarone jũnise sore ejaroja, so macu̶ cu̶tirijau̶ju̶re.</s>
      <s id="b.1TH.15.3.3">Tire bajirone bajiru̶aroja Jesús ĩ ejaroti quẽne.</s>
      <s id="b.1TH.15.3.4">Masiñamanone ti bajijare, rudimasimena ñari, bu̶to rojose tãmu̶oru̶arãma ĩna masa Diore masimena.</s>
     </seg>
     <seg type="verse" id="b.1TH.15.4">
      <s id="b.1TH.15.4.1">Mu̶aju̶ama, rẽtiaroju̶ ñarãre bajiro bajirã me ñaja mu̶a.</s>
      <s id="b.1TH.15.4.2">To bajiri mani u̶ju̶ ĩ tudivadisere ĩau̶cabetiru̶arãja mu̶a.</s>
      <s id="b.1TH.15.4.3">Juarudirimasu̶ ĩ ejasere ĩacõari, masa ĩna u̶carore bajiro u̶cabetiru̶arãja.</s>
     </seg>
     <seg type="verse" id="b.1TH.15.5">
      <s id="b.1TH.15.5.1">Dios ĩ bojase yirã ñari, busuroju̶ ñarãre bajiro bajirã ñaja mu̶a.</s>
      <s id="b.1TH.15.5.2">Dios ĩ bojabeti yirũgũrãma, rẽtiaroju̶ ñarãre bajiro bajirã ñaama.</s>
     </seg>
     <seg type="verse" id="b.1TH.15.6">
      <s id="b.1TH.15.6.1">To bajiri Jesucristo ĩ vadirotire tu̶oĩamenare bajiro bajirã me ñaja mani.</s>
      <s id="b.1TH.15.6.2">Tire quẽnaro tu̶oĩayurã, rojosere yiru̶arã ñaboarine, tire yimena ñaja mani.</s>
     </seg>
     <seg type="verse" id="b.1TH.15.7">
      <s id="b.1TH.15.7.1">Ñamire cãniama masa.</s>
      <s id="b.1TH.15.7.2">Gãjerãma, ñamire idimecu̶rũgũama.</s>
     </seg>
     <seg type="verse" id="b.1TH.15.8">
      <s id="b.1TH.15.8.1">Manima, ĩnare bajiro bajirã me ñari, busuroju̶ ñarãre bajiro bajiaja.</s>
      <s id="b.1TH.15.8.2">To bajiri, tocãrãcajine quẽnase rĩne yiñarũgũroti ñaja, mani u̶ju̶ ĩ tudivadirotire tu̶oĩayurã.</s>
      <s id="b.1TH.15.8.3">“Manire ejarẽmoru̶cu̶mi” mani u̶ju̶re mani yitu̶oĩase, mani gãmerã maise su̶orine vãti manire rojose ĩ yirotiboasere cu̶dibetiru̶arãja mani.</s>
      <s id="b.1TH.15.8.4">To yicõari, Jesucristo ĩ vadirotire tu̶oĩayu tu̶jabetiru̶arãja mani, “Rojose tãmu̶otu̶jabetiriaroju̶ mani vaborere manire yirẽtobosaru̶cu̶mi” yirã.</s>
     </seg>
     <seg type="verse" id="b.1TH.15.9">
      <s id="b.1TH.15.9.1">“Rojose ĩna yise vaja rojose tãmu̶oato” yigu̶ me, “Yu̶ yarã ñaña mu̶a”, manire yiyumi Dios.</s>
      <s id="b.1TH.15.9.2">Mani u̶ju̶ Jesucristo manire ĩ rijabosare su̶ori rojose tãmu̶otu̶jabetiriaroju̶ mani vaborere manire yirẽtobosaru̶, “Yu̶ yarã ñaña mu̶a”, manire yiyumi.</s>
     </seg>
     <seg type="verse" id="b.1TH.15.10">
      <s id="b.1TH.15.10.1">Manire rijabosayumi Jesús, “Yu̶re ajitirũ̶nu̶rã, yu̶ rãca ñacõa ñarũgũato” yigu̶.</s>
      <s id="b.1TH.15.10.2">To bajiri tudiejagu̶, mani caticõa ñajama, mani rijacoajaquẽne manire juamu̶jaru̶cu̶mi, “Yu̶ rãca ñacõa ñarũgũato” yigu̶.</s>
     </seg>
     <seg type="verse" id="b.1TH.15.11">
      <s id="b.1TH.15.11.1">To bajiro ti bajijare, tire gãmerã gotiya mu̶a, “Ajivariquẽnacõari, bu̶tobu̶sa mani u̶ju̶re ĩre ajitirũ̶nu̶ato” yirã.</s>
      <s id="b.1TH.15.11.2">Jẽre mu̶a yiñasere masiaja yu̶a.</s>
      <s id="b.1TH.15.11.3">To bajirone yicõa ñarũgũña.</s>
     </seg>
     <seg type="verse" id="b.1TH.15.12">
      <s id="b.1TH.15.12.1">Yu̶a mairã ado bajiro mu̶a yijama, quẽnaru̶aroja: Mu̶are ũmato ñarãre Dios ĩ cũriarãre quẽnaro rũ̶cu̶bu̶oya.</s>
     </seg>
     <seg type="verse" id="b.1TH.15.13">
      <s id="b.1TH.15.13.1">Quẽnaro mu̶are ejarẽmorũgũama ĩna.</s>
      <s id="b.1TH.15.13.2">To bajiri, “Ñamasurã ñaama”, ĩnare yirũ̶cu̶bu̶oya.</s>
      <s id="b.1TH.15.13.3">To yicõari, quẽnaro ĩnare yiya, “ ‘Manire maiama ĩna’ manire yimasiato ĩna” yirã.</s>
      <s id="b.1TH.15.13.4">To yicõari, ñie oca manone quẽnaro ñaña mu̶a.</s>
     </seg>
     <seg type="verse" id="b.1TH.15.14">
      <s id="b.1TH.15.14.1">To yicõari, mu̶a tu̶ana moamenare tud'ibu̶sari ĩnare gotiya, “Moato ĩna” yirã.</s>
      <s id="b.1TH.15.14.2">Gãjerã, su̶tiritirãre “Variquẽnato” yirã quẽnaro ĩnare gotiya.</s>
      <s id="b.1TH.15.14.3">Gãjerã, Cristore quẽnaro ajitirũ̶nu̶menare, quẽnaro ĩnare ejarẽmoña.</s>
      <s id="b.1TH.15.14.4">Cristore ajitirũ̶nu̶rã ñajediro rojose yimenane, quẽnaro gãmerã gotirũgũña.</s>
     </seg>
     <seg type="verse" id="b.1TH.15.15">
      <s id="b.1TH.15.15.1">Gãji rojose mu̶are ĩ yijama, ĩre gãmebeticõaña.</s>
      <s id="b.1TH.15.15.2">Tocãrãcajine quẽnaro gãmerã yiba mu̶a.</s>
      <s id="b.1TH.15.15.3">Masa jedirore to bajiro rĩne yiba.</s>
     </seg>
     <seg type="verse" id="b.1TH.15.16">
      <s id="b.1TH.15.16.1">Tocãrãcarũ̶mu̶ne variquẽnacõa ñarũgũña mu̶a.</s>
     </seg>
     <seg type="verse" id="b.1TH.15.17">
      <s id="b.1TH.15.17.1">Tocãrãcarũ̶mu̶ne Diore sẽniña.</s>
     </seg>
     <seg type="verse" id="b.1TH.15.18">
      <s id="b.1TH.15.18.1">Tocãrãcajine, “Quẽnaro yaja mu̶”, Diore yirũgũña.</s>
      <s id="b.1TH.15.18.2">Rojose tãmu̶oboarine, to bajiro rĩne yirũgũña mu̶a.</s>
      <s id="b.1TH.15.18.3">Jesucristore ajitirũ̶nu̶rã to bajiro ĩna yisere Dios ĩ bojajare, to bajiro yirũgũña mu̶a.</s>
     </seg>
     <seg type="verse" id="b.1TH.15.19">
      <s id="b.1TH.15.19.1">Rojose yibetirũgũña, “Rojose mani yisere ĩacõari bu̶to su̶tiritiromi Esp'iritu Santo” yirã.</s>
     </seg>
     <seg type="verse" id="b.1TH.15.20">
      <s id="b.1TH.15.20.1">Diore gotirẽtobosarã ĩna gotisere ajitebesa.</s>
     </seg>
     <seg type="verse" id="b.1TH.15.21">
      <s id="b.1TH.15.21.1">Tire quẽnaro ajicõĩaña.</s>
      <s id="b.1TH.15.21.2">Ĩna masune tu̶oĩarujeocõari, gotimasiorãma cojojirema.</s>
      <s id="b.1TH.15.21.3">“Dios ye ñaja” mu̶a yimasijama, tire quẽnaro ajitirũ̶nu̶ña.</s>
     </seg>
     <seg type="verse" id="b.1TH.15.22">
      <s id="b.1TH.15.22.1">Tocãrãca vãmere rojosere yitu̶jacõari, tudiyibeticõaña.</s>
     </seg>
     <seg type="verse" id="b.1TH.15.23">
      <s id="b.1TH.15.23.1">Ado bajise Diore mu̶are sẽnibosaja yu̶a: “Ĩnare ejarẽmoña, ‘Quẽnaro ñato’ yigu̶.</s>
      <s id="b.1TH.15.23.2">‘Tocãrãcajine yu̶ bojasere tu̶oĩacõari, yirã ñato’ yigu̶, ĩnare ejarẽmoña mu̶”, mu̶are yisẽnibosaja yu̶a.</s>
      <s id="b.1TH.15.23.3">Mani u̶ju̶ Jesucristo ĩ tudiejarirũ̶mu̶, “Rojose mana mu̶a ñarotire yirã”, Diore mu̶are sẽnibosaja yu̶a.</s>
     </seg>
     <seg type="verse" id="b.1TH.15.24">
      <s id="b.1TH.15.24.1">“Ĩ yarã ñato” yigu̶, manire beseyumi Dios.</s>
      <s id="b.1TH.15.24.2">To bajiri tocãrãcarũ̶mu̶ne mani rãca ñarũgũami.</s>
      <s id="b.1TH.15.24.3">To bajiri, ĩ bojarore bajiro mani yirotire manire ejarẽmoru̶cu̶mi.</s>
     </seg>
     <seg type="verse" id="b.1TH.15.25">
      <s id="b.1TH.15.25.1">Diore yu̶are sẽnibosarũgũña yu̶a mairã.</s>
     </seg>
     <seg type="verse" id="b.1TH.15.26">
      <s id="b.1TH.15.26.1">Mu̶a tu̶ana Cristore ajitirũ̶nu̶rã jediro mu̶a rãca ĩna rẽjaro, yu̶are quẽnarotibosaya mu̶a, “Ĩnare yu̶a maisere masiato” yirã.</s>
     </seg>
     <seg type="verse" id="b.1TH.15.27">
      <s id="b.1TH.15.27.1">Adi queti mu̶are yu̶ ucacõasere toana Cristore ajitirũ̶nu̶rã jedirore ĩnare ĩagotiya mu̶a, mani u̶ju̶ to bajiro mu̶a yisere ĩ bojajare.</s>
     </seg>
     <seg type="verse" id="b.1TH.15.28">
      <s id="b.1TH.15.28.1">Mani u̶ju̶ Jesucristo quẽnaro mu̶are yato ĩ.</s>
      <s id="b.1TH.15.28.2">To cõro ñaja.</s>
     </seg>
    </div>
   </div>
   <div type="book" id="b.2TH">
    <div type="chapter" id="b.2TH.21">
     <seg type="verse" id="b.2TH.21.1">
      <s id="b.2TH.21.1.1">¿Ñati Jesús ocare ajitirũ̶nu̶rã, Tesalónica macana?</s>
      <s id="b.2TH.21.1.2">Yu̶ Pablo, yu̶ babarã Silvano, Timoteo rãca adi quetire mu̶are ucacõaja, Dios mani jacu̶, to yicõari, mani u̶ju̶ Jesucristo yarãre.</s>
     </seg>
     <seg type="verse" id="b.2TH.21.2">
      <s id="b.2TH.21.2.1">Ado bajise mu̶are sẽnibosaja yu̶a: “Ĩnare ĩamaicõari, ejarẽmoña mu̶, quẽnaro ĩna ñarotire yirã”, mu̶are yisẽnibosaja yu̶a.</s>
     </seg>
     <seg type="verse" id="b.2TH.21.3">
      <s id="b.2TH.21.3.1">Yu̶are ajiya yu̶a mairã.</s>
      <s id="b.2TH.21.3.2">Tocãrãcajine mu̶a bajisere yu̶a tu̶oĩajama, “Quẽnaro yaja mu̶”, Diore ĩre yirũgũaja yu̶a.</s>
      <s id="b.2TH.21.3.3">Bu̶tobu̶sa Jesucristore ajitirũ̶nu̶rũtuana yaja mu̶a.</s>
      <s id="b.2TH.21.3.4">To yicõari, bu̶tobu̶sa gãmerã ĩamairũtuana yaja mu̶a.</s>
      <s id="b.2TH.21.3.5">Dios mu̶are ĩ ejarẽmojare, to bajiro bajiaja mu̶a.</s>
      <s id="b.2TH.21.3.6">To bajiro ĩ yijare, to bajiro mu̶a bajisere tu̶oĩacõari, “Quẽnaro yaja mu̶”, ĩre yirũgũaja yu̶a.</s>
     </seg>
     <seg type="verse" id="b.2TH.21.4">
      <s id="b.2TH.21.4.1">To bajiro bajirã mu̶a ñajare, tocãrãca macaju̶ gãjerã Jesús ocare ajitirũ̶nu̶rãre mu̶a bajisere gotirã, “Quẽnamasucõaama Tesalónica macana”, ĩnare yivariquẽnarũgũaja yu̶a.</s>
      <s id="b.2TH.21.4.2">Ado bajiro ĩnare yirũgũaja yu̶a: “Tesalónica cu̶toana Cristore ajitirũ̶nu̶rã ĩna ñajare, rojose ĩnare yicoderũgũama gãjerã.</s>
      <s id="b.2TH.21.4.3">To bajiro ĩna yiboajaquẽne, Cristore quẽnaro ajitirũ̶nu̶cõa ñaama ĩna”, ĩnare yivariquẽnarũgũaja yu̶a.</s>
     </seg>
     <seg type="verse" id="b.2TH.21.5">
      <s id="b.2TH.21.5.1">Rojose tãmu̶orã ñaboarine, Cristore mu̶a ajitirũ̶nu̶cõa ñajare, “Yu̶ tu̶ju̶ mu̶a vajama, quẽnaja”, mu̶are yiĩami Dios.</s>
      <s id="b.2TH.21.5.2">Rojose mu̶are yirãju̶arema, “Rojose tãmu̶otu̶jabetiriaroju̶ ĩnare yu̶ reacõajama, quẽnaru̶aroja”, ĩnare yiĩami Dios.</s>
      <s id="b.2TH.21.5.3">To bajiro ĩ yisere tu̶oĩarã, “To bajirone ĩnare yiroti ñaja”, yimasire ñaja.</s>
     </seg>
     <seg type="verse" id="b.2TH.21.7">
      <s id="b.2TH.21.7.1">Ĩna su̶ori rojose mu̶a tãmu̶osere, “To cõrone tu̶jato”, yirotiru̶cu̶mi Dios.</s>
      <s id="b.2TH.21.7.2">Yu̶are quẽne to bajiro yiru̶cu̶mi, mani u̶ju̶ Cristo adi macaru̶cu̶roju̶ ĩ tudiejarotirũ̶mu̶ ñaro.</s>
      <s id="b.2TH.21.7.3">Tirũ̶mu̶ ñarone õ vecaju̶ vadiveocõari, ĩ yarã ángel mesa ĩaĩañamani yimasirã rãca jea ũ̶ju̶busuosere bajise bu̶to bususe vatoaju̶ rujiadiru̶cu̶mi Jesús.</s>
     </seg>
     <seg type="verse" id="b.2TH.21.8">
      <s id="b.2TH.21.8.1">Tirũ̶mu̶ne Diore masimenare mani u̶ju̶ Jesucristo oca quẽnasere ajiterãre ĩna ajibeti vaja rojose ĩnare yiru̶cu̶mi Jesús.</s>
     </seg>
     <seg type="verse" id="b.2TH.21.9">
      <s id="b.2TH.21.9.1">Rojose tãmu̶otu̶jabetiriaroju̶ ĩnare cõaru̶cu̶mi.</s>
      <s id="b.2TH.21.9.2">To bajiri ĩ tu̶ju̶ quẽna ju̶aji ĩnare vadirotibetiru̶cu̶mi.</s>
      <s id="b.2TH.21.9.3">To bajiri, “Rẽtoro masigũ̶ ñari, ñamasugũ̶ ñaami” mani yimasigũ̶re mani u̶ju̶re ĩamasibetiru̶arãma ĩna yuja.</s>
     </seg>
     <seg type="verse" id="b.2TH.21.10">
      <s id="b.2TH.21.10.1">To cõrone, ĩre ĩavariquẽnaru̶arãma ĩ yarã ĩre ajitirũ̶nu̶rã ñajediro.</s>
      <s id="b.2TH.21.10.2">To yicõari, “Quẽnarẽtogũ̶ ñaami”, ĩre yirũ̶cu̶bu̶oru̶arãma.</s>
      <s id="b.2TH.21.10.3">To bajiri mu̶a Tesalónica macana quẽne, Jesús ocare yu̶a gotimasiocatire ajitirũ̶nu̶rã ñari, ĩna rãca ñaru̶arãja mu̶a.</s>
     </seg>
     <seg type="verse" id="b.2TH.21.11">
      <s id="b.2TH.21.11.1">To bajiro ĩre mu̶a yirotire yirã, cojoji me ado bajiro Diore mu̶are sẽnibosarũgũaja yu̶a: “ ‘Yu̶ yarã ñaña mu̶a’, ĩnare mu̶ yirere cu̶diriarã ñaama.</s>
      <s id="b.2TH.21.11.2">‘Quẽnase ĩna yiru̶ase yimasijeocõato ĩna’ yigu̶, mu̶ masise rãca quẽnaro ĩnare ejarẽmoña”, ĩre yaja yu̶a, mu̶are sẽnibosarã.</s>
     </seg>
     <seg type="verse" id="b.2TH.21.12">
      <s id="b.2TH.21.12.1">To bajiri, masa jediro quẽnaro mu̶a yisere ĩacõari, mani u̶ju̶ Cristore quẽnaro ĩre yirũ̶cu̶bu̶oru̶ama.</s>
      <s id="b.2TH.21.12.2">To bajiri, Dios, mani u̶ju̶ Jesús quẽne, mu̶are ĩamaicõari quẽnaro mu̶are ĩna yiroti ñajare, mu̶are quẽne quẽnaro rũ̶cu̶bu̶oru̶arãma masa.</s>
     </seg>
    </div>
    <div type="chapter" id="b.2TH.22">
     <seg type="verse" id="b.2TH.22.1">
      <s id="b.2TH.22.1.1">Jesús ĩ tudivadirotirũ̶mu̶re, “Yu̶ rãca ñato” yigu̶, Dios, manire ĩ juarẽorotire mu̶are gotiquẽnorã yaja.</s>
     </seg>
     <seg type="verse" id="b.2TH.22.2">
      <s id="b.2TH.22.2.1">“Jẽre Jesús ĩ tudivadirũ̶mu̶ ejacoaju̶”, mu̶are yiyujarã gãjerã.</s>
      <s id="b.2TH.22.2.2">Tire ajicõari, tu̶oĩarejaibesa yu̶a mairã.</s>
      <s id="b.2TH.22.2.3">“Socase me ñaja.</s>
      <s id="b.2TH.22.2.4">Jẽre Jesús ĩ ejasere yu̶re gotirotimi Esp'iritu Santo” ĩna yiboajaquẽne, ĩnare ajibesa.</s>
      <s id="b.2TH.22.2.5">“Ĩna gotirore bajiro yire queti ajibu̶ yu̶a” gãjerã ĩna yigotirẽmoboajaquẽne, tire ajibesa.</s>
      <s id="b.2TH.22.2.6">“To bajirone bajiro ucayuma Pablo mesa quẽne” gãjerã ĩna yiboajaquẽne, ĩnare ajibesa.</s>
     </seg>
     <seg type="verse" id="b.2TH.22.3">
      <s id="b.2TH.22.3.1">To bajiro mu̶are yitorã jedirore ajibesa mu̶a.</s>
      <s id="b.2TH.22.3.2">Ado bajiro bajisere ĩacõari, “Yoaro mene tudivagu̶mi Jesús”, yimasiru̶arãja mu̶a: Jãjarã masa, “Dios ĩ rotiboasere cu̶dibeticõato mani”, yitu̶oĩarã ñaru̶arãma ĩna.</s>
      <s id="b.2TH.22.3.3">To ĩna bajiñarone, Rẽtoro Rojogu̶ ruyuaru̶cu̶mi, beroju̶ rojose tãmu̶otu̶jabetiriaroju̶ Dios ĩ cõarocu̶.</s>
     </seg>
     <seg type="verse" id="b.2TH.22.4">
      <s id="b.2TH.22.4.1">Diore quẽne, jediro masa ĩna rũ̶cu̶bu̶osere quẽne, ĩategu̶ ñaru̶cu̶mi.</s>
      <s id="b.2TH.22.4.2">“Rẽtoro yu̶re rũ̶cu̶bu̶oru̶arãja mu̶a”, masare ĩnare yigu̶ ñaru̶cu̶mi.</s>
      <s id="b.2TH.22.4.3">To bajirocu̶ ñari, Diore yirũ̶cu̶bu̶oriaviju̶ sãjacõari, rujiru̶cu̶mi.</s>
      <s id="b.2TH.22.4.4">To yicõari, “Yu̶ne ñaja Dios”, masare ĩnare yigotiru̶cu̶mi ĩ, socu̶ne.</s>
     </seg>
     <seg type="verse" id="b.2TH.22.5">
      <s id="b.2TH.22.5.1">Ti quetire Jesús quẽna ĩ tudivadiroto rĩjoroayere mu̶are gotirũgũcaju̶ yu̶, mu̶a rãca ñagũ̶ju̶.</s>
      <s id="b.2TH.22.5.2">To bajiri, “Tire masiritimenama”, mu̶are yitu̶oĩaja yu̶.</s>
     </seg>
     <seg type="verse" id="b.2TH.22.6">
      <s id="b.2TH.22.6.1">Rẽtoro Rojogu̶ adi macaru̶cu̶roju̶ vadirotire jẽre masiaja mu̶a: “To cõrone vadiru̶cu̶mi” Dios ĩ yiriaro rĩjoroju̶ne, ejabetiru̶cu̶mi maji.</s>
     </seg>
     <seg type="verse" id="b.2TH.22.7">
      <s id="b.2TH.22.7.1">Ĩ ejabetiboajaquẽne, jẽre masare rojose ĩ yirotirũ̶mu̶ cõñaro masu bajiaja.</s>
      <s id="b.2TH.22.7.2">Ĩre cõarocu̶, “Vasa mu̶” ĩ yiroti rĩne ru̶yaja.</s>
     </seg>
     <seg type="verse" id="b.2TH.22.8">
      <s id="b.2TH.22.8.1">“To cõrone vajaro” Dios ĩ yirirũ̶mu̶ ejaru̶cu̶mi rojose yigu̶.</s>
      <s id="b.2TH.22.8.2">To bajiro ĩ bajiboajaquẽne, mani u̶ju̶ Jesucristo ĩ tudivadirũ̶mu̶ne, rẽtoro masigũ̶ ñari, josari mene ĩre rocacõaru̶cu̶mi.</s>
     </seg>
     <seg type="verse" id="b.2TH.22.9">
      <s id="b.2TH.22.9.1">To bajiro ĩ yiecoroto rĩjoro, adi macaru̶cu̶roju̶ vadicõari, Satanás ĩ rotise rãca bu̶to masigũ̶ ñaru̶cu̶mi.</s>
      <s id="b.2TH.22.9.2">To bajigu̶ ñari, “ ‘Masigũ̶ ñagũ̶mi’ yu̶re yitu̶oĩato” yigu̶, ĩaĩañamanire yiĩoru̶cu̶mi.</s>
      <s id="b.2TH.22.9.3">To bajiro ĩ yise socase ñaru̶aroja.</s>
     </seg>
     <seg type="verse" id="b.2TH.22.10">
      <s id="b.2TH.22.10.1">Jediro rojose yiru̶cu̶mi, rojose tãmu̶otu̶jabetiriaroju̶ varonare ĩnare yitogu̶.</s>
      <s id="b.2TH.22.10.2">Dios ocare ajiterã ñari, to bajicõari, Jesucristo rojose ĩna yise vajare ĩ yirẽtobosaru̶asere quẽne bojamena ñari, rojose tãmu̶otu̶jabetiriaroju̶ varona ñaama.</s>
     </seg>
     <seg type="verse" id="b.2TH.22.11">
      <s id="b.2TH.22.11.1">Ĩ ocare ajiterã ĩna ñajare, “Rẽtoro Rojogu̶ socu̶ne ĩ yisere ajitirũ̶nu̶cõa ñaru̶arãma”, ĩnare yiru̶cu̶mi Dios.</s>
     </seg>
     <seg type="verse" id="b.2TH.22.12">
      <s id="b.2TH.22.12.1">To bajiro yiru̶cu̶mi Dios, “Yu̶ oca riojo ñamasusere ajimena ñari, rojose rĩne yivariquẽnarã jediro, rojose tãmu̶otu̶jabetiriaroju̶ vajaro” yigu̶.</s>
     </seg>
     <seg type="verse" id="b.2TH.22.13">
      <s id="b.2TH.22.13.1">Ajiya yu̶a mairã.</s>
      <s id="b.2TH.22.13.2">Tocãrãcajine ado bajiro mu̶a ñasere tu̶oĩacõari, “Quẽnaro yaja mu̶”, Diore ĩre yivariquẽnarũgũaja yu̶a: Mani u̶ju̶ bu̶to mu̶are maiami.</s>
      <s id="b.2TH.22.13.3">Tesalónica macana vatoana, “Yu̶ yarã rojose tãmu̶otu̶jabetiriaroju̶ vaborona ñaña mu̶a” Dios ĩ yirere cu̶diriarã ñaja mu̶a.</s>
      <s id="b.2TH.22.13.4">To bajiro mu̶a bajisere bojayumi, “Rojose ĩna yisere tu̶jacõari, yu̶ bojaseju̶are yato ĩna” yigu̶.</s>
      <s id="b.2TH.22.13.5">To bajiro yigu̶ ñari, Esp'iritu Santore mu̶are cõañumi, “Ĩnare ejarẽmoato” yigu̶.</s>
      <s id="b.2TH.22.13.6">Mu̶are ĩ ejarẽmose ñajare, Dios oca riojo gotisere ajicõari, “Socase me ñaja”, yimasiaja mu̶a.</s>
      <s id="b.2TH.22.13.7">To bajiro yimasirã ñari, rojose yiru̶aboarine, tire yimena ñaja mu̶a.</s>
     </seg>
     <seg type="verse" id="b.2TH.22.14">
      <s id="b.2TH.22.14.1">“To bajiro bajirã ñato” yigu̶, ĩ oca Cristo yere mu̶a tu̶ju̶ yu̶are gotimasio roticõañumi Dios.</s>
      <s id="b.2TH.22.14.2">Rojose tãmu̶otu̶jabetiriaroju̶ vabeticõari, mani u̶ju̶ Jesucristo rãca mu̶a ñarotire bojagu̶ ñari, to bajiro yiyumi.</s>
      <s id="b.2TH.22.14.3">To bajiro mu̶a bajisere tu̶oĩacõari, “Quẽnaro yaja mu̶”, Diore ĩre yirũgũaja yu̶a.</s>
     </seg>
     <seg type="verse" id="b.2TH.22.15">
      <s id="b.2TH.22.15.1">To bajiri Jesucristo ocare ajitirũ̶nu̶cõa ñarũgũña.</s>
      <s id="b.2TH.22.15.2">Mu̶a tu̶ju̶ vacõari, mu̶are yu̶a gotimasiocatire masiritibesa.</s>
      <s id="b.2TH.22.15.3">To bajicõari, mu̶are yu̶a ucacõacatire quẽne masiritibesa.</s>
     </seg>
     <seg type="verse" id="b.2TH.22.16">
      <s id="b.2TH.22.16.1">Mani u̶ju̶ Jesucristore, to yicõari mani jacu̶ Diore quẽne, mu̶are sẽnibosaja yu̶a.</s>
      <s id="b.2TH.22.16.2">Manire ĩamaicõari, quẽnaro manire yiyumi Dios.</s>
      <s id="b.2TH.22.16.3">Ĩ su̶ori ĩ yere tu̶oĩavariquẽnarũgũaja mani.</s>
      <s id="b.2TH.22.16.4">Jesucristo quẽnaro ĩ yise ñajare, “Dios ĩ gotiriarore bajiro quẽnaro manire yiru̶cu̶mi”, yimasiaja mani.</s>
     </seg>
     <seg type="verse" id="b.2TH.22.17">
      <s id="b.2TH.22.17.1">Ĩ yere tu̶oĩavariquẽnacõari, ado bajiro Diore mu̶are sẽnibosaja yu̶a: “Ĩnare ejarẽmoña mu̶, gãjerã rãca quẽnaro ĩna ñarotire yigu̶”, mu̶are yisẽnibosaja.</s>
     </seg>
    </div>
    <div type="chapter" id="b.2TH.23">
     <seg type="verse" id="b.2TH.23.1">
      <s id="b.2TH.23.1.1">Adi mu̶are yu̶a ucasene gotitu̶sarã yaja.</s>
      <s id="b.2TH.23.1.2">Mani u̶ju̶ ocare gãjerã ĩna ajirũ̶cu̶bu̶osere bojaja mani.</s>
      <s id="b.2TH.23.1.3">To bajiro ĩna bajisere bojarã ñari, ado bajise Diore yu̶are sẽnibosarũgũña: “Guarobu̶sa cojoju̶ ru̶yabeto, ti ocare mu̶a ajirũ̶cu̶bu̶ocatore bajiro gãjerã quẽne ajirũ̶cu̶bu̶ojedicõato” yirã, ĩre sẽnirũgũña mu̶a.</s>
     </seg>
     <seg type="verse" id="b.2TH.23.2">
      <s id="b.2TH.23.2.1">Rojose yu̶are yiru̶arũgũrãre, “Rojose yu̶are yiroma” yirã, Diore sẽniña mu̶a.</s>
      <s id="b.2TH.23.2.2">To yicõari yu̶a gotimasiosere ajiterã quẽne jãjarã ñaama.</s>
     </seg>
     <seg type="verse" id="b.2TH.23.3">
      <s id="b.2TH.23.3.1">Mani u̶ju̶ ñagũ̶mi “Yiru̶cu̶ja” ĩ yirore bajiro yigu̶.</s>
      <s id="b.2TH.23.3.2">To bajiro yigu̶ ĩ ñajare, “ ‘Yu̶re quẽnaro ajitirũ̶nu̶cõa ñarũgũato’ yigu̶, manire ejarẽmoru̶cu̶mi”, yimasiaja mani. “ ‘Vãtia u̶ju̶ Satanás, rojose mu̶are yiromi’ yigu̶, mu̶are ejarẽmoru̶cu̶mi”, yimasiaja mani, Diore.</s>
     </seg>
     <seg type="verse" id="b.2TH.23.4">
      <s id="b.2TH.23.4.1">“Jesús mani u̶ju̶re ajitirũ̶nu̶cõari, Tesalónica macana, quẽnaro ĩna yirotire yigu̶, ĩnare ejarẽmoru̶cu̶mi”, yitu̶oĩaja yu̶a.</s>
      <s id="b.2TH.23.4.2">To bajiri, “Yu̶a roticõasere ĩna yirũgũrore bajiro yicõa ñarũgũru̶arãma”, mu̶are yitu̶oĩaja yu̶a.</s>
     </seg>
     <seg type="verse" id="b.2TH.23.5">
      <s id="b.2TH.23.5.1">Ado bajiro mani u̶ju̶re mu̶are sẽnibosaja yu̶a: “ ‘ “Quẽnaro manire ĩamaiami Dios” yimasiritibeticõato ĩna’ yigu̶, ĩnare yirẽmoña mu̶.</s>
      <s id="b.2TH.23.5.2">‘Cristore rojose ĩre ĩna yiboajaquẽne, yu̶re quẽnaro ĩ ajitirũ̶nu̶catore bajiro ajitirũ̶nu̶ tu̶jabeticõato ĩna’ yigu̶, ĩnare yirẽmoña”, mu̶are yisẽnibosaja yu̶a, mani u̶ju̶re.</s>
     </seg>
     <seg type="verse" id="b.2TH.23.6">
      <s id="b.2TH.23.6.1">Ajiya yu̶a mairã.</s>
      <s id="b.2TH.23.6.2">Ado bajise mani u̶ju̶ Jesucristo yu̶are ĩ gotirotijare, yaja yu̶a: Cristore ajitirũ̶nu̶gũ̶ ñaboarine ĩ moabetijama, ĩre baba cu̶tibesa mu̶a.</s>
      <s id="b.2TH.23.6.3">Ĩ ũgũ̶, mu̶are yu̶a gotimasiocatore bajiro yibeami.</s>
     </seg>
     <seg type="verse" id="b.2TH.23.7">
      <s id="b.2TH.23.7.1">“Pablo mesa mani rãca ñarã, quẽnaro ĩna moarũgũcatore bajiro yirũgũroti ñaja”, yimasiaja mu̶a.</s>
     </seg>
     <seg type="verse" id="b.2TH.23.8">
      <s id="b.2TH.23.8.1">Mu̶a tu̶ ñarã, vaja yicõari rĩne mu̶a yere bare bacaju̶ yu̶a.</s>
      <s id="b.2TH.23.8.2">Ũ̶mu̶ari, ñamiri quẽne quẽnaro moarũgũcaju̶ yu̶a, “Mani masune bare vaja ta, barãsa” yirã.</s>
     </seg>
     <seg type="verse" id="b.2TH.23.9">
      <s id="b.2TH.23.9.1">Mu̶are gotimasiorã ñari, “Bare yu̶are ecaya” yu̶a yijama, quẽnaboriaja, bajiroju̶ma.</s>
      <s id="b.2TH.23.9.2">To bajiboarine mu̶are sẽnibeticaju̶ yu̶a.</s>
      <s id="b.2TH.23.9.3">Quẽnaro moarũgũcaju̶ yu̶a, “Manire ĩacõari, ‘Ĩnare bajiro mani moajama, quẽnaja’ yiĩato” yirã.</s>
     </seg>
     <seg type="verse" id="b.2TH.23.10">
      <s id="b.2TH.23.10.1">Mu̶a rãca ñarã, cojoji me ado bajiro mu̶are yiroticaju̶ yu̶a: “Moaru̶amena, babeticõato ĩna.</s>
      <s id="b.2TH.23.10.2">Ĩnare ecabesa”, mu̶are yiroticaju̶ yu̶a.</s>
     </seg>
     <seg type="verse" id="b.2TH.23.11">
      <s id="b.2TH.23.11.1">“Ĩna vatoaju̶ sĩgũ̶ri moaru̶amena ñaama” yire quetire ajiaja yu̶a.</s>
      <s id="b.2TH.23.11.2">Ĩna masune moabeticõari, gãjerãre ĩna gõjanabiosere ajiaja yu̶a.</s>
     </seg>
     <seg type="verse" id="b.2TH.23.12">
      <s id="b.2TH.23.12.1">To bajiro ĩna bajise ñajare, mani u̶ju̶ Jesucristo ĩ rotirore bajirone, ĩnare yiroticõaja yu̶a: Gãjerãre gõjanabiomenane, quẽnaro moaña mu̶a, ñie cu̶omena ñari, mu̶a vaja tarotire yirã.</s>
     </seg>
     <seg type="verse" id="b.2TH.23.13">
      <s id="b.2TH.23.13.1">Ajiya yu̶a mairã.</s>
      <s id="b.2TH.23.13.2">Quẽnaro yicõa ñarã ñari tire quejebesa mu̶a.</s>
     </seg>
     <seg type="verse" id="b.2TH.23.14">
      <s id="b.2TH.23.14.1">Sĩgũ̶ adi papera yu̶a ucasere ajitirũ̶nu̶becu̶re ĩamasicõari, ĩre baba cu̶tibesa, “Bojonecõari, ajitirũ̶nu̶ato ĩ” yirã.</s>
     </seg>
     <seg type="verse" id="b.2TH.23.15">
      <s id="b.2TH.23.15.1">Rojose ĩ yiboajaquẽne, ĩre ĩatebesa mu̶a.</s>
      <s id="b.2TH.23.15.2">Ĩre tud'imenane, mu̶a bedire bajiro quẽnaro ĩre gotiya.</s>
     </seg>
     <seg type="verse" id="b.2TH.23.16">
      <s id="b.2TH.23.16.1">Mani u̶ju̶ ñagũ̶mi, “Ñie oca manone quẽnaro ñato” yigu̶.</s>
      <s id="b.2TH.23.16.2">To bajiri, “ ‘Ĩna rãca ñacõari, quẽnaro ñacõa ñarũgũato’ yigu̶ ĩnare ejarẽmoña”, ĩre yaja yu̶a, mu̶are sẽnibosarã.</s>
     </seg>
     <seg type="verse" id="b.2TH.23.17">
      <s id="b.2TH.23.17.1">Pablo ñaja yu̶, yu̶ masune, “Quẽnato” mu̶are yiucacõagũ̶.</s>
      <s id="b.2TH.23.17.2">Gãjerãre yu̶ ucacõajaquẽne, to bajiro rĩne yirũgũaja.</s>
     </seg>
     <seg type="verse" id="b.2TH.23.18">
      <s id="b.2TH.23.18.1">Mani u̶ju̶ Jesucristo, mu̶a jedirore quẽnaro mu̶are yirũgũato.</s>
      <s id="b.2TH.23.18.2">To cõro ñaja.</s>
     </seg>
    </div>
   </div>
   <div type="book" id="b.1TI">
    <div type="chapter" id="b.1TI.11">
     <seg type="verse" id="b.1TI.11.1">
      <s id="b.1TI.11.1.1">¿Ñaboati mu̶, Timoteo?</s>
      <s id="b.1TI.11.1.2">Yu̶ ñaja Pablo vãme cu̶tigu̶, adi quetire mu̶re ucagu̶.</s>
      <s id="b.1TI.11.1.3">Dios rojose mani yise vajare manire yirẽtobosar'i, ĩ macu̶ Jesucristo su̶orine ĩ ocare ĩ goticudiroticõar'i ñaja yu̶.</s>
      <s id="b.1TI.11.1.4">To bajiri, maniju̶ama, mani rijato beroju̶ manire ĩ yirẽtobosarotire yirã, tu̶oĩavariquẽnacõa ñaja.</s>
     </seg>
     <seg type="verse" id="b.1TI.11.2">
      <s id="b.1TI.11.2.1">Yu̶ macu̶re bajiro bajigu̶ ñaja mu̶.</s>
      <s id="b.1TI.11.2.2">Yu̶ gotimasiocatire ajitirũ̶nu̶cõari, yu̶re bajiro Jesucristore ajitirũ̶nu̶gũ̶ ñaja mu̶.</s>
      <s id="b.1TI.11.2.3">Mu̶re quẽnarotigu̶, mani jacu̶ Diore, to yicõari, mani u̶ju̶ Jesucristore quẽne, ado bajise mu̶re sẽnibosaja yu̶: “Ĩre ĩamaicõari, quẽnaro ĩ ñarotire yirã, ĩre ejarẽmoña”, mu̶re yisẽnibosaja yu̶.</s>
     </seg>
     <seg type="verse" id="b.1TI.11.3">
      <s id="b.1TI.11.3.1">Macedonia vãme cu̶ti sita vacu̶, “Ado Efeso vãme cu̶ti maca tujaya mu̶”, mu̶re yicaju̶ yu̶.</s>
      <s id="b.1TI.11.3.2">Ado bajiro yigu̶, to mu̶ tujarotire bojacaju̶ yu̶: Toanare Dios oca riojo gotimasiomenare, ĩnare mu̶ gotimasiorotibetirotire bojacaju̶ yu̶.</s>
     </seg>
     <seg type="verse" id="b.1TI.11.4">
      <s id="b.1TI.11.4.1">To yicõari, bu̶cu̶rã ye quetire socasere gotimasiorã, “ ‘Ado bajiro yimasiñujarã’ mu̶a yirũgũsere yitu̶jacõaña” ĩnare mu̶ yirotire yigu̶, mu̶re tujaroticaju̶ yu̶.</s>
      <s id="b.1TI.11.4.2">Tire ĩna gotijama, ricati rĩne tu̶oĩarã ñari, “Ado bajiroju̶a bajiyuja” ĩna gãmerã yirũgũse jedise me ñaja.</s>
      <s id="b.1TI.11.4.3">Ti ocare ĩna gotimasiose su̶orine Dios ĩ bojarore bajiro yibeama.</s>
      <s id="b.1TI.11.4.4">Dios ĩ bojarore bajiro ĩna gotimasiojama, ĩnare ajicõari, Cristore bu̶tobu̶sa ajitirũ̶nu̶borãma masa.</s>
     </seg>
     <seg type="verse" id="b.1TI.11.5">
      <s id="b.1TI.11.5.1">Ti macana jediro ĩna gãmerã ĩamairotire bojagu̶ ñari, to bajiro mu̶re gotirotiaja yu̶.</s>
      <s id="b.1TI.11.5.2">Rojose mani yisere yitu̶jacõari, Cristoju̶are mani ajitirũ̶nu̶jama, “Rojose maja manire”, yimasirãja mani.</s>
      <s id="b.1TI.11.5.3">To bajiro mani bajijama, gãmerã ĩamairãja mani.</s>
     </seg>
     <seg type="verse" id="b.1TI.11.6">
      <s id="b.1TI.11.6.1">To bajiro yu̶ gotimasioboajaquẽne, ti macana sĩgũ̶ri Dios oca ñamasusere ajitu̶jacõari, vaja mani gajeyeju̶are tu̶oĩacõari, gãmerã ñagõrãma ĩna.</s>
     </seg>
     <seg type="verse" id="b.1TI.11.7">
      <s id="b.1TI.11.7.1">Moisés ñamasir'ire Dios ĩ roticũmasirere gotimasiorimasa ñaru̶aboama.</s>
      <s id="b.1TI.11.7.2">To bajiboarine, ĩna masune tu̶oĩacõari ĩna gotiboaserene ajimasimenama.</s>
     </seg>
     <seg type="verse" id="b.1TI.11.8">
      <s id="b.1TI.11.8.1">Masa ĩna cu̶dirotire yigu̶, Moisére Dios ĩ roticũmasirere masirã ñari, “Quẽnase ñaja ti”, yimasiaja mani.</s>
      <s id="b.1TI.11.8.2">To bajiboarine, Dios ĩ roticũmasirere mani ajimasibetijama, ñie vaja manoja ti.</s>
     </seg>
     <seg type="verse" id="b.1TI.11.9">
      <s id="b.1TI.11.9.1">Ĩ roticũmasirere masicõari, “Diore cu̶dibeaja yu̶.</s>
      <s id="b.1TI.11.9.2">To bajiri rojose ñaja yu̶re” masa ĩna yirotire bojagu̶ ñari, tire cũmasiñumi Dios.</s>
      <s id="b.1TI.11.9.3">To bajiri, quẽnaro yirãre tu̶oĩagũ̶ me, ĩ rotimasirere cũmasiñumi.</s>
      <s id="b.1TI.11.9.4">Rojose yirãju̶are tu̶oĩagũ̶, tire cũmasiñumi.</s>
      <s id="b.1TI.11.9.5">Ĩre rũ̶cu̶bu̶omenare, Dios yere ajatud'irãre, jacu̶are sĩarãre, to yicõari, gãjerãre sĩarimasare tu̶oĩagũ̶, ĩ rotimasirere cũmasiñumi.</s>
     </seg>
     <seg type="verse" id="b.1TI.11.10">
      <s id="b.1TI.11.10.1">Ajeriarã cu̶tirãre, “Gãjoa bu̶jarãsa” yirã, masare ñejecõari, gãjerãre ĩsirãre quẽne, ĩ rotimasirere cũmasiñumi Dios.</s>
      <s id="b.1TI.11.10.2">Socarãre, to yicõari, Dios oca riojo gotimasiorere ajiterãre quẽne ĩ rotimasirere cũmasiñumi Dios, “Ĩre cu̶dibeaja yu̶.</s>
      <s id="b.1TI.11.10.3">To bajiri rojose ñaja yu̶re” ĩna yimasirotire yigu̶.</s>
     </seg>
     <seg type="verse" id="b.1TI.11.11">
      <s id="b.1TI.11.11.1">Cristo oca quẽnase rĩne ñaja ñamasuse.</s>
      <s id="b.1TI.11.11.2">“Ti ocare gotimasioato” yigu̶, yu̶re cõañumi mani u̶ju̶ Dios.</s>
      <s id="b.1TI.11.11.3">Ĩ sĩgũ̶ne ñaami quẽnagũ̶ masu, “Quẽnaro yaja mu̶” mani yirũ̶cu̶bu̶orũgũrocu̶.</s>
     </seg>
     <seg type="verse" id="b.1TI.11.12">
      <s id="b.1TI.11.12.1">Mani u̶ju̶ Jesucristo, quẽnaro yu̶re ejarẽmocami, ĩ ocare yu̶ gotimasiocudirotire yigu̶.</s>
      <s id="b.1TI.11.12.2">“Yu̶ bojarore bajiro gotimasiocudicõa ñarũgũru̶cu̶mi” yigu̶, yu̶re cõacami.</s>
      <s id="b.1TI.11.12.3">To ĩ yicati ñajare, “Quẽnaro yicaju̶ mu̶”, ĩre yivariquẽnaja yu̶.</s>
     </seg>
     <seg type="verse" id="b.1TI.11.13">
      <s id="b.1TI.11.13.1">Tirũ̶mu̶ju̶ Jesús ocare ajite, to yicõari, ajatud'irũgũboacaju̶ yu̶.</s>
      <s id="b.1TI.11.13.2">To yicõari, Cristore ajitirũ̶nu̶rãre bu̶to rojose yirũgũcaju̶.</s>
      <s id="b.1TI.11.13.3">To bajiro yicacu̶ yu̶ ñaboajaquẽne, yu̶re ĩamaiñumi mani u̶ju̶.</s>
      <s id="b.1TI.11.13.4">“Yu̶re ajitirũ̶nu̶becu̶ ñari, yu̶re rojose ĩ yisere masibeami Pablo maji” yimasicõari, yu̶re quẽnaro yicami, ĩ oca yu̶ gotimasiocudirotire yigu̶.</s>
     </seg>
     <seg type="verse" id="b.1TI.11.14">
      <s id="b.1TI.11.14.1">Quẽnaro yu̶re ĩ yicati su̶orine ĩre ajitirũ̶nu̶aja yu̶.</s>
      <s id="b.1TI.11.14.2">To yicõari, ĩre quẽne, gãjerãre quẽne, maiaja yu̶.</s>
     </seg>
     <seg type="verse" id="b.1TI.11.15">
      <s id="b.1TI.11.15.1">Adi mu̶are yu̶ gotiroti riojo ñaja.</s>
      <s id="b.1TI.11.15.2">Tire masa ñajediro ĩna ajitirũ̶nu̶jama, quẽnaru̶aroja.</s>
      <s id="b.1TI.11.15.3">Ado bajiro bajiaja: Rojose yirã rojose tãmu̶otu̶jabetiriaroju̶ ĩna vaborotire ĩnare yirẽtobosaru̶, adi macaru̶cu̶roju̶ vayumi Cristo.</s>
      <s id="b.1TI.11.15.4">Yu̶ ñaja rẽtoro rojose yicacu̶.</s>
     </seg>
     <seg type="verse" id="b.1TI.11.16">
      <s id="b.1TI.11.16.1">To bajiro yicacu̶ yu̶ ñaboajaquẽne, yu̶re ĩamaicõari, rojose tãmu̶otu̶jabetiriaroju̶ yu̶ vaborotire yu̶re yirẽtobosayumi Cristo.</s>
      <s id="b.1TI.11.16.2">To bajiri, gãjerã quẽne, “Pablore bajiro Cristore mani ajitirũ̶nu̶jama, rojose mani yisere manire quẽne masirioru̶cu̶mi Dios” gãjerã ĩna yimasirotire yigu̶, to bajiro yiyumi.</s>
     </seg>
     <seg type="verse" id="b.1TI.11.17">
      <s id="b.1TI.11.17.1">Mani u̶ju̶ Dios ĩ rotise jedibetiru̶aroja.</s>
      <s id="b.1TI.11.17.2">Ĩ ñaami ñajediro ti ruyuaroto rĩjoroju̶ ñamasir'i, to bajicõari, ñacõa mu̶orũ̶gõrocu̶.</s>
      <s id="b.1TI.11.17.3">Sĩgũ̶ ĩre ĩagũ̶ magũ̶mi.</s>
      <s id="b.1TI.11.17.4">Ĩre bajiro bajigu̶ magũ̶mi.</s>
      <s id="b.1TI.11.17.5">To bajiri, ĩre quẽnaro yirũ̶cu̶bu̶orũgũroti ñaja manire.</s>
      <s id="b.1TI.11.17.6">To bajirone bajiato.</s>
     </seg>
     <seg type="verse" id="b.1TI.11.18">
      <s id="b.1TI.11.18.1">Timoteo, yu̶ macu̶re bajiro bajigu̶, yu̶re quẽnaro ajiya.</s>
      <s id="b.1TI.11.18.2">Mu̶re yu̶ gotiroticatore bajirone yiroti ñaja mu̶re.</s>
      <s id="b.1TI.11.18.3">Tirũ̶mu̶ju̶ Diore gotirẽtobosarimasa, “Dios ocare gotiru̶cu̶mi” ĩna yicatire masiritibeticõari, ĩ ocare gotimasiocõa ñaru̶cu̶ja mu̶.</s>
      <s id="b.1TI.11.18.4">To bajiro mu̶ bajijama, vãti rojose mu̶re ĩ yirotisere cu̶dibeticõari, Cristoju̶are ajitirũ̶nu̶cõa ñaru̶cu̶ja.</s>
      <s id="b.1TI.11.18.5">Gãjerã sĩgũ̶ri ñaama ĩ ocare ajitirũ̶nu̶ tu̶jacana.</s>
      <s id="b.1TI.11.18.6">To bajicana ñari, socaseju̶are ajitirũ̶nu̶rã ñarãma.</s>
     </seg>
     <seg type="verse" id="b.1TI.11.20">
      <s id="b.1TI.11.20.1">To bajiro bajicana ñaama Himeneo, to yicõari, Alejandro quẽne.</s>
      <s id="b.1TI.11.20.2">Diore ajitirũ̶nu̶ tu̶jacõari, ĩre rũ̶cu̶bu̶obeticama ĩna.</s>
      <s id="b.1TI.11.20.3">To bajiri, “Vãtia u̶ju̶, Satanás, ĩ bojarore bajiro rojose mu̶are yimasiru̶cu̶mi yuja”, ĩnare yicaju̶ yu̶, “Rojose tãmu̶o quẽnabeti tu̶oĩamasi, Dios ĩ bojarore bajiroju̶a yato” yigu̶.</s>
     </seg>
    </div>
    <div type="chapter" id="b.1TI.12">
     <seg type="verse" id="b.1TI.12.1">
      <s id="b.1TI.12.1.1">Ñasu̶ose ado bajiro mu̶re rotiaja yu̶: Toana rãca rẽjacõari, Diore sẽnirã, masa jedirore sẽnibosarũgũroti ñaja mu̶are.</s>
      <s id="b.1TI.12.1.2">To yicõari, masare quẽnaro ĩ yisere ĩarã ñari, “Quẽnaro yaja mu̶”, ĩre yirũgũroti ñaja.</s>
     </seg>
     <seg type="verse" id="b.1TI.12.2">
      <s id="b.1TI.12.2.1">Gobiernore quẽne, u̶jarã jedirore sẽnibosarũgũroti ñaja.</s>
      <s id="b.1TI.12.2.2">To bajiro mani yijama, Dios ĩ ejarẽmose rãca ñie oca mano ñaru̶arãja mu̶a.</s>
      <s id="b.1TI.12.2.3">To bajiri, Dios ĩ bojarore bajiro quẽnase rĩne yirũgũru̶arãja.</s>
     </seg>
     <seg type="verse" id="b.1TI.12.3">
      <s id="b.1TI.12.3.1">To bajiro ĩnare mu̶a sẽnibosajama, mu̶are ajivariquẽnagũ̶mi Dios, rojose tãmu̶otu̶jabetiriaroju̶ mu̶a vaborotire mu̶are yirẽtobosarocu̶.</s>
     </seg>
     <seg type="verse" id="b.1TI.12.4">
      <s id="b.1TI.12.4.1">Masa jediro rojose tãmu̶otu̶jabetiriaroju̶ ĩna vabetirotire bojami.</s>
      <s id="b.1TI.12.4.2">To bajiro bojagu̶ ñari, ĩ oca riojo gotimasiorere quẽne masa jediro ĩna masisere bojami.</s>
     </seg>
     <seg type="verse" id="b.1TI.12.5">
      <s id="b.1TI.12.5.1">Sĩgũ̶ne Dios ĩ ñasere masiaja mani.</s>
      <s id="b.1TI.12.5.2">Gãji mani rũ̶cu̶bu̶ogu̶ magũ̶mi.</s>
      <s id="b.1TI.12.5.3">To bajicõari, Jesucristo quẽne, ĩ sĩgũ̶ne ñaami manire bajirone ruju̶ cu̶ticõari, adi macaru̶cu̶roana Diorãca quẽnaro mani ñarotire yigu̶, rijabosar'i.</s>
     </seg>
     <seg type="verse" id="b.1TI.12.6">
      <s id="b.1TI.12.6.1">Mani jedirore rojose mani yise vaja manire yirẽtobosagu̶, rijabosayumi.</s>
      <s id="b.1TI.12.6.2">To bajiro ĩ bajire ñajare, “Masa jedirore yirẽtobosaru̶ami Dios”, yitu̶oĩamasiaja mani.</s>
     </seg>
     <seg type="verse" id="b.1TI.12.7">
      <s id="b.1TI.12.7.1">To bajiri, “Ti ocare jud'io masa mere quẽnaro gotimasiocudiru̶cu̶ja mu̶, ‘ “Rojose mani yise vaja manire yirẽtobosayumi” yitu̶oĩato ĩna’ yigu̶”, yu̶re yicami Cristo.</s>
      <s id="b.1TI.12.7.2">Socu̶ me yaja yu̶.</s>
     </seg>
     <seg type="verse" id="b.1TI.12.8">
      <s id="b.1TI.12.8.1">Cristo ĩ cõacacu̶ ñari, toana ĩre ajitirũ̶nu̶rã jediro ado bajiro ĩna yirotire yu̶ bojasere mu̶re gotiaja yu̶: Ũ̶mu̶are gotigu̶ yaja.</s>
      <s id="b.1TI.12.8.2">Gãjerãre jũnisinirã ñaboarine, Diore ĩna sẽnijama, quẽnabeaja.</s>
      <s id="b.1TI.12.8.3">To yicõari, gãjerãre oca josarã ñaboarine, Diore ĩna sẽnijama, quẽnabeaja ti quẽne.</s>
      <s id="b.1TI.12.8.4">Diore sẽnirãma, rojose yimena ñato.</s>
     </seg>
     <seg type="verse" id="b.1TI.12.9">
      <s id="b.1TI.12.9.1">Rõmiare quẽne gotigu̶ yaja yu̶.</s>
      <s id="b.1TI.12.9.2">Cristore ajitirũ̶nu̶rã, ũ̶mu̶a rãca ĩna rẽjaroto rĩjoro, quẽnaro tu̶oĩacõari, ĩna sudi sãñasere bojaja yu̶.</s>
      <s id="b.1TI.12.9.3">“¿No bajiro yirãti mani, ‘Manire ĩavariquẽnato ũ̶mu̶a’ yirã?”, yitu̶oĩabetiroti ñaja.</s>
      <s id="b.1TI.12.9.4">Ĩna joare quẽnorã, “¿No bajiro quẽnorãti, mani joare, ‘Ũ̶mu̶a quẽnaro ĩavariquẽnato’ yirã?”, yitu̶oĩabetiroti ñaja, ĩnare.</s>
      <s id="b.1TI.12.9.5">Ĩna bu̶sajaquẽne, “Manire ĩavariquẽnato ũ̶mu̶a” yirã, jairo vaja cu̶tise, perla vãme cu̶tise, oro vãme cu̶tise quẽne, bu̶sabetiroti ñaja ĩnare.</s>
      <s id="b.1TI.12.9.6">To yicõari, sudi sãñarã, “Manire ĩavariquẽnato” yirã, sudi jairo vaja cu̶tise sãñabetiroti ñaja.</s>
     </seg>
     <seg type="verse" id="b.1TI.12.10">
      <s id="b.1TI.12.10.1">Ado bajiroju̶a yirũgũroti ñaja: “ ‘Cristore ajitirũ̶nu̶rã ñaja mani’ yirã ñari, quẽnase yirã mani ñajare, manire ĩavariquẽnato”, yitu̶oĩarũgũroti ñaja, ĩnare.</s>
     </seg>
     <seg type="verse" id="b.1TI.12.11">
      <s id="b.1TI.12.11.1">Dios ocare ajirã mu̶a rẽjaroju̶re, ñagõmenane, ĩnare gotimasiorimasa ĩna gotisere rũ̶cu̶bu̶ose rãca ajirujiroti ñaja, rõmiare.</s>
     </seg>
     <seg type="verse" id="b.1TI.12.12">
      <s id="b.1TI.12.12.1">Ĩnare gotimasiorotibeaja yu̶.</s>
      <s id="b.1TI.12.12.2">To yicõari, ũ̶mu̶are ĩna rotisere quẽne bojabeaja yu̶.</s>
      <s id="b.1TI.12.12.3">Ñagõmenane, ĩna ñacõajama, quẽnaja.</s>
     </seg>
     <seg type="verse" id="b.1TI.12.13">
      <s id="b.1TI.12.13.1">Rĩjoro Adán ñamasir'ire rujeosu̶omasiñuju Dios.</s>
      <s id="b.1TI.12.13.2">Bero ĩ manajo Evare rujeomasiñuju.</s>
     </seg>
     <seg type="verse" id="b.1TI.12.14">
      <s id="b.1TI.12.14.1">To bajicõari, Adán me ñamasiñuju vãtia u̶ju̶re yitoecomasir'i.</s>
      <s id="b.1TI.12.14.2">Ĩ manajoju̶a ñamasiñuju vãtire yitoecomasirio.</s>
      <s id="b.1TI.12.14.3">Vãti ĩ yitomasirere cu̶dicõari, rojose yimasiñuju so.</s>
      <s id="b.1TI.12.14.4">To bajiri, rõmioju̶a, ũ̶mu̶re ajirũ̶cu̶bu̶oroti ñaja.</s>
     </seg>
     <seg type="verse" id="b.1TI.12.15">
      <s id="b.1TI.12.15.1">Rojose yimasirio so ñajare, “Ñajediro rõmia, ĩna rĩa cu̶tijama, rojose tãmu̶oru̶arãma”, yimasiñuju Dios.</s>
      <s id="b.1TI.12.15.2">To bajiboarine, Cristore ajitirũ̶nu̶ tu̶jamena ñacõari, gãjerãre ĩna maijama, rojose tãmu̶otu̶jabetiriaroju̶ ĩna vaborotire ĩnare yirẽtobosaru̶cu̶mi Dios.</s>
     </seg>
    </div>
    <div type="chapter" id="b.1TI.13">
     <seg type="verse" id="b.1TI.13.1">
      <s id="b.1TI.13.1.1">Jesúre ajitirũ̶nu̶rãre ũmato ñaru̶arãre gotigu̶ yaja yu̶.</s>
      <s id="b.1TI.13.1.2">Socu̶ me yaja yu̶a.</s>
      <s id="b.1TI.13.1.3">Ĩna moaru̶asema, quẽnase ñaja.</s>
     </seg>
     <seg type="verse" id="b.1TI.13.2">
      <s id="b.1TI.13.2.1">Tire ĩ moare cu̶tiru̶ajama, quẽnaro tu̶oĩacõari, quẽnase rĩne yigu̶ ĩ ñajama, quẽnaja.</s>
      <s id="b.1TI.13.2.2">Quẽnaro masa ĩna rũ̶cu̶bu̶ogu̶, manajo cu̶ticõari, gajeore ajerio cu̶tibecu̶, ejarimasare quẽnaro yigu̶, to bajicõari, quẽnaro gotimasiomasigũ̶ ĩ ñajama, quẽnaja.</s>
     </seg>
     <seg type="verse" id="b.1TI.13.3">
      <s id="b.1TI.13.3.1">Mecu̶ose idimecu̶becu̶, quẽabecu̶, gãjerãre ajijũnisinicõari, oca josabecu̶ ĩ ñajama, quẽnaja.</s>
      <s id="b.1TI.13.3.2">Rojose gãjerã ĩna yiboajaquẽne, ĩnare ĩamaicõari, quẽnaro ejarẽmogũ̶ ñagũ̶mi, “Quẽnaseju̶a tu̶oĩato ĩna” yigu̶.</s>
      <s id="b.1TI.13.3.3">Gãjoare bojatu̶oĩabecu̶ ñagũ̶mi.</s>
     </seg>
     <seg type="verse" id="b.1TI.13.4">
      <s id="b.1TI.13.4.1">Ĩ ya vianare quẽnaro rotigu̶, ĩ rĩa rũ̶cu̶bu̶ose rãca ĩre quẽnaro ĩna cu̶dirotire yigu̶, quẽnaro ĩnare gotimasiogũ̶ ñagũ̶mi.</s>
     </seg>
     <seg type="verse" id="b.1TI.13.5">
      <s id="b.1TI.13.5.1">Ĩ ya vianare quẽnaro ĩ rotimasibetijama, Cristore ajitirũ̶nu̶rãre no bajiro rotimasibecu̶mi.</s>
     </seg>
     <seg type="verse" id="b.1TI.13.6">
      <s id="b.1TI.13.6.1">Cristo ocare ajitirũ̶nu̶rãre ũmato ñagũ̶ ĩ ñaru̶ajama, Cristore mame ajitirũ̶nu̶gũ̶ me ñagũ̶mi.</s>
      <s id="b.1TI.13.6.2">Cristore mame ajitirũ̶nu̶gũ̶ ĩ ñajama, “Gãjerã rẽtoro ñamasugũ̶ ñaja yu̶”, yitu̶oĩagũ̶mi.</s>
      <s id="b.1TI.13.6.3">To bajiro ĩ yijama, Satanás ĩ tu̶oĩamasiriarore bajiro tu̶oĩagũ̶ ĩ ñajare, “Rojose tãmu̶oru̶cu̶ja” Satanáre Dios ĩ yirotimasiriarore bajiro yiecoru̶cu̶mi, ĩ quẽne.</s>
     </seg>
     <seg type="verse" id="b.1TI.13.7">
      <s id="b.1TI.13.7.1">To bajiri, quẽnaro yirũgũroti ñaja ĩre, “Cristore ajitirũ̶nu̶mena quẽne, yu̶re ĩarũ̶cu̶bu̶oato” yigu̶.</s>
      <s id="b.1TI.13.7.2">To bajiro ĩ yibetijama, “Quẽnaro yigu̶ me ĩ ñajare, Cristo ocare ajiru̶abeaja yu̶a”, yirãma masa.</s>
      <s id="b.1TI.13.7.3">“To bajiro yato ĩna” yigu̶, rojosere yigu̶ ñaami Satanás.</s>
     </seg>
     <seg type="verse" id="b.1TI.13.8">
      <s id="b.1TI.13.8.1">To bajicõari Cristore ajitirũ̶nu̶rãre ũmato ñarãre moabosarimasare quẽne, gãjerã ĩna ĩarũ̶cu̶bu̶orãre bojaja mani.</s>
      <s id="b.1TI.13.8.2">To bajicõari, ĩna bajirore bajirone bajirã ñarãma ĩna quẽne.</s>
      <s id="b.1TI.13.8.3">Mecu̶ose idimecu̶mena, “Gãjoa bu̶jarãsa” yirã, gãjerãre yitomena ñarãma.</s>
     </seg>
     <seg type="verse" id="b.1TI.13.9">
      <s id="b.1TI.13.9.1">Dios oca socabetire mani gotimasiosere Dios ĩ ejarẽmose rãca quẽnaro ajitirũ̶nu̶rã ñari, “Quẽnase ñaja” ĩna yimasise rĩne yirã ñarãma ĩna.</s>
     </seg>
     <seg type="verse" id="b.1TI.13.10">
      <s id="b.1TI.13.10.1">Ĩnare mu̶a beseroto rĩjoro, “Ãnoa ñaama quẽnase yirã, Cristo ocare quẽnaro ajitirũ̶nu̶rã” yimasiru̶arã, ĩnare ĩatirũ̶nu̶ña maji.</s>
      <s id="b.1TI.13.10.2">“Quẽnaro ajitirũ̶nu̶rã ñaama” ĩnare mu̶a yimasijama, ĩnare beseru̶arãja mu̶a yuja.</s>
     </seg>
     <seg type="verse" id="b.1TI.13.11">
      <s id="b.1TI.13.11.1">Rõmiare quẽne, Cristore ajitirũ̶nu̶rãre ũmato ñarãre moabosarimasare gãjerã ĩna ĩarũ̶cu̶bu̶orãre bojaja mani.</s>
      <s id="b.1TI.13.11.2">Socarãne, “Ado bajise rojose yima”, gãjerãre yigotirã me ñarãma.</s>
      <s id="b.1TI.13.11.3">Quẽnaro tu̶oĩacõari, quẽnase rĩne yirã ñarãma.</s>
      <s id="b.1TI.13.11.4">“Yiru̶arãja” ĩna yirore bajiro yirã ñarãma.</s>
     </seg>
     <seg type="verse" id="b.1TI.13.12">
      <s id="b.1TI.13.12.1">Quẽna Cristore ajitirũ̶nu̶rãre ũmato ñarãre moabosarimasare, ũ̶mu̶are gotigu̶ yaja yu̶.</s>
      <s id="b.1TI.13.12.2">Manajo cu̶ticõari, gajeore ajerio cu̶tibecu̶ ĩ ñajama, quẽnaja.</s>
      <s id="b.1TI.13.12.3">Ĩ rĩa rũ̶cu̶bu̶ose rãca ĩre quẽnaro ĩna cu̶dirotire yigu̶, quẽnaro ĩnare gotimasiogũ̶, to yicõari, ĩ ya vianare quẽnaro rotigu̶ ñagũ̶mi.</s>
     </seg>
     <seg type="verse" id="b.1TI.13.13">
      <s id="b.1TI.13.13.1">Quẽnaro ĩna moajama, gãjerã ĩna ĩarũ̶cu̶bu̶orã ñaru̶arãma.</s>
      <s id="b.1TI.13.13.2">To bajicõari, Jesucristore quẽnaro ajitirũ̶nu̶rã ñari, Dios ocare ĩna gotimasiojama, quẽnaro gotiru̶arãma.</s>
     </seg>
     <seg type="verse" id="b.1TI.13.14">
      <s id="b.1TI.13.14.1">Yoaro mene mu̶ tu̶ju̶ varu̶a tu̶oĩaboarine, adi paperare mu̶re ucacõaja yu̶.</s>
     </seg>
     <seg type="verse" id="b.1TI.13.15">
      <s id="b.1TI.13.15.1">“Varu̶a tu̶oĩaboarine, yoaro me mu̶a tu̶ju̶ yu̶ ejatĩmabetijama, ‘Catimu̶orũ̶gõrocu̶, Dios yarã ñari, ado bajiro yiroti ñaja’ yimasiato” yigu̶, adi paperare mu̶re cõaja yu̶.</s>
      <s id="b.1TI.13.15.2">Dios yarã ñari, “Ĩ oca, socabeti gotimasiore ñaja”, yigotiaja mani.</s>
     </seg>
     <seg type="verse" id="b.1TI.13.16">
      <s id="b.1TI.13.16.1">Cristo su̶orine manire quẽnaro Dios ĩ yire queti quẽnamasuse ñaja.</s>
      <s id="b.1TI.13.16.2">Masa ĩna masibeti ĩ ejarẽmose rãca mani masise ñaja.</s>
      <s id="b.1TI.13.16.3">Ado bajiro bajiaja ti: Adi macaru̶cu̶roju̶ vadicõari, manire bajiro ruju̶ cu̶tiyuju Cristo.</s>
      <s id="b.1TI.13.16.4">To bajicõari, Esp'iritu Santo su̶orine, “Ñie rojose magũ̶ ñaami”, yiĩañujarã masa.</s>
      <s id="b.1TI.13.16.5">Ángel mesa quẽne, ĩna ĩarũ̶cu̶bu̶ogu̶ ñañuju.</s>
      <s id="b.1TI.13.16.6">Masa jedirore ĩ ocare gotimasioñujarã.</s>
      <s id="b.1TI.13.16.7">To bajicõari, tocãrãca sitana ĩ ocare ajitirũ̶nu̶ñujarã.</s>
      <s id="b.1TI.13.16.8">Manire rijabosacõari, ĩ tudicatiro bero, õ vecaju̶ ĩ ñaroju̶ ĩre ãmicoasuju Dios.</s>
     </seg>
    </div>
    <div type="chapter" id="b.1TI.14">
     <seg type="verse" id="b.1TI.14.1">
      <s id="b.1TI.14.1.1">Cristore ajitirũ̶nu̶rã, jãjarã mani ñaboajaquẽne, adi macaru̶cu̶ro ti jedirũtu vato cõrone sĩgũ̶ri ĩre ajitirũ̶nu̶ tu̶jaru̶arãma.</s>
      <s id="b.1TI.14.1.2">“Ĩre ajitirũ̶nu̶ tu̶jacõari, vãtia ĩnare ĩna yitosere gotimasiorãre ajitirũ̶nu̶ru̶arãma”, manire yiyumi Esp'iritu Santo.</s>
     </seg>
     <seg type="verse" id="b.1TI.14.2">
      <s id="b.1TI.14.2.1">Ĩnare gotimasiorimasa ado bajiro bajirã ñarãma: “Quẽnase gotimasioaja” yirã ñaboarine, socasere gotimasiorã ñarãma.</s>
      <s id="b.1TI.14.2.2">“Adi ñaja quẽnase.</s>
      <s id="b.1TI.14.2.3">Tiju̶a ñaja rojose”, yimasimenama ĩna, rojose rĩne tu̶oĩarã ñari.</s>
     </seg>
     <seg type="verse" id="b.1TI.14.3">
      <s id="b.1TI.14.3.1">“Manajo cu̶tibetiroti ñaja”, yirã ñarãma ĩna.</s>
      <s id="b.1TI.14.3.2">To yicõari, “Tocãrãca vãme babetiroti ñaja”, yirã ñarãma.</s>
      <s id="b.1TI.14.3.3">Ĩna tu̶oĩariarore bajiro me bajiaja, Jesúre ajitirũ̶nu̶rã Dios oca riojo gotimasiorere masirãju̶arema.</s>
      <s id="b.1TI.14.3.4">Mani baroti ĩ cũrere barã, “Quẽnaro yaja mu̶” Diore mani yirotire yigu̶, jediro bare cũmasiñumi Dios.</s>
     </seg>
     <seg type="verse" id="b.1TI.14.4">
      <s id="b.1TI.14.4.1">Ñajediro bare Dios ĩ cũre quẽnase ñaja.</s>
      <s id="b.1TI.14.4.2">To bajiri, “Tocãrãca vãme babetiroti ñaja”, yire maja manire.</s>
      <s id="b.1TI.14.4.3">Bare mani bajama, “Quẽnaro yaja mu̶” Diore yicõari, baroti ñaja.</s>
     </seg>
     <seg type="verse" id="b.1TI.14.5">
      <s id="b.1TI.14.5.1">“Bare ñaro cõrone quẽnase ñaru̶aroja” ĩ yimasirere barã, “Quẽnaro yiyuja mu̶” ĩre mani yijama, quẽnaja.</s>
     </seg>
     <seg type="verse" id="b.1TI.14.6">
      <s id="b.1TI.14.6.1">Mu̶re yu̶ gotimasiose jediro gãjerã Jesucristore ajitirũ̶nu̶rãre gotiroti ñaja mu̶re.</s>
      <s id="b.1TI.14.6.2">To bajiro mu̶ yijama, Jesucristo ĩ bojarore bajiro ĩnare yiejarẽmogũ̶ yigu̶ja mu̶.</s>
      <s id="b.1TI.14.6.3">To bajicõari, Dios oca quẽnasere gotimasio tu̶jabecu̶ne, bu̶tobu̶sa Diore tu̶oĩavariquẽnacõari, Jesucristo ĩ bojarore bajiro quẽnaro yirũtu varu̶cu̶ja mu̶.</s>
     </seg>
     <seg type="verse" id="b.1TI.14.7">
      <s id="b.1TI.14.7.1">Bu̶cu̶rã ye quetire socasere ĩna gotimasiosere ajibesa.</s>
      <s id="b.1TI.14.7.2">Dios ĩ cũre me ñari, vaja mani ñaja.</s>
      <s id="b.1TI.14.7.3">Tocãrãcarũ̶mu̶ne, mu̶ yirũgũrotiju̶are tu̶oĩacõari, ĩ bojarore bajiro quẽnase rĩne yirũgũña.</s>
     </seg>
     <seg type="verse" id="b.1TI.14.8">
      <s id="b.1TI.14.8.1">Tocãrãcarũ̶mu̶ne mani ruju̶re mairã ñari, quẽnaro guacoerũgũaja mani, “Catiquẽnarã ñarãsa” yirã.</s>
      <s id="b.1TI.14.8.2">To bajiro mani yise quẽnase ñaja, bajiroju̶ma.</s>
      <s id="b.1TI.14.8.3">To bajiro mani yise rẽtobu̶saro quẽnase ñaja tocãrãcarũ̶mu̶ne, Dios ĩ bojarore bajiro quẽnase rĩne mani yirũgũse.</s>
      <s id="b.1TI.14.8.4">To bajiro mani yijama, adigodo mani catiñaro cõro, to yicõari, õ vecaju̶ Dios tu̶ju̶ mani ñajaquẽne, quẽnaro manire yicõa ñaru̶cu̶mi Dios.</s>
     </seg>
     <seg type="verse" id="b.1TI.14.9">
      <s id="b.1TI.14.9.1">Mu̶re yu̶ gotise, socase me ñaja.</s>
      <s id="b.1TI.14.9.2">Masa jediro tire ĩna ajitirũ̶nu̶jama, quẽnaru̶aroja.</s>
     </seg>
     <seg type="verse" id="b.1TI.14.10">
      <s id="b.1TI.14.10.1">Socabeti ti ñajare, josari moarũgũaja yu̶a.</s>
      <s id="b.1TI.14.10.2">To bajiñarãne, catimu̶orũ̶gõrocu̶re Diore ajitirũ̶nu̶rãre rojose ĩna bajiborotire ĩnare yirẽtobosarocu̶re tu̶oĩa yuñaja yu̶a.</s>
     </seg>
     <seg type="verse" id="b.1TI.14.11">
      <s id="b.1TI.14.11.1">Adi queti yu̶ gotise ti macanare mu̶ gotimasiosere ajicõari, cu̶dijedicõato ĩna.</s>
     </seg>
     <seg type="verse" id="b.1TI.14.12">
      <s id="b.1TI.14.12.1">Bu̶cu̶ me mu̶ ñajare, toana Cristore ajitirũ̶nu̶rã, mu̶re ĩna rũ̶cu̶bu̶obetijama, quẽnabetoja.</s>
      <s id="b.1TI.14.12.2">To bajiri, “Bu̶cu̶ me yu̶ ñaboajaquẽne, yu̶re quẽnaro rũ̶cu̶bu̶oato” yigu̶, “Yu̶re ejarẽmoru̶cu̶mi Dios” ĩre yitu̶oĩacõari, ado bajise yirũgũña: Ĩnare quẽnaro ĩamaicõari, quẽnase rĩne yicõa ñarũgũña.</s>
      <s id="b.1TI.14.12.3">To bajiro mu̶ yijama, “Ĩ yirore bajiro yiroti ñaja manire quẽne” yitu̶oĩacõari, mu̶re quẽnaro rũ̶cu̶bu̶oru̶arãma ĩna.</s>
     </seg>
     <seg type="verse" id="b.1TI.14.13">
      <s id="b.1TI.14.13.1">Yu̶ ejaroto rĩjoro, toana rãca rẽjacõari, Dios ocare masa ĩna ucamasire quẽnaro gotimasiorũgũña mu̶, “Tire ajicõari, bu̶tobu̶sa ajitirũ̶nu̶ato” yigu̶.</s>
     </seg>
     <seg type="verse" id="b.1TI.14.14">
      <s id="b.1TI.14.14.1">“Quẽnaro yimasiato” yigu̶, Dios mu̶re ĩ u̶jocatire masiritibesa mu̶.</s>
      <s id="b.1TI.14.14.2">Jesúre ajitirũ̶nu̶rãre ũmato ñarã mu̶re yu̶a ãmo ñujeorãne, Dios ĩ masise rãca, “Adi ñaja mu̶ moaroti Dios ĩ cũre” yu̶a yiñarone, tire mu̶re u̶joyumi Dios.</s>
     </seg>
     <seg type="verse" id="b.1TI.14.15">
      <s id="b.1TI.14.15.1">Adi queti mu̶re yu̶ gotimasiosere masiritibeticõari, mu̶ yimasiro cõro yirũgũña.</s>
      <s id="b.1TI.14.15.2">To bajiro mu̶ yijama, mu̶ yisere ĩacõari, “Bu̶tobu̶sa Cristore ajitirũ̶nu̶rũtuacu̶ yami”, yiĩaru̶arãma ti macana.</s>
     </seg>
     <seg type="verse" id="b.1TI.14.16">
      <s id="b.1TI.14.16.1">Mu̶ gotimasioroto rĩjoro, to yicõari, no bojase mu̶ yiroto rĩjoro quẽne, quẽnaro tu̶oĩacõari rĩne, yirũgũña.</s>
      <s id="b.1TI.14.16.2">To bajiro mu̶ yicõa ñajama, mu̶ gotimasiose ajitirũ̶nu̶rãre quẽne, rojose tãmu̶otu̶jabetiriaroju̶ mu̶a vaborotire mu̶are yirẽtobosaru̶cu̶mi Dios.</s>
     </seg>
    </div>
    <div type="chapter" id="b.1TI.15">
     <seg type="verse" id="b.1TI.15.1">
      <s id="b.1TI.15.1.1">Sĩgũ̶ bu̶cu̶, rojose ĩ yiboajaquẽne, tud'igu̶re bajiro ĩre gotibesa.</s>
      <s id="b.1TI.15.1.2">Ado bajiroju̶a mu̶ yijama, quẽnaja: Rũ̶cu̶bu̶ose rãca mu̶ jacu̶re mu̶ yirore bajiro quẽnaro ĩre gotiya.</s>
      <s id="b.1TI.15.1.3">To yicõari, mamarãre quẽne, mu̶ bederãre mu̶ yirore bajiro quẽnaro ĩnare yiya.</s>
     </seg>
     <seg type="verse" id="b.1TI.15.2">
      <s id="b.1TI.15.2.1">Rõmia bu̶cu̶rãre mu̶ jacore mu̶ yirore bajiro quẽnaro ĩnare yiya.</s>
      <s id="b.1TI.15.2.2">To yicõari, mamarã rõmiare quẽne, mu̶ bederãre mu̶ rũ̶cu̶bu̶orore bajiro quẽnaro ĩnare rũ̶cu̶bu̶oya.</s>
     </seg>
     <seg type="verse" id="b.1TI.15.3">
      <s id="b.1TI.15.3.1">Manaju̶ rijaveoriarã maioro bajirã masu ĩna ñajama, rũ̶cu̶bu̶ose rãca ĩnare quẽnaro ejarẽmorũgũña.</s>
     </seg>
     <seg type="verse" id="b.1TI.15.4">
      <s id="b.1TI.15.4.1">To bajiboarine sĩgõ manaju̶ rijaveorio rĩa cu̶tigo, to yicõari, jãnerabatia cu̶tigo so ñajama, ĩnaju̶a ñarãma sore ejarẽmorũgũrona.</s>
      <s id="b.1TI.15.4.2">To bajiro ĩna yisere Dios ĩ ĩavariquẽnase ñajare, to bajiro yirũgũroti ñaja.</s>
      <s id="b.1TI.15.4.3">Mani jacu̶a manire ĩamaicõari, mani daqueroju̶ manire quẽnaro ĩna yibu̶cu̶ore ti ñajare, ĩnare ejarẽmorũgũroti ñaja, manire.</s>
     </seg>
     <seg type="verse" id="b.1TI.15.5">
      <s id="b.1TI.15.5.1">Manaju̶ rijaveorio maioro bajigo masuju̶are, so yarã sore ejarẽmorã manijare, “Yu̶re ejarẽmoru̶cu̶mi Dios” yitu̶oĩacõari, ĩre sẽnirũgũgõmo so.</s>
      <s id="b.1TI.15.5.2">Ũ̶mu̶a, ñamire quẽne ĩre sẽnirũgũgõmo.</s>
     </seg>
     <seg type="verse" id="b.1TI.15.6">
      <s id="b.1TI.15.6.1">Manaju̶ rijaveorio, no so bojase rĩne yigoju̶ama, rojose yigo ñari, Dios ĩ ĩajama, catigo ñaboarine, catibecore bajiro bajicõa ñagõmo, rojose tãmu̶otu̶jabetiriaroju̶ varoco ñari.</s>
      <s id="b.1TI.15.6.2">Soju̶arema ejarẽmobetiroti ñaja.</s>
     </seg>
     <seg type="verse" id="b.1TI.15.7">
      <s id="b.1TI.15.7.1">Tire mu̶re yu̶ gotimasiosere mu̶ tu̶ju̶ ñarãre Cristore ajitirũ̶nu̶rãre gotiya.</s>
      <s id="b.1TI.15.7.2">Ĩna cu̶disere ĩacõari, “Rojose yama”, yirã maniru̶arãma.</s>
     </seg>
     <seg type="verse" id="b.1TI.15.8">
      <s id="b.1TI.15.8.1">Sĩgũ̶ “Cristore ajitirũ̶nu̶gũ̶ ñaja yu̶” yiboarine, ĩ yarãre ĩnare ĩ ejarẽmobetijama, quẽnabetoja.</s>
      <s id="b.1TI.15.8.2">To bajiro bajigu̶ ñari, Cristore ajitirũ̶nu̶ tu̶jacoar'ire bajiro bajigu̶ ñagũ̶mi.</s>
      <s id="b.1TI.15.8.3">Gãjerãma, Cristore ajitirũ̶nu̶mena ñaboarine, ĩna yarãre ejarẽmorã, rojose ĩna yiro rẽtoro rojose yigu̶ ñagũ̶mi.</s>
     </seg>
     <seg type="verse" id="b.1TI.15.9">
      <s id="b.1TI.15.9.1">Cristore ajitirũ̶nu̶rã manaju̶ rijaveoriarã, mu̶a ejarẽmoronama, ado bajiro bajirã ñaru̶arãma ĩna: Sesenta cũ̶mari rẽtoro tu̶sana ñaru̶arãma.</s>
      <s id="b.1TI.15.9.2">To bajicõari, sĩgũ̶ne manaju̶ cu̶tiriarã ñaru̶arãma.</s>
     </seg>
     <seg type="verse" id="b.1TI.15.10">
      <s id="b.1TI.15.10.1">To bajicõari, gãjerãre ado bajiro quẽnaro yiriarã ñaru̶arãma: Ĩna rĩare quẽnaro bu̶cu̶oriarã, ejarimasare quẽnaro yiriarã, “Yu̶ rẽtoro ñamasurã ñaama” gãjerãre Cristore ajitirũ̶nu̶rãre yitu̶oĩacõari, ĩnare ejarẽmoriarã, to yicõari, rojose tãmu̶orãre ejarẽmoriarã ñaru̶arãma.</s>
     </seg>
     <seg type="verse" id="b.1TI.15.11">
      <s id="b.1TI.15.11.1">Ĩnare mu̶a ejarẽmoroto rĩjoro, ĩna manaju̶ ĩ bajirocaro bero, “Gãji manaju̶ cu̶tibetiru̶ocoja yu̶”, Cristore yisẽniriarã ñaru̶arãma.</s>
      <s id="b.1TI.15.11.2">Mamarãbu̶sa manaju̶ rijaveoriarãrema ejarẽmobetiroti ñaja.</s>
      <s id="b.1TI.15.11.3">Mamarãma, to bajiro yiriarã ñaboarine, bu̶to manaju̶ cu̶tiru̶a tu̶oĩarãma ĩna quẽna.</s>
     </seg>
     <seg type="verse" id="b.1TI.15.12">
      <s id="b.1TI.15.12.1">To bajiro ĩna bajijama, “Rojose yirã yama”, ĩnare yiĩaru̶cu̶mi Cristo.</s>
     </seg>
     <seg type="verse" id="b.1TI.15.13">
      <s id="b.1TI.15.13.1">Gaje vãme quẽne, ado bajiro bajirã ĩna ñajare, ĩnare ejarẽmobetiroti ñaja.</s>
      <s id="b.1TI.15.13.2">Moamenane gãjerã ya viriju̶ ñacudirũgũrãma.</s>
      <s id="b.1TI.15.13.3">To bajicudirã, socarãne, “Ado bajise rojose yima”, gãjerãre yigoticudirũgũrãma.</s>
      <s id="b.1TI.15.13.4">To yicõari, gãjerã ĩna sẽniĩabetiboajaquẽne, “Ado bajiroju̶a yiroti ñaja”, ĩnare yigõjanabiorũgũrãma.</s>
      <s id="b.1TI.15.13.5">To bajiro ĩna yijama, yibetirotirene yicõarãma.</s>
     </seg>
     <seg type="verse" id="b.1TI.15.14">
      <s id="b.1TI.15.14.1">To bajiro bajirã ĩna ñajare, quẽna ĩna manaju̶ cu̶tirotire bojaja yu̶, “Rĩa cu̶ti, ĩna ya vi ĩatirũ̶nu̶, yiñacõato” yigu̶.</s>
      <s id="b.1TI.15.14.2">To yicõari, “Gãjerãju̶a ĩnare ñagõmacaru̶arã, ĩna yisere ĩacõari, no yimasibeticõato” yigu̶, quẽnaro ĩna ñasere bojaja yu̶.</s>
     </seg>
     <seg type="verse" id="b.1TI.15.15">
      <s id="b.1TI.15.15.1">Jẽre sĩgõri mamarãbu̶sa manaju̶ rijaveoriarã Cristore ajitirũ̶nu̶ tu̶jacõari, Satanáju̶are ajitirũ̶nu̶ su̶yarã ĩna ñajare, to bajiro mu̶re gotibu̶ yu̶.</s>
     </seg>
     <seg type="verse" id="b.1TI.15.16">
      <s id="b.1TI.15.16.1">Cristore ajitirũ̶nu̶gõ yarã, manaju̶ rijaveoriarã ĩna ñajama, ĩnare ejarẽmorũgũroco ñagõmo.</s>
      <s id="b.1TI.15.16.2">To bajiro so yijama, manaju̶ rijaveoriarã maioro bajirãre ejarẽmorimasa ĩna manijare, ĩnare ejarẽmomasiru̶arãma ĩna, gãjerã Cristore ajitirũ̶nu̶rã.</s>
     </seg>
     <seg type="verse" id="b.1TI.15.17">
      <s id="b.1TI.15.17.1">Bu̶cu̶rã, Cristore ajitirũ̶nu̶rãre ĩnare quẽnaro ĩna ũmato ñajama, ĩnare rũ̶cu̶bu̶ocõari, vaja yiroti ñaja.</s>
      <s id="b.1TI.15.17.2">Ĩna rãcana quẽnaro gotimasiorãre bu̶tobu̶sa rũ̶cu̶bu̶oroti ñaja.</s>
     </seg>
     <seg type="verse" id="b.1TI.15.18">
      <s id="b.1TI.15.18.1">Dios ocare masa ĩna ucamasire, ado bajiro ti gotijare, tire ĩnare goticõaja yu̶: “Ta vecu̶ risere siabibebesa, trigo gasere ĩre mu̶a cu̶da jãnerotijama, ‘Ĩ quẽne bato’ yirã”, yigotiaja Dios oca masa ĩna ucamasire.</s>
      <s id="b.1TI.15.18.2">Tire yigu̶, ta vecu̶a rĩne tu̶oĩagũ̶ me, yimasiñumi Dios.</s>
      <s id="b.1TI.15.18.3">Gajeju̶ quẽne ado bajiro gotiaja: “Ĩna gotimasiose vajane bacatiru̶arãma”, yigotiaja Dios oca masa ĩna ucamasire.</s>
     </seg>
     <seg type="verse" id="b.1TI.15.19">
      <s id="b.1TI.15.19.1">Bu̶cu̶re, “Rojose yimi” ĩna yi ocasãjama, ju̶arã, idiarã ñacõari ĩna oca sãjama, ĩnare ajiroti ñaja.</s>
     </seg>
     <seg type="verse" id="b.1TI.15.20">
      <s id="b.1TI.15.20.1">To bajiro ĩna yi ocasãjama, Cristore ajitirũ̶nu̶cõari, rẽjarã jediro ĩna ĩaro rĩjoroju̶a tud'igu̶re bajiro ĩre gotiba mu̶, “Gãjerã, bu̶cu̶rã quẽne tire ajicõari, ‘Manire quẽne yiromi’ yimasiato” yigu̶.</s>
     </seg>
     <seg type="verse" id="b.1TI.15.21">
      <s id="b.1TI.15.21.1">To bajiro mu̶re yu̶ rotisere ajirãma Dios, ĩ macu̶ Jesucristo quẽne, ángel mesa, Dios ĩ beseriarã quẽne.</s>
      <s id="b.1TI.15.21.2">Mu̶ cu̶dirotire masiru̶arãma ĩna.</s>
      <s id="b.1TI.15.21.3">Mu̶ baba rojose ĩ yijaquẽne, yu̶ rotirore bajiro cu̶diya.</s>
     </seg>
     <seg type="verse" id="b.1TI.15.22">
      <s id="b.1TI.15.22.1">Cristore ajitirũ̶nu̶rãre ũmato ñarocu̶re mu̶ cũru̶ajama, quẽnaro yigu̶ ĩ ñasere ĩajeocõari, beseya.</s>
      <s id="b.1TI.15.22.2">To bajiro mu̶ yibetijama, rojose yigu̶rene besegu̶ja mu̶.</s>
      <s id="b.1TI.15.22.3">To bajiro mu̶ yijama, “Rojose yigu̶rene beseyumi”, mu̶re yirãma.</s>
      <s id="b.1TI.15.22.4">“To bajiro bajirobe” yigu̶, quẽnaro ĩnare beseba.</s>
      <s id="b.1TI.15.22.5">To yicõari, quẽnase rĩne yirũgũña.</s>
     </seg>
     <seg type="verse" id="b.1TI.15.23">
      <s id="b.1TI.15.23.1">“Quẽnase rĩne yirũgũña” yigu̶ ñaboarine, “U̶ye oco idibetirũgũña”, yibeaja yu̶.</s>
      <s id="b.1TI.15.23.2">Oco rĩ mere idirũgũña.</s>
      <s id="b.1TI.15.23.3">U̶ye oco quẽne, mojoroaca idirũgũña, biyaroaca mu̶ gu̶dajoa ti jũnirũgũsere “Tu̶jato” yigu̶.</s>
     </seg>
     <seg type="verse" id="b.1TI.15.24">
      <s id="b.1TI.15.24.1">Ado bajiro ti bajijare, “Ĩnare quẽnaro masicõari rĩne, beseya”, mu̶re yibu̶ yu̶: Sĩgũ̶ri rojose ĩna yisere ĩacõari, masiaja mani.</s>
      <s id="b.1TI.15.24.2">To bajiboarine, gãjerãju̶ama, “Rojose yirã ñaama”, yimasiñamana ñaama.</s>
      <s id="b.1TI.15.24.3">Ĩnare quẽnaro masicõari rĩne, rojose yirã ĩna ñasere masiaja mani.</s>
     </seg>
     <seg type="verse" id="b.1TI.15.25">
      <s id="b.1TI.15.25.1">To bajirone bajiaja quẽnaro yirã ĩna ñase quẽne.</s>
      <s id="b.1TI.15.25.2">Sĩgũ̶ri quẽnase ĩna yisere ĩacõari, masiaja mani.</s>
      <s id="b.1TI.15.25.3">To bajiri, ĩnare quẽnaro mani masiroto rĩjoro, jẽre “Quẽnase yirã ñaama”, ĩnare yimasiaja mani.</s>
      <s id="b.1TI.15.25.4">To bajiboarine, gãjerãju̶ama “Quẽnase yirã ñaama”, yimasiñamana ñaama.</s>
      <s id="b.1TI.15.25.5">Ĩnare quẽnaro masicõari, quẽnase yirã ĩna ñasere masiaja mani.</s>
      <s id="b.1TI.15.25.6">To bajiri Cristore ajitirũ̶nu̶rãre ũmato ñarãre, bu̶cu̶rãre quẽnaro masicõari rĩne, beseya.</s>
     </seg>
    </div>
    <div type="chapter" id="b.1TI.16">
     <seg type="verse" id="b.1TI.16.1">
      <s id="b.1TI.16.1.1">Jesucristore ajitirũ̶nu̶rã gãjerãre moabosarã, ĩna u̶jarãre rũ̶cu̶bu̶oroti ñaja.</s>
      <s id="b.1TI.16.1.2">Ĩna u̶jarãre rũ̶cu̶bu̶obetire ĩacõari, “Rojose yirã ñaama Cristore ajitirũ̶nu̶rã; vaja maja ĩna gotimasiose”, yiru̶arãma gãjerã.</s>
     </seg>
     <seg type="verse" id="b.1TI.16.2">
      <s id="b.1TI.16.2.1">Sĩgũ̶ri ĩna u̶jarã, Cristore ajitirũ̶nu̶rã ñarãma.</s>
      <s id="b.1TI.16.2.2">Ĩnare rũ̶cu̶bu̶oroti ñaja.</s>
      <s id="b.1TI.16.2.3">“Mani u̶ju̶ Jesucristore ajitirũ̶nu̶rã ñari, Dios ĩ mairã ñarãma ĩna quẽne.</s>
      <s id="b.1TI.16.2.4">To bajiri quẽnaro ĩnare yibosato mani” yitu̶oĩacõari, bu̶tobu̶sa ĩna moabosajama, quẽnaja.</s>
      <s id="b.1TI.16.2.5">Adi queti yu̶ gotise ti macanare ĩnare gotimasiocõari, “Ado bajiro yirũgũru̶arãja mani”, ĩnare yiya.</s>
     </seg>
     <seg type="verse" id="b.1TI.16.3">
      <s id="b.1TI.16.3.1">Mani u̶ju̶ Jesucristo ocare buerẽtobuboarine, ricati gotimasiorã ĩna bajisere gotiaja yu̶: Dios ĩ bojase mani yisere riojo gotimasiomena ñarãma.</s>
     </seg>
     <seg type="verse" id="b.1TI.16.4">
      <s id="b.1TI.16.4.1">“Bu̶to masirã ñaja yu̶a” yitu̶oĩaboarine, masimena ñarãma.</s>
      <s id="b.1TI.16.4.2">Cristo ocare, “Ado bajiroju̶a yiru̶aro yaja ti”, gãmerã yi oca josarũgũrãma.</s>
      <s id="b.1TI.16.4.3">To bajiro ĩna yise su̶orine, “Yu̶ rẽtoro masirã ñaama” yiĩajũnisinire, gãmerã rũ̶cu̶bu̶obetire, “Socarã yama”, gãmerã yitu̶oĩare ñaroja.</s>
     </seg>
     <seg type="verse" id="b.1TI.16.5">
      <s id="b.1TI.16.5.1">Rojose tu̶oĩarã ñari, Cristo ocare ajitirũ̶nu̶ tu̶jacõari, vãti ĩ yitosere ajitirũ̶nu̶rã ñari, to bajiro yirũgũrãma.</s>
      <s id="b.1TI.16.5.2">“Dios ĩ bojarore bajiro mani yijama, gãjoa bu̶jaru̶arãja mani”, yitu̶oĩaboarãma ĩna.</s>
     </seg>
     <seg type="verse" id="b.1TI.16.6">
      <s id="b.1TI.16.6.1">To bajiro ĩna tu̶oĩamavisiaboajaquẽne, mani cu̶oro cõro mani variquẽnajama, Dios ĩ bojarore bajiro mani yise su̶orine bu̶to quẽnase bu̶jarũgũaja mani.</s>
     </seg>
     <seg type="verse" id="b.1TI.16.7">
      <s id="b.1TI.16.7.1">Adigodo mani ruyuajama, ñie cu̶omenane ruyuariarãja mani.</s>
      <s id="b.1TI.16.7.2">To bajirone mani rijajaquẽne, ñie ãmi vamenaja mani.</s>
     </seg>
     <seg type="verse" id="b.1TI.16.8">
      <s id="b.1TI.16.8.1">To bajirona ñari, adigodoju̶ ñarã, bare cu̶ti, sudi cu̶ti, mani yijama, variquẽnaja mani.</s>
     </seg>
     <seg type="verse" id="b.1TI.16.9">
      <s id="b.1TI.16.9.1">Gãjerãju̶ama, jairo gãjoa cu̶oru̶a tu̶oĩarũgũrãma ĩna.</s>
      <s id="b.1TI.16.9.2">To bajiro tu̶oĩarã ñari, rojose yisejarũgũrãma.</s>
      <s id="b.1TI.16.9.3">To bajiro ĩna bajirotire yigu̶mi vãti.</s>
      <s id="b.1TI.16.9.4">To bajiro yirã rĩne, rojose tãmu̶otu̶jabetiriaroju̶ varu̶arãma.</s>
     </seg>
     <seg type="verse" id="b.1TI.16.10">
      <s id="b.1TI.16.10.1">Gãjoare bojarã ñari, tocãrãca vãmene rojosere yirũgũama sĩgũ̶ri.</s>
      <s id="b.1TI.16.10.2">Diore ajitirũ̶nu̶rã quẽne, gãjoare bojaca yirãne, Cristore ajitirũ̶nu̶ tu̶jacama.</s>
      <s id="b.1TI.16.10.3">To bajiri, yuja, ĩna masune rojose tãmu̶orũgũama.</s>
     </seg>
     <seg type="verse" id="b.1TI.16.11">
      <s id="b.1TI.16.11.1">To bajiro ĩna yiboajaquẽne, mu̶ju̶ama, Dios yu̶ ñari, ĩnare bajiro yibesa.</s>
      <s id="b.1TI.16.11.2">Dios ĩ bojarore bajiro quẽnase rĩne yirũgũña.</s>
      <s id="b.1TI.16.11.3">Bu̶to rojose tãmu̶oboarine, Cristore ajitirũ̶nu̶ tu̶jabesa.</s>
      <s id="b.1TI.16.11.4">Gãjerãre rũ̶cu̶bu̶ocõari, quẽnaro ĩnare yirũgũña.</s>
     </seg>
     <seg type="verse" id="b.1TI.16.12">
      <s id="b.1TI.16.12.1">Vãti rojose mu̶re ĩ yirotisere cu̶dibeticõari, Cristoju̶are ajitirũ̶nu̶cõa ñaru̶cu̶ja, “Yu̶ macu̶re mu̶ ajitirũ̶nu̶jama, rojose tãmu̶otu̶jabetiriaroju̶ mu̶ vaborotire mu̶re yirẽtobosaru̶cu̶ja yu̶” Dios ĩ yirere cu̶dicacu̶ ñari.</s>
      <s id="b.1TI.16.12.2">Tire mu̶ cu̶dicatirũ̶mu̶re, jãjarã ñacaju̶ yu̶a, güibecu̶ne, “Cristore ajitirũ̶nu̶aja yu̶” mu̶ yigoticatire ajicana.</s>
     </seg>
     <seg type="verse" id="b.1TI.16.13">
      <s id="b.1TI.16.13.1">Dios, adi macaru̶cu̶ro catiñasere rujeor'i, to yicõari, mani u̶ju̶ Jesucristo quẽne, mu̶re yu̶ rotisere ajirãma.</s>
      <s id="b.1TI.16.13.2">Jesucristo ñaami güibecu̶ne, Poncio Pilato vãme cu̶tigu̶ ĩ ĩaro rĩjoro, gãjerãre quẽnaro mani gotirũgũrore bajiro gotir'i.</s>
      <s id="b.1TI.16.13.3">Ado bajiro mu̶re rotiaja yu̶:</s>
     </seg>
     <seg type="verse" id="b.1TI.16.14">
      <s id="b.1TI.16.14.1">Mu̶re yu̶ rotise ñaro cõrone quẽnaro cu̶diya, “ ‘Rojose yami’ mu̶re yiroma” yigu̶.</s>
      <s id="b.1TI.16.14.2">Mani u̶ju̶ Jesucristo adigodoju̶ ĩ tudiejaroto rĩjoro to bajiro rĩne yicõa ñarũgũma.</s>
     </seg>
     <seg type="verse" id="b.1TI.16.15">
      <s id="b.1TI.16.15.1">Mani u̶ju̶, Dios, “To cõrone varu̶cu̶mi” ĩ yiriarũ̶mu̶ne tudieja rotiru̶cu̶mi.</s>
      <s id="b.1TI.16.15.2">Ĩne ñaami gãjerãre mani rũ̶cu̶bu̶oro rẽtoro mani rũ̶cu̶bu̶ogu̶.</s>
      <s id="b.1TI.16.15.3">Masirẽtogũ̶ ñagũ̶mi.</s>
      <s id="b.1TI.16.15.4">Ñimu̶ gãji ĩre bajiro masigũ̶ magũ̶mi.</s>
     </seg>
     <seg type="verse" id="b.1TI.16.16">
      <s id="b.1TI.16.16.1">Ĩ sĩgũ̶ne ñaami ñajediro ti ruyuaroto rĩjoroju̶ne ñar'i, to yicõari, rijabetirocu̶.</s>
      <s id="b.1TI.16.16.2">Bu̶to busuroju̶ masa ĩna ejamasibetoju̶ ñarũgũgũ̶mi.</s>
      <s id="b.1TI.16.16.3">Sĩgũ̶ ĩre ĩagũ̶ magũ̶mi.</s>
      <s id="b.1TI.16.16.4">Ĩre ĩarocu̶ quẽne magũ̶mi.</s>
      <s id="b.1TI.16.16.5">Ĩre rũ̶cu̶bu̶ocõa ñarũgũroti ñaja manire.</s>
      <s id="b.1TI.16.16.6">To bajiro rĩne bajirũgũato.</s>
     </seg>
     <seg type="verse" id="b.1TI.16.17">
      <s id="b.1TI.16.17.1">Adigodoaye gajeyeũni jairo cu̶orã ñacõari, “ ‘Gãjerã rẽtoro ñamasurã ñaja yu̶a’ yirãre yibesa”, ĩnare yigotiya. “ ‘Jairo gãjoa cu̶orã ñari, quẽnaro ñarũgũru̶arãja mani’ yitu̶oĩabesa mu̶a”, ĩnare yiya.</s>
      <s id="b.1TI.16.17.2">Yoaro mene jedise ñaja gãjoa.</s>
      <s id="b.1TI.16.17.3">Dios catimu̶orũ̶gõrocu̶ju̶are ajitirũ̶nu̶cõari, “Ĩ ñaami manire quẽnaro ĩatirũ̶nu̶gũ̶”, yirũgũroti ñaja, ĩnare. “ ‘Quẽnaro variquẽnañato’ yigu̶, manire quẽnaro yirũgũami Dios”, yitu̶oĩarũgũroti ñaja.</s>
     </seg>
     <seg type="verse" id="b.1TI.16.18">
      <s id="b.1TI.16.18.1">To yicõari, “Jairo cu̶orã ñari, ti rãca cojoji me quẽnase yirũgũña”, ĩnare yirotiya mu̶.</s>
      <s id="b.1TI.16.18.2">“Ĩsivariquẽnarũgũña”, ĩnare yiya.</s>
      <s id="b.1TI.16.18.3">Ĩna gãjoare maimenane, gãjerãre ejarẽmorã ĩna ĩsijama, quẽnaja.</s>
     </seg>
     <seg type="verse" id="b.1TI.16.19">
      <s id="b.1TI.16.19.1">To bajiro ĩna yijama, quẽnaro ĩna yise vaja õ vecaju̶ gajeye cũrẽmorãre bajiro yirã, yiru̶arãma ĩna.</s>
      <s id="b.1TI.16.19.2">Quẽnaro ĩna yise vaja, õ vecaju̶ quẽnaro ĩnare yiru̶cu̶mi Dios.</s>
      <s id="b.1TI.16.19.3">Ĩnare ĩ gotiriarore bajiro ĩna rijato beroju̶ ĩ rãca quẽnaro ñacõa ñarũgũru̶arãma yuja.</s>
     </seg>
     <seg type="verse" id="b.1TI.16.20">
      <s id="b.1TI.16.20.1">Ajiya Timoteo.</s>
      <s id="b.1TI.16.20.2">“Cristo ocare quẽnaro gotimasioato” yigu̶, mu̶re cũñumi Dios.</s>
      <s id="b.1TI.16.20.3">To bajiri quẽnaro gotimasiorũgũña.</s>
      <s id="b.1TI.16.20.4">Socasere ĩna gotimasiorũgũsere ajibesa.</s>
      <s id="b.1TI.16.20.5">Dios ĩ cũre me ñari, vaja mani ñaja, “Masirã ye ñaja” ĩna yitu̶oĩaboase.</s>
     </seg>
     <seg type="verse" id="b.1TI.16.21">
      <s id="b.1TI.16.21.1">“Bu̶to masirã yere gotimasioaja yu̶a” yirãre ajisu̶yacõari, Cristo ocare ajitirũ̶nu̶besujarã ĩna yuja.</s>
      <s id="b.1TI.16.21.2">Mani u̶ju̶ Jesucristo, quẽnaro mu̶re yirũgũato.</s>
      <s id="b.1TI.16.21.3">To cõro ñaja.</s>
     </seg>
    </div>
   </div>
   <div type="book" id="b.2TI">
    <div type="chapter" id="b.2TI.21">
     <seg type="verse" id="b.2TI.21.1">
      <s id="b.2TI.21.1.1">¿Ñaboati mu̶, Timoteo?</s>
      <s id="b.2TI.21.1.2">Yu̶ ñaja Pablo vãme cu̶tigu̶, adi quetire mu̶re ucacõagũ̶.</s>
      <s id="b.2TI.21.1.3">Yu̶ macu̶re bajiro yu̶ maigũ̶ mu̶ ñajare “macu̶” mu̶re yaja yu̶.</s>
      <s id="b.2TI.21.1.4">Mu̶re quẽnarotigu̶, mani jacu̶ Diore, to yicõari, mani u̶ju̶ Jesucristore quẽne, ado bajise mu̶re sẽnibosaja yu̶: “Quẽnaro mu̶a rãca ĩ ñarotire yirã ĩre ejarẽmoña”, mu̶re yisẽnibosaja yu̶. “ ‘ “Manire rijabosayumi Jesucristo” yirãre ĩna rijato beroju̶ tudirijabeticõato’ yigu̶, yu̶ catisere ĩnare ĩsiru̶cu̶ja”, yicũmasiñumi Dios.</s>
      <s id="b.2TI.21.1.5">To bajiro ĩ yicũmasire ti ñajare, “Ti quetire Jesucristore gotibosagu̶, to bajise gotimasiocudiru̶cu̶ja mu̶”, yicõañumi Dios, yu̶re.</s>
     </seg>
     <seg type="verse" id="b.2TI.21.3">
      <s id="b.2TI.21.3.1">Yu̶ ñicu̶a Diore ĩna rũ̶cu̶bu̶omasiriarore bajirone ĩre rũ̶cu̶bu̶oaja yu̶ quẽne.</s>
      <s id="b.2TI.21.3.2">Ũ̶mu̶are, ñamire quẽne ĩre yu̶ sẽnijama, “Dios ĩ ejarẽmojare, ĩre quẽnaro ajitirũ̶nu̶gũ̶ ñacami Timoteo” yimasigũ̶ ñari, “Quẽnaro yaja mu̶”, ĩre yivariquẽnarũgũaja yu̶.</s>
     </seg>
     <seg type="verse" id="b.2TI.21.4">
      <s id="b.2TI.21.4.1">To bajiro yu̶ yijama, mu̶re yu̶ vadiveocatirũ̶mu̶ mu̶ oticatire tu̶oĩacõari, mu̶re bu̶to ĩaru̶aja yu̶, mu̶ rãca ñavariquẽnaru̶.</s>
     </seg>
     <seg type="verse" id="b.2TI.21.5">
      <s id="b.2TI.21.5.1">Mu̶ ñico Loida, mu̶ jaco Eunice quẽne, Cristore mu̶ ajitirũ̶nu̶roto rĩjoroju̶ne ĩre ajitirũ̶nu̶rã ñacama ĩna.</s>
      <s id="b.2TI.21.5.2">“Ĩna ajitirũ̶nu̶catore bajiro ĩ quẽne quẽnaro ajitirũ̶nu̶gũ̶ ñacami” yitu̶oĩacõari, “Quẽnaro yaja mu̶”, Diore ĩre yivariquẽnaja.</s>
     </seg>
     <seg type="verse" id="b.2TI.21.6">
      <s id="b.2TI.21.6.1">To bajiro mu̶re yitu̶oĩagũ̶ ñari, ado bajise mu̶ tuditu̶oĩarotire bojaja yu̶: Mu̶re yu̶ ãmo ñujeorone, “Adi ñaja mu̶ moaroti Dios ĩ cũre” Diore yu̶ yigotibosarone, quẽnaro mu̶ yirotire mu̶re u̶joyumi Dios.</s>
      <s id="b.2TI.21.6.2">To bajiro mu̶re ĩ yire ti ñajare, tire masiritibecu̶ne, mu̶ yimasiro cõro variquẽnase rãca quẽnaro yicõa ñaru̶cu̶ja mu̶.</s>
     </seg>
     <seg type="verse" id="b.2TI.21.7">
      <s id="b.2TI.21.7.1">Mani tu̶oĩabojonerotire yigu̶ me manire u̶joyumi Dios.</s>
      <s id="b.2TI.21.7.2">Ado bajiroju̶a mani yirotire yigu̶ manire u̶joyumi: Jesús ĩ bajirere mani gotijama, gotigüibetirotire, masare mani mairotire, to yicõari rojosere yiru̶aboarine, tire mani yibetirotire yigu̶, manire u̶joyumi Dios.</s>
     </seg>
     <seg type="verse" id="b.2TI.21.8">
      <s id="b.2TI.21.8.1">To bajiri, mani u̶ju̶ Cristo ĩ bajirere gotigüibesa.</s>
      <s id="b.2TI.21.8.2">Cristo ĩ bojasere yigu̶ ñari, tubibe ecocaju̶ yu̶ quẽne.</s>
      <s id="b.2TI.21.8.3">“Cristo su̶orine tubibe ecoyumi Pablo” yigüibecu̶ne, ado bajiroju̶a tu̶oĩaña mu̶: “Cristo ĩ bojasere yigu̶ ñari, Pablo rojose ĩ tãmu̶orore bajiro tãmu̶oroti ti ñaboajaquẽne, Cristo su̶ori quẽnaro Dios ĩ yise quetire ĩ ejarẽmose rãca gotimasiocõa ñaru̶cu̶ja yu̶”, yitu̶oĩaña.</s>
     </seg>
     <seg type="verse" id="b.2TI.21.9">
      <s id="b.2TI.21.9.1">Cristo ĩ rijabosare su̶orine, “Rojose mana ñaama”, manire yiĩañumi Dios.</s>
      <s id="b.2TI.21.9.2">To yicõari, “Yu̶ yarã ñari, quẽnaro yirã ñaña”, manire yiyumi.</s>
      <s id="b.2TI.21.9.3">Adi macaru̶cu̶ro ĩ rujeoroto rĩjoroju̶ne, “Ĩnare mairu̶cu̶ja” yimasir'i ñari, quẽnase mani yibetiboajaquẽne, “Rojose mana ñaama”, manire yiĩañumi Dios.</s>
     </seg>
     <seg type="verse" id="b.2TI.21.10">
      <s id="b.2TI.21.10.1">“Ĩnare mairu̶cu̶ja yu̶” ĩ yiriarore bajirone yigu̶ ñari, adigodoju̶ Jesucristore cõañumi, manire ĩ rijabosarotire yigu̶.</s>
      <s id="b.2TI.21.10.2">To bajiri Dios manire ĩ yire su̶orine mani masibetiborotire, “Manire bu̶to maiami Dios”, yimasiaja mani.</s>
      <s id="b.2TI.21.10.3">To yicõari, “Jesucristo manire rijabosayumi” mani yitu̶oĩajama, mani rijato beroju̶ “Tudirijabeticõato” yigu̶, Dios ĩ catisere manire ĩ ĩsire quetire ajirã ñari, mani bajirotire güibeaja mani.</s>
     </seg>
     <seg type="verse" id="b.2TI.21.11">
      <s id="b.2TI.21.11.1">“Ti quetire ajitirũ̶nu̶ato masa” yigu̶, gotimasiocudirocu̶re yu̶re cõañumi Dios.</s>
     </seg>
     <seg type="verse" id="b.2TI.21.12">
      <s id="b.2TI.21.12.1">To bajiri, ĩ bojarore bajiro gotimasiocudigu̶ ñari, tubibe ecocõari, rojose tãmu̶oaja yu̶.</s>
      <s id="b.2TI.21.12.2">To bajiro bajigu̶ ñaboarine, yu̶re ejarẽmogũ̶re Cristore quẽnaro masigũ̶ ñari, ti quetire gotigüibeaja yu̶.</s>
      <s id="b.2TI.21.12.3">To bajiri, “Yu̶re ĩna sĩaboajaquẽne, Cristore ajitirũ̶nu̶rãju̶ama, quẽnaro yu̶ gotimasiorore bajirone ‘Gotimasiocõa ñato’ yigu̶, mu̶are ejarẽmocõa ñaru̶cu̶mi”, ĩre yimasiaja yu̶.</s>
      <s id="b.2TI.21.12.4">To bajiro ĩ yirã ñari, Jesucristo ĩ tudiejajaquẽne, gotimasiocõa ñaru̶arãma.</s>
     </seg>
     <seg type="verse" id="b.2TI.21.13">
      <s id="b.2TI.21.13.1">To bajiri, mu̶re yu̶ gotimasiocatire bajirone gotimasiocõa ñaña.</s>
      <s id="b.2TI.21.13.2">To bajiro mu̶ yijama, “Jesucristore ajitirũ̶nu̶rãre manire maiami Dios” yimasigũ̶ ñari, “Manire ĩ mairore bajirone ĩnare quẽne yu̶ mairotire yigu̶ ejarẽmoru̶cu̶mi” yitu̶oĩacõari, mu̶ gotimasiorãre ĩnare maiña.</s>
     </seg>
     <seg type="verse" id="b.2TI.21.14">
      <s id="b.2TI.21.14.1">Dios ĩ ejarẽmose rãca tu̶oĩacõari, “Cristo su̶orine quẽnaro Dios ĩ yise quetire gotimasiorocu̶ ñaja yu̶”, yicaju̶ mu̶.</s>
      <s id="b.2TI.21.14.2">To bajiri, “Quẽnaro gotimasioato” yigu̶, Esp'iritu Santo ĩ ejarẽmose rãca mu̶ yimasiro cõro yirũgũña.</s>
      <s id="b.2TI.21.14.3">Gãjerã mu̶ gotimasiorore bajiro me ĩna gotijama, “Bajibeaja.</s>
      <s id="b.2TI.21.14.4">Ado bajiroju̶a bajiaja”, ĩnare yigotiru̶cu̶ja mu̶.</s>
     </seg>
     <seg type="verse" id="b.2TI.21.15">
      <s id="b.2TI.21.15.1">Asia sitaju̶ vadiriarã Cristore ajitirũ̶nu̶rã, yu̶ babarã ñaboacana yu̶ tu̶ju̶ vadiboarine, ejadimenane, tudicoarere jẽre masigũ̶ja mu̶.</s>
      <s id="b.2TI.21.15.2">Ĩna ñañuma Figelo, Hermógenes, to yicõari gãjerã quẽne.</s>
     </seg>
     <seg type="verse" id="b.2TI.21.16">
      <s id="b.2TI.21.16.1">To bajiro ĩna bajiboajaquẽne, Ones'iforo vãme cu̶tigu̶ju̶ama, “Yu̶ baba ñacami Pablo” yitu̶oĩagüibecu̶ ñari, tubibe ecocõari yu̶ ñarimacare ejacõagũ̶ju̶ma, macasu̶oasumi, yu̶re bu̶jacõariju̶ “Tu̶jagu̶sa” yigu̶.</s>
      <s id="b.2TI.21.16.2">Yu̶re bu̶jacõari, cojoji me quẽnaro yu̶re ĩ yijare, variquẽnacaju̶ yu̶.</s>
      <s id="b.2TI.21.16.3">Ĩ ñarimaca Efeso vãme cu̶ti macaju̶ yu̶ ejajaquẽne, quẽnaro yu̶re ejarẽmorũgũcami.</s>
      <s id="b.2TI.21.16.4">Tire masigũ̶ja mu̶.</s>
      <s id="b.2TI.21.16.5">To bajiro yicacu̶ ĩ ñajare, “Ĩ ya vianare ĩamaicõari, quẽnaro yiba mu̶, masare mu̶ beserirũ̶mu̶ ti ejaro”, ĩre yisẽniĩaja yu̶, mani u̶ju̶re.</s>
     </seg>
    </div>
    <div type="chapter" id="b.2TI.22">
     <seg type="verse" id="b.2TI.22.1">
      <s id="b.2TI.22.1.1">Yu̶ macu̶re bajiro bajigu̶, ado bajise yu̶ gotisere quẽnaro ajiya mu̶: “Ĩre ajitirũ̶nu̶gũ̶ yu̶ ñajare, yu̶re ĩamaicõari, quẽnaro yu̶ yirotire yu̶re u̶joyumi Jesucristo” yimasigũ̶ ñari, ĩ bojase rĩne yicõa ñaña mu̶.</s>
     </seg>
     <seg type="verse" id="b.2TI.22.2">
      <s id="b.2TI.22.2.1">Mu̶re yu̶ gotimasiocatire gãjerãre quẽne gotimasiocaju̶ yu̶.</s>
      <s id="b.2TI.22.2.2">To bajiri, jãjarã ñacama “Riojo gotiami Pablo” yirã.</s>
      <s id="b.2TI.22.2.3">Tire riojo gotimasioronare gãjerãre gotimasiorotiru̶cu̶ja mu̶, “Cristore ajitirũ̶nu̶rã ñato ĩna quẽne” yigu̶.</s>
     </seg>
     <seg type="verse" id="b.2TI.22.3">
      <s id="b.2TI.22.3.1">Surara masu̶, rojose ĩre tãmu̶oroti ti ñaboajaquẽne, ĩ u̶ju̶ ĩ bojarore bajiro yigu̶mi.</s>
      <s id="b.2TI.22.3.2">Ĩre bajirone bajiroti ñaja mu̶re quẽne.</s>
      <s id="b.2TI.22.3.3">Jesucristore ajitirũ̶nu̶gũ̶ ñari, “Pablo rojose ĩ tãmu̶orore bajiro rojose tãmu̶oroti ti ñaboajaquẽne, Cristo ĩ bajirere gotimasiocõa ñaru̶cu̶ja yu̶” yitu̶oĩacõari, gotimasiorũgũña.</s>
     </seg>
     <seg type="verse" id="b.2TI.22.4">
      <s id="b.2TI.22.4.1">Surara ĩ moajama, u̶ju̶ ĩ ĩavariquẽnarotire bojagu̶ ñari, ĩ rotise rĩne moagũ̶mi.</s>
     </seg>
     <seg type="verse" id="b.2TI.22.5">
      <s id="b.2TI.22.5.1">To bajiro bajiaja ajerimasu̶re quẽne, “Gãjerãre ajerẽtogũ̶sa” yiboagu̶re.</s>
      <s id="b.2TI.22.5.2">Ajere vãmere bajiro ĩ ajebetijama, ĩ ajeboase vaja, vaja bu̶jabecu̶mi.</s>
     </seg>
     <seg type="verse" id="b.2TI.22.6">
      <s id="b.2TI.22.6.1">Gajeyere quẽne ado bajiro yaja mani: “Vese moagũ̶ma, ĩju̶a ñaami ti vese ti rica cu̶tiro, juasu̶orocu̶ma”, yaja mani.</s>
     </seg>
     <seg type="verse" id="b.2TI.22.7">
      <s id="b.2TI.22.7.1">Mu̶re yu̶ gotisere quẽnaro tu̶oĩaña.</s>
      <s id="b.2TI.22.7.2">Quẽnaro mu̶ tu̶oĩajama, gãjerãre mu̶ gotimasiorotire “Tu̶oĩamasiato” yigu̶, mu̶re ejarẽmoru̶cu̶mi mani u̶ju̶.</s>
     </seg>
     <seg type="verse" id="b.2TI.22.8">
      <s id="b.2TI.22.8.1">Cristo ĩ bajirere masiritibeticõaña: U̶ju̶ David ñamasir'i jãnami, rijacoaboarine Dios su̶orine quẽna tudicatir'i ñaami Jesús.</s>
      <s id="b.2TI.22.8.2">To bajiri, “Rotimu̶orũ̶gõru̶cu̶mi” yigu̶, Dios ĩ cõar'i ñaami.</s>
      <s id="b.2TI.22.8.3">To bajiri, tirene gotirũgũaja yu̶, masare gotimasiogũ̶.</s>
     </seg>
     <seg type="verse" id="b.2TI.22.9">
      <s id="b.2TI.22.9.1">Tire gotimasiogũ̶ ñari, rojose yir'ire bajiro cõmemarine sia ecocõari, tubibe ecoaja yu̶.</s>
      <s id="b.2TI.22.9.2">Yu̶re ĩna tubibeboajaquẽne, Dios ocaju̶ama gotitu̶ja ecobetiru̶aroja.</s>
     </seg>
     <seg type="verse" id="b.2TI.22.10">
      <s id="b.2TI.22.10.1">To bajiri, “Ĩna ñaru̶arãma yu̶ yarã” Dios ĩ yiĩariarã quẽnaro ĩna ñarotire yigu̶, rojose tãmu̶oaja yu̶.</s>
      <s id="b.2TI.22.10.2">Cristo ĩ bajirere ajitirũ̶nu̶rã ñari, “Ĩna rijato beroju̶ Diorãca quẽnaro ñaru̶arãma” yigu̶, gotimasiocõa ñaja yu̶.</s>
     </seg>
     <seg type="verse" id="b.2TI.22.11">
      <s id="b.2TI.22.11.1">Ado bajiro gotire riojo ñaja: Cristore ajitirũ̶nu̶rã ñari, rojose yiru̶aboarine, tire mani yibetijama, mani rijato beroju̶ quẽna tudicaticõari, ĩ rãca quẽnaro ñarũgũru̶arãja.</s>
     </seg>
     <seg type="verse" id="b.2TI.22.12">
      <s id="b.2TI.22.12.1">Gãjerã rojose manire ĩna yiboajaquẽne, Dios ĩ bojarore bajiro mani yicõa ñajama, õ vecaju̶ ĩ rotiroju̶ ĩ rãca ñaru̶arãja mani quẽne.</s>
      <s id="b.2TI.22.12.2">To bajiboarine, “Jesúre ajitirũ̶nu̶rã me ñaja yu̶a” mani yijama, ĩ quẽne, õ vecaju̶ ĩ jacu̶ ĩaro rĩjoroju̶a, “Ĩnare masibeaja”, manire yiru̶cu̶mi.</s>
     </seg>
     <seg type="verse" id="b.2TI.22.13">
      <s id="b.2TI.22.13.1">Mani yirore bajiro yimena ñaboarine, “To bajirone bajigu̶mi Dios quẽne”, yitu̶oĩaroti me ñaja.</s>
      <s id="b.2TI.22.13.2">Socagu̶ me ñaami ĩma.</s>
      <s id="b.2TI.22.13.3">“Yiru̶cu̶ja” ĩ yirore bajirone yigu̶ ñaami.</s>
     </seg>
     <seg type="verse" id="b.2TI.22.14">
      <s id="b.2TI.22.14.1">To bajiro mu̶re yu̶ gotisere, Cristo ĩ bajirere gotimasiorimasare ĩnare gotiya, “Tire masiritibeticõato” yigu̶.</s>
      <s id="b.2TI.22.14.2">To yicõari, gaje vãme ado bajiro ĩnare gotirẽmoña: “Socase ĩna yise ũni su̶orine gãmerã oca josabesa.</s>
      <s id="b.2TI.22.14.3">Tire mu̶a yijama, masare no bajiro yiejarẽmobetoja.</s>
      <s id="b.2TI.22.14.4">To bajiri, socase ĩna yisere ajianane, quẽnaseju̶are ĩna ajiru̶aboasere ajimavisia tu̶jacõarãma”, ĩnare yigotiya mu̶.</s>
     </seg>
     <seg type="verse" id="b.2TI.22.15">
      <s id="b.2TI.22.15.1">To yicõari, Cristore ajitirũ̶nu̶rãre gotimasiogũ̶ ñari, Dios mu̶re ĩ ĩavariquẽnarotire yigu̶, mu̶ yimasiro cõro variquẽnase rãca quẽnaro yirũgũña.</s>
      <s id="b.2TI.22.15.2">To bajiro yigu̶ ñari, bojonebecu̶ne, mu̶ yirũgũsere ĩre gotiru̶cu̶ja mu̶.</s>
     </seg>
     <seg type="verse" id="b.2TI.22.16">
      <s id="b.2TI.22.16.1">Adigodoaye rĩne tu̶oĩacõari, “Gãmerã ñagõto mani” ĩna yijama, ĩnare ajibesa.</s>
      <s id="b.2TI.22.16.2">Tire tu̶oĩavariquẽnarã ñari, Dioju̶are ajibeticõari, rojoseju̶are bu̶tobu̶sa yirũtuana yirãma.</s>
     </seg>
     <seg type="verse" id="b.2TI.22.17">
      <s id="b.2TI.22.17.1">Socase ĩna gotimasioseju̶are ajisu̶yacõari, Dios ocare ajiboariarã, jãjarãbu̶sa ñarũtuaru̶arãma socaseju̶are ajirã.</s>
      <s id="b.2TI.22.17.2">To bajiro bajiyuma, Himeneo, to yicõari Fileto vãme cu̶tigu̶ quẽne, Cristore ajisu̶yaboariarã.</s>
     </seg>
     <seg type="verse" id="b.2TI.22.18">
      <s id="b.2TI.22.18.1">Cristo ĩ bajirere riojo ajisu̶yaboariarã, socaseju̶are ajisu̶yacõari, ĩna gotimasiojama, “Jẽre rijariarãre Dios ĩ catioriarũ̶mu̶ rẽtocoasuja”, yisocarãma ĩna.</s>
      <s id="b.2TI.22.18.2">To bajiro ĩna yijare, Dios ocare ajitu̶jacõari, socaseju̶are ajisu̶yacoasuma sĩgũ̶ri.</s>
     </seg>
     <seg type="verse" id="b.2TI.22.19">
      <s id="b.2TI.22.19.1">Socasere ĩna ajisu̶yacoaboajaquẽne, Dios ocare ajisu̶yarã masuju̶a, socasere ajisu̶yabetiru̶arãma ĩna.</s>
      <s id="b.2TI.22.19.2">To bajiro ĩna bajirotire yiro, ado bajiro gotiaja ti: “Ĩ yarãre ĩamasiami mani u̶ju̶”, yigotiaja.</s>
      <s id="b.2TI.22.19.3">To yicõari, gajeju̶ ado bajiro gotiaja: “ ‘Jesúre ajitirũ̶nu̶rã ñaja yu̶a’ yirãma, rojose ĩna yisere yitu̶jajama, quẽnaja”, yigotiaja ti.</s>
     </seg>
     <seg type="verse" id="b.2TI.22.20">
      <s id="b.2TI.22.20.1">Gotimasiore queti mu̶re gotigu̶ yaja yu̶: Gajeyeũni jairo ti ñarivima, oro rãca, to yicõari, plata vãme cu̶ti rãca ĩna quẽnoria sotu̶ri rione ñabetoja.</s>
      <s id="b.2TI.22.20.2">Yucú̶ rãca, riri rãca ĩna quẽnoria sotu̶ri quẽne ñaroja.</s>
      <s id="b.2TI.22.20.3">Jairo vaja cu̶ti sotu̶rire ĩacõari, gãjerã ĩre ĩna ĩarũ̶cu̶bu̶orotire masigũ̶ ñari, ado bajiro tu̶oĩagũ̶mi ti vi u̶ju̶: “Ñamasurã ĩna ejajama, ĩnare bare ecagu̶, jairo vaja cu̶ti sotu̶ri rãca bare jeoru̶cu̶ja”, yitu̶oĩagũ̶mi, “Yu̶re rũ̶cu̶bu̶oato ĩna” yigu̶. “ ‘Yucú̶ rãca, to yicõari, riri rãca quẽnoria sotu̶rine bare yu̶ jeojama, yu̶re rũ̶cu̶bu̶omenama’ yigu̶, yu̶ cu̶ose ñaru̶aroja”, yigu̶mi.</s>
      <s id="b.2TI.22.20.4">Ti sotu̶rire bajirone bajiaja mani quẽne, Cristore ajitirũ̶nu̶rã.</s>
     </seg>
     <seg type="verse" id="b.2TI.22.21">
      <s id="b.2TI.22.21.1">Cristore ajitirũ̶nu̶rã ñaboarine rojose yirãma, tire yitu̶jacõari, quẽnaseju̶are ĩna yijama, “Rojose mana ñaama.</s>
      <s id="b.2TI.22.21.2">Ĩna su̶orine yu̶re rũ̶cu̶bu̶oru̶arãma gãjerã quẽne” yigu̶ ñari, ĩre ĩna yibosarotire rotiru̶cu̶mi Dios.</s>
     </seg>
     <seg type="verse" id="b.2TI.22.22">
      <s id="b.2TI.22.22.1">To bajiri, ado bajiro yirũgũña mu̶: Mamarã, Diore ajimena, no ĩna bojase ĩna yise ũnire yibeticõari, ado bajiroju̶a yirũgũña: “Ĩ yirore bajiro yigu̶ ñaami” Cristore ĩre yitu̶oĩacõari, quẽnase rĩne yirũgũña.</s>
      <s id="b.2TI.22.22.2">Diore, to yicõari “Jesucristore ajitirũ̶nu̶rã ñaja yu̶a” yisocamenare quẽne, maicõari, mu̶ rãca quẽnaro ĩna ñarotire yigu̶, quẽnaro ĩnare yirũgũña.</s>
     </seg>
     <seg type="verse" id="b.2TI.22.23">
      <s id="b.2TI.22.23.1">Adigodoaye rĩne tu̶oĩacõari, “Gãmerã ñagõto mani” ĩna yijama, ĩnare ajibesa, “Tire mani gãmerã ñagõboajama, quẽnabetoja” yimasigũ̶ ñari.</s>
     </seg>
     <seg type="verse" id="b.2TI.22.24">
      <s id="b.2TI.22.24.1">Mani u̶ju̶ bojasere yigu̶ma, oca josabecu̶ ñagũ̶mi.</s>
      <s id="b.2TI.22.24.2">Ado bajiroju̶a bajigu̶ ñagũ̶mi: Gãjerãre ajirũ̶cu̶bu̶ocõari, quẽnaro ĩnare yigu̶ ñagũ̶mi.</s>
      <s id="b.2TI.22.24.3">“Cristore quẽnaro ajitirũ̶nu̶ato ĩna” yigu̶, quẽnaro gotimasiogũ̶ ñagũ̶mi.</s>
     </seg>
     <seg type="verse" id="b.2TI.22.25">
      <s id="b.2TI.22.25.1">Dios ocare riojo gotimasiomenare, Dios ĩ bojarore bajiro quẽnaro yiru̶agu̶ ñari, ĩnare ĩamaicõari, “Ado bajiroju̶a bajiaja”, ĩnare yigotimasiogũ̶mi.</s>
      <s id="b.2TI.22.25.2">Dios su̶orine ricatiju̶a tu̶oĩacõari, ĩ oca riojo gotimasiorere ĩna ajitirũ̶nu̶rotire bojagu̶ ñari, to bajiro gotigu̶mi.</s>
     </seg>
     <seg type="verse" id="b.2TI.22.26">
      <s id="b.2TI.22.26.1">Ĩ gotisere ajicõari, “Riojo gotiami” ĩre ĩna yiajijama, “Satanás su̶orine masare yitorũgũñuja mani”, yirã ñari, ĩ rotiboasere yitu̶jaru̶arãma ĩna.</s>
     </seg>
    </div>
    <div type="chapter" id="b.2TI.23">
     <seg type="verse" id="b.2TI.23.1">
      <s id="b.2TI.23.1.1">Adi macaru̶cu̶ro ti jediroto rĩjoro Dios ĩ bojarore bajiro yirãma, bu̶to rojose tãmu̶oru̶arãma, jãjarã ado bajiro rojose yirã ĩna ñajare:</s>
     </seg>
     <seg type="verse" id="b.2TI.23.2">
      <s id="b.2TI.23.2.1">Gãjerãre maitu̶oĩamenane, ĩna masu yeju̶are tu̶oĩarã ñaru̶arãma.</s>
      <s id="b.2TI.23.2.2">Jairo gãjoa cu̶orã ñaboarine, jaibu̶saro bojarẽmorã ñaru̶arãma.</s>
      <s id="b.2TI.23.2.3">“Ñamasurã ñaja yu̶a”, yijairã ñaru̶arãma.</s>
      <s id="b.2TI.23.2.4">Gãjerãma, “Ñamasurã ñaja yu̶a” yitu̶oĩarã ñaboarine, “To bajiro bajirã ñaja yu̶a”, yibetiru̶arãma.</s>
      <s id="b.2TI.23.2.5">Masare, Dios yere quẽne, rũ̶cu̶bu̶omena ñaru̶arãma.</s>
      <s id="b.2TI.23.2.6">Ĩna jacu̶a ĩna rotisere cu̶dimena ñaru̶arãma.</s>
      <s id="b.2TI.23.2.7">Dios quẽnaro ĩnare ĩ yiboajaquẽne, “Quẽnaro yaja mu̶”, ĩre yimena ñaru̶arãma.</s>
      <s id="b.2TI.23.2.8">Gãjerã rãca quẽnaro ñamena ñaru̶arãma.</s>
      <s id="b.2TI.23.2.9">Masa ĩaro rĩjoroju̶a, socarãne, “Ado bajise rojose yima”, yigotirã ñaru̶arãma.</s>
      <s id="b.2TI.23.2.10">Rojose ĩna yiru̶a tu̶oĩasere, “Yibeticõato mani”, yimena ñaru̶arãma.</s>
      <s id="b.2TI.23.2.11">Quẽnaro yirãre ĩaterã ñaru̶arãma.</s>
     </seg>
     <seg type="verse" id="b.2TI.23.4">
      <s id="b.2TI.23.4.1">“Mu̶a babarã ñaru̶arãja” yiboarine, ĩnare ĩsirearã ñaru̶arãma.</s>
      <s id="b.2TI.23.4.2">“Rojose yibetiroti ñaja” yitu̶oĩamenane, guaro rojosere yirã ñaru̶arãma.</s>
      <s id="b.2TI.23.4.3">Dios ĩ bojaseju̶a yiroti ũnirene yirã, ĩna bojaseju̶are yivariquẽnarã ñaru̶arãma.</s>
     </seg>
     <seg type="verse" id="b.2TI.23.5">
      <s id="b.2TI.23.5.1">“Cristore ajitirũ̶nu̶rã ñari, Diore rũ̶cu̶bu̶oaja” yigotirã ñaboarine, Dios ĩ bajirore bajiro yibetiru̶arãma.</s>
      <s id="b.2TI.23.5.2">To bajiro yirãre ĩacõari, ĩnare baba cu̶tibesa.</s>
     </seg>
     <seg type="verse" id="b.2TI.23.6">
      <s id="b.2TI.23.6.1">Ĩna ũna, no bojarone virire sãjacudirã ñari, ado bajise tu̶oĩarãre rõmiare bu̶jarãma: Rojose ĩna yiru̶a tu̶oĩasere, “Yibeticõato mani” yibetiriarã ñari, “Rojose mani yise vaja rojose tãmu̶oru̶arãja mani”, yitu̶oĩarãma.</s>
      <s id="b.2TI.23.6.2">Tire tu̶oĩasu̶tirititerã ñari, gajeye no bojase mame gotimasioreju̶are ajivariquẽnaru̶arã ñarãma.</s>
      <s id="b.2TI.23.6.3">To bajiri, socasere quẽnaro ĩnare gotimasiorãma.</s>
      <s id="b.2TI.23.6.4">To bajiro ĩna yijare, ajimasirã ñaboarine, Dios oca riojo gotimasioreju̶arema masibetiru̶arãma.</s>
      <s id="b.2TI.23.6.5">To bajiri, socarãne gotitorimasare ĩnare baba cu̶tibetiroti ñaja.</s>
     </seg>
     <seg type="verse" id="b.2TI.23.8">
      <s id="b.2TI.23.8.1">Ĩnare bajiro yimasiñujarã Janes, to yicõari, Jambres vãme cu̶tigu̶.</s>
      <s id="b.2TI.23.8.2">Diore gotirẽtobosagu̶, Moisés ñamasir'i, u̶ju̶, faraónre ĩre ĩ gotisere ajicõari, “Dios ocare ajirũ̶cu̶bu̶obeticõato” yirã, ĩaĩañamanire yiĩomasiñujarã ĩna.</s>
      <s id="b.2TI.23.8.3">Ti ũnire yirã, adirũ̶mu̶ri ñarã quẽne, Diore ajitirũ̶nu̶rãre, “Ajitirũ̶nu̶beticõato” yirã, socasere gotimasiorãma.</s>
      <s id="b.2TI.23.8.4">To bajiro yirã ñari, rojose rĩne tu̶oĩarãma.</s>
      <s id="b.2TI.23.8.5">To bajiri, Cristo ocare riojo gotimasiorere ĩna ajitirũ̶nu̶betijare, “Yu̶ macu̶re ajitirũ̶nu̶rã me ñaama”, ĩnare yiĩagũ̶mi Dios.</s>
     </seg>
     <seg type="verse" id="b.2TI.23.9">
      <s id="b.2TI.23.9.1">Socase gotimasiorimasare, “Cristore ajitirũ̶nu̶rã me ñaama” yimasibetiboarine, yoaro mene, “Socasere gotirũgũama”, ĩnare yiĩamasicoaru̶arãma masa.</s>
      <s id="b.2TI.23.9.2">Tire bajirone bajimasiñuja, Janes, to yicõari Jambres mesare quẽne.</s>
      <s id="b.2TI.23.9.3">Ĩna yitosere masibetiboarine, “Diore rũ̶cu̶bu̶omena ñari, tu̶oĩamasimenare bajiro yiyuma”, ĩnare yiĩamasicoasujarã masa jediro.</s>
      <s id="b.2TI.23.9.4">To bajiri, socase gotimasiorimasare baba cu̶tibetiroti ñaja.</s>
     </seg>
     <seg type="verse" id="b.2TI.23.10">
      <s id="b.2TI.23.10.1">Mu̶ baba cu̶tibetironare bajiro me bajiaja mu̶ju̶ama.</s>
      <s id="b.2TI.23.10.2">Yu̶ gotimasiosere quẽnaro ajitirũ̶nu̶adicaju̶ mu̶. “ ‘Dios ĩ bojasere yigu̶sa’ yigu̶, to bajiro bajiñarũgũami”, yu̶re yimasiaja mu̶.</s>
      <s id="b.2TI.23.10.3">“Yu̶re ejarẽmoru̶cu̶mi Cristo” yu̶ yitu̶oĩasere, yu̶re ajirũ̶cu̶bu̶omenare rojose yijũnisinibecu̶, yu̶ maicõa ñasere, to yicõari, bu̶to rojose tãmu̶oboarine, Cristore ajitirũ̶nu̶gũ̶ ñari, yu̶ gotimasiocõa ñarũgũsere masiaja mu̶.</s>
     </seg>
     <seg type="verse" id="b.2TI.23.11">
      <s id="b.2TI.23.11.1">Antioqu'ia, Iconio, Listra vãme cu̶ti macariju̶ rojose yu̶ tãmu̶ocatire masiaja mu̶.</s>
      <s id="b.2TI.23.11.2">To bajiro rojose yu̶re ĩna yirũgũboajaquẽne, gotimasiocõa ñacaju̶ yu̶.</s>
      <s id="b.2TI.23.11.3">Tocãrãcajine rojose yu̶ tãmu̶ocatire yu̶re yirẽtobosacami mani u̶ju̶.</s>
     </seg>
     <seg type="verse" id="b.2TI.23.12">
      <s id="b.2TI.23.12.1">“Yu̶ sĩgũ̶ne rojose tãmu̶ogũ̶ me bajiaja”, yitu̶oĩaja.</s>
      <s id="b.2TI.23.12.2">Tocãrãcu̶ne Jesucristore ajitirũ̶nu̶rãma, Dios ĩ bojarore bajiro yirã ñari, rojose yiecoru̶arãma.</s>
     </seg>
     <seg type="verse" id="b.2TI.23.13">
      <s id="b.2TI.23.13.1">Rojose ĩna tãmu̶oñarone, socasere gotimasiorimasa quẽne, “Diore gotirẽtobosarã ñaja yu̶a” ĩna yisocajama, ĩna masune socasere gotiecorãre bajiro bajiru̶arãma.</s>
      <s id="b.2TI.23.13.2">To bajiri, rojose yirã, to yicõari, socasere gotirã quẽne bu̶tobu̶sa Dios ĩ ĩavariquẽnabetire yirũtuaru̶arãma.</s>
     </seg>
     <seg type="verse" id="b.2TI.23.14">
      <s id="b.2TI.23.14.1">To bajiro ĩna bajiboajaquẽne, mu̶ju̶ama, Cristo ocare ajicõari, “Riojo gotimasiore ñaja” mu̶ yiajicatire ajitirũ̶nu̶ tu̶jabeja.</s>
      <s id="b.2TI.23.14.2">“Yu̶re gotimasiocana riojo gotimasiocama”, yimasiaja mu̶.</s>
     </seg>
     <seg type="verse" id="b.2TI.23.15">
      <s id="b.2TI.23.15.1">To yicõari, daquegu̶ ñagũ̶ju̶ne, Dios ocare masa ĩna ucamasirere ajimasiadicaju̶ mu̶.</s>
      <s id="b.2TI.23.15.2">Tire mani buejama, “ ‘Jesucristo manire rijabosayumi’ yirãre quẽnaro Dios ĩ yise quetire bu̶tobu̶sa masirã ñarũtuaru̶arãja”, yimasiaja mani.</s>
     </seg>
     <seg type="verse" id="b.2TI.23.16">
      <s id="b.2TI.23.16.1">Dios oca masa ĩna ucamasire ñajediro ĩ ye ñaja.</s>
      <s id="b.2TI.23.16.2">Tire ucamasiriarã, Dios ĩ ejarẽmose rãca tu̶oĩacõari, ucamasiñujarã.</s>
      <s id="b.2TI.23.16.3">Ñajediro ado bajiro manire ejarẽmoaja ti: Riojo ñamasusere manire gotimasioaja.</s>
      <s id="b.2TI.23.16.4">“Rojose yigu̶ ñaja mu̶” manire yigotimasiocõari, “Tire yitu̶jacõari, ado bajiroju̶a mu̶ yijama, quẽnaja”, manire yigotimasioaja.</s>
      <s id="b.2TI.23.16.5">To bajiro yicõari, quẽnaro mani yirũgũrotire manire gotimasiorũgũaja.</s>
     </seg>
     <seg type="verse" id="b.2TI.23.17">
      <s id="b.2TI.23.17.1">Dios ocare ajigu̶ma, “Ĩ bojarore bajiro quẽnaseayere yimasijeocõato” yiro, to bajiro manire yigotimasiorũgũaja Dios oca masa ĩna ucamasire.</s>
     </seg>
    </div>
    <div type="chapter" id="b.2TI.24">
     <seg type="verse" id="b.2TI.24.1">
      <s id="b.2TI.24.1.1">Ñamasuse mu̶re gotigu̶ yaja yu̶.</s>
      <s id="b.2TI.24.1.2">Dios, ĩ macu̶ Jesucristo quẽne tire ajirãma.</s>
      <s id="b.2TI.24.1.3">Jesucristo ñaami, ñajediro rotirocu̶.</s>
      <s id="b.2TI.24.1.4">Adigodoju̶re tudiejacõari, catirãre, rijariarãre quẽne, mani yirere ĩacõĩaru̶cu̶mi.</s>
      <s id="b.2TI.24.1.5">To bajiro ĩ yiroti ti ñajare, Cristo ĩ bajirere gotimasiocõa ñarũgũña.</s>
      <s id="b.2TI.24.1.6">Masa ĩna ajiru̶ajama, ĩna ajiru̶abetijaquẽne, ĩnare gotimasiocõa ñaña.</s>
      <s id="b.2TI.24.1.7">Rojose ĩna yirere, “Rojosere yiyuja yu̶a” ĩna yimasirotire yigu̶, quẽnaro ĩnare gotimasioña.</s>
      <s id="b.2TI.24.1.8">To yicõari, “Rojose yitu̶jaya mu̶a”, ĩnare yiba.</s>
      <s id="b.2TI.24.1.9">“Ado bajiroju̶a mu̶a yijama, quẽnaru̶aroja”, ĩnare yigotiba.</s>
      <s id="b.2TI.24.1.10">To bajiro ĩnare mu̶ gotimasioboajaquẽne, rojosere ĩna yicõa ñajama, ĩnare gotimasiocõa ñaru̶cu̶ja mu̶.</s>
     </seg>
     <seg type="verse" id="b.2TI.24.3">
      <s id="b.2TI.24.3.1">Ado bajiro bajiroti ti ñajare, quẽnaro ĩnare gotimasiorũgũña mu̶: Adirũ̶mu̶ri Dios ocare mu̶ gotimasiosere ajirũgũrãma masa.</s>
      <s id="b.2TI.24.3.2">Beroju̶ma tire ajitecõari, ĩna ajiru̶aseju̶are gotimasiorãre jirẽocõari, “Yu̶are gotimasioña”, ĩnare yiru̶arãma.</s>
     </seg>
     <seg type="verse" id="b.2TI.24.4">
      <s id="b.2TI.24.4.1">Dios oca riojo gotimasioreju̶are ajitu̶jacõari, tirũ̶mu̶ana ĩna tu̶oĩarũgũmasireju̶are ajitirũ̶nu̶ru̶arãma ĩna.</s>
     </seg>
     <seg type="verse" id="b.2TI.24.5">
      <s id="b.2TI.24.5.1">Mu̶ju̶ama, “To bajiro yiroma” yigu̶, roori ñarũgũru̶cu̶ja mu̶.</s>
      <s id="b.2TI.24.5.2">Rojose mu̶re ĩna yiboajaquẽne, Dios ĩ bojase jediro yicõa ñarũgũru̶cu̶ja mu̶.</s>
      <s id="b.2TI.24.5.3">To bajiro yigu̶ ñari, “Jesucristo manire ĩ rijabosare ñajare, Dios yarã mu̶a ñaru̶ajama, rojose mu̶a yisere yitu̶jacõari, Cristore ajitirũ̶nu̶ña”, yigotimasiocõa ñarũgũru̶cu̶ja mu̶.</s>
     </seg>
     <seg type="verse" id="b.2TI.24.6">
      <s id="b.2TI.24.6.1">Jẽre yu̶ju̶arema, tire gotimasiogũ̶ yu̶ ñajare, yu̶re ĩna sĩaroti mojoroaca ru̶yaja.</s>
     </seg>
     <seg type="verse" id="b.2TI.24.7">
      <s id="b.2TI.24.7.1">Rojose tãmu̶ogũ̶ ñaboarine, mani u̶ju̶ ĩ roticatire bajirone quẽnaro yicoadicaju̶.</s>
      <s id="b.2TI.24.7.2">To bajiri, tire yijeocõaja yu̶.</s>
     </seg>
     <seg type="verse" id="b.2TI.24.8">
      <s id="b.2TI.24.8.1">To bajiro yigu̶ yu̶ ñajare, masare Dios ĩ ĩabeserirũ̶mu̶ ti ejaro, “ ‘Quẽnaro mu̶re yaja’ yu̶re yiru̶cu̶mi Dios”, yimasiaja yu̶.</s>
      <s id="b.2TI.24.8.2">To bajiro yu̶re ĩ yijama, yu̶ sĩgũ̶rene yigu̶ me yiru̶cu̶mi.</s>
      <s id="b.2TI.24.8.3">Ñajediro adi macaru̶cu̶roju̶re “Jesucristo tudiejaru̶cu̶mi” yitu̶oĩarãre quẽne, to bajirone yiru̶cu̶mi.</s>
     </seg>
     <seg type="verse" id="b.2TI.24.9">
      <s id="b.2TI.24.9.1">Yu̶ rãca ñaboagu̶, Demas vãme cu̶tigu̶, yu̶re vaveocami, Tesalónica vãme cu̶ti macaju̶ vacu̶.</s>
      <s id="b.2TI.24.9.2">Dios yere ĩ mairo rẽtoro adigodoayere maigũ̶ ñari, to bajiro bajicami.</s>
      <s id="b.2TI.24.9.3">Crescente vãme cu̶tigu̶ju̶are, “Galacia sitanare Cristo ocare gotimasioru̶cu̶ja mu̶”, ĩre yicõacaju̶ yu̶.</s>
      <s id="b.2TI.24.9.4">To yicõari, Titore quẽne, “Dalmacia sitanare gotimasioru̶cu̶ja mu̶”, ĩre yicõacaju̶ yu̶.</s>
      <s id="b.2TI.24.9.5">To bajiri, Lucas sĩgũ̶ne ñaami yu̶ rãca tujagu̶.</s>
      <s id="b.2TI.24.9.6">To bajiro ti bajijare, yoato me bu̶sane vayá.</s>
      <s id="b.2TI.24.9.7">Marcore ĩre macabu̶jacõari, ĩre ãmiaba.</s>
      <s id="b.2TI.24.9.8">Yu̶re ejarẽmogũ̶ vadiato.</s>
     </seg>
     <seg type="verse" id="b.2TI.24.12">
      <s id="b.2TI.24.12.1">T'iquico vãme cu̶tigu̶ju̶arema, Efeso vãme cu̶ti macaju̶ ĩre cõacaju̶ yu̶.</s>
     </seg>
     <seg type="verse" id="b.2TI.24.13">
      <s id="b.2TI.24.13.1">Mu̶ vadijama, yu̶ sudiro joeadore yu̶re ãmiadibosaba.</s>
      <s id="b.2TI.24.13.2">Troas vãme cu̶ti macagu̶, Carpo vãme cu̶tigu̶ ya viju̶ cũcaju̶ yu̶.</s>
      <s id="b.2TI.24.13.3">Yu̶ paperatutiri juadibosaba.</s>
      <s id="b.2TI.24.13.4">To yicõari, gajeye papera yu̶ cũcatire quẽne juadimasucõama.</s>
     </seg>
     <seg type="verse" id="b.2TI.24.14">
      <s id="b.2TI.24.14.1">Alejandro vãme cu̶tigu̶, cõme rãca quẽnocõari, ĩna rũ̶cu̶bu̶orotire yiĩsirimasu̶, bu̶to rojose yu̶re yicami.</s>
      <s id="b.2TI.24.14.2">Rojose yu̶re ĩ yicati vaja, ĩre quẽne rojose ĩre yiru̶cu̶mi mani u̶ju̶.</s>
     </seg>
     <seg type="verse" id="b.2TI.24.15">
      <s id="b.2TI.24.15.1">Ĩre roori ñaña mu̶ quẽne, “Rojose yu̶re yiromi” yigu̶.</s>
      <s id="b.2TI.24.15.2">Dios ocare mani gotimasiocatire “Ajibeticõato masa” yigu̶, bu̶to rojose ĩ yicati ñajare, to bajiro mu̶re yaja yu̶.</s>
     </seg>
     <seg type="verse" id="b.2TI.24.16">
      <s id="b.2TI.24.16.1">U̶jarã ĩna ĩaro rĩjoroju̶a, “Ñie rojose yibecu̶ ñaami” yu̶re yiejarẽmorã manicama.</s>
      <s id="b.2TI.24.16.2">Yu̶ rãca ñaboacana yu̶re vaveojedicoacama.</s>
      <s id="b.2TI.24.16.3">To bajiboarine, “Ti vaja, rojose ĩnare yibeticõato Dios” yigu̶, ĩre yisẽniaja yu̶.</s>
     </seg>
     <seg type="verse" id="b.2TI.24.17">
      <s id="b.2TI.24.17.1">Yu̶re ĩna vaveojediboajaquẽne, mani u̶ju̶ma, ejarẽmocõa ñacami.</s>
      <s id="b.2TI.24.17.2">To bajiri, jud'io masa me ñarãre, “Quẽnaro Dios yisere ajitirũ̶nu̶ato ĩna” yigu̶, ĩnare gotimasiocaju̶ yu̶.</s>
      <s id="b.2TI.24.17.3">Tire ajicõari, “Rojose yigu̶ yaja mu̶”, yu̶re yibeticama u̶jarã, mani u̶ju̶ ĩ ejarẽmose ti ñajare.</s>
      <s id="b.2TI.24.17.4">To bajiri, yu̶re sĩaborona, sĩabeticama.</s>
     </seg>
     <seg type="verse" id="b.2TI.24.18">
      <s id="b.2TI.24.18.1">Õ vecaju̶ ĩ rotiñaroju̶ yu̶ ejarotire bojagu̶ ñari, yu̶re ejarẽmocõa ñagũ̶mi mani u̶ju̶.</s>
      <s id="b.2TI.24.18.2">To bajiri, gãjerã, “Dios ĩ bojabetire tu̶oĩato ĩ” yirã, rojose yu̶re ĩna yiboajaquẽne, ĩre ajitirũ̶nu̶cõa ñaru̶cu̶ja yu̶.</s>
      <s id="b.2TI.24.18.3">“Quẽnarẽtogũ̶ ñaja mu̶”, ĩre yirũ̶cu̶bu̶omu̶orũ̶gõroti ñaja manire.</s>
      <s id="b.2TI.24.18.4">To bajirone bajiato.</s>
     </seg>
     <seg type="verse" id="b.2TI.24.19">
      <s id="b.2TI.24.19.1">To bajiri mani mairãre, Prisca vãme cu̶tigo, so manaju̶ Aquilare, to yicõari, Ones'iforo ya vianare quẽne, ĩnare quẽnaroticõaja yu̶.</s>
     </seg>
     <seg type="verse" id="b.2TI.24.20">
      <s id="b.2TI.24.20.1">Erasto vãme cu̶tigu̶ma, Corinto macaju̶ tujacoacami.</s>
      <s id="b.2TI.24.20.2">Gãji, Trófimo vãme cu̶tigu̶rema, ĩ rijajare, Mileto vãme cu̶ti macaju̶ ĩre cũcaju̶ yu̶.</s>
     </seg>
     <seg type="verse" id="b.2TI.24.21">
      <s id="b.2TI.24.21.1">Juebu̶cu̶ rĩjoro yoato me bu̶sane vayá, “Pablo tu̶ju̶ ejagu̶sa” yigu̶.</s>
      <s id="b.2TI.24.21.2">To bajiri, mu̶re quẽnaroticõama, adoana, Jesucristore ajitirũ̶nu̶rã jediro.</s>
      <s id="b.2TI.24.21.3">Eubulo, Pudente, Lino, Claudia quẽne, mu̶re quẽnarotiama.</s>
     </seg>
     <seg type="verse" id="b.2TI.24.22">
      <s id="b.2TI.24.22.1">Mu̶re quẽnarotigu̶, mani u̶ju̶re ado bajiro mu̶re sẽnibosaja yu̶: “Ĩ rãca ñarũgũña mu̶, mu̶ bojasere ĩ yirũgũrotire yigu̶.</s>
      <s id="b.2TI.24.22.2">To yicõari, ĩ rãcanare quẽne, quẽnasere ĩnare cõaña mu̶”, mu̶re yisẽnibosaja yu̶.</s>
      <s id="b.2TI.24.22.3">To cõro ñaja.</s>
     </seg>
    </div>
   </div>
   <div type="book" id="b.TIT">
    <div type="chapter" id="b.TIT.1">
     <seg type="verse" id="b.TIT.1.1">
      <s id="b.TIT.1.1.1">¿Ñaboati mu̶, Tito?</s>
      <s id="b.TIT.1.1.2">Yu̶ ñaja Pablo vãme cu̶tigu̶ adi quetire mu̶re ucacõagũ̶.</s>
      <s id="b.TIT.1.1.3">Dios ĩ bojasere yigu̶, Jesucristo ĩ cõagũ̶ ñaja yu̶.</s>
      <s id="b.TIT.1.1.4">To ĩ yigu̶ ñari, Dios ĩ ejarẽmose rãca ĩ macu̶re ajitirũ̶nu̶rãre bu̶tobu̶sa ĩre ĩna ajitirũ̶nu̶rotire, to yicõari, “Dios ĩ bojasere ĩna yirotire ajimasiato” yigu̶, gotimasiorũgũaja.</s>
      <s id="b.TIT.1.1.5">Tire ajimasicõari, ĩ bojarore bajiro quẽnaro yirũgũama ĩna.</s>
     </seg>
     <seg type="verse" id="b.TIT.1.2">
      <s id="b.TIT.1.2.1">To bajiri, “Diore mani ajitirũ̶nu̶jama, rijacoaboarine, tudicaticõari, Diorãca quẽnaro ñacõa ñarũgũru̶arãja mani” masa ĩna yitu̶oĩarotire yigu̶, Jesús ĩ bajirere ĩnare gotimasiorũgũaja yu̶.</s>
      <s id="b.TIT.1.2.2">Macaru̶cu̶ro ĩ rujeoroto rĩjoroju̶ne, “Ado bajiro yiru̶cu̶ja”, yimasiñumi Dios: “Yu̶re ajitirũ̶nu̶rã, rijacoaboarine, tudicaticõari, yu̶ rãca quẽnaro ñacõa ñarũgũru̶arãma”, yimasiñumi Dios, socabecu̶ ñari.</s>
     </seg>
     <seg type="verse" id="b.TIT.1.3">
      <s id="b.TIT.1.3.1">“Ado cõrone ti quetire gãjerãre gotimasioru̶cu̶mi” ĩ yiriarore bajirone yu̶re goticudirotiyumi Dios, ĩre mani cãmotadicõa tu̶jaborotire manire yirẽtobosagu̶ ñari.</s>
     </seg>
     <seg type="verse" id="b.TIT.1.4">
      <s id="b.TIT.1.4.1">Mu̶re yu̶ gotimasiosere ajicõari, “Jesucristo yere ajitirũ̶nu̶aja”, yicaju̶ mu̶.</s>
      <s id="b.TIT.1.4.2">To yicõari, Jesucristo ĩ bojarore bajiro mu̶ yirũgũsere ĩacõari, “Jesucristore ajitirũ̶nu̶gũ̶ masu ñaami”, mu̶re yicacu̶ ñaja yu̶.</s>
      <s id="b.TIT.1.4.3">To bajiri, “Mu̶re maiaja” yigu̶, yu̶ macu̶re bajiro bajigu̶ mu̶ ñajare, “macu̶” mu̶re yaja yu̶.</s>
      <s id="b.TIT.1.4.4">Mu̶re quẽnarotigu̶, mani jacu̶ Diore, to yicõari, Jesucristo manire yirẽtobosar'ire quẽne, ado bajise mu̶re sẽnibosaja yu̶: “Quẽnaro mu̶a rãca ĩ ñarotire yirã, ĩre ejarẽmoña”, mu̶re yisẽnibosaja yu̶.</s>
     </seg>
     <seg type="verse" id="b.TIT.1.5">
      <s id="b.TIT.1.5.1">Creta vãme cu̶ti yoanare, Jesucristore ajitirũ̶nu̶rãre yu̶ gotimasiojeobetire, “Mu̶ju̶a gotimasio gajanoru̶cu̶ja”, mu̶re yicaju̶ yu̶.</s>
      <s id="b.TIT.1.5.2">To yicõari, “ ‘Toju̶ ñarimacari cõrone Jesucristore ajitirũ̶nu̶rãre ũmato ñaronare besegu̶sa’ yu̶ yicanare yu̶re besebosaba”, mu̶re yivadicaju̶ yu̶.</s>
     </seg>
     <seg type="verse" id="b.TIT.1.6">
      <s id="b.TIT.1.6.1">To bajiri, ĩnare ũmato ñaronare mu̶ beserotire yigu̶, mu̶re gotiaja yu̶: Jesucristore ajitirũ̶nu̶rãre ũmato ñarocu̶, “Rojose yigu̶ ñaami” masa ĩna yibecu̶ ñaru̶cu̶mi.</s>
      <s id="b.TIT.1.6.2">Manajo cu̶tigu̶, gajeore ajerio cu̶tibecu̶ ñaru̶cu̶mi.</s>
      <s id="b.TIT.1.6.3">Ĩ rĩa quẽne, Jesucristore ajitirũ̶nu̶rã ñaru̶arãma.</s>
      <s id="b.TIT.1.6.4">“Rojose yirã ñaama”, to yicõari, “Ĩna jacu̶are rũ̶cu̶bu̶omena ñaama” masa ĩna yirã me ñaru̶arãma.</s>
     </seg>
     <seg type="verse" id="b.TIT.1.7">
      <s id="b.TIT.1.7.1">Jesucristore ajitirũ̶nu̶rãre ũmato ñarã, Dios ĩ bojasere yirã ĩna ñajare, “Rojose yirã ñaama”, ĩnare yibetiru̶arãma masa.</s>
      <s id="b.TIT.1.7.2">Ĩna rãcana ĩna gotijama, ajiterã, guaro jũnisinimena, quẽamena, idimecu̶mena, “Gãjoa bu̶jarãsa” yirã, gãjerãre yitorã me ñaru̶arãma.</s>
     </seg>
     <seg type="verse" id="b.TIT.1.8">
      <s id="b.TIT.1.8.1">Ado bajiroju̶a bajirã ñaru̶arãma: No bojase ĩna yiroto rĩjoro, quẽnaro tu̶oĩacõari yirã ñaru̶arãma.</s>
      <s id="b.TIT.1.8.2">To yicõari, ĩna ya vi ejarãre quẽnaro yirã, no ĩna bojaro ĩna vacudijaquẽne, masare ĩamaicõari, quẽnaro ĩnare yivariquẽnarã ñaru̶arãma.</s>
      <s id="b.TIT.1.8.3">To yicõari, Diore quẽnaro yirũ̶cu̶bu̶orã ñaru̶arãma.</s>
      <s id="b.TIT.1.8.4">Rojosere yiru̶arã ñaboarine, tire yimena ñaru̶arãma.</s>
     </seg>
     <seg type="verse" id="b.TIT.1.9">
      <s id="b.TIT.1.9.1">To bajiri socabetire Dios oca Cristo yere yu̶ gotimasiocatire ajitirũ̶nu̶riarã ñari, quẽnaro riojo ĩna gotimasiojare, bu̶tobu̶sa Jesús yere ajitirũ̶nu̶ru̶arãma.</s>
      <s id="b.TIT.1.9.2">“To bajiro me bajiaja” yirã quẽne, “Riojo gotiama” yirã ñari, ĩna gotimasiosere ajitirũ̶nu̶ru̶arãma.</s>
      <s id="b.TIT.1.9.3">To bajiro gotimasiorãre Jesúre ajitirũ̶nu̶rãre ũmato ñaronare beseru̶cu̶ja mu̶.</s>
     </seg>
     <seg type="verse" id="b.TIT.1.10">
      <s id="b.TIT.1.10.1">Toju̶re jãjarã ñacama, “Circuncisión yirere Dios ĩ roticũmasirere yiroti ñaja” yirã.</s>
      <s id="b.TIT.1.10.2">To yicõari, socaserene masare ejarẽmobetirene gotitorã ñacama.</s>
      <s id="b.TIT.1.10.3">To bajiro ĩna yijama, Dios ĩ bojasere yirã me yicama.</s>
     </seg>
     <seg type="verse" id="b.TIT.1.11">
      <s id="b.TIT.1.11.1">To bajise ĩna gotimasiosere, “To cõrone gotitu̶jaya”, ĩnare yiya mu̶.</s>
      <s id="b.TIT.1.11.2">“Gãjoa bu̶jarãsa” yirã, socasere gotimasio ñarãma.</s>
      <s id="b.TIT.1.11.3">Tire ajica yirã, cojo viana me, ajimavisiarãma.</s>
     </seg>
     <seg type="verse" id="b.TIT.1.12">
      <s id="b.TIT.1.12.1">“Rojose yama” yu̶ yirore bajirone yiyumi Creta vãme cu̶tiyoagu̶ ĩna yu̶ quẽne: “Creta vãme cu̶tiyoana socarã ñaja mu̶a.</s>
      <s id="b.TIT.1.12.2">Gãjerãre rojose yirã, moamena, to yicõari, jairo barã ñaja mu̶a”, yiyumi, ĩ yarãre.</s>
     </seg>
     <seg type="verse" id="b.TIT.1.13">
      <s id="b.TIT.1.13.1">To bajiro ĩ yijama, riojo gotigu̶ yiyumi.</s>
      <s id="b.TIT.1.13.2">To bajiri socarãne masare gotitorãre bu̶to ĩnare gotiya mu̶, “Dios oca Jesús yeju̶are tu̶oĩato ĩna” yigu̶.</s>
     </seg>
     <seg type="verse" id="b.TIT.1.14">
      <s id="b.TIT.1.14.1">Jud'io masa ĩna masune tu̶oĩacõari socarãne ĩna gotisere, to yicõari ĩna rotisere quẽne ajitu̶jacõari, “Dios ye riojo gotiseju̶are ajiato ĩna” yigu̶, ĩnare gotiya mu̶.</s>
     </seg>
     <seg type="verse" id="b.TIT.1.15">
      <s id="b.TIT.1.15.1">Quẽnasere tu̶oĩarãma, jediro ĩna yise rĩne quẽnase ñacõaroja.</s>
      <s id="b.TIT.1.15.2">Rojosere tu̶oĩarãrema, ĩna yise jediro rojose rĩne ñaroja.</s>
      <s id="b.TIT.1.15.3">“Adi ñaja quẽnase.</s>
      <s id="b.TIT.1.15.4">Tiju̶a ñaja rojose”, yimasimenama ĩna, rojose rĩne tu̶oĩarã ñari.</s>
     </seg>
     <seg type="verse" id="b.TIT.1.16">
      <s id="b.TIT.1.16.1">Ĩna ũnama, “Diore masirã ñaja yu̶a” yirã ñaboarine, rojosere Dios ĩ ĩatesere yirũgũama.</s>
      <s id="b.TIT.1.16.2">To bajiro yirã ĩna ñajare, masa ĩna ĩavariquẽnaboajaquẽne, “Yu̶ bojasere yibeama”, ĩnare yiĩagũ̶mi Dios.</s>
     </seg>
    </div>
    <div type="chapter" id="b.TIT.2">
     <seg type="verse" id="b.TIT.2.1">
      <s id="b.TIT.2.1.1">Mu̶ju̶ama, Dios ocare buecõari, riojo ĩnare gotimasioña, “Dios ĩ bojarore bajiro yirã ñato” yigu̶.</s>
     </seg>
     <seg type="verse" id="b.TIT.2.2">
      <s id="b.TIT.2.2.1">Ado bajiro bu̶cu̶rãre ĩnare gotimasioña: “Rojosere yiru̶aboarine, tire yimena ñaña.</s>
      <s id="b.TIT.2.2.2">‘Quẽnase yirã ñaama’ masa ĩna yiĩarũ̶cu̶bu̶orã ñaña.</s>
      <s id="b.TIT.2.2.3">Quẽnaro tu̶oĩacõari, quẽnase rĩne yiya.</s>
      <s id="b.TIT.2.2.4">Gãjerãre ĩamaicõari, ĩnare ejarẽmoña.</s>
      <s id="b.TIT.2.2.5">Cristo yere ajirã ñari, tire ajitirũ̶nu̶ tu̶jabesa”, ĩnare yigotimasioña mu̶.</s>
     </seg>
     <seg type="verse" id="b.TIT.2.3">
      <s id="b.TIT.2.3.1">Bu̶cu̶rã rõmirire quẽne, ado bajiro ĩnare gotimasioña mu̶: “Diore ajitirũ̶nu̶rã ñari, quẽnaro yirã ñaña.</s>
      <s id="b.TIT.2.3.2">Gãjerãre socasere ĩnare gõjabesa.</s>
      <s id="b.TIT.2.3.3">Idimecu̶menane ñaña”, ĩnare yigotiya.</s>
      <s id="b.TIT.2.3.4">“Quẽnase rĩne yirã ñari, mamarã rõmiri mame manaju̶a cu̶tirãre, ‘Mu̶a manaju̶are mu̶a rĩare quẽne ĩnare ĩamaiña’ ĩnare yigotiya mu̶a”, ĩnare yiya.</s>
     </seg>
     <seg type="verse" id="b.TIT.2.5">
      <s id="b.TIT.2.5.1">“Quẽnaro tu̶oĩacõari, quẽnase rĩne yiya.</s>
      <s id="b.TIT.2.5.2">Mu̶a ye moarere quẽnaro moaña.</s>
      <s id="b.TIT.2.5.3">Mu̶a rãcanare quẽnaro yiya.</s>
      <s id="b.TIT.2.5.4">Mu̶a manaju̶are ajirũ̶cu̶bu̶oya.</s>
      <s id="b.TIT.2.5.5">‘Tire yimenane, rojoseju̶are mani yijama, Jesús ocare ajirãma, “¿To bajise yirã ñañujarique?”, manire yiroma’ yirã, mamarã rõmirire ĩnare gotiya mu̶a”, ĩnare yiya, bu̶cu̶rã rõmirire.</s>
     </seg>
     <seg type="verse" id="b.TIT.2.6">
      <s id="b.TIT.2.6.1">Mamarã ũ̶mu̶are quẽne, “Quẽnaro tu̶oĩacõari, quẽnase rĩne yiya”, yigotiya mu̶.</s>
     </seg>
     <seg type="verse" id="b.TIT.2.7">
      <s id="b.TIT.2.7.1">Mu̶ quẽne quẽnase rĩne yiya mu̶.</s>
      <s id="b.TIT.2.7.2">To bajiro mu̶ yisere ĩacõari, “Ĩre bajiro yiroti ñaja manire quẽne”, yiru̶arãma.</s>
      <s id="b.TIT.2.7.3">Dios ocare mu̶ gotijama, “Masa yu̶re ĩavariquẽnacõari rũ̶cu̶bu̶oato” yigu̶ me, rũ̶cu̶bu̶ose rãca quẽnaro Dios ocare ĩnare gotiya.</s>
     </seg>
     <seg type="verse" id="b.TIT.2.8">
      <s id="b.TIT.2.8.1">Mu̶re yu̶ gotimasiocatore bajiro riojo ĩnare gotimasioña, “Tire ajicõari, ‘Socu̶ yami’ yiroma” yigu̶.</s>
      <s id="b.TIT.2.8.2">To bajiro mu̶ yijama, manire ĩaterimasa, riojo mu̶ gotijare, tire ajicõari, bojoneru̶arãma.</s>
     </seg>
     <seg type="verse" id="b.TIT.2.9">
      <s id="b.TIT.2.9.1">Ĩna u̶jarãre moabosarimasare Jesucristore ajitirũ̶nu̶rãre quẽne ado bajiro ĩnare gotiya: “Mu̶a u̶jarãre quẽnaro ĩnare cu̶dirũgũña, ‘Mani moasere ĩacõari variquẽnato ĩna’ yirã.</s>
     </seg>
     <seg type="verse" id="b.TIT.2.10">
      <s id="b.TIT.2.10.1">To yicõari, mu̶a u̶jarã yere juarudibesa.</s>
      <s id="b.TIT.2.10.2">Tire ĩacõari, ‘Dios ocare ajitirũ̶nu̶rã ñaama ĩna’ mu̶are yiru̶arãma.</s>
      <s id="b.TIT.2.10.3">To bajiri, rojose mani tãmu̶otu̶jabetirotire manire yirẽtobosagu̶ yere ‘Quẽnaro rũ̶cu̶bu̶oato ĩna’ yigu̶, quẽnaro moaña”, ĩnare yiya, u̶jarãre moabosarimasare, Jesucristore ajitirũ̶nu̶rãre.</s>
     </seg>
     <seg type="verse" id="b.TIT.2.11">
      <s id="b.TIT.2.11.1">“Jesucristore ajitirũ̶nu̶rã rojose mani yise vaja rojose mani tãmu̶otu̶jabetirotire manire yirẽtobosagu̶re Dios ĩ cõare ti ñajare, quẽnase rĩne yirã ñaña mu̶a”, ĩnare yiya mu̶.</s>
     </seg>
     <seg type="verse" id="b.TIT.2.12">
      <s id="b.TIT.2.12.1">Ado bajiro Dios quẽnaro manire ĩ yirũgũse ñajare, “Quẽnaro yirã ñaña mu̶a”, ĩnare yiya mu̶: Adigodo mani catiro cõro ĩ ĩatesere, ĩre ajimena ĩna yirore bajiro mani yiru̶ajama, “Quẽnaseju̶are tu̶oĩacõari, yu̶ bojarore bajiro quẽnase rĩne yato” yigu̶, manire ejarẽmoami Dios.</s>
     </seg>
     <seg type="verse" id="b.TIT.2.13">
      <s id="b.TIT.2.13.1">Jesucristo adigodoju̶re tudiejacõari, quẽnaro manire ĩ yirotire tu̶oĩayurã ñari, quẽnasere yirũgũroti ñaja.</s>
      <s id="b.TIT.2.13.2">“Quẽnarẽtogũ̶, ñaja yu̶” Dios ĩ yiĩose rãca tudiejaru̶cu̶mi.</s>
      <s id="b.TIT.2.13.3">Ĩ ñaami masirẽtogũ̶, rojose mani yisere Dios ĩ masiriose vaja, manire vaja yibosar'i.</s>
     </seg>
     <seg type="verse" id="b.TIT.2.14">
      <s id="b.TIT.2.14.1">Ĩre ajitirũ̶nu̶rã, “ ‘Ñie rojose mana ñaama’ manire yiĩato Dios” yigu̶, manire rijabosayumi Jesucristo.</s>
      <s id="b.TIT.2.14.2">To bajicõari, “Rojose yiru̶aboarine, yibeticõari, quẽnaseju̶are yato” yigu̶, manire rijabosayumi.</s>
     </seg>
     <seg type="verse" id="b.TIT.2.15">
      <s id="b.TIT.2.15.1">To bajiri, mu̶re yu̶ gotirotisere quẽnaro ĩnare gotimasiorũgũña mu̶.</s>
      <s id="b.TIT.2.15.2">“Tire quẽnaro mu̶a ajisere bojaja yu̶”, ĩnare yigotiya.</s>
      <s id="b.TIT.2.15.3">Mu̶ gotisere ĩna ajibetijama, Cristore ñagõbosagu̶ ñari, u̶ju̶re bajiro bojonebecu̶ne gotiya mu̶.</s>
     </seg>
    </div>
    <div type="chapter" id="b.TIT.3">
     <seg type="verse" id="b.TIT.3.1">
      <s id="b.TIT.3.1.1">Gaje vãme ado bajiro ĩnare gotiya mu̶, “Masiritiroma” yigu̶: “Gobierno, to yicõari mu̶are ũmato ñarã ĩna rotisere, quẽnaro ĩnare ajirũ̶cu̶bu̶oya.</s>
      <s id="b.TIT.3.1.2">To yicõari, gãjerãre quẽne quẽnaro yirũgũña mu̶a.</s>
     </seg>
     <seg type="verse" id="b.TIT.3.2">
      <s id="b.TIT.3.2.1">Gãjerãre socarãne rojose ĩnare ñagõbesa.</s>
      <s id="b.TIT.3.2.2">Quẽnase rĩne yirã ñaña.</s>
      <s id="b.TIT.3.2.3">Rojose mu̶are ĩna yiboajaquẽne, ĩnare ĩamaicõari, quẽnaro ĩnare ejarẽmoña.</s>
      <s id="b.TIT.3.2.4">Ĩnare ajirũ̶cu̶bu̶ocõari, quẽnaro ĩnare yiya mu̶a”, ĩnare yigotiya mu̶, Jesucristore ajitirũ̶nu̶rãre.</s>
     </seg>
     <seg type="verse" id="b.TIT.3.3">
      <s id="b.TIT.3.3.1">Ado bajiro Dios quẽnaro manire ĩ yise ñajare, gãjerãre quẽnaro yirũgũroti ñaja manire: Mani quẽne, Cristore ajitirũ̶nu̶mena ñari, tu̶oĩamasimena ñariarãja mani.</s>
      <s id="b.TIT.3.3.2">Diore cu̶dimena, socaseju̶are ajitirũ̶nu̶riarãja mani.</s>
      <s id="b.TIT.3.3.3">To yicõari, rojose mani yivariquẽnasere rũ̶gũ̶mena ñariarãja mani.</s>
      <s id="b.TIT.3.3.4">Gãjerã ĩna cu̶osere u̶orã ñariarãja mani.</s>
      <s id="b.TIT.3.3.5">“Teose yirã ñaama” manire ĩna yijare, ĩnaju̶are quẽne, “Teose yirã ñaama”, ĩnare yigãmejairã ñariarãja mani.</s>
     </seg>
     <seg type="verse" id="b.TIT.3.4">
      <s id="b.TIT.3.4.1">To bajiro rojose yirã mani ñaboajaquẽne, “To cõrone ĩnare ĩamaicõari, quẽnaro ĩnare yiru̶cu̶ja yu̶” Dios ĩ yiriarore bajirone Jesucristore cõañumi, “Rojose ĩna yise vaja rojose ĩna tãmu̶oborotire ĩnare yirẽtobosaaya” yigu̶.</s>
      <s id="b.TIT.3.4.2">Ĩre mani ajitirũ̶nu̶roto rĩjoro, quẽnasere mani yibetiboajaquẽne, ĩre cõañumi.</s>
      <s id="b.TIT.3.4.3">Ĩju̶ama, manire ĩamaicõari, “Quẽnaro ĩnare yiru̶cu̶ja” yir'i ñari, yiyumi.</s>
      <s id="b.TIT.3.4.4">To bajiro ĩ yire ñajare, “Rojose mani tãmu̶oborotire manire yirẽtobosayumi” mani yitu̶oĩajare, Esp'iritu Santore manire cõañumi Jesús, manire ejarẽmorocu̶re.</s>
      <s id="b.TIT.3.4.5">To bajiro ĩ yijare, Esp'iritu Santo rãca ñarã ñari, “Ñie rojose mana ñaama” Dios ĩ yiĩarã ñasu̶oyuja.</s>
      <s id="b.TIT.3.4.6">To bajicõari, rojosere yiru̶aboarine, tire yibetisu̶oyuja mani.</s>
     </seg>
     <seg type="verse" id="b.TIT.3.7">
      <s id="b.TIT.3.7.1">“Ñie rojose mana ñaama” Dios ĩ yiĩarã ñari, mani rijato bero tudicaticõari, tudirijayamanire mani bu̶jarotire, “Tu̶oĩavariquẽna ñaru̶arãma” yigu̶, to bajiro yiyumi Dios.</s>
     </seg>
     <seg type="verse" id="b.TIT.3.8">
      <s id="b.TIT.3.8.1">Dios yere socabetire mu̶re goticõaja yu̶.</s>
      <s id="b.TIT.3.8.2">Dios ye socabeti ti ñajare, quẽnaro Dios ĩ yirere tu̶oĩarãre ĩnare mu̶ gotimasiosere bojaja yu̶.</s>
      <s id="b.TIT.3.8.3">“Quẽnase rĩne yiñato ĩna” yigu̶, tire mu̶re gotimasioroticõaja yu̶.</s>
      <s id="b.TIT.3.8.4">No bojarã tire ajitirũ̶nu̶rãrema ejarẽmoru̶aroja.</s>
     </seg>
     <seg type="verse" id="b.TIT.3.9">
      <s id="b.TIT.3.9.1">Socase ĩna yise ũni su̶orine gãmerã oca josabesa.</s>
      <s id="b.TIT.3.9.2">Ĩna ñicu̶a ĩna bajimasirere ĩna masise su̶orine gãmerã oca josabesa.</s>
      <s id="b.TIT.3.9.3">Moisés ñamasir'i ĩ roticũmasirere ajimasibeticõari, ti su̶orine gãmerã oca mavisiabesa.</s>
      <s id="b.TIT.3.9.4">Tima, masare no bajiro yiejarẽmobetoja.</s>
     </seg>
     <seg type="verse" id="b.TIT.3.10">
      <s id="b.TIT.3.10.1">Sĩgũ̶ mu̶a vatoaju̶, Jesucristo ocare ajitirũ̶nu̶rãre ricatine ĩ gotimavisio ñajama, “Tire yibeticõaña”, ĩre yigotiba mu̶.</s>
      <s id="b.TIT.3.10.2">To bajiro ĩre mu̶ yigotiboajaquẽne, ĩ ajibetijama, quẽna ĩre gotirẽmoma.</s>
      <s id="b.TIT.3.10.3">Ĩre mu̶ tudigotiboajaquẽne, ĩ ajibeti manicõajama, ĩre cãmotadicõama.</s>
     </seg>
     <seg type="verse" id="b.TIT.3.11">
      <s id="b.TIT.3.11.1">Ĩ masune, “Rojosere yigu̶ yaja yu̶” yimasiboarine, bu̶tobu̶sa rojose ĩ yicõa ñajama, ti su̶orine rojose ĩre yiru̶cu̶mi Dios.</s>
      <s id="b.TIT.3.11.2">To bajiri, rojose yijaigu̶re masigũ̶ ñari, ĩre cãmotadiba.</s>
     </seg>
     <seg type="verse" id="b.TIT.3.12">
      <s id="b.TIT.3.12.1">Artemas vãme cu̶tigu̶re mu̶ tu̶ju̶ ĩre cõaru̶cu̶ja yu̶.</s>
      <s id="b.TIT.3.12.2">Ĩre yu̶ cõabetijama, T'iquico vãme cu̶tigu̶ju̶are ĩre cõaru̶cu̶ja.</s>
      <s id="b.TIT.3.12.3">Ĩ ejaro ĩacõari, to ĩ ñaro ũnone mu̶ bajitĩmaro cõro yu̶re ĩagũ̶ varu̶cu̶ja mu̶, Nicópolis vãme cu̶ti macaju̶.</s>
      <s id="b.TIT.3.12.4">“Ti macaju̶ juebu̶cu̶ rẽtoru̶cu̶ja”, yibu̶ yu̶.</s>
     </seg>
     <seg type="verse" id="b.TIT.3.13">
      <s id="b.TIT.3.13.1">Apolos, to yicõari masare rotisere gotimasiorimasu̶ Zenas vãme cu̶tigu̶ mu̶ tu̶ju̶ ejaru̶arãma.</s>
      <s id="b.TIT.3.13.2">Mu̶ tu̶ eja, ñarũgũboa ĩna vato, mu̶ ejarẽmoro cõro ĩnare yirẽmoma, “Quẽnaro vajaro” yigu̶.</s>
     </seg>
     <seg type="verse" id="b.TIT.3.14">
      <s id="b.TIT.3.14.1">Mu̶a tu̶ana quẽne, Jesucristore ajitirũ̶nu̶rã ñari, gãjerã ĩna bojase ti ru̶yajama, ĩnare ĩna ejarẽmojama, quẽnaja.</s>
      <s id="b.TIT.3.14.2">Ti ñaja quẽnaro ñarema.</s>
      <s id="b.TIT.3.14.3">Gãjerãre mani ejarẽmobetijama, ñie vaja maja.</s>
     </seg>
     <seg type="verse" id="b.TIT.3.15">
      <s id="b.TIT.3.15.1">Mu̶re quẽnarotiaja yu̶a jediro.</s>
      <s id="b.TIT.3.15.2">Mu̶ rãcana quẽne, Jesucristore ajitirũ̶nu̶rã, yu̶are mairã quẽnato.</s>
      <s id="b.TIT.3.15.3">Diore sẽnirã, “Quẽnasere ĩnare cõaña”, mu̶are yisẽnibosaja yu̶a.</s>
      <s id="b.TIT.3.15.4">To cõro ñaja.</s>
     </seg>
    </div>
   </div>
   <div type="book" id="b.PHM">
    <div type="chapter" id="b.PHM.1">
     <seg type="verse" id="b.PHM.1.1">
      <s id="b.PHM.1.1.1">¿Ñaboati yu̶a baba Filemón vãme cu̶tigu̶?</s>
      <s id="b.PHM.1.1.2">Mu̶ ñaja quẽnaro yu̶a maigũ̶, yu̶are bajiro moagũ̶.</s>
      <s id="b.PHM.1.1.3">Mani maigõ, Apia vãme cu̶tigore, to yicõari, yu̶are bajiro moagũ̶, Arquipo vãme cu̶tigu̶re quẽne adi queti mu̶are ucaja yu̶a.</s>
      <s id="b.PHM.1.1.4">Cristore ajitirũ̶nu̶cõari, mu̶ ya viju̶ rẽjarũgũrã jedirore adi queti mu̶are ucaja yu̶a.</s>
      <s id="b.PHM.1.1.5">Mu̶are quẽnarotirã, mani jacu̶ Diore, to yicõari, mani u̶ju̶ Jesucristore quẽne, ado bajise mu̶are sẽnibosaja yu̶a: “Quẽnaro mu̶a rãca ĩna ñarotire yirã, ĩnare ejarẽmoña”, mu̶are yisẽnibosaja yu̶a.</s>
      <s id="b.PHM.1.1.6">Yu̶ Pablo, mani maigũ̶, Timoteo rãca adi papera rãca mu̶are queti ucaja yu̶a.</s>
      <s id="b.PHM.1.1.7">Masare Jesucristo ocare gotimasiogũ̶ ñari, adoju̶ tubibe ecoaja yu̶.</s>
     </seg>
     <seg type="verse" id="b.PHM.1.4">
      <s id="b.PHM.1.4.1">Mani u̶ju̶ Jesucristore, to yicõari Dios yarãre quẽne quẽnaro mu̶ maisere yu̶re gotirũgũama masa.</s>
      <s id="b.PHM.1.4.2">“Jesucristore quẽnaro ajitirũ̶nu̶cõa ñaami.</s>
      <s id="b.PHM.1.4.3">To bajicõari, Dios yarã jedirore ĩamaicõari, quẽnaro yami” mu̶re ĩna yisere ajivariquẽnaja yu̶.</s>
      <s id="b.PHM.1.4.4">To bajiri, tocãrãcajine Diore sẽnigũ̶, “Filemónre quẽnaro yiyuja mu̶”, ĩre yisẽnirũgũaja yu̶.</s>
     </seg>
     <seg type="verse" id="b.PHM.1.6">
      <s id="b.PHM.1.6.1">Mu̶ quẽne, yu̶re bajiro Jesucristore ajitirũ̶nu̶gũ̶ ñari, ñajediro quẽnaro Dios manire ĩ yisere mu̶ ajimasirotire yigu̶, mu̶re sẽnibosarũgũaja.</s>
     </seg>
     <seg type="verse" id="b.PHM.1.7">
      <s id="b.PHM.1.7.1">“Ĩnare ĩamaicõari, quẽnaro mu̶ yijare, variquẽnama Jesúre ajitirũ̶nu̶rã” ĩna yisere ajicõari, bu̶to variquẽnarũgũaja yu̶ quẽne.</s>
     </seg>
     <seg type="verse" id="b.PHM.1.8">
      <s id="b.PHM.1.8.1">Dios yarãre quẽnaro yirũgũgũ̶ mu̶ ñajare, yu̶re quẽne quẽnaro mu̶ yirotire sẽnigũ̶ yaja yu̶.</s>
      <s id="b.PHM.1.8.2">Cristo ĩ cõacacu̶ ñari, mu̶ yiru̶abetire rotimasirocu̶ ñaboarine, Dios yarãre quẽnaro mu̶ maisere masicõari, “Yu̶re quẽne maicõari, yu̶ sẽnirore bajiro cu̶diru̶cu̶mi” yigu̶, mu̶re sẽniaja yu̶.</s>
      <s id="b.PHM.1.8.3">Yu̶ ñaja bu̶cu̶ Pablo.</s>
      <s id="b.PHM.1.8.4">To yicõari, Cristo ĩ bajirere yu̶ gotimasiose su̶ori adoju̶ tubibe ecoaja yu̶.</s>
     </seg>
     <seg type="verse" id="b.PHM.1.10">
      <s id="b.PHM.1.10.1">Ado bajiro mu̶re sẽniaja yu̶: Quẽnaro ajiya, Filemón.</s>
      <s id="b.PHM.1.10.2">Onésimo mu̶re moabosarimasu̶ ñaboar'ire, yu̶ macu̶re bajiro bajigu̶re sẽnibosagu̶ yaja.</s>
      <s id="b.PHM.1.10.3">Adoju̶ tubiberiavi ñagũ̶, Cristo ĩ bajirere yu̶ gotimasiocati su̶orine Jesucristore ajitirũ̶nu̶cami.</s>
     </seg>
     <seg type="verse" id="b.PHM.1.11">
      <s id="b.PHM.1.11.1">Tirũ̶mu̶ju̶ mu̶re moabosarimasu̶ ñaboarine quẽnaro mu̶re moabosabesumi.</s>
      <s id="b.PHM.1.11.2">Yucu̶rema quẽnaro ejarẽmogũ̶ ñaami.</s>
      <s id="b.PHM.1.11.3">To bajiri, mu̶re quẽne quẽnaro ejarẽmoru̶cu̶mi.</s>
     </seg>
     <seg type="verse" id="b.PHM.1.12">
      <s id="b.PHM.1.12.1">Mu̶ tu̶ju̶ ĩre varotiaja yu̶.</s>
      <s id="b.PHM.1.12.2">Ĩ ñaami bu̶to yu̶ maigũ̶.</s>
      <s id="b.PHM.1.12.3">To bajiri, quẽnaro ĩre bocaãmiña.</s>
     </seg>
     <seg type="verse" id="b.PHM.1.13">
      <s id="b.PHM.1.13.1">Bajigu̶ju̶ma, yu̶ rãca ĩ ñasere bojaboaja yu̶, “Tubiberiaviju̶ yu̶ ñaro yu̶re ejarẽmoato” yigu̶.</s>
      <s id="b.PHM.1.13.2">To bajiro ĩ bajijama, sõju̶ ñacõari, yu̶re mu̶ ejarẽmomasibetijare, mu̶re ĩ moabosaroti ũnirene, yu̶ju̶are ejarẽmocõa ñabogu̶mi.</s>
     </seg>
     <seg type="verse" id="b.PHM.1.14">
      <s id="b.PHM.1.14.1">To bajiboarine, “Pablo tu̶ju̶ ĩ tujasere bojaja yu̶ quẽne” mu̶ yiroto rĩjoro, “Adoju̶ tujaya Onésimo”, yiru̶abeaja yu̶.</s>
      <s id="b.PHM.1.14.2">To bajiri, ĩre bojagu̶ ñaboarine, mu̶ tu̶ju̶ ĩre varotiaja yu̶.</s>
      <s id="b.PHM.1.14.3">Mu̶ tu̶ju̶ ĩ tudiejasere ĩacõari, “Pablore ejarẽmorocu̶ ñaja mu̶” ĩre mu̶ yijama, quẽnaroja.</s>
     </seg>
     <seg type="verse" id="b.PHM.1.15">
      <s id="b.PHM.1.15.1">Mu̶re rudiadicõari, yoaro me adoju̶ ĩ ñarotire bojarimi Dios, mu̶ tu̶ju̶ tudiejacõari, quẽnaro ĩ ñacõa ñarotire yigu̶.</s>
      <s id="b.PHM.1.15.2">“Yucu̶rema Jesucristore ajitirũ̶nu̶gũ̶ ñari, ĩ rijato beroju̶ ĩ catirotire Dios ĩ ĩsir'i ñari, õ vecaju̶ quẽne mu̶ rãca quẽnaro ñacõa ñarũgũru̶cu̶mi” yigu̶ yaja yu̶.</s>
     </seg>
     <seg type="verse" id="b.PHM.1.16">
      <s id="b.PHM.1.16.1">Mu̶ tu̶ju̶ ĩ tudiejaro, “Yu̶ moarimasu̶ tudiejaami” ĩre yigu̶ me, ĩre ĩamairu̶cu̶ja mu̶.</s>
      <s id="b.PHM.1.16.2">“Jesucristore ajitirũ̶nu̶gũ̶ ñari, yu̶ maigũ̶, yu̶ bedire bajiro bajigu̶ ñaami” yitu̶oĩagũ̶, ĩre ĩamaima.</s>
      <s id="b.PHM.1.16.3">To bajiri ĩre yu̶ mairo rẽtoro mu̶ju̶a, ĩre mairu̶cu̶ja mu̶.</s>
     </seg>
     <seg type="verse" id="b.PHM.1.17">
      <s id="b.PHM.1.17.1">To bajiri, mu̶ tu̶ju̶ ĩre tu̶ocõagũ̶ yaja yu̶.</s>
      <s id="b.PHM.1.17.2">“Pablo quẽne, yu̶re bajiro Jesucristore ajitirũ̶nu̶gũ̶ ñagũ̶mi” mu̶ yitu̶oĩajama, yu̶rene bocaãmigũ̶re bajiro Onésimore bocaãmima.</s>
     </seg>
     <seg type="verse" id="b.PHM.1.18">
      <s id="b.PHM.1.18.1">Tirũ̶mu̶ju̶ rojose yir'i ĩ ñajama, to yicõari, no bojase mu̶re vaja mor'i ĩ ñajama, yu̶ju̶are vaja sẽniña.</s>
      <s id="b.PHM.1.18.2">Ĩre vaja yibosaru̶ yaja yu̶.</s>
     </seg>
     <seg type="verse" id="b.PHM.1.19">
      <s id="b.PHM.1.19.1">Yu̶ masune adire ucaja yu̶: “Onésimo mu̶re ĩ vaja more ti ñajama, ĩre vaja yibosaru̶cu̶ja”, yiucaja yu̶.</s>
      <s id="b.PHM.1.19.2">To bajiro yu̶ yiboajaquẽne, ado bajise tu̶oĩagũ̶ja mu̶: “Pablo ĩ gotimasiocati su̶orine Jesucristore yu̶ ajitirũ̶nu̶su̶ocati ñajare, yu̶ rijato beroju̶ yu̶ catirotire Dios ĩ ĩsir'i ñaja yu̶.</s>
      <s id="b.PHM.1.19.3">To bajiri ĩ gotimasiore vaja yu̶re ĩ sẽnijama, ĩre vaja yijeomasibecu̶ja”, yitu̶oĩagũ̶ja mu̶.</s>
     </seg>
     <seg type="verse" id="b.PHM.1.20">
      <s id="b.PHM.1.20.1">To bajiri, Onésimo rojose mu̶re ĩ yirere masiriocõari, ĩre quẽnaro mu̶ bocaãmijama, “Mani u̶ju̶ ĩ bojarore bajiro yiyumi” mu̶re yimasicõari, bu̶to variquẽnaru̶cu̶ja yu̶.</s>
     </seg>
     <seg type="verse" id="b.PHM.1.21">
      <s id="b.PHM.1.21.1">“ ‘Quẽnaro ĩre bocaãmiña’ yu̶ yiro rẽtoro quẽnaro ĩre yiru̶cu̶mi” mu̶re yitu̶oĩacõari, adi papera yu̶ ucase rãca mu̶re sẽniaja yu̶.</s>
     </seg>
     <seg type="verse" id="b.PHM.1.22">
      <s id="b.PHM.1.22.1">Gajeye ado bajise mu̶re yaja yu̶: Mu̶ tu̶ju̶ yu̶ cãnirotisõa yu̶re quẽnoyubosaya.</s>
      <s id="b.PHM.1.22.2">“Diore yu̶re mu̶a sẽnibosarũgũrore bajirone yoaro mene adoju̶ tubiberiavire budiru̶cu̶ja”, yitu̶oĩaja yu̶.</s>
      <s id="b.PHM.1.22.3">To bajicõari, mu̶are ĩagũ̶ varu̶aja yu̶.</s>
     </seg>
     <seg type="verse" id="b.PHM.1.23">
      <s id="b.PHM.1.23.1">Mani maigũ̶, Epafras mu̶re quẽnarotiami.</s>
      <s id="b.PHM.1.23.2">Ĩ quẽne, Jesucristo ĩ bojasere yigu̶ ñari, adoju̶ tubiberiaviju̶ yu̶ rãca ñaami.</s>
     </seg>
     <seg type="verse" id="b.PHM.1.24">
      <s id="b.PHM.1.24.1">Gãjerã, yu̶ rãca moarã, Marcos, Aristarco, Demas, Lucas quẽne, mu̶re quẽnarotiama ĩna quẽne.</s>
     </seg>
     <seg type="verse" id="b.PHM.1.25">
      <s id="b.PHM.1.25.1">Mani u̶ju̶ Jesucristo, quẽnase mu̶are cõarũgũato.</s>
      <s id="b.PHM.1.25.2">To cõro ñaja.</s>
     </seg>
    </div>
   </div>
   <div type="book" id="b.HEB">
    <div type="chapter" id="b.HEB.1">
     <seg type="verse" id="b.HEB.1.1">
      <s id="b.HEB.1.1.1">Tirũ̶mu̶ju̶ cojoji me mani ñicu̶are Hebreo masare ĩnare gotimasioñuju Dios.</s>
      <s id="b.HEB.1.1.2">Ĩre gotirẽtobosariarã su̶orine ĩnare gotimasiñuju ĩ.</s>
      <s id="b.HEB.1.1.3">Ĩna gotise rĩ me ĩnare yimasiomasiñuju.</s>
      <s id="b.HEB.1.1.4">Gajeye quẽne, ricati ĩnare ĩ yiroticõamasire rãca ĩnare yimasiomasiñujarã.</s>
      <s id="b.HEB.1.1.5">To bajiri, “To bajiro tu̶oĩagũ̶ ñagũ̶mi”, yimasiñujarã ĩna, mani ñicu̶a.</s>
     </seg>
     <seg type="verse" id="b.HEB.1.2">
      <s id="b.HEB.1.2.1">To bajiri yucu̶rirema, Dios ĩ macu̶re manire ĩ cõajare, quẽnaro Diore masiaja mani.</s>
      <s id="b.HEB.1.2.2">Macaru̶cu̶ro, õ vecaye ñajediro ĩ macu̶ su̶orine tire rujeomasiñuju Dios.</s>
      <s id="b.HEB.1.2.3">Ĩ macu̶ne ñaami, “Jediro macaru̶cu̶roayere cu̶oru̶cu̶ja mu̶” ĩ yimasir'i.</s>
     </seg>
     <seg type="verse" id="b.HEB.1.3">
      <s id="b.HEB.1.3.1">Dios macu̶re ajitirũ̶nu̶rã ĩre masirã ñari, “Rẽtoro ñamasugũ̶ ñagũ̶mi Dios”, yimasiaja mani.</s>
      <s id="b.HEB.1.3.2">Diore masirã ñarãma ĩ macu̶re masirã.</s>
      <s id="b.HEB.1.3.3">Ĩ macu̶re quẽnaro masicõari, “Ĩ jacu̶re bajirone bajigu̶ ñagũ̶mi”, yimasiaja mani.</s>
      <s id="b.HEB.1.3.4">Ĩ macu̶ne ñaami, “Adi macaru̶cu̶roaye bajimu̶orũ̶gõato” yirotimasir'i.</s>
      <s id="b.HEB.1.3.5">Ĩne ñaami, Diore ajitirũ̶nu̶rã rojose mani yise vaja manire rijabosacõari, Diorãca ñajedirore rotigu̶.</s>
     </seg>
     <seg type="verse" id="b.HEB.1.4">
      <s id="b.HEB.1.4.1">To bajiri adirũ̶mu̶ri Diorãca rotigu̶ ñari, Diore moabosarã ángel mesare rẽtoro ñamasugũ̶ ñaami Dios macu̶.</s>
     </seg>
     <seg type="verse" id="b.HEB.1.5">
      <s id="b.HEB.1.5.1">Ĩ sĩgũ̶ne ñamasugũ̶ ĩ ñajare, ado bajise ĩre yiyumi Dios: “Adirũ̶mu̶ne yu̶ macu̶ ñari, yu̶re bajiro rotisu̶oru̶cu̶ja mu̶”, ĩre yimasiñuju Dios.</s>
      <s id="b.HEB.1.5.2">Ángel mesarema, to bajiro ĩnare yibesumi Dios.</s>
      <s id="b.HEB.1.5.3">Gãjerãre quẽne, ti ũnire yibecu̶ne ĩ macu̶ sĩgũ̶rene tu̶oĩagũ̶, ado bajiro yiyumi Dios: “Ĩ jacu̶ ñaja yu̶.</s>
      <s id="b.HEB.1.5.4">To bajiri yu̶ macu̶ ñaami”, ĩre yiyumi.</s>
     </seg>
     <seg type="verse" id="b.HEB.1.6">
      <s id="b.HEB.1.6.1">Ĩ macu̶ ñamasugũ̶re, adi macaru̶cu̶roju̶re ĩre cõagũ̶, ado bajise ĩre yiyumi: “Ángel mesa quẽne mu̶re rũ̶cu̶bu̶o jedicõaru̶arãma ĩna”, yiyumi Dios.</s>
     </seg>
     <seg type="verse" id="b.HEB.1.7">
      <s id="b.HEB.1.7.1">Ĩre moabosarimasa ángel mesare yigu̶, ado bajiro yiyumi Dios: “Ángel mesare yu̶ rotijama, yoaro me mino ti vẽatuvasere bajiro yoaro mene yu̶re cu̶diru̶arãma.</s>
      <s id="b.HEB.1.7.2">To yicõari, jea ũ̶ju̶se guaro ti ũ̶ju̶jẽnirore bajiro yu̶re moabosaru̶arãma ĩna”, yiyumi Dios, ángel mesa ĩre ĩna moabosarotire yigu̶.</s>
     </seg>
     <seg type="verse" id="b.HEB.1.8">
      <s id="b.HEB.1.8.1">Ĩ macu̶ ñamasugũ̶re yigu̶, ado bajiroju̶a yiyumi Dios: “Yu̶ macu̶ ñari, Dios ñaja mu̶.</s>
      <s id="b.HEB.1.8.2">Mu̶ rotise jedibetiru̶aroja.</s>
      <s id="b.HEB.1.8.3">Masare mu̶ rotijama, yu̶ bojarore bajirone quẽnaro rotiru̶cu̶ja mu̶.</s>
     </seg>
     <seg type="verse" id="b.HEB.1.9">
      <s id="b.HEB.1.9.1">‘Yu̶ bojarore bajiro quẽnaro yigu̶, rojoseju̶arema yibetiru̶cu̶ja’ yitu̶oĩarũgũcaju̶ mu̶.</s>
      <s id="b.HEB.1.9.2">To bajiro yicacu̶ mu̶ ñajare, ‘Gãjerã rẽtoro ñamasugũ̶ ñaja’ mu̶re yaja yu̶.</s>
      <s id="b.HEB.1.9.3">To bajiro mu̶re yu̶ yijare, bu̶to variquẽnaja mu̶”, yiyumi Dios, ĩ macu̶re.</s>
     </seg>
     <seg type="verse" id="b.HEB.1.10">
      <s id="b.HEB.1.10.1">Quẽna gajeye ado bajise yiyumi Dios, ĩ macu̶re yigu̶: “Rẽmoju̶ne adi macaru̶cu̶rore rujeomasicaju̶ mu̶.</s>
     </seg>
     <seg type="verse" id="b.HEB.1.11">
      <s id="b.HEB.1.11.1">Mu̶ rujeomasicati jedirone ti jedicoaboajaquẽne, mu̶ju̶ama, ñacõa ñarũgũrocu̶ ñaja mu̶, Dios ñari.</s>
     </seg>
     <seg type="verse" id="b.HEB.1.12">
      <s id="b.HEB.1.12.1">Sudi ĩna sãñasu̶osere vejecõari, gajeye quẽnase ĩna vasoasãñarore bajiro, adi macaru̶cu̶ro ñase ti jedirore quẽna gajeye vasoaru̶cu̶ja mu̶.</s>
      <s id="b.HEB.1.12.2">Mu̶ma, rijabetirocu̶ ñari, mu̶ne ñacõa ñarũgũru̶cu̶ja mu̶”, ĩ macu̶re yiyumi Dios.</s>
     </seg>
     <seg type="verse" id="b.HEB.1.13">
      <s id="b.HEB.1.13.1">Quẽna, ĩ macu̶ sĩgũ̶rene ado bajise yirũ̶cu̶bu̶oyumi Dios: “Rũ̶cu̶bu̶oriajau̶re rujiya maji.</s>
      <s id="b.HEB.1.13.2">Mu̶re ĩaterãre, ‘Rojose yitu̶jaya’ ĩnare yu̶ yiro bero, rojose yimasibetiru̶arãma.</s>
      <s id="b.HEB.1.13.3">To cõrone rotisu̶oru̶cu̶ja mu̶”, yirũ̶cu̶bu̶oyumi Dios, ĩ macu̶re.</s>
      <s id="b.HEB.1.13.4">Ángel mesarema, to bajiro yibetimasiñuju Dios.</s>
     </seg>
     <seg type="verse" id="b.HEB.1.14">
      <s id="b.HEB.1.14.1">Ángel mesama, ruyumena ĩre moabosarã ĩ cõarã ñarãma.</s>
      <s id="b.HEB.1.14.2">To bajiri, Diore ajitirũ̶nu̶rã õ vecaju̶ quẽnaro ĩ rãca ñaronare ejarẽmorã ñarãma ángel mesa.</s>
     </seg>
    </div>
    <div type="chapter" id="b.HEB.2">
     <seg type="verse" id="b.HEB.2.1">
      <s id="b.HEB.2.1.1">Dios macu̶ ñamasugũ̶ ĩ ñajare, ĩ ocare bu̶tobu̶sa ajitirũ̶nu̶to mani, tire mani ajitirũ̶nu̶ tu̶jajama, “Quẽnaro manire Dios ĩ yirotire masiriticõari, rojose yirobe” yirã.</s>
     </seg>
     <seg type="verse" id="b.HEB.2.2">
      <s id="b.HEB.2.2.1">Tirũ̶mu̶ju̶ ángel mesa su̶orine, Dios ĩ rotimasire Moisére ejamasiñuju ti.</s>
      <s id="b.HEB.2.2.2">Tire, “Dios ye masu ñañuja”, yimasiaja mani.</s>
      <s id="b.HEB.2.2.3">Tire cu̶dibetimasiriarã ñaboarine, rojose Dios ĩ yirotire masicõari, bojabetimasiñujarã.</s>
      <s id="b.HEB.2.2.4">To bajiro bajirã ñaboarine, rojose tãmu̶o jedicõamasiñujarã ĩna.</s>
     </seg>
     <seg type="verse" id="b.HEB.2.3">
      <s id="b.HEB.2.3.1">To bajiri Dios ĩ yirere masiboarine, ĩ rotimasire rẽtoro quẽnasere mani ajitirũ̶nu̶ tu̶jajama, “No bajiroju̶a yicõari rojose manire yibeticõato Dios”, yimasibetiru̶arãja.</s>
      <s id="b.HEB.2.3.2">Rẽmoju̶ne mani u̶ju̶ Jesús ñañuju, adirodori Dios ĩ yarãre quẽnaro ĩ yirotire gotisu̶or'i.</s>
      <s id="b.HEB.2.3.3">Ĩre ajiriarã, ti ocare manire gotirẽtocama ĩna.</s>
      <s id="b.HEB.2.3.4">To yicõari, Dios su̶orine jairo ĩaĩañamanire manire yiĩocama.</s>
      <s id="b.HEB.2.3.5">To yicõari, Dios ĩ bojarore bajiro ĩna yimasirotire yigu̶, tocãrãcu̶rene ricati rĩne ĩ masisere ĩnare u̶joyumi Esp'iritu Santo.</s>
      <s id="b.HEB.2.3.6">To ĩ yijare, manire quẽnaro gotimasiocama ĩna.</s>
      <s id="b.HEB.2.3.7">To bajiri, “Cristo oca socase mene bajiaja ti”, yimasicoacaju̶ mani quẽne.</s>
     </seg>
     <seg type="verse" id="b.HEB.2.5">
      <s id="b.HEB.2.5.1">Diore moabosarã, ángel mesarema, “Adi macaru̶cu̶ro jedirore rotiru̶arãja mu̶a”, ĩnare yibesuju Dios.</s>
     </seg>
     <seg type="verse" id="b.HEB.2.6">
      <s id="b.HEB.2.6.1">Masaju̶arema, “Adi macaru̶cu̶rore rotiru̶arãja mu̶a”, ĩnare yimasiñuju.</s>
      <s id="b.HEB.2.6.2">Sĩgũ̶, Diore ĩ sẽnirere ucagu̶, ado bajise ucamasiñumi: “Dios, ¿no yigu̶ ñamasurã me yu̶a ñaboajaquẽne, yu̶are masiritibeati mu̶?</s>
     </seg>
     <seg type="verse" id="b.HEB.2.7">
      <s id="b.HEB.2.7.1">‘Ángel mesare bajiro bajibeticõato’ yigu̶, ‘Ñamasurã me ñaru̶arãma’, yu̶are yiyuja mu̶.</s>
      <s id="b.HEB.2.7.2">To bajiro yu̶are yicũr'i ñaboarine, ‘Ñamasurã ñato’ yu̶are yicũñuja mu̶ quẽna.</s>
     </seg>
     <seg type="verse" id="b.HEB.2.8">
      <s id="b.HEB.2.8.1">‘Adi macaru̶cu̶ro ñase jediro mu̶ cũrere rotimasiato’ yigu̶, yu̶are cũñuja mu̶”, yiucamasiñuju sĩgũ̶, Diore sẽnigũ̶.</s>
      <s id="b.HEB.2.8.2">“Noaju̶ane masare cu̶dimena maniru̶arãma” Dios ĩ yire ti ñaboajaquẽne, ñajediro manire cu̶dijedibeama maji.</s>
     </seg>
     <seg type="verse" id="b.HEB.2.9">
      <s id="b.HEB.2.9.1">To bajiboarine, sĩgũ̶ adi macaru̶cu̶roaye jediro rotimasigũ̶re masiaja mani, Jesús vãme cu̶tigu̶re.</s>
      <s id="b.HEB.2.9.2">Ĩ bajirere ado bajiro masiaja mani: Ángel mesa rẽtoro ñamasugũ̶ ĩ ñaboajaquẽne, “Yoaro meaca ñamasugũ̶ mere bajiro bajiru̶cu̶mi” yigu̶, adigodoju̶re ĩre cõañumi Dios.</s>
      <s id="b.HEB.2.9.3">To bajiro ĩ yicõar'i ñari, manire rijabosayumi Jesús.</s>
      <s id="b.HEB.2.9.4">Rojose tãmu̶ocõari, ĩ rijabosare ñajare, “Jediro u̶ju̶ ñamasugũ̶ ñaru̶cu̶mi”, ĩre yiyumi Dios.</s>
     </seg>
     <seg type="verse" id="b.HEB.2.10">
      <s id="b.HEB.2.10.1">Adi macaru̶cu̶ro ñase jediro Dios ĩ rujeore ñaja.</s>
      <s id="b.HEB.2.10.2">Quẽnaro ĩ rotimasijare, adi macaru̶cu̶ro bajise jediro bajiñarũgũaja.</s>
      <s id="b.HEB.2.10.3">Jediro Jesucristo su̶orine, “Yu̶ yarã ñaama” Dios ĩ yiĩarã, “Yu̶ tu̶ju̶ ejamasiru̶arãma”, ĩnare yiyumi Dios.</s>
      <s id="b.HEB.2.10.4">To bajiro yigu̶ ñari, “Rojose ĩna tãmu̶oborotire yirẽtobosaaya” yigu̶, ĩ macu̶re cõañumi Dios.</s>
      <s id="b.HEB.2.10.5">To bajiro ĩ yiroticõajare, rojose tãmu̶ocõari, manire rijabosayumi Jesucristo.</s>
     </seg>
     <seg type="verse" id="b.HEB.2.11">
      <s id="b.HEB.2.11.1">To bajiri, Jesúrãca ñarã ñari, sĩgũ̶ rĩare bajiro bajirã ñaja mani.</s>
      <s id="b.HEB.2.11.2">Mani quẽne, Dios rĩa mani ñajare, bojonebecu̶ne, “Yu̶ bederã ñaama”, manire yigu̶mi Jesús.</s>
     </seg>
     <seg type="verse" id="b.HEB.2.12">
      <s id="b.HEB.2.12.1">To bajirone gotiaja Dios ocare masa ĩna ucamasire: “Mu̶ bajisere yu̶ bederãre ĩnare gotiru̶cu̶ja yu̶.</s>
      <s id="b.HEB.2.12.2">Ĩna rãca rẽjacõari, mu̶re variquẽnarã, basaru̶arãja yu̶a”, yigotiaja.</s>
     </seg>
     <seg type="verse" id="b.HEB.2.13">
      <s id="b.HEB.2.13.1">Quẽna gajeye ado bajise gotiaja, Jesús Diore ĩ yirotire yiro: “ ‘Yu̶re ejarẽmoru̶cu̶mi’ Diore ĩre yitu̶oĩaja yu̶”, yigotiaja.</s>
      <s id="b.HEB.2.13.2">Quẽna gajeye, ado bajiro gotiaja: “ ‘Yu̶ rĩare bajiro bajirã ñaama’ Dios ĩ yicana rãca adoju̶ ñaja yu̶”, yigotiaja, Jesús ĩ yirotire yiro.</s>
     </seg>
     <seg type="verse" id="b.HEB.2.14">
      <s id="b.HEB.2.14.1">Mani, Dios rĩa, sĩgũ̶re bajirone ruju̶ cu̶ti, ri'i cu̶ti bajiaja mani.</s>
      <s id="b.HEB.2.14.2">To bajiri, Jesús quẽne, Dios macu̶ ñaboarine, manire bajirone ruju̶ cu̶ticõari, manire rijabosayumi.</s>
      <s id="b.HEB.2.14.3">To bajiro ĩ bajijama, ĩ rijabosase su̶orine rojose tãmu̶otu̶jabetiriaroju̶ masare vãti ĩ varotiboasere tire tegu̶ bajiyumi.</s>
     </seg>
     <seg type="verse" id="b.HEB.2.15">
      <s id="b.HEB.2.15.1">Adi macaru̶cu̶ro ñarã rojose yirã ñari, bajireacõari bero, “Rojose yiecoru̶arãja” mani yitu̶oĩagüiboarere “To cõrone güitu̶jato ĩna” yigu̶, manire rijabosayumi.</s>
     </seg>
     <seg type="verse" id="b.HEB.2.16">
      <s id="b.HEB.2.16.1">To bajiri, “Ángel mesare ejarẽmogũ̶ bajiyumi Jesús”, yibeaja mani.</s>
      <s id="b.HEB.2.16.2">Ado bajiroju̶a yimasiaja mani: “Diore Abraham ñamasir'i ĩ tu̶oĩariarore bajiro tu̶oĩarãju̶are manire ejarẽmogũ̶ bajiyumi”, yaja mani.</s>
     </seg>
     <seg type="verse" id="b.HEB.2.17">
      <s id="b.HEB.2.17.1">To bajiri manire bajiro ruju̶ cu̶ticõari rojose tãmu̶oñumi Jesús.</s>
      <s id="b.HEB.2.17.2">Adi macaru̶cu̶ro ñagũ̶ paia u̶ju̶ ĩ ñagõbosaro rẽtoro ĩ jacu̶ ĩ ñaroju̶ ĩ rijabosariarãre “Ñagõbosagu̶sa” yigu̶ bajiyumi Jesús.</s>
      <s id="b.HEB.2.17.3">Dios ĩ ĩajama, masa ĩna bajisere quẽnaro gotirẽtobosagu̶, to yicõari masa rojose tãmu̶orãre ĩnare ĩamaigũ̶ ñañumi.</s>
      <s id="b.HEB.2.17.4">Ĩne ñañumi masa rojose ĩna yise vajare “Ĩnare masirioato Dios” yigu̶, rojose tãmu̶ocõari, ĩnare yirẽtobosar'i.</s>
     </seg>
     <seg type="verse" id="b.HEB.2.18">
      <s id="b.HEB.2.18.1">Cojojirema Dios ĩ bojarore bajiro ĩ yise, bu̶to josarũgũñuju ti, Cristore.</s>
      <s id="b.HEB.2.18.2">To bajiri rojose tãmu̶oñuju ĩ.</s>
      <s id="b.HEB.2.18.3">To bajirone bajiaja manire quẽne.</s>
      <s id="b.HEB.2.18.4">Manire bajiro bajir'i ñari, Diore mani cu̶diroti ti josajama, manire ejarẽmomasiami Jesús, “Yu̶re bajiro ĩna quẽne, Dios ĩ bojasere yato” yigu̶.</s>
     </seg>
    </div>
    <div type="chapter" id="b.HEB.3">
     <seg type="verse" id="b.HEB.3.1">
      <s id="b.HEB.3.1.1">To bajiri, “Jesús manire ejarẽmogũ̶ ñaami”, yimasiaja mani.</s>
      <s id="b.HEB.3.1.2">Maniju̶a, “Dios ĩ ejarẽmose rãca Cristore ĩre ajitirũ̶nu̶roti ñaja” yimasicõari, ĩre cu̶dirã ñaja mani.</s>
      <s id="b.HEB.3.1.3">“Yu̶ yarã ñato” Dios ĩ yiriarã ñaja.</s>
      <s id="b.HEB.3.1.4">Jesúju̶a ñagũ̶mi, “Masare quẽnaro yu̶ yirotire gotiba” Dios ĩ yicõar'i.</s>
      <s id="b.HEB.3.1.5">To bajicõari, tirũ̶mu̶ju̶ paia u̶jarã ĩna yisu̶oadimasire ũnire yigu̶, Cristo quẽne rojose mani yisere “Masirioato Dios” yigu̶, manire sẽnibosagu̶ ñagũ̶mi.</s>
      <s id="b.HEB.3.1.6">To bajiri, “Ñamasugũ̶ ñagũ̶mi Jesús”, yitu̶oĩato mani.</s>
     </seg>
     <seg type="verse" id="b.HEB.3.2">
      <s id="b.HEB.3.2.1">Adi macaru̶cu̶roju̶re ñagṹ̶ Dios ĩ rotirore bajirone yigu̶, Dios yarã masare quẽnaro ejarẽmoñumi Jesús.</s>
      <s id="b.HEB.3.2.2">To bajirone yimasiñuju Moisés ñamasir'i quẽne.</s>
      <s id="b.HEB.3.2.3">Dios ĩ rotirore bajirone yigu̶, Dios yarãre quẽnaro ejarẽmomasiñuju.</s>
     </seg>
     <seg type="verse" id="b.HEB.3.3">
      <s id="b.HEB.3.3.1">Quẽnaro ĩnare ejarẽmomasir'i ñaboarine, “ ‘Rojose mana ñaama’ Dios ĩ yiĩarã ñato”, yimasibetimasiñuju.</s>
      <s id="b.HEB.3.3.2">Jesúju̶ama, “ ‘Rojose mana ñaama’ Dios ĩ yiĩarã ñato”, yimasigũ̶ ñaami.</s>
      <s id="b.HEB.3.3.3">To bajiro yigu̶ ĩ ñajare, Moisés ñamasir'i rẽtoro Cristore rũ̶cu̶bu̶oroti ñaja.</s>
     </seg>
     <seg type="verse" id="b.HEB.3.5">
      <s id="b.HEB.3.5.1">Moisés ñamasir'iju̶ama, Dios moarimasu̶re bajiro bajimasiñuju.</s>
      <s id="b.HEB.3.5.2">To bajicõari, Dios ĩ yirotirore bajirone cu̶digu̶, Diore ajitirũ̶nu̶rãre quẽnaro ejarẽmogũ̶ ñamasiñuju.</s>
      <s id="b.HEB.3.5.3">To bajiro ĩ yimasirere tu̶oĩacõari, “Cristo su̶ori Dios manire quẽnaro ĩ yirotire gotimasiogũ̶ yimasiñumi Moisés”, yimasiaja mani.</s>
     </seg>
     <seg type="verse" id="b.HEB.3.6">
      <s id="b.HEB.3.6.1">Cristoju̶ama, Dios moarimasu̶re bajiro me bajiyuju.</s>
      <s id="b.HEB.3.6.2">Ĩ ñaami Dios macu̶, ĩ rotirore bajirone yigu̶.</s>
      <s id="b.HEB.3.6.3">To bajicõari, Dios yarã u̶ju̶ ñaami Cristo.</s>
      <s id="b.HEB.3.6.4">“Cristo su̶ori quẽnaro Dios ĩ yirotire yiecoru̶arãja mani” mani tu̶oĩatu̶jabetijama, ĩ yarã ñacõa ñarũgũru̶arãja.</s>
     </seg>
     <seg type="verse" id="b.HEB.3.7">
      <s id="b.HEB.3.7.1">To bajiri Dios yarã ñari, Cristore ajitirũ̶nu̶ tu̶jabeticõato mani.</s>
      <s id="b.HEB.3.7.2">Dios ocare masa ĩna ucamasire Dios yarãre gotigu̶, ado bajiro yimasiñumi Esp'iritu Santo: “Yucu̶ne mu̶are yu̶ gotisere mu̶a ajijama, yu̶ yirotirore bajiro cu̶diya.</s>
     </seg>
     <seg type="verse" id="b.HEB.3.8">
      <s id="b.HEB.3.8.1">‘Mu̶re ajitirũ̶nu̶menaja yu̶a’ yibesa.</s>
      <s id="b.HEB.3.8.2">Mu̶a ñicu̶a yu̶re jũnisinicõari, ĩna cu̶dibetimasicatire bajiro bajibesa mu̶a.</s>
      <s id="b.HEB.3.8.3">Mu̶a ñicu̶a, masa manoju̶ ĩna ñacudiro, ju̶arã masa cõro ñaricũ̶mari ĩaĩañamanire ĩnare yiĩorũgũboacaju̶ yu̶.</s>
      <s id="b.HEB.3.8.4">To yu̶ yiboajaquẽne, yu̶re ajirũ̶cu̶bu̶omena ñari, ado bajise yirũgũcama ĩna: ‘Mani bojaseju̶a mani yijama, ¿no bajise manire yirojari Dios?’ yirũgũcama ĩna.</s>
     </seg>
     <seg type="verse" id="b.HEB.3.10">
      <s id="b.HEB.3.10.1">To bajiro ĩna yisere jũnisinicõari, ado bajise ĩnare yicaju̶ yu̶: ‘Yu̶re ajiterũgũaja mu̶a.</s>
      <s id="b.HEB.3.10.2">To bajiri, “Ado bajiro tu̶oĩagũ̶ ñagũ̶mi”, yu̶re yimasibeaja mu̶a’, ĩnare yicaju̶ yu̶.</s>
     </seg>
     <seg type="verse" id="b.HEB.3.11">
      <s id="b.HEB.3.11.1">Quẽna gajeye ĩnare goticaju̶ yu̶: ‘Riojo mu̶are gotiaja yu̶.</s>
      <s id="b.HEB.3.11.2">Yu̶ rãca quẽnaro mu̶a ñasere bojaboacaju̶ yu̶.</s>
      <s id="b.HEB.3.11.3">To bajiboarine cojoji me mu̶aju̶a yu̶re mu̶a ajibetijare, yu̶ rãca quẽnaro ñabetiru̶arãma’ yicõacaju̶ yu̶”, yigotimasiñumi Dios ĩ cõagũ̶ Esp'iritu Santo.</s>
     </seg>
     <seg type="verse" id="b.HEB.3.12">
      <s id="b.HEB.3.12.1">To bajiri mani ñicu̶a Diore ĩna ajitirũ̶nu̶ tu̶jamasiriarore bajiro bajibesa yu̶ yarã mu̶a.</s>
      <s id="b.HEB.3.12.2">Sĩgũ̶ mani yu̶, “Dios ocare socase ñaja” ĩ yisere ajicõari, quẽnaro ĩre gotimasioña, “Masirẽtogũ̶ Dios yere ajitirũ̶nu̶ tu̶jaromi” yirã.</s>
     </seg>
     <seg type="verse" id="b.HEB.3.13">
      <s id="b.HEB.3.13.1">Dios ocare gãmerã gotivariquẽnaña mu̶a.</s>
      <s id="b.HEB.3.13.2">“Maji busiyu̶ gãmerã gotiroti ñaroja”, yitu̶oĩabesa, mu̶a rãcana sĩgũ̶ri vãti ĩ rotiseju̶are cu̶dicõari, “ ‘Dios oca socase ñaja’ yiroma” yirã.</s>
      <s id="b.HEB.3.13.3">To bajiri tocãrãcarũ̶mu̶ne gãmerã goticõa ñarũgũroti ñaja mu̶are, “Tire ajitirũ̶nu̶ tu̶jabeticõato” yirã.</s>
     </seg>
     <seg type="verse" id="b.HEB.3.14">
      <s id="b.HEB.3.14.1">Tirũ̶mu̶ju̶, Cristore ĩre mani ajitirũ̶nu̶su̶ocatore bajirone ĩre ajitirũ̶nu̶cõa ñaroti ñaja manire.</s>
      <s id="b.HEB.3.14.2">To bajiro mani bajicõa ñajama, mani bajirearo beroju̶ õ vecaju̶ Cristo rãca quẽnaro ñacõa ñarũgũru̶arãja mani.</s>
     </seg>
     <seg type="verse" id="b.HEB.3.15">
      <s id="b.HEB.3.15.1">Tire mu̶are yu̶ gotirore bajirone gotiaja Dios ocare masa ĩna ucamasire: “Yucu̶ne mu̶are yu̶ gotisere mu̶a ajijama, yu̶ yirotirore bajiro cu̶diya.</s>
      <s id="b.HEB.3.15.2">‘Mu̶re ajitirũ̶nu̶menaja yu̶a’ yibesa.</s>
      <s id="b.HEB.3.15.3">Mu̶a ñicu̶a yu̶re jũnisinicõari, ĩna cu̶dibetimasicatire bajiro bajibesa mu̶a”, yigotiaja Dios ocare masa ĩna ucamasire.</s>
     </seg>
     <seg type="verse" id="b.HEB.3.16">
      <s id="b.HEB.3.16.1">Mani ñicu̶a ĩna bajimasirere tu̶oĩaña mu̶a quẽna: ¿Ñimarã ñañujari Dios ĩ masune ĩ gotisere ajirã ñaboarine, cu̶dibetiriarã?</s>
      <s id="b.HEB.3.16.2">Egipto sitaju̶ ñarãre, Moisés ĩ ũmato variarãne bajiyuma.</s>
     </seg>
     <seg type="verse" id="b.HEB.3.17">
      <s id="b.HEB.3.17.1">Ju̶arã masa cõro ñaricũ̶mari, Diore ĩna cu̶dibetijare, bu̶to jũnisiniñuju Dios.</s>
      <s id="b.HEB.3.17.2">Ĩnare jũnisinicõari, ado bajiro ĩnare yimasiñuju Dios: “Riojo mu̶are gotiaja yu̶.</s>
      <s id="b.HEB.3.17.3">Quẽnari sitare mu̶are yu̶ u̶joru̶aboacatore ejabetiru̶arãja mu̶a”, ĩnare yimasiñuju Dios.</s>
      <s id="b.HEB.3.17.4">To bajiro ĩ yire ñajare, ti sitaju̶ ejamenane, masa manoju̶ ĩna ñacudimasiriaroju̶ne bajireacoamasiñujarã ĩna.</s>
     </seg>
     <seg type="verse" id="b.HEB.3.19">
      <s id="b.HEB.3.19.1">Tire ajicõari, “Diore ajirũ̶cu̶bu̶obetiriarã ñari, ti sitaju̶re ejabesuma”, yimasiaja mani.</s>
     </seg>
    </div>
    <div type="chapter" id="b.HEB.4">
     <seg type="verse" id="b.HEB.4.1">
      <s id="b.HEB.4.1.1">To bajiri mani ñicu̶a ĩna bajiriarore bajiro bajibeticõato mani.</s>
      <s id="b.HEB.4.1.2">“Yu̶ yarã, yu̶ rãca quẽnaro ĩna ñasere bojaja yu̶” ĩnare Dios ĩ yiriarore bajirone yami, manire quẽne.</s>
      <s id="b.HEB.4.1.3">To bajiri, quẽnaro gãmerã ejarẽmoto mani, “Mani jedirone, Diorãca quẽnaro ñacõa ñarũgũrãsa” yirã.</s>
     </seg>
     <seg type="verse" id="b.HEB.4.2">
      <s id="b.HEB.4.2.1">Ĩnare Dios ĩ yimasiboariarore bajiro manire quẽne quẽnaro ĩ yirotire ajicaju̶ mani.</s>
      <s id="b.HEB.4.2.2">Mani ñicu̶aju̶ama, Dios ocare ajirã ñaboarine, ĩnare ĩ gotiriarore bajiro ĩna bajibetijare, “Toju̶ ñaru̶arãja” ĩ yimasiboariaroju̶re ejabetimasiñujarã.</s>
     </seg>
     <seg type="verse" id="b.HEB.4.3">
      <s id="b.HEB.4.3.1">Maniju̶ama, Diore ĩre ajitirũ̶nu̶ tu̶jabeticõato mani.</s>
      <s id="b.HEB.4.3.2">Ĩre ajitirũ̶nu̶rã rĩne ñarãma quẽnaro ĩ rãca ñarona.</s>
      <s id="b.HEB.4.3.3">To bajiro ti bajijare, ado bajise ĩnare gotimasiñuju Dios, mani ñicu̶are: “Riojo mu̶are gotiaja yu̶.</s>
      <s id="b.HEB.4.3.4">Mu̶are bu̶to jũnisinicõari, yu̶ rãca quẽnaro ñabetiru̶arãja mu̶a”, ĩnare yimasiñuju Dios, ĩre ajitirũ̶nu̶betiriarãre.</s>
      <s id="b.HEB.4.3.5">To bajiboarine adi macaru̶cu̶rore rujeogu̶ju̶ne, “Masa yu̶ beserã rãca quẽnaro ñaru̶cu̶ja yu̶”, yitu̶oĩacõamasiñuju Dios.</s>
     </seg>
     <seg type="verse" id="b.HEB.4.4">
      <s id="b.HEB.4.4.1">To bajiro ĩ yimasirere masiaja mani, Dios ocare masa ĩna ucamasire ado bajise ti gotijare: “Adi macaru̶cu̶ro ñase jedirore rujeojeocõari, cojomo cõro, gaje ãmo, ju̶a jẽnituarirũ̶mu̶re quẽnaro ñacõamasiñuju Dios”, yigotiaja Dios ocare masa ĩna ucamasire.</s>
     </seg>
     <seg type="verse" id="b.HEB.4.5">
      <s id="b.HEB.4.5.1">To bajiri, “Yu̶ ñarore bajirone quẽnaro yu̶ rãca ñaru̶arãma” ĩ yiboarere ĩna ajitejare, ado bajiro ĩnare yimasiñuju Dios: “¡Yu̶ rãca quẽnaro ñabetiru̶arãja mu̶a!”, yimasiñuju.</s>
     </seg>
     <seg type="verse" id="b.HEB.4.6">
      <s id="b.HEB.4.6.1">“Yu̶ rãca quẽnaro ñato ĩna” yigu̶, Dios ĩ yimasirere ajiriarã ñaboarine, ĩ rãca quẽnaro ñabetimasiñujarã ĩna.</s>
      <s id="b.HEB.4.6.2">To bajiboarine, masa rãca quẽnaro ĩ ñarotire bojacõa ñaami Dios.</s>
     </seg>
     <seg type="verse" id="b.HEB.4.7">
      <s id="b.HEB.4.7.1">To bajiri mani ñicu̶a ñamasiriarã ĩ gotirere ajitemasiriarã bero yoatoju̶ David ñamasir'i Diore ajicõari, ado bajiro ucamasiñuju: “Yucu̶ne mu̶are yu̶ gotisere mu̶a ajijama, yu̶ yirotirore bajiro cu̶diya.</s>
      <s id="b.HEB.4.7.2">‘Mu̶re ajitirũ̶nu̶menaja yu̶a’ yibesa mu̶a”, yiucamasiñuju David ñamasir'i, Dios oca tutiju̶.</s>
     </seg>
     <seg type="verse" id="b.HEB.4.8">
      <s id="b.HEB.4.8.1">Diore ajitemasiriarã ĩna bajireajediro bero, ĩna rĩa ñamasiriarã mani ñicu̶are ĩnare ũmato vamasiñuju Josué ñamasir'i, Dios ĩnare ĩ u̶jomasiriaroju̶re.</s>
      <s id="b.HEB.4.8.2">Toju̶ quẽnaro ñamasiñujarã ĩna mani ñicu̶a.</s>
      <s id="b.HEB.4.8.3">Quẽnaro ñaboarine, Diorãca quẽnaro ĩna ñabetijare, ado bajiro yimasiñuju Dios: “Yucu̶ne mu̶are yu̶ gotisere mu̶a ajijama, yu̶ yirotirore bajiro cu̶diya”, ĩnare yimasiñuju quẽna.</s>
     </seg>
     <seg type="verse" id="b.HEB.4.9">
      <s id="b.HEB.4.9.1">To bajiri mu̶are yu̶ gotisere ajicõari, ado bajiro ajimasirãja mu̶a: “Dios yarã, ĩ rãca quẽnaro ĩna ñacõa ñarotire bojacõa ñagũ̶mi”, yimasirãja mu̶a.</s>
      <s id="b.HEB.4.9.2">Diorãca quẽnaro mani ñase ado bajiro bajiaja: Dios adi macaru̶cu̶rore rujeogajanocõari, quẽnaro ñacõamasiñuju.</s>
      <s id="b.HEB.4.9.3">Tire bajirone bajiroja, Diorãca quẽnaro mani ñacõa ñase quẽne.</s>
     </seg>
     <seg type="verse" id="b.HEB.4.10">
      <s id="b.HEB.4.10.1">Adi macaru̶cu̶ro ñase jediro rujeogajanoacu̶, ĩ bojarore bajiro ti bajirotire masicõari, quẽnaro ñacõamasiñuju Dios.</s>
      <s id="b.HEB.4.10.2">Ĩre bajiro quẽnaro ñaru̶cu̶mi, “Ado bajiro mu̶ yijama, yu̶ rãca quẽnaro ñaru̶cu̶ja mu̶” Dios ĩ yirotisere cu̶digu̶ quẽne.</s>
     </seg>
     <seg type="verse" id="b.HEB.4.11">
      <s id="b.HEB.4.11.1">To bajiri ĩ rãca quẽnaro mani ñasere Dios ĩ bojajare, quẽnabu̶saro ĩre ajitirũ̶nu̶to mani, “Ĩ rãca quẽnaro ñarãsa mani” yirã.</s>
      <s id="b.HEB.4.11.2">Mani ñicu̶a Diore ajitirũ̶nu̶beticõari, ĩ rãca quẽnaro ĩna ñabetimasiriarore bajiro bajibetiroti ñaja manire.</s>
     </seg>
     <seg type="verse" id="b.HEB.4.12">
      <s id="b.HEB.4.12.1">“Dios oca ñamasuse ti ñajare, ajitirũ̶nu̶cõa ñaroti ñaja”, mu̶are yigotiaja yu̶.</s>
      <s id="b.HEB.4.12.2">Masijeogu̶ ĩ ñajare, “To bajiro bajiru̶aroja” ĩ oca ti yigotirore bajirone bajiru̶aroja ti.</s>
      <s id="b.HEB.4.12.3">Jariase ju̶ajacatu̶aju̶ne bu̶jariase mani u̶su̶ju̶ ti ejarore bajiro bajiaja Dios oca, mani ajise.</s>
      <s id="b.HEB.4.12.4">To bajiri, mani tu̶oĩase, “Masibecu̶mi Dios” mani yiboasere quẽne ĩamasigũ̶ ñaami Dios.</s>
      <s id="b.HEB.4.12.5">Ĩ oca su̶orine, “Rojose ñaja; quẽnase ñaja”, yitu̶oĩamasiaja mani.</s>
     </seg>
     <seg type="verse" id="b.HEB.4.13">
      <s id="b.HEB.4.13.1">Diseju̶a Dios ĩ rujeorere ĩre yayiomasiña manoja.</s>
      <s id="b.HEB.4.13.2">To bajiri, diseju̶ane mani yise, mani tu̶oĩase quẽne, ĩ masibeti manoja.</s>
      <s id="b.HEB.4.13.3">Ĩ ñagũ̶mi, ñajediro mani yisere mani gotirocu̶.</s>
     </seg>
     <seg type="verse" id="b.HEB.4.14">
      <s id="b.HEB.4.14.1">Cristo, paia u̶ju̶ rẽtoro ñamasugũ̶ ñagũ̶mi.</s>
      <s id="b.HEB.4.14.2">Dios macu̶ ñari, ĩ tu̶ju̶ manire ñagõbosagu̶ ñagũ̶mi.</s>
      <s id="b.HEB.4.14.3">To bajiri, ĩre ajitirũ̶nu̶ tu̶jabeticõato mani.</s>
     </seg>
     <seg type="verse" id="b.HEB.4.15">
      <s id="b.HEB.4.15.1">“Cristo adi macaru̶cu̶roju̶ ĩ ñaro, Dios ĩ bojabetire yato” yigu̶, manire ĩ yicoderũgũrore bajiro Cristore quẽne rojosere ĩre yirotirũgũboayuju Satanás.</s>
      <s id="b.HEB.4.15.2">To bajiboarine rojose yibesuju Cristo.</s>
      <s id="b.HEB.4.15.3">“Yu̶re quẽne rojose yirotirũgũcami Satanás; ĩnare quẽne to bajirone yami” yimasigũ̶ ñari, “Dios ĩ bojarore bajiro ĩna yiru̶aboase ĩnare josaja ti” yigu̶, manire ĩamaicõa ñagũ̶mi.</s>
      <s id="b.HEB.4.15.4">Manire ĩamaicõari, paia u̶ju̶ rẽtoro ñamasugũ̶ ñari, “ ‘Mu̶re ajitirũ̶nu̶ tu̶jabeticõato ĩna’ yigu̶, ĩnare ejarẽmoña”, ĩ jacu̶re manire yisẽnibosarũgũgũ̶mi.</s>
     </seg>
     <seg type="verse" id="b.HEB.4.16">
      <s id="b.HEB.4.16.1">To bajiri mani quẽne, Diore güimenane, sẽniroti ñaja.</s>
      <s id="b.HEB.4.16.2">Ĩre mani sẽnijama, rojose mani yise vaja rojose manire ĩ yiborotire manire ĩamaicõari, yibetiru̶cu̶mi.</s>
      <s id="b.HEB.4.16.3">No bojariju̶ne ĩ ejarẽmosere mani bojajama, quẽnaro manire ejarẽmoru̶cu̶mi.</s>
     </seg>
    </div>
    <div type="chapter" id="b.HEB.5">
     <seg type="verse" id="b.HEB.5.1">
      <s id="b.HEB.5.1.1">Mani ñicu̶a ĩna ñarirodore ñamasiñuju paia u̶ju̶ ñamasugũ̶, Dios ĩ beser'i, “Masare ejarẽmoato” yigu̶, ĩ cũr'i.</s>
      <s id="b.HEB.5.1.2">Ado bajiro yirũgũmasiñuju: Vaibu̶cu̶rã ĩre ĩna ĩsisere quẽne boca juacõari, soemu̶obosarũgũñuju, rojose ĩna yisere “Ĩnare masirioya mu̶” ĩnare yisẽnibosagu̶.</s>
     </seg>
     <seg type="verse" id="b.HEB.5.2">
      <s id="b.HEB.5.2.1">Ĩ quẽne, manire bajirone bajigu̶ ĩ ñajare, Dios ĩ rotise yimasijeogu̶ me ñamasiñuju ĩ.</s>
      <s id="b.HEB.5.2.2">“Yu̶re quẽne josaja” yitu̶oĩagũ̶ ñari, “Gãjerã Diore ajitirũ̶nu̶rãre, to bajirone bajiroja”, yiĩamaiñuju.</s>
     </seg>
     <seg type="verse" id="b.HEB.5.3">
      <s id="b.HEB.5.3.1">Manire bajirone rojose yigu̶ ñari, “Rojose yu̶ yise vaja yu̶re masirioato Dios” yigu̶, gãjerãre ĩ sẽnibosaroto rĩjoro, ĩ quẽne vaibu̶cu̶ rii soemu̶orũgũñuju.</s>
     </seg>
     <seg type="verse" id="b.HEB.5.4">
      <s id="b.HEB.5.4.1">Niju̶ane, “Yu̶ ñagũ̶sa paia u̶ju̶”, yibetimasiñuju.</s>
      <s id="b.HEB.5.4.2">Gãjerã quẽne, “Ĩ ñato”, yibesujarã.</s>
      <s id="b.HEB.5.4.3">Dios sĩgũ̶ne, “Mu̶ ñaru̶cu̶ja paia u̶ju̶ ñamasugũ̶”, yimasigũ̶ ñamasiñuju ĩ.</s>
      <s id="b.HEB.5.4.4">To bajiri, Aarón ñamasir'ire, “Paia u̶ju̶ ñaña”, ĩre yicũsu̶omasiñuju Dios.</s>
     </seg>
     <seg type="verse" id="b.HEB.5.5">
      <s id="b.HEB.5.5.1">To bajirone ĩre yiyumi Jesucristore quẽne.</s>
      <s id="b.HEB.5.5.2">Dione ĩre cũñumi.</s>
      <s id="b.HEB.5.5.3">To bajiri ado bajise ĩre ĩ gotirotire ucamasiñuma masa: “ ‘Adirũ̶mu̶ne yu̶ macu̶ ñari, yu̶re bajiro rotisu̶oru̶cu̶ja mu̶’ yami Dios”, yiucamasiñuma ĩna, Cristore, Dios ĩ gotirotire yirã.</s>
     </seg>
     <seg type="verse" id="b.HEB.5.6">
      <s id="b.HEB.5.6.1">Gajeye ĩ macu̶re ĩ gotirotire ado bajise yiucamasiñuma ĩna: “ ‘ “Masa rojose ĩna yisere ĩnare masirioya” ĩnare yisẽnibosagu̶ ñaru̶cu̶ja mu̶’ mu̶re yaja yu̶.</s>
      <s id="b.HEB.5.6.2">‘Paia u̶ju̶ ñamasugũ̶ Melquisedec ĩ bajicatore bajiro bajiru̶cu̶ja mu̶’ mu̶re yaja yu̶”, yiucamasiñuma ĩna, ĩ macu̶re Dios gotirotire yirã.</s>
     </seg>
     <seg type="verse" id="b.HEB.5.7">
      <s id="b.HEB.5.7.1">Cristo, manire bajiro ruju̶ cu̶ticõari, adigodoju̶ ñagũ̶ ĩ bajirocaroto rĩjoro, Diore bu̶to sẽnirũgũñuju ĩ.</s>
      <s id="b.HEB.5.7.2">Otigu̶ne, ado bajise jacase sẽniñuju ĩ: “Cacu̶, ‘Yu̶re sĩabeticõato ĩna’ yigu̶, yu̶re ejarẽmoña.</s>
      <s id="b.HEB.5.7.3">To bajiboarine, mu̶ bojarore bajirone bajiru̶aroja”, yiyuju Cristo, ĩ jacu̶re.</s>
      <s id="b.HEB.5.7.4">Ĩ rotirore bajiro yigu̶ ĩ ñajare, ĩre ajicõari, “Yu̶ bojarore bajirone bajiato” yigu̶, ĩre ejarẽmoñuju Dios.</s>
     </seg>
     <seg type="verse" id="b.HEB.5.8">
      <s id="b.HEB.5.8.1">Dios macu̶ ñaboarine, rojose tãmu̶oñumi Cristo.</s>
      <s id="b.HEB.5.8.2">“Rojose tãmu̶oboarine, Diore cu̶dicõa ñaroti ñaja”, yitu̶oĩañuju.</s>
      <s id="b.HEB.5.8.3">To bajiro bajica yigu̶, ñajediro Dios ĩ rotirore bajirone yiyuju Cristo.</s>
     </seg>
     <seg type="verse" id="b.HEB.5.9">
      <s id="b.HEB.5.9.1">Ĩ rotirore bajirone ĩ cu̶dijeocõajare, “Mu̶ su̶ori ĩna rijato beroju̶, mu̶ rãca ñacõa ñarũgũru̶arãma ĩna, mu̶re ajitirũ̶nu̶rã”, ĩre yiyuju Dios.</s>
     </seg>
     <seg type="verse" id="b.HEB.5.10">
      <s id="b.HEB.5.10.1">To bajiri, “Paia u̶ju̶ ñamasugũ̶ Melquisedec ñamasir'i ĩ bajicatore bajiro bajiru̶cu̶ja mu̶” Dios ĩ yir'i ñagũ̶mi Cristo.</s>
     </seg>
     <seg type="verse" id="b.HEB.5.11">
      <s id="b.HEB.5.11.1">“Tirũ̶mu̶ju̶ paia u̶jarã ĩna yisu̶oadimasire ũnire yigu̶ ñaami Cristo” yu̶ yigotirẽmoru̶aboase jairo ru̶yaja maji.</s>
      <s id="b.HEB.5.11.2">Tire ajimasijeomenaja mu̶a, bu̶to mu̶are ti josajare.</s>
     </seg>
     <seg type="verse" id="b.HEB.5.12">
      <s id="b.HEB.5.12.1">Tirũ̶mu̶ju̶, Cristore ĩre ajitirũ̶nu̶su̶ocaju̶ mu̶a.</s>
      <s id="b.HEB.5.12.2">To bajiri tire quẽnaro buecõari, bu̶tobu̶sa ĩ bojarore bajiro mu̶a yirũtu vajama, jẽre ĩ ocare masare gotimasiocoarona ñaja mu̶a.</s>
      <s id="b.HEB.5.12.3">To bajiboarine, “Maji, josabetiju̶are yu̶are gotimasiocõa ñaña” yitu̶oĩarãre bajiro bajiaja mu̶a.</s>
     </seg>
     <seg type="verse" id="b.HEB.5.13">
      <s id="b.HEB.5.13.1">Rĩamasa ũjurãcare bajiro ñaja mu̶a.</s>
      <s id="b.HEB.5.13.2">To bajiro bajirã ñari, “Quẽnase ñaja; rojose ñaja” ĩna yimasibetore bajiro bajirã ñaja mu̶a.</s>
     </seg>
     <seg type="verse" id="b.HEB.5.14">
      <s id="b.HEB.5.14.1">Rĩamasare bajiro me bajiama bu̶cu̶acoanaju̶ama.</s>
      <s id="b.HEB.5.14.2">Tu̶oĩamasicoana ñari, “Quẽnase ñaja; rojose ñaja” yitu̶oĩamasicõari, Dios ĩ bojarore bajiro yirã ñaama.</s>
     </seg>
    </div>
    <div type="chapter" id="b.HEB.6">
     <seg type="verse" id="b.HEB.6.1">
      <s id="b.HEB.6.1.1">To bajiri Cristo oca ñamasuse ti ñajare, “Yu̶ gotisere ajimasiriaro maja mu̶a” yu̶ yisere gotigu̶agu̶ yaja, Dios ĩ bojarore bajiro mu̶a yirotire yigu̶.</s>
      <s id="b.HEB.6.1.2">Jẽre Cristo oca josabetibu̶sasere masiaja mani.</s>
      <s id="b.HEB.6.1.3">Adi ñaja Cristo ye mani buesu̶ocati: “Rojose yitu̶jacõari, quẽnaseju̶are yitu̶oĩaroti ñaja manire” yirere buecaju̶ mani.</s>
      <s id="b.HEB.6.1.4">“Diore mani ajitirũ̶nu̶betijama, rojose tãmu̶otu̶jabetiriaroju̶ varu̶arãja mani” yirere quẽne buecaju̶ mani.</s>
     </seg>
     <seg type="verse" id="b.HEB.6.2">
      <s id="b.HEB.6.2.1">Gajeye ado bajiro buecaju̶ mani: “Cristore ajitirũ̶nu̶rã ñaja yu̶a” yirãre oco rãca ĩna bautizasere quẽne buecaju̶ mani.</s>
      <s id="b.HEB.6.2.2">To yicõari, “Esp'iritu Santo, mu̶a rãca ñaru̶cu̶mi” yirã, ĩnare ĩna ãmo ñujeosere quẽne buecaju̶ mani.</s>
      <s id="b.HEB.6.2.3">Quẽna gajeye ado bajise buecaju̶ mani: “Cristore ajitirũ̶nu̶rã, bajireacoaboarine, tudicaticõaru̶arãma” yirere quẽne buecaju̶ mani.</s>
      <s id="b.HEB.6.2.4">To yicõari, masare Dios ĩ beserotire quẽne buecaju̶ mani.</s>
     </seg>
     <seg type="verse" id="b.HEB.6.3">
      <s id="b.HEB.6.3.1">Ti ñacaju̶ Dios oca josabetibu̶sa mani buesu̶ocati.</s>
      <s id="b.HEB.6.3.2">To bajiri, josasere quẽne buemasicõari, bu̶tobu̶sa ĩ bojarore bajiro yirũtuajaro mani, Dios ĩ bojajama.</s>
     </seg>
     <seg type="verse" id="b.HEB.6.4">
      <s id="b.HEB.6.4.1">Sĩgũ̶ri Dios ocare ajitirũ̶nu̶rã ñarãma maji.</s>
      <s id="b.HEB.6.4.2">To bajicõari, Esp'iritu Santore cu̶orã ñarãma.</s>
      <s id="b.HEB.6.4.3">To yicõari, Dios ĩ bojasere yirã ñarãma.</s>
      <s id="b.HEB.6.4.4">Dios ĩ masise rãca ĩaĩañamanire yiĩoecoriarã quẽne ñarãma.</s>
      <s id="b.HEB.6.4.5">To bajiro yirã ñaboarine, ĩna ajitirũ̶nu̶ tu̶jajama, ju̶aji ajitirũ̶nu̶betiru̶arãma.</s>
      <s id="b.HEB.6.4.6">To bajiro ĩna bajijama, Jesucristore ĩatecõari, yucú̶tẽroju̶ ĩre jajuturiarã ũnane ñarã bajirãma ĩna.</s>
      <s id="b.HEB.6.4.7">To bajiro ĩna bajijare, gãjerã quẽne Dios ocare ajirũ̶cu̶bu̶obeticõari, ajarãma.</s>
     </seg>
     <seg type="verse" id="b.HEB.6.7">
      <s id="b.HEB.6.7.1">“Dios ocare ajicõari, quẽnaro ote vãnu̶ri sitare bajiro bajiaja mani” yigu̶, ado bajise mu̶are gotiaja yu̶: Vese ote ñarivesere oco ti quediro bero ote quẽnaro ti vãnu̶rore bajiro bajiroti ñaja manire.</s>
      <s id="b.HEB.6.7.2">To bajicõari, ti sitaju̶re ote vãnu̶cõari, quẽnaro ti rica cu̶tijama, variquẽnagũ̶mi ti vese u̶ju̶.</s>
      <s id="b.HEB.6.7.3">To bajiri, ote rica cu̶ti vese ĩ ĩavariquẽnarore bajiro manire quẽne ĩavariquẽnagũ̶mi Dios, ĩ ocare ajicõari, ĩ bojarore bajiro mani yijama.</s>
     </seg>
     <seg type="verse" id="b.HEB.6.8">
      <s id="b.HEB.6.8.1">To bajicõari, gajeju̶ma vese yiriaju̶ sita quẽnabeto ñari, oco ti quediboajaquẽne, ote vãnu̶betone, vidise rĩne ti judijama, “Sita quẽnabeto ñaja” yigu̶, tire soereacõagũ̶mi ti vese u̶ju̶.</s>
      <s id="b.HEB.6.8.2">Tire bajirone Dios ocare ajiboarine, ajitirũ̶nu̶ tu̶jacõari, ĩ bojabetire ĩna yijama, rojose tãmu̶otu̶jabetiriaroju̶ ĩnare reacõaru̶cu̶mi Dios.</s>
     </seg>
     <seg type="verse" id="b.HEB.6.9">
      <s id="b.HEB.6.9.1">“Ado bajiro bajirãma Cristore ajitirũ̶nu̶ tu̶jarã” mu̶are yu̶ yigotimasiosere, “Mu̶ane ñaja Diore ajitirũ̶nu̶ tu̶jarona” yigu̶ me yaja yu̶.</s>
      <s id="b.HEB.6.9.2">Quẽnaro mu̶a yirere ajicõari, “Jesucristo su̶ori Dios yarã ñarãma”, mu̶are yaja yu̶.</s>
      <s id="b.HEB.6.9.3">To bajiro mu̶are yimasicõari, “Bu̶tobu̶sa Dios ĩ bojarore bajiro yirũtu varu̶arãma ĩna”, mu̶are yaja yu̶.</s>
     </seg>
     <seg type="verse" id="b.HEB.6.10">
      <s id="b.HEB.6.10.1">Quẽnaro riojo yigu̶ ñaami Dios.</s>
      <s id="b.HEB.6.10.2">To bajiro yigu̶ ñari, ĩ bojarore bajiro quẽnaro mu̶a yirere masiritibetiru̶cu̶mi.</s>
      <s id="b.HEB.6.10.3">To bajiri, gãjerã Dios yarãre mu̶a ejarẽmorere ajicõari, “Diore rũ̶cu̶bu̶orã ñarãma”, mu̶are yimasiaja yu̶.</s>
      <s id="b.HEB.6.10.4">Ĩnare ejarẽmocõa ñarãja mu̶a maji.</s>
      <s id="b.HEB.6.10.5">Tire quẽne masiritibetiru̶cu̶mi Dios.</s>
     </seg>
     <seg type="verse" id="b.HEB.6.11">
      <s id="b.HEB.6.11.1">To bajiro quẽnaro mu̶a yirũgũse quẽnaja ti.</s>
      <s id="b.HEB.6.11.2">Variquẽnase rãca Dios ocare ajitirũ̶nu̶ tu̶jamenane, ñajediro quẽnaro mu̶a yirũgũrore bajirone gãmerã yicõa ñarũgũroti ñaja.</s>
      <s id="b.HEB.6.11.3">To bajiro mu̶a yicõa ñajama, “Cristo su̶ori quẽnaro manire yiru̶cu̶mi Dios” mu̶a yitu̶oĩarore bajirone mu̶are yiru̶cu̶mi.</s>
     </seg>
     <seg type="verse" id="b.HEB.6.12">
      <s id="b.HEB.6.12.1">Dios ocare ajiterãre bajiro mu̶a bajisere bojabeaja yu̶.</s>
      <s id="b.HEB.6.12.2">To bajiri, “Bajiru̶aroja” ĩnare ĩ yirere ajitirũ̶nu̶ tu̶jabetiriarãre bajiroju̶a bajiya mu̶a quẽne.</s>
      <s id="b.HEB.6.12.3">Ĩnare bajiro mu̶a bajijama, mu̶are ĩ gotiriarore bajirone mu̶are quẽne yiru̶cu̶mi Dios.</s>
     </seg>
     <seg type="verse" id="b.HEB.6.13">
      <s id="b.HEB.6.13.1">Abraham ñamasir'i ĩ bajimasirere tu̶oĩaña mu̶a.</s>
      <s id="b.HEB.6.13.2">“Gãji yu̶re bajiro yigu̶ magũ̶mi” yitu̶oĩagũ̶ ñari, ado bajiro ĩre gotimasiñuju Dios: “ ‘Mu̶re socabeaja yu̶.</s>
      <s id="b.HEB.6.13.3">Jãjarã jãnerabatia cu̶tiru̶cu̶mi’ mu̶re yaja yu̶”, ĩre yimasiñuju Dios, Abraham ñamasir'ire gotigu̶.</s>
     </seg>
     <seg type="verse" id="b.HEB.6.15">
      <s id="b.HEB.6.15.1">“Ĩ yirore bajirone yigu̶ ñaami Dios” yigu̶ ñari, “Socu̶ yigu̶mi” yitu̶oĩarejaibetimasiñuju Abraham, Dios ĩ yirotire yugu̶.</s>
      <s id="b.HEB.6.15.2">To bajiri, Dios socabecu̶ ĩ ñajare, “To bajiro bajiru̶aroja” Abrahamre ĩ yimasiriarore bajirone bajimasiñuju ti.</s>
     </seg>
     <seg type="verse" id="b.HEB.6.16">
      <s id="b.HEB.6.16.1">To bajiri, maniju̶ama, “ ‘Socu̶ me yigu̶mi’ gãjerã yiajiato” yirã, masa rẽtoro ñamasugũ̶ Dios vãme rãca yirũgũrãma.</s>
      <s id="b.HEB.6.16.2">To bajise ĩna yijama, “Socu̶ me yaja.</s>
      <s id="b.HEB.6.16.3">Dios quẽne masigũ̶mi”, yirũgũama.</s>
      <s id="b.HEB.6.16.4">To bajiro ĩna yisere ajicõari, “Socarã me yama”, yitu̶oĩarãma masa.</s>
     </seg>
     <seg type="verse" id="b.HEB.6.17">
      <s id="b.HEB.6.17.1">To bajiri, “ ‘Socu̶ me yigu̶mi Dios.</s>
      <s id="b.HEB.6.17.2">Ĩ yirore bajirone yigu̶ ñagũ̶mi’ Abraham yu̶re yiajiato” yigu̶, “Mu̶re socabeaja yu̶”, yimasiñuju Dios.</s>
     </seg>
     <seg type="verse" id="b.HEB.6.18">
      <s id="b.HEB.6.18.1">Socagu̶ me ñaami.</s>
      <s id="b.HEB.6.18.2">“Yiru̶cu̶ja” ĩ yirore bajirone yigu̶ ñaami Dios.</s>
      <s id="b.HEB.6.18.3">To bajiro yigu̶ ĩ ñajare, rojose tãmu̶otu̶jabetiriaroju̶ mani vaborotire manire yirẽtobosacõari, “ ‘Quẽnaro ĩnare yiru̶cu̶ja’ ĩ yiriarore bajirone manire yiru̶cu̶mi”, yitu̶oĩaja mani.</s>
     </seg>
     <seg type="verse" id="b.HEB.6.19">
      <s id="b.HEB.6.19.1">To bajiro manire Dios ĩ yire ti ñajare, ĩ gotiriarore bajiro ti bajirotire tu̶oĩacõa ñato mani.</s>
      <s id="b.HEB.6.19.2">Diore yirũ̶cu̶bu̶oriavi yotoriaro vajaju̶a Dios ĩ ñarisõaju̶re jãjaejacõari, “Rojose ĩna yisere ĩnare masirioya” yisẽnibosarimasa ñamasiñujarã paia u̶jarã.</s>
      <s id="b.HEB.6.19.3">To bajiri, Cristo quẽne, ĩna yimasiriarore bajiro yigu̶, õ vecaju̶ Dios ĩ ñaroju̶ ejacõari, “Rojose ĩna yisere ĩnare masirioya”, manire yisẽnibosa ñagũ̶mi.</s>
      <s id="b.HEB.6.19.4">Paia u̶ju̶ ñamasugũ̶ Melquisedec ĩ yimasiriarore bajirone yigu̶, Cristo quẽne, manire sẽnibosacõa ñaru̶cu̶mi.</s>
      <s id="b.HEB.6.19.5">Manire ĩ sẽnibosa ñajare, “Dios ĩ yiriarore bajirone quẽnaro manire yiru̶cu̶mi”, yimasiaja mani.</s>
     </seg>
    </div>
    <div type="chapter" id="b.HEB.7">
     <seg type="verse" id="b.HEB.7.1">
      <s id="b.HEB.7.1.1">Melquisedec, Salem macana u̶ju̶ ñamasiñuju.</s>
      <s id="b.HEB.7.1.2">To bajicõari, pai ñamasiñuju.</s>
      <s id="b.HEB.7.1.3">Ñajediro u̶ju̶re Diore rũ̶cu̶bu̶ogu̶ ñamasiñuju.</s>
      <s id="b.HEB.7.1.4">Mani ñicu̶ Abraham ñamasir'i gaje macariana u̶jarãre sĩareacõari, ĩ ya macaju̶are tudiamasiñuju ĩ.</s>
      <s id="b.HEB.7.1.5">To bajiri ĩ tudiado, ĩre bocagu̶, vamasiñuju Melquisedec.</s>
      <s id="b.HEB.7.1.6">Ĩre bocacõari, ĩre sẽnibosamasiñuju, “Quẽnaro ĩre yato Dios” yigu̶.</s>
     </seg>
     <seg type="verse" id="b.HEB.7.2">
      <s id="b.HEB.7.2.1">To ĩ yiro bero, gaje macariana u̶jarãre sĩareacõari, ĩna ye gajeyeũni ñaboare ĩna juarere, ju̶aãmo cõro ñaritubuari yicũcõari, cojotubua Melquisedec ñamasir'ire ĩsimasiñuju Abraham.</s>
      <s id="b.HEB.7.2.2">“Melquisedec” ti yijama, “U̶ju̶ quẽnase rĩne yigu̶” yire ũni ñañuju ti.</s>
      <s id="b.HEB.7.2.3">Salem macana u̶ju̶ ñamasiñuju Melquisedec.</s>
      <s id="b.HEB.7.2.4">“Salem” ti yijama, “Quẽnaro ñariamaca” yire ũni ñañuju.</s>
      <s id="b.HEB.7.2.5">To bajiri, “ ‘Quẽnaro gãmerã yiñato mani’ yigu̶ ñamasiñuju Melquisedec”, yimasiaja mani.</s>
     </seg>
     <seg type="verse" id="b.HEB.7.3">
      <s id="b.HEB.7.3.1">Melquisedec jacu̶a, ĩ yarã quẽne, to yicõari, ĩ ruyuarere, ĩ bajirocarere quẽne ucare ti maniboajaquẽne, “Pai ñamasiñuju Melquisedec”, yigotiaja Dios ocare masa ĩna ucamasire.</s>
      <s id="b.HEB.7.3.2">To bajise yiucare ti maniboajaquẽne, “Diore sẽnitu̶jabetirimi”, yaja mani.</s>
      <s id="b.HEB.7.3.3">To bajirone bajiami Cristo quẽne. “ ‘Ĩnare ejarẽmoña’ manire yisẽnibosa tu̶jabecu̶mi”, yimasiaja mani.</s>
     </seg>
     <seg type="verse" id="b.HEB.7.4">
      <s id="b.HEB.7.4.1">Abraham ñamasir'i ñamasugũ̶ ĩ ñaboajaquẽne, ĩ rẽtoro ñamasugũ̶ ñamasiñuju Melquisedec.</s>
      <s id="b.HEB.7.4.2">Gaje macariana u̶jarãre sĩareacõari, ĩna ye gajeyeũni ñaboare ĩna juarere, ju̶aãmo cõro ñaritubuari yicũcõari, cojotubua Melquisedec ñamasir'ire ĩsimasiñuju Abraham.</s>
     </seg>
     <seg type="verse" id="b.HEB.7.5">
      <s id="b.HEB.7.5.1">Abraham ĩ bajirocaro bero, gajerodoju̶, “Paia ñaru̶arãma ĩna Abraham jãnami Lev'i vãme cu̶tigu̶ jãnerabatia”, ĩnare yicũmasiñuju Dios.</s>
      <s id="b.HEB.7.5.2">To bajiri, “Sĩgũ̶ jãnerabatia ñaboarine, ĩna cu̶osere, ju̶aãmo cõro ñaritubuari yicũcõari, cojotubua ĩna yu̶ Lev'i ya jũnanare paiare ĩsiru̶arãma ĩna”, ĩnare yimasiñuju ĩ.</s>
     </seg>
     <seg type="verse" id="b.HEB.7.6">
      <s id="b.HEB.7.6.1">Lev'i cu̶ti jũnagu̶ me ñaboarine, Melquisedec quẽne, Abraham ĩ ĩsisere boca juamasiñuju ĩ.</s>
      <s id="b.HEB.7.6.2">Abraham ñamasir'ire, “Mu̶ su̶orine adi macaru̶cu̶roana ñajedirore quẽnaro yiru̶cu̶ja yu̶”, yimasiñuju Dios.</s>
      <s id="b.HEB.7.6.3">To bajiro ĩ yir'i ĩ ñaboajaquẽne, Melquisedecju̶a ñamasiñuju, “Quẽnaro mu̶re yato Dios” Abrahamre yisẽnibosagu̶.</s>
     </seg>
     <seg type="verse" id="b.HEB.7.7">
      <s id="b.HEB.7.7.1">To bajiri, “ ‘Quẽnaro mu̶re yato Dios’ yigu̶ju̶a ñaami ñamasugũ̶”, yimasiaja mani.</s>
      <s id="b.HEB.7.7.2">Tire masirã ñari, “Abraham rẽtoro ñamasugũ̶ ñamasiñuju Melquisedec”, yimasiaja mani.</s>
     </seg>
     <seg type="verse" id="b.HEB.7.8">
      <s id="b.HEB.7.8.1">Gajeyere quẽne tu̶oĩaña mu̶a.</s>
      <s id="b.HEB.7.8.2">Adirũ̶mu̶ri ñarã paia, Lev'i jãnerabatia, manire bajirone bajirearu̶arãma ĩna quẽne.</s>
      <s id="b.HEB.7.8.3">Melquisedecju̶arema, “To cõro bajirocamasiñuju”, yigotibeaja Dios ocare masa ĩna ucamasire.</s>
      <s id="b.HEB.7.8.4">To bajiri, “Bajirocabetirimi”, yicõaja mani.</s>
     </seg>
     <seg type="verse" id="b.HEB.7.9">
      <s id="b.HEB.7.9.1">Abraham ñamasir'i, Melquisedere ĩ ĩsirone, ĩ jãnerabatia quẽne beroju̶ ruyuarona ñari, ĩna quẽne ĩre ĩsirãre bajiro yimasiñujarã.</s>
      <s id="b.HEB.7.9.2">To bajiri Lev'i cu̶ti jũnana quẽne, Abraham jãnerabatia ñari, Melquisedere ĩ ĩsirone, ĩna quẽne ĩsimasiñujarã.</s>
      <s id="b.HEB.7.9.3">To bajiri, “Lev'i cu̶tijũnana rẽtoro ñamasugũ̶ ñamasiñumi Melquisedec”, yimasiaja mani.</s>
     </seg>
     <seg type="verse" id="b.HEB.7.11">
      <s id="b.HEB.7.11.1">“Lev'i jãnerabatia ñaru̶arãma paia”, yimasiñuju Dios.</s>
      <s id="b.HEB.7.11.2">Sĩgũ̶ Lev'i jãnami ñamasiñuju Aarón vãme cu̶tigu̶, paia u̶ju̶ ñamasugũ̶, Dios ĩ cũsu̶omasir'i.</s>
      <s id="b.HEB.7.11.3">To bajiri Aarón, Lev'i jãnami ĩ ñajare, “Aarón rẽtoro ñamasugũ̶ ñamasiñuju Melquisedec”, yimasiaja mani.</s>
      <s id="b.HEB.7.11.4">Lev'i jãnami Aarón, ĩna jãnerabatia quẽne, Diore rũ̶cu̶bu̶orã masa ĩna ĩsisere ĩnare yibosarimasa ñacoadimasiñujarã ĩna.</s>
      <s id="b.HEB.7.11.5">Tire boca juacõari, Diore rũ̶cu̶bu̶orã tire soemu̶omasiñujarã ĩna.</s>
      <s id="b.HEB.7.11.6">“Rojose ĩna yise vaja, rojose ĩnare yibesa” masare yisẽnibosarimasa ñacoadimasiñujarã.</s>
      <s id="b.HEB.7.11.7">To bajiro ĩna yiboajaquẽne, Dioju̶a ĩ ĩajama, rojose ĩna yire ti ñacõajare, “Rojose mana ñaama”, ĩnare yiĩabetimasiñuju Dios.</s>
      <s id="b.HEB.7.11.8">To bajiro ti bajijare, paia u̶ju̶ ñamasugũ̶ Melquisedere bajiro bajigu̶re, ĩ macu̶re cõañumi Dios, “Masare yirẽtobosato” yigu̶.</s>
     </seg>
     <seg type="verse" id="b.HEB.7.12">
      <s id="b.HEB.7.12.1">Ĩre ĩ cõaro bero, “Masa rojose ĩna yise vaja, rojose ĩnare yibesa” yibosarimasa bojabesuju Dios.</s>
      <s id="b.HEB.7.12.2">To yicõari, Moisére ĩ roticũmasirere ĩna yiboarere quẽne bojabesuju.</s>
     </seg>
     <seg type="verse" id="b.HEB.7.13">
      <s id="b.HEB.7.13.1">Adigodoju̶ manire bajiro ruju̶ cu̶ticõari ruyuayuju mani u̶ju̶ Cristo, Judá ñamasir'i cu̶tijũnagu̶.</s>
      <s id="b.HEB.7.13.2">To bajiboarine, Judá jãnerabatiarema “Paia ñabetiru̶arãma”, yimasiñuju Moisés ñamasir'i.</s>
      <s id="b.HEB.7.13.3">To bajiri, Cristo rĩjoroju̶re Judá jãnerabatiama, sĩgũ̶ju̶ane paia ñabetimasiñujarã.</s>
     </seg>
     <seg type="verse" id="b.HEB.7.15">
      <s id="b.HEB.7.15.1">To bajiri, “Lev'i jãnerabatia rĩne paia ñaru̶arãma” Dios ĩ yimasire yigu̶ me, paia u̶ju̶ Melquisedere bajiro bajiyumi Cristo.</s>
      <s id="b.HEB.7.15.2">Tudicaticõari, rijabetirocu̶ ñari, bajiyumi.</s>
      <s id="b.HEB.7.15.3">To bajiro bajirocu̶ ñari, “Paia u̶ju̶ ñamasugũ̶ Melquisedere bajiro bajiyumi Cristo”, yimasiaja mani.</s>
     </seg>
     <seg type="verse" id="b.HEB.7.17">
      <s id="b.HEB.7.17.1">Dios ĩ macu̶re ado bajiro ĩ gotirotire masa ĩna ucamasire ti ñajare, “Paia u̶ju̶ ñamasugũ̶ Melquisedere bajiro bajicõa ñaru̶cu̶mi Cristo”, ĩre yimasiaja mani: “ ‘ “Rojose ĩna yisere ĩnare masirioya”, ĩnare yisẽnibosa tu̶jabetirocu̶ ñaja mu̶’ mu̶re yaja yu̶.</s>
      <s id="b.HEB.7.17.2">‘Paia u̶ju̶ ñamasugũ̶ Melquisedec ĩ bajimasicatore bajiro bajiñaru̶cu̶ja mu̶’ ĩre yigotiyumi Dios, ĩ macu̶re”, yaja ti Dios ocare masa ĩna ucamasire.</s>
     </seg>
     <seg type="verse" id="b.HEB.7.18">
      <s id="b.HEB.7.18.1">Dios, Moisére ĩ roticũmasiriaro cõrone ĩna cu̶dijeocõaboajaquẽne, “Rojose mana ñaama”, ĩnare yiĩabetiborimi Dios.</s>
      <s id="b.HEB.7.18.2">To bajiri Moisére Dios ĩ roticũmasire, vaja manire bajiro bajiyuja ti.</s>
     </seg>
     <seg type="verse" id="b.HEB.7.19">
      <s id="b.HEB.7.19.1">To bajiro ti bajijare, Moisére ĩ roticũmasire vasoayuju Dios.</s>
      <s id="b.HEB.7.19.2">Mame ĩ vasoareju̶ama, ado bajiro bajiaja: Manire Cristo ĩ rijabosare su̶orine, “ ‘Rojose mana ñaama’ manire yiĩagũ̶mi Dios” yimasirã ñari, variquẽnase rãca ĩre sẽnirũgũaja mani.</s>
      <s id="b.HEB.7.19.3">To bajiro ti bajijare, “Tirũ̶mu̶aye Moisére Dios ĩ roticũmasire rẽtoro quẽnase ñaja adirodoriaye”, yimasiaja mani.</s>
     </seg>
     <seg type="verse" id="b.HEB.7.20">
      <s id="b.HEB.7.20.1">To bajiri, ĩ macu̶ Cristore, “Paia u̶jarã rẽtoro ñamasugũ̶ ñaru̶cu̶ja mu̶” yigu̶, ado bajiro ĩre yiyuju: “ ‘Mu̶re socabeaja yu̶.</s>
      <s id="b.HEB.7.20.2">“Rojose ĩna yisere ĩnare masirioya”, ĩnare yisẽnibosa tu̶jabetirocu̶ ñaja mu̶’, mu̶re yaja yu̶”, ĩre yiyuju Dios, ĩ macu̶re.</s>
      <s id="b.HEB.7.20.3">Gãjerãrema “Paia u̶jarã ñaru̶arãja mu̶a” yigu̶ ñaboarine, ti ũnire yibetimasiñuju Dios.</s>
     </seg>
     <seg type="verse" id="b.HEB.7.22">
      <s id="b.HEB.7.22.1">Tire mani ajijama, “Jesucristo su̶orine Dios ĩ gotiriarore bajirone quẽnaro manire yiru̶cu̶mi”, yimasiaja mani.</s>
     </seg>
     <seg type="verse" id="b.HEB.7.23">
      <s id="b.HEB.7.23.1">Tirũ̶mu̶aye Moisére Dios ĩ roticũmasire rũ̶cu̶bu̶orã, jãjarã paia ñamasiñujarã.</s>
      <s id="b.HEB.7.23.2">To bajicõari, ĩna bajireajaquẽne, ĩnare moavasoarona jãjarã ñarũgũmasiñujarã.</s>
     </seg>
     <seg type="verse" id="b.HEB.7.24">
      <s id="b.HEB.7.24.1">To bajiboarine, Cristoju̶rema, tudirijabetirocu̶ ĩ ñajare, “Ĩre moavasoarocu̶ magũ̶mi”, yimasiaja mani.</s>
     </seg>
     <seg type="verse" id="b.HEB.7.25">
      <s id="b.HEB.7.25.1">“Jesucristo su̶orine Diore ajitirũ̶nu̶rãre, rojose ĩna yisere ‘Masirioato Dios’ yigu̶, Dios ĩ ñaroju̶, ĩnare sẽnibosacõa ñarũgũgũ̶mi, tudirijabetirocu̶ ñari”, yimasiaja mani.</s>
     </seg>
     <seg type="verse" id="b.HEB.7.26">
      <s id="b.HEB.7.26.1">To bajiri tirũ̶mu̶ju̶ paia u̶jarã ĩna yisu̶oadimasire ũnire yigu̶, Cristo quẽne rojose mani yisere “Masirioato Dios”, manire yisẽnibosarũgũgũ̶ ñagũ̶mi.</s>
      <s id="b.HEB.7.26.2">Cristo ñañumi masa rojose ĩna yirore bajiro yibecu̶.</s>
      <s id="b.HEB.7.26.3">Quẽnase rĩne yigu̶ ñañumi.</s>
      <s id="b.HEB.7.26.4">To bajiro bajir'i ĩ ñajare, Dios ĩ ñaroju̶, “Rẽtoro ñamasugũ̶ ñaru̶cu̶ja mu̶” Dios ĩ yir'i ñagũ̶mi.</s>
     </seg>
     <seg type="verse" id="b.HEB.7.27">
      <s id="b.HEB.7.27.1">Paia u̶jarã ñamasurã ĩna yimasiriarore bajiro yigu̶ me ñagũ̶mi Cristo.</s>
      <s id="b.HEB.7.27.2">Ĩnaju̶ama, tocãrãcarũ̶mu̶ne vaibu̶cu̶rãre sĩacõari, soemu̶omasiñujarã, “Rojose yu̶a yisere masirioya” Diore yirã.</s>
      <s id="b.HEB.7.27.3">To yicõari, ĩna yarãre quẽne rojose ĩna yirere “Ĩnare masirioya Dios”, ĩnare yisẽnibosarũgũmasiñujarã ĩna.</s>
      <s id="b.HEB.7.27.4">To bajiboarine, Jesúju̶ama, mani jedirorene cojojine rijabosayumi, rojose mani yisere “Masirioato Dios” yigu̶.</s>
     </seg>
     <seg type="verse" id="b.HEB.7.28">
      <s id="b.HEB.7.28.1">Moisére Dios ĩ roticũmasire, “Paia u̶jarã ñamasurã ñaru̶arãma” ĩ yire ti ñaboajaquẽne, manire bajirone ĩna quẽne tire cu̶dijeobetiriarã ĩna ñajare, “Rojose mana ñaama”, yiĩabetimasiñuju Dios.</s>
      <s id="b.HEB.7.28.2">To bajiboarine ĩ macu̶ju̶arema, quẽnase rĩne yir'i ĩ ñajare, “ ‘Rojose ĩna yisere masirioya mu̶’ ĩnare yisẽnibosacõa ñarũgũrocu̶ ñaja mu̶”, ĩre yiyuju.</s>
     </seg>
    </div>
    <div type="chapter" id="b.HEB.8">
     <seg type="verse" id="b.HEB.8.1">
      <s id="b.HEB.8.1.1">“To bajirone bajigu̶mi Cristo, õ vecaju̶ Diorãca ĩ rotiñaroju̶”, mu̶are yaja yu̶.</s>
     </seg>
     <seg type="verse" id="b.HEB.8.2">
      <s id="b.HEB.8.2.1">Toju̶re ejacõari, “Rojose mani yisere masirioya”, manire yibosa ñagũ̶mi Cristo, Dios ĩ bu̶ariaviju̶re.</s>
     </seg>
     <seg type="verse" id="b.HEB.8.3">
      <s id="b.HEB.8.3.1">Tocãrãcu̶ paia u̶jarã ñamasurã ado bajiro yiyuma: Rojose masa ĩna yisere, “Ĩnare masirioya Dios”, yisẽnibosayujarã ĩna.</s>
      <s id="b.HEB.8.3.2">To yicõari, Diore rũ̶cu̶bu̶orã masa ĩna ĩsisere boca juacõari, ĩnare yibosayujarã.</s>
      <s id="b.HEB.8.3.3">To bajiro ĩna yire ũnirene yigu̶, Cristoju̶ama, manire rijabosayumi, rojose mani yisere manire yirẽtobosagu̶.</s>
     </seg>
     <seg type="verse" id="b.HEB.8.4">
      <s id="b.HEB.8.4.1">Yucu̶ri ñarã paia, Moisére Dios ĩ roticũmasiriarore bajirone yicõa ñarãma.</s>
      <s id="b.HEB.8.4.2">To bajiri Cristo, adigodoju̶ ĩ ñacõajama, ĩnare bajiro yibecu̶ ĩ ñajare, “Pai me ñaami”, ĩre yiborãja mani.</s>
      <s id="b.HEB.8.4.3">To bajiboarine, õ vecaju̶ Dios ĩ ñaroju̶, “ ‘Rojose ĩna yisere masirioya’ manire yibosagu̶ ñagũ̶mi”, yimasiaja mani.</s>
     </seg>
     <seg type="verse" id="b.HEB.8.5">
      <s id="b.HEB.8.5.1">“Mani rãca ñagũ̶mi Dios” masa ĩna yirũ̶cu̶bu̶orotivire Moisés ñamasir'i ĩ bu̶arotiroto rĩjoro, ado bajiro ĩre yimasiñumi Dios: “Gũ̶tau̶ joeju̶ mu̶re yu̶ ĩocativire bajirivine bu̶arotiya”, yimasiñuju Dios, Moisés ñamasir'ire.</s>
      <s id="b.HEB.8.5.2">To bajiri, “Mani rãca ñagũ̶mi Dios” masa ĩna yirũ̶cu̶bu̶orivire ĩna bu̶ajama, Moisére Dios ĩ ĩomasiriavire bajirivine bu̶amasiñujarã.</s>
     </seg>
     <seg type="verse" id="b.HEB.8.6">
      <s id="b.HEB.8.6.1">Paia u̶jarã ñamasurã Dios ĩ rotimasire cu̶dimasiriarã ĩna yirũgũmasire rẽtoro quẽnaro manire yibosarũgũgũ̶mi Cristo.</s>
      <s id="b.HEB.8.6.2">To bajiri, “ ‘Quẽnaro mu̶are yiru̶cu̶ja yu̶’ Moisére Dios ĩ yicũmasire rẽtoro quẽnase ñaja adirodoriaye”, yimasiaja mani.</s>
     </seg>
     <seg type="verse" id="b.HEB.8.7">
      <s id="b.HEB.8.7.1">Moisére Dios ĩ yicũmasire rẽmoju̶ne quẽnase ti ñacõajama, gajeye mameju̶are vasoabetiborimi Dios.</s>
     </seg>
     <seg type="verse" id="b.HEB.8.8">
      <s id="b.HEB.8.8.1">Moisére Dios roticũmasire masa ĩna cu̶dijeobetijare, ĩavariquẽnabetimasiñuju Dios.</s>
      <s id="b.HEB.8.8.2">To bajiri, “Ado bajiro ĩnare gotiya”, yimasiñuju ĩ: “Mani u̶ju̶ Dios, ado bajiro mu̶are gotiami: ‘Quẽnaro ajiya mu̶a.</s>
      <s id="b.HEB.8.8.3">Cojorũ̶mu̶ mame mu̶are vasoabosaru̶cu̶ja yu̶, Israel vãme cu̶ti sitanare, Judá vãme cu̶ti sitanare’, mu̶are yami.</s>
     </seg>
     <seg type="verse" id="b.HEB.8.9">
      <s id="b.HEB.8.9.1">‘Egipto sitaju̶ ñarãre Israel sitaju̶a ĩnare ũmato vacu̶, quẽnaro ĩnare gotiboacaju̶ yu̶.</s>
      <s id="b.HEB.8.9.2">To bajiboarine, yu̶ yicatore bajiro ĩna cu̶dibetijare, “Yu̶ yarã me ñaama”, ĩnare yicaju̶ yu̶.</s>
      <s id="b.HEB.8.9.3">To bajiri, mame yu̶ vasoarotiju̶ama, mu̶a ñicu̶are yu̶ gotimasicatore bajiro me bajiru̶aroja’ mu̶are yami Dios mani u̶ju̶.</s>
     </seg>
     <seg type="verse" id="b.HEB.8.10">
      <s id="b.HEB.8.10.1">‘To bajiri, Israel ñamasir'i jãnerabatiare mame yu̶ vasoaroti, ado bajiro bajiru̶aroja: “Yu̶ masise su̶orine yu̶ rotisere tu̶oĩamasiru̶arãma”, ĩnare yiru̶cu̶ja yu̶.</s>
      <s id="b.HEB.8.10.2">To bajiro yu̶ yisere bojarã ñari, quẽnaro yirũgũru̶arãma.</s>
      <s id="b.HEB.8.10.3">To yicõari, yu̶ sĩgũ̶ne ĩna u̶ju̶ ĩna yirũ̶cu̶bu̶ogu̶ ñaru̶cu̶ja yu̶.</s>
      <s id="b.HEB.8.10.4">To bajiri ĩnaju̶a quẽne yu̶ yarã ñaru̶arãma’ mu̶are yami Dios.</s>
     </seg>
     <seg type="verse" id="b.HEB.8.11">
      <s id="b.HEB.8.11.1">‘Yu̶ yarã ñari, rĩamasa quẽne, bu̶cu̶rã quẽne, ĩna ñaro cõrone, yu̶re masijedicoaru̶arãma ĩna.</s>
      <s id="b.HEB.8.11.2">To bajiri, “Ado bajiro tu̶oĩagũ̶ ñaami Dios”, gãmerã yimasiorã maniru̶arãma’, mu̶are yami Dios.</s>
     </seg>
     <seg type="verse" id="b.HEB.8.12">
      <s id="b.HEB.8.12.1">‘Ĩnare ĩamaicõari, rojose ĩna yisere yu̶ masiriojama, “Rojose yiriarã ñaama”, ju̶aji ĩnare yitu̶oĩabetiru̶cu̶ja yu̶.</s>
      <s id="b.HEB.8.12.2">To bajiro ĩnare yu̶ yiroti ti ñajare, yu̶re quẽnaro masiru̶arãma ĩna’ mu̶are yami Dios”, yimasiñuju, Diore gotirẽtobosamasir'i.</s>
     </seg>
     <seg type="verse" id="b.HEB.8.13">
      <s id="b.HEB.8.13.1">“Mame oca quẽnase vasoaru̶cu̶ja” Dios ĩ yijama, tirũ̶mu̶ju̶ ĩ yimasiboarere reagu̶ yigu̶mi.</s>
      <s id="b.HEB.8.13.2">To bajiri, “Tirũ̶mu̶ayeju̶ma vaja manoja”, yimasiaja mani.</s>
     </seg>
    </div>
    <div type="chapter" id="b.HEB.9">
     <seg type="verse" id="b.HEB.9.1">
      <s id="b.HEB.9.1.1">“Adigodoju̶ ñarã yu̶re rũ̶cu̶bu̶orã mu̶a rẽjarotivire mu̶a bu̶asere bojaja yu̶”, Moisés ñamasir'ire ĩre yimasiñuju Dios.</s>
     </seg>
     <seg type="verse" id="b.HEB.9.2">
      <s id="b.HEB.9.2.1">To bajiri ĩ rotiriavire bajirone bu̶amasiñujarã ĩna.</s>
      <s id="b.HEB.9.2.2">Ti vi gu̶darecore sudirone yotoriavi ñamasiñuju.</s>
      <s id="b.HEB.9.2.3">To bajiri, ejasu̶oriasõa Diore rũ̶cu̶bu̶oriasõa vãme cu̶timasiñuju.</s>
      <s id="b.HEB.9.2.4">Tisõaju̶ sĩabusuoriabajari jeoriaju̶ ñamasiñuju ti.</s>
      <s id="b.HEB.9.2.5">To yicõari, Diore ĩsiroti pan jesariju̶ quẽne ñamasiñuju.</s>
     </seg>
     <seg type="verse" id="b.HEB.9.3">
      <s id="b.HEB.9.3.1">Gajesõa, Dios ĩ ñarisõa vãme cu̶timasiñuju.</s>
     </seg>
     <seg type="verse" id="b.HEB.9.4">
      <s id="b.HEB.9.4.1">Tisõaju̶re, ñamasiñuju Diore rũ̶cu̶bu̶orã, ĩna soejama, quẽnaro su̶tiquẽnase soemu̶oriaju̶.</s>
      <s id="b.HEB.9.4.2">“Dios ĩ ñari sõagaju̶ ñaja” ĩna yiboajaquẽne, ejasu̶oriasõaju̶arene ñacõamasiñuju ti.</s>
      <s id="b.HEB.9.4.3">To bajicõari, Dios ĩ ñarisõaju̶re ñamasiñuju rujajata orone ĩna quẽnoriajata.</s>
      <s id="b.HEB.9.4.4">“Dios ĩ rotirere cu̶diroti ñaja” yirã, ĩna quẽnoriajata ñamasiñuju.</s>
      <s id="b.HEB.9.4.5">Tijataju̶re adocãrãca vãme sãñamasiñuju: Orone ĩna quẽnoria sotu̶ sãñamasiñuju.</s>
      <s id="b.HEB.9.4.6">Ti sotu̶ju̶re bare maná vãme cu̶ti Dios ĩ cõare sãñamasiñuju.</s>
      <s id="b.HEB.9.4.7">To bajicõari, Aarón ĩ tuemasir'i quẽne ãcatuar'i sãñamasiñuju.</s>
      <s id="b.HEB.9.4.8">To bajicõari, ju̶ajãi gũ̶tajãi Dios ĩ rotimasire ĩ ucamasiriajãiri quẽne sãñamasiñuju.</s>
     </seg>
     <seg type="verse" id="b.HEB.9.5">
      <s id="b.HEB.9.5.1">Tijata joere rũ̶gõmasiñujarã Diorãcana vu̶rã querubines vãme cu̶tirãre bajirã masa ĩna quẽnomasiriarã.</s>
      <s id="b.HEB.9.5.2">Ĩna ñamasiñujarã, “Adiju̶ ñaja masa rojose ĩna yisere Dios ĩ masirioriju̶” yigotirã.</s>
      <s id="b.HEB.9.5.3">Ĩna queru̶ju̶ri rãca gãmerã ñucãnamucõari, rũ̶gõmasiñujarã ĩna.</s>
      <s id="b.HEB.9.5.4">Yucu̶rema ti viaye bu̶to gotire maja ti.</s>
     </seg>
     <seg type="verse" id="b.HEB.9.6">
      <s id="b.HEB.9.6.1">To bajiboarine, Diore rũ̶cu̶bu̶oroti ti ñajedicõajare, tocãrãcarũ̶mu̶ne Diore rũ̶cu̶bu̶orã sãjaejarũgũmasiñujarã paia, ñasu̶orisõare.</s>
     </seg>
     <seg type="verse" id="b.HEB.9.7">
      <s id="b.HEB.9.7.1">Paia u̶ju̶ ñamasugũ̶ rĩne jãjarũgũmasiñuju, Dios ĩ ñarisõa vãme cu̶ti sõaju̶re.</s>
      <s id="b.HEB.9.7.2">Tocãrãca cũ̶mare cojojine jãjamasiñuju.</s>
      <s id="b.HEB.9.7.3">Jãjacõari, ĩ masu rojose ĩ yirũgũrere, to yicõari, ĩ ñarimacana, “Rojose yirã yaja yu̶a” yitu̶oĩamenane, “Rojose yu̶a yirũgũrere masiriobosato Dios” yigu̶, vaibu̶cu̶rã ri'ire juajãjarũgũmasiñuju.</s>
     </seg>
     <seg type="verse" id="b.HEB.9.8">
      <s id="b.HEB.9.8.1">“Paia u̶ju̶ ñamasugũ̶ rĩne Dios ĩ ñarisõare jãjamasiami”, yimasiñujarã.</s>
      <s id="b.HEB.9.8.2">Tire ĩna tu̶oĩajama, Esp'iritu Santo ĩ ejarẽmose rãca, ado bajiroju̶a yimasiñujarã ĩna: “ ‘Mani masune rojose mani yisere yu̶are masirioya’, Diore yimasibeaja.</s>
      <s id="b.HEB.9.8.3">‘Paia u̶ju̶ ñamasugũ̶ rĩne manire sẽnibosagu̶ ñaami’ yimasiaja mani.</s>
      <s id="b.HEB.9.8.4">To bajiro rĩne bajicõa ñaru̶arãja mani maji.</s>
      <s id="b.HEB.9.8.5">Dios manire ĩ sãjarotirirũ̶mu̶ ti ejaroju̶ tisõare jãjaru̶arãja mani”, yimasiñujarã ĩna.</s>
     </seg>
     <seg type="verse" id="b.HEB.9.9">
      <s id="b.HEB.9.9.1">“ ‘Mani ñicu̶a Dios ĩ rotimasirere ĩna ajitirũ̶nu̶rũgũmasire rẽtoro quẽnamasuse ñaja’ mani yitu̶oĩamasirotire yiro bajiyuja”, yimasiaja mani.</s>
      <s id="b.HEB.9.9.2">“Mani ñicu̶a, tirũ̶mu̶ju̶ ĩna yirũgũmasiriarore bajirone mani quẽne, rojose mani yisere, ‘Manire masirioato Dios’ yirã, paire mani soemu̶oroticõa ñajama, Dioju̶a ĩ ĩajama, ‘Rojose maja ĩnare’ manire yiĩabeticõa ñagũ̶mi”, yimasiaja mani.</s>
     </seg>
     <seg type="verse" id="b.HEB.9.10">
      <s id="b.HEB.9.10.1">Tirũ̶mu̶aye Dios ĩ rotimasire ado bajiro bajiyuja: “Adocãrãca vãme baru̶arãja mu̶a.</s>
      <s id="b.HEB.9.10.2">Gajeyerema babetiru̶arãja mu̶a”, ĩnare yimasiñumi.</s>
      <s id="b.HEB.9.10.3">To yicõari, ĩna idirotire, ĩna guarotire, ĩna ãmo coerotire quẽne to bajirone yimasiñumi.</s>
      <s id="b.HEB.9.10.4">To bajiro ĩ yijama, ti ñajediro ĩ rotimasire mameju̶a ĩ vasoaroto rĩjororema, ĩna ruju̶re ĩna ĩatirũ̶nu̶roti rĩne yigu̶ yiyumi Dios.</s>
     </seg>
     <seg type="verse" id="b.HEB.9.11">
      <s id="b.HEB.9.11.1">To bajiro ĩ yimasire ti ñajare, yucu̶rema, “Cristo su̶orine quẽnaro yiru̶cu̶ja yu̶” Dios ĩ yiriarodo ejayuja ti.</s>
      <s id="b.HEB.9.11.2">To bajiro ĩ yire ñajare, Cristo manire rijabosacõari, õ vecaju̶ Dios ya viju̶ ñagũ̶ vasuju.</s>
      <s id="b.HEB.9.11.3">Ti viju̶ ñacõari, paia u̶ju̶ ñamasugũ̶ ĩ sẽnibosarore bajiro, “Quẽnaro ñato ĩna” yigu̶, manire sẽnibosa ñagũ̶mi.</s>
      <s id="b.HEB.9.11.4">To bajiro ĩ yiñarivima, adigodo ñarã Diore rũ̶cu̶bu̶orã ĩna bu̶ariavi rẽtoro quẽnarivi ñaroja.</s>
     </seg>
     <seg type="verse" id="b.HEB.9.12">
      <s id="b.HEB.9.12.1">To bajiri Dios ĩ ñarisõaju̶ jãjacõari, cabra rĩa ri'i, ta vecu̶ rĩa ri'i adigodoju̶ ñarã paia u̶jarã Diore ĩna ĩsiriarore bajiro yiru̶ me, ĩju̶ama, ĩ ruju̶ rise su̶orine rojose mani yire vajare cojojine yirẽtobosajeocõaru̶, õ vecaju̶ Dios ĩ ñarisõaju̶ jãjasuju Cristo.</s>
     </seg>
     <seg type="verse" id="b.HEB.9.13">
      <s id="b.HEB.9.13.1">Ado bajiro gotiaja Dios ĩ rotimasire: “Bajirocar'ire moaĩabetiru̶arãja mu̶a.</s>
      <s id="b.HEB.9.13.2">To yicõari, ‘Babetiru̶arãja mu̶a’ yu̶ yisere quẽne moaĩabetiru̶arãja.</s>
      <s id="b.HEB.9.13.3">To bajiro yu̶ yisere mu̶a cu̶dibetijama, yu̶re ĩna rũ̶cu̶bu̶orivire sãjabetiru̶arãja mu̶a.</s>
      <s id="b.HEB.9.13.4">To bajiboarine, ta vecu̶ macu̶re ĩna soese rĩtire, oco rãca abavu̶ore ñasere mu̶are yayeturu̶cu̶mi pai.</s>
      <s id="b.HEB.9.13.5">Tire ĩ yibetijama, hisopo vãme cu̶ti ru̶ju̶ rãca vaibu̶cu̶ ri'ine mu̶are vẽjabate guru̶cu̶mi.</s>
      <s id="b.HEB.9.13.6">To bajiro mu̶are ĩ yijama, yu̶re rũ̶cu̶bu̶oriavire sãjamasiru̶arãja mu̶a”, yimasiñumi Dios.</s>
     </seg>
     <seg type="verse" id="b.HEB.9.14">
      <s id="b.HEB.9.14.1">“Vaibu̶cu̶rã ri'ine mu̶are ĩ yayeguojama yu̶re rũ̶cu̶bu̶oriavire sãjamasiru̶arãja mu̶a” Dios ĩ yimasire ti ñaboajaquẽne, “Cristo manire ĩ rijabosareju̶a rẽtoro quẽnase ñañuja”, yimasiaja mani.</s>
      <s id="b.HEB.9.14.2">Rojose yibetir'i ñari, to bajiro bajiyumi Cristo.</s>
      <s id="b.HEB.9.14.3">Esp'iritu Santo ñacõa ñarũgũrocu̶ ĩ ejarẽmojare.</s>
      <s id="b.HEB.9.14.4">Cristo manire ĩ rijabosare su̶orine, rojose mani yisere masiriogu̶mi Dios.</s>
      <s id="b.HEB.9.14.5">To bajiri, “Rojose maja manire”, yitu̶oĩaja mani.</s>
      <s id="b.HEB.9.14.6">To bajiro yitu̶oĩacõari, ñacõa ñarũgũrocu̶ Dios ĩ bojarore bajiro quẽnaro yirũgũroti ñaja manire.</s>
     </seg>
     <seg type="verse" id="b.HEB.9.15">
      <s id="b.HEB.9.15.1">“ ‘Mame mu̶are vasoaru̶cu̶ja yu̶’ ĩ yiriarore bajirone bajiato” yigu̶, adi macaru̶cu̶roju̶re Cristore cõañumi Dios.</s>
      <s id="b.HEB.9.15.2">To bajiro ĩ yicõar'i ñari, tirũ̶mu̶aye ajirũ̶cu̶bu̶oriarãre quẽne rojose mani yisere “Masirioato Dios” yigu̶, manire rijabosayumi Cristo.</s>
      <s id="b.HEB.9.15.3">To bajicõari, ĩ rijabosare su̶orine “Yu̶ yarã ñaama” Dios manire ĩ yiĩarotire yigu̶, bajiyumi.</s>
      <s id="b.HEB.9.15.4">To bajiro ĩ bajibosariarã mani ñajare, “Quẽnaro yiru̶cu̶ja” Dios ĩ yiriarore bajirone yigu̶, mani rijato beroju̶ ĩ rãca mani caticõa ñarotire ĩsiecorona ñaja mani.</s>
     </seg>
     <seg type="verse" id="b.HEB.9.16">
      <s id="b.HEB.9.16.1">Ado bajise tu̶oĩaña mu̶a: Mani yu̶, ĩ bajiyayiroto rĩjoro, “Ĩne ñaami yu̶ ye gajeyeũni cu̶osu̶yarocu̶”, yigu̶mi.</s>
      <s id="b.HEB.9.16.2">To bajiro ĩ yir'i ñari, ĩ bajirocato bero, ĩ yere cu̶osu̶yagu̶mi.</s>
     </seg>
     <seg type="verse" id="b.HEB.9.17">
      <s id="b.HEB.9.17.1">Ĩ caticõa ñajama, ĩ masune cu̶ocõa ñagũ̶mi maji.</s>
      <s id="b.HEB.9.17.2">Ĩ rijato bero, tire cu̶omasigũ̶mi gãjiju̶a.</s>
      <s id="b.HEB.9.17.3">To bajiri, “Ĩ gotiriarore bajirone bajiaja”, yimasire ñaja.</s>
     </seg>
     <seg type="verse" id="b.HEB.9.18">
      <s id="b.HEB.9.18.1">To bajirone bajimasiñuju, “Quẽnaro yiru̶cu̶ja yu̶” Dios ĩ yimasirere quẽne.</s>
      <s id="b.HEB.9.18.2">“Dios manire ĩ gotiriarore bajirone yato” yirã, vaibu̶cu̶rãre sĩamasiñujarã.</s>
     </seg>
     <seg type="verse" id="b.HEB.9.19">
      <s id="b.HEB.9.19.1">Dios Moisés ñamasir'ire ĩ roticũmasire ñaro cõrone masa jedirore ĩnare gotimasiñuju.</s>
      <s id="b.HEB.9.19.2">Tire ĩ gotiro bero, oveja joa ĩna sũorere, hisopo vãme cu̶ti ru̶ju̶ju̶ siatucõari, vaibu̶cu̶rã cabra vãme cu̶tirã rĩare, ta vecu̶ rĩare ĩna sĩariarã ri'ire juacõari, oco rãca ĩna vu̶orere yosemasiñuju.</s>
      <s id="b.HEB.9.19.3">To yicõari, Dios ĩ rotimasire Moisés ĩ ucariajotire vẽjabate gumasiñuju ĩ.</s>
      <s id="b.HEB.9.19.4">To yicõari, masa ñajedirore quẽne to bajirone yimasiñuju.</s>
     </seg>
     <seg type="verse" id="b.HEB.9.20">
      <s id="b.HEB.9.20.1">To bajiro yicõari, masare ado bajiro gotimasiñuju ĩ: “Dios mu̶are ĩ yirotisere cu̶diroti ñaja”, yimasiñuju Moisés ñamasir'i, mani ñicu̶are.</s>
     </seg>
     <seg type="verse" id="b.HEB.9.21">
      <s id="b.HEB.9.21.1">“Mani rãca ñagũ̶mi Dios” ĩna yirũ̶cu̶bu̶orivire quẽne ri'ine vẽjabate gumasiñuju Moisés.</s>
      <s id="b.HEB.9.21.2">To yicõari, ti viaye ñase jedirore, to bajiro yimasiñuju.</s>
     </seg>
     <seg type="verse" id="b.HEB.9.22">
      <s id="b.HEB.9.22.1">To bajiro Dios ĩ rotimasire ñajare, vaibu̶cu̶ ĩna sĩar'i ri'ine vẽjabate gumasiñujarã ĩna.</s>
      <s id="b.HEB.9.22.2">To bajiro ĩna yibetijama, ĩnare ĩavariquẽnabetiborimi Dios.</s>
      <s id="b.HEB.9.22.3">To bajirone bajiyuja Cristore quẽne.</s>
      <s id="b.HEB.9.22.4">Ĩre ĩna sĩaro, ĩ ri'i ti budibetijama, “Rojose mani yisere masiriobetiborimi Dios”, yimasiaja mani.</s>
     </seg>
     <seg type="verse" id="b.HEB.9.23">
      <s id="b.HEB.9.23.1">To bajiri, Diore yirũ̶cu̶bu̶oriaviju̶ ĩna sãjaroto rĩjoro, ĩna ruju̶re ĩna ye gajeyeũnire quẽne, vaibu̶cu̶rã ri'ine yayebate gurotiyujarã mani ñicu̶a.</s>
      <s id="b.HEB.9.23.2">To bajiro yiroticõari, sãjarũgũmasiñujarã ĩna.</s>
      <s id="b.HEB.9.23.3">To bajiro ĩna yijama, õ vecaju̶ ĩna bajiroti ũnire yirã bajimasiñujarã ĩna.</s>
      <s id="b.HEB.9.23.4">To bajiboarine toju̶ama Dios ye masu ti ñajare, vaibu̶cu̶ ri'i ĩna yayebate guorotire ũnirene yiro, rẽtoro quẽnagũ̶ ĩ rijabosasere bojayuja.</s>
      <s id="b.HEB.9.23.5">To bajiri, manire ĩ rijabosare ti ñajare, “Rojose mana ñacõari, Dios ya viju̶ sãjaru̶arãja mani”, yimasire ñaja.</s>
     </seg>
     <seg type="verse" id="b.HEB.9.24">
      <s id="b.HEB.9.24.1">Cristo, manire rijabosacõari bero, tudicaticõari, adi macaru̶cu̶roju̶ Diore rũ̶cu̶bu̶oru̶arã, masa ĩna bu̶ariavi mere, õ vecagavi Dios ya viju̶are sãjasuju Cristo.</s>
      <s id="b.HEB.9.24.2">To bajiri, ti viju̶ ñacõari, “Quẽnaro ñato ĩna” yigu̶, manire sẽnibosacõa ñarũgũgũ̶mi.</s>
     </seg>
     <seg type="verse" id="b.HEB.9.25">
      <s id="b.HEB.9.25.1">Paia u̶ju̶ ñamasugũ̶ adigodoagu̶ma, tocãrãca cũ̶mare cojojine, Dios ĩ ñarisõa vãme cu̶ti sõare jãjarũgũmasiñuju, vaibu̶cu̶ ĩ sĩar'i ri'ire “Masa rojose ĩna yisere masirioya Dios”, ĩnare yibosagu̶.</s>
      <s id="b.HEB.9.25.2">To bajiboarine Cristoju̶ama, õ vecaju̶ Dios ĩ ñaroju̶re ejacõari, adigodoagu̶ paia u̶ju̶ ĩ yimasiriarore bajiro yiru̶ me, bajiyumi.</s>
      <s id="b.HEB.9.25.3">Ĩ masu ruju̶ ri'i su̶orine yirẽtobosacõari, Dios ñarisõaju̶re jãjasuju.</s>
     </seg>
     <seg type="verse" id="b.HEB.9.26">
      <s id="b.HEB.9.26.1">Adigodoagu̶ paia u̶ju̶ ñamasugũ̶ tocãrãca cũ̶mane “Masa rojose ĩna yisere, masirioya Dios”, ĩnare yibosarũgũñuju ĩ.</s>
      <s id="b.HEB.9.26.2">Cristo quẽne, paia u̶ju̶ ĩ yirũgũmasiriarore bajiro ĩ bajijama, adi macaru̶cu̶ro Dios ĩ rujeoriju̶ju̶ne, cojoji me manire rijabosacõa su̶oadiborimi.</s>
      <s id="b.HEB.9.26.3">To bajiro me bajiyumi Cristo.</s>
      <s id="b.HEB.9.26.4">Cojojine manire rijabosayumi, “Rojose mana ñaama” manire Dios ĩ yiĩarotire yigu̶.</s>
     </seg>
     <seg type="verse" id="b.HEB.9.27">
      <s id="b.HEB.9.27.1">Mani jediro cojojine bajirearona ñaja mani.</s>
      <s id="b.HEB.9.27.2">Mani bajirearo bero, ĩ tu̶ju̶ mani ejato, rojose yirãre, to yicõari quẽnase yirãre ĩabeseru̶cu̶mi Dios.</s>
     </seg>
     <seg type="verse" id="b.HEB.9.28">
      <s id="b.HEB.9.28.1">Cojojine manire ĩ rijabosare ñajare, jãjarã ñaja mani rojose yibetiriarãre bajiro bajirã.</s>
      <s id="b.HEB.9.28.2">Quẽna Cristo, ĩ tudiejajama, “Rojose mani yisere masirioato Dios” yigu̶, me ejaru̶cu̶mi.</s>
      <s id="b.HEB.9.28.3">“Manire rijabosayumi” yitu̶oĩarãju̶are juagu̶agu̶ bajiru̶cu̶mi.</s>
     </seg>
    </div>
    <div type="chapter" id="b.HEB.10">
     <seg type="verse" id="b.HEB.10.1">
      <s id="b.HEB.10.1.1">Moisés ñamasir'ire Dios ĩ roticũmasireju̶ama, “Rojose ĩna yisere ĩnare masiriojeoru̶cu̶ja yu̶”, ĩ yire me ñañuja.</s>
      <s id="b.HEB.10.1.2">Beroju̶ bajirotire baji rĩjoro cu̶tise ñañuja.</s>
      <s id="b.HEB.10.1.3">To bajiro bajijare, tocãrãca cũ̶mane vaibu̶cu̶rãre sĩacõari, “Rojose yu̶a yisere yu̶are masirioato Dios” yirã ĩna soemu̶orotiboajaquẽne, “Rojose mana ñaama”, ĩnare yiĩabesuju Dios.</s>
     </seg>
     <seg type="verse" id="b.HEB.10.2">
      <s id="b.HEB.10.2.1">Vaibu̶cu̶rã ĩna soemu̶orotise su̶orine, “Rojose mana ñaama” rẽmoju̶ne Dios ĩ yiĩacõajama, “Tudi rojose yu̶a yisere masirioato Dios”, yibetiboriarãma.</s>
     </seg>
     <seg type="verse" id="b.HEB.10.3">
      <s id="b.HEB.10.3.1">Vaibu̶cu̶rã rii ĩna soemu̶orũgũse tocãrãca cũ̶mane rojose ĩna yirũgũrere tu̶oĩarotire yiro bajiaja.</s>
     </seg>
     <seg type="verse" id="b.HEB.10.4">
      <s id="b.HEB.10.4.1">Vaibu̶cu̶rã rii ĩna soemu̶osema rojose masa ĩna yisere, masiriose me ñaja.</s>
     </seg>
     <seg type="verse" id="b.HEB.10.5">
      <s id="b.HEB.10.5.1">Vaibu̶cu̶rã ri'i, ĩna soemu̶oboajaquẽne, rojose ĩna yisere Dios ĩ masiriobetijare, adi macaru̶cu̶roju̶re ĩ vadiroto rĩjoro, ado bajiro Diore gotiyuju Cristo: “Masa vaibu̶cu̶ rii ĩna soemu̶osere bojabeaja mu̶.</s>
      <s id="b.HEB.10.5.2">To bajiri, ‘Masare bajiro ruju̶ cu̶tigu̶ ñato’ yigu̶, yu̶re cõaña mu̶.</s>
     </seg>
     <seg type="verse" id="b.HEB.10.6">
      <s id="b.HEB.10.6.1">‘Rojose mani yisere masirioato Dios’ yirã, vaibu̶cu̶ rii ĩna soemu̶orotiboasere quẽne ĩavariquẽnabeaja mu̶.</s>
     </seg>
     <seg type="verse" id="b.HEB.10.7">
      <s id="b.HEB.10.7.1">To bajiri, ado bajiro mu̶re yaja yu̶: ‘Adone ñaja yu̶.</s>
      <s id="b.HEB.10.7.2">Mu̶ bojasere yiru̶ masa tu̶ju̶ vacu̶ yaja.</s>
      <s id="b.HEB.10.7.3">“To bajiro bajiru̶cu̶mi” mu̶ ocare masa ĩna yiucacatore bajirone yiru̶, bajiaja’ ”, Diore ĩre yiyuju Cristo, masare ĩ rijabosarotire yigu̶.</s>
     </seg>
     <seg type="verse" id="b.HEB.10.8">
      <s id="b.HEB.10.8.1">Quẽna, tirene mu̶are gotiaja yu̶. “ ‘Rojose mani yisere masirioato Dios’ yirã, vaibu̶cu̶ rii ĩna soemu̶orotiboasere ĩavariquẽnabeaja mu̶, mu̶ roticũcati ti ñaboajaquẽne”, Diore yiyuju Cristo.</s>
     </seg>
     <seg type="verse" id="b.HEB.10.9">
      <s id="b.HEB.10.9.1">Quẽna ado bajise yiyuju Cristo: “Mu̶ bojasere yiru̶ masa tu̶ju̶ vacu̶ yaja yu̶”, ĩre yiyuju.</s>
      <s id="b.HEB.10.9.2">To bajiro ĩ yijama, ado bajiro ĩre yigu̶ yiyuju: “Tirũ̶mu̶ju̶ Moisére mu̶ roticũcatire yitu̶jacõari, mameju̶are masa ĩna ajise su̶ori quẽnaro ĩnare mu̶ yibosarotire bojagu̶ bajiaja yu̶”, ĩre yiyuju.</s>
     </seg>
     <seg type="verse" id="b.HEB.10.10">
      <s id="b.HEB.10.10.1">To bajiri Dios ĩ rotiriarore bajirone yigu̶, cojojine manire rijabosayumi.</s>
      <s id="b.HEB.10.10.2">To bajiro ĩ bajire ñajare, rojose mani yisere masiriocõari, “Rojose mana ñaama”, manire yiĩagũ̶mi Dios.</s>
     </seg>
     <seg type="verse" id="b.HEB.10.11">
      <s id="b.HEB.10.11.1">Jud'io masa, paia, tocãrãcarũ̶mu̶rine ĩna ye moare ñajare, “Rojose ĩna yisere masirioato Dios” yirã, cojoji me vaibu̶cu̶rã riire soemu̶orũgũrãma ĩna.</s>
      <s id="b.HEB.10.11.2">To bajiro ĩna yiboajaquẽne, rojose ĩna yisere, masiriose me ñaja.</s>
      <s id="b.HEB.10.11.3">To bajiri rojose ĩna yisere masiriobecu̶mi Dios.</s>
     </seg>
     <seg type="verse" id="b.HEB.10.12">
      <s id="b.HEB.10.12.1">Jesucristo, cojojine manire rijabosacõari bero, rojose mani yisere yirẽtobosajeocõagũ̶ ñari, Dios ĩ rotiñaroju̶ rũ̶cu̶bu̶oriaju̶re rujiyuju ĩ.</s>
     </seg>
     <seg type="verse" id="b.HEB.10.13">
      <s id="b.HEB.10.13.1">“Mu̶re terã ñajediro rotigu̶ ñaru̶cu̶ja mu̶”, yiyuju Dios.</s>
      <s id="b.HEB.10.13.2">To bajiri, “To bajiro yiru̶cu̶ja” Dios ĩ yirere yuñagũ̶mi Cristo.</s>
     </seg>
     <seg type="verse" id="b.HEB.10.14">
      <s id="b.HEB.10.14.1">To bajiri, Cristo cojojine manire ĩ rijabosare ñajare, “Rojose mana ñaama”, manire yiĩagũ̶mi Dios.</s>
      <s id="b.HEB.10.14.2">To bajiro ĩ yijare, “Ñajediro rojose mani yirere, mani yirotire quẽne, manire yirẽtobosajeocõañumi Cristo”, yimasiaja mani.</s>
     </seg>
     <seg type="verse" id="b.HEB.10.15">
      <s id="b.HEB.10.15.1">Dios ocare masa ĩna ucamasire su̶orine ado bajise manire gotiami Esp'iritu Santo:</s>
     </seg>
     <seg type="verse" id="b.HEB.10.16">
      <s id="b.HEB.10.16.1">“ ‘To bajiri, ĩnare mame yu̶ vasoaroti, ado bajiro bajiru̶aroja: “Yu̶ masise su̶orine yu̶ rotisere tu̶oĩamasiru̶arãma”, ĩnare yiru̶cu̶ja yu̶.</s>
      <s id="b.HEB.10.16.2">To bajiro yu̶ yisere bojarã ñari, quẽnaro yirũgũru̶arãma’, yami Dios mani u̶ju̶.</s>
     </seg>
     <seg type="verse" id="b.HEB.10.17">
      <s id="b.HEB.10.17.1">‘Ĩnare ĩamaicõari, rojose ĩna yisere yu̶ masiriojama, “Rojose yiriarã ñaama”, ju̶aji ĩnare yitu̶oĩabetiru̶cu̶ja yu̶’, yami Dios”, yigotiaja Dios ocare masa ĩna ucamasire.</s>
     </seg>
     <seg type="verse" id="b.HEB.10.18">
      <s id="b.HEB.10.18.1">To bajiri rojose mani yisere Cristo manire ĩ yirẽtobosajeore ti ñajare, rojose mani yisere tuditu̶oĩabetiru̶cu̶mi Dios.</s>
      <s id="b.HEB.10.18.2">To bajiri, no yirã vaibu̶cu̶ riire soemu̶omenaja mani.</s>
     </seg>
     <seg type="verse" id="b.HEB.10.19">
      <s id="b.HEB.10.19.1">To bajiri, Jesús, manire rijabosacõari, rojose mani yisere yirẽtobosar'i ñari, õ vecaju̶ manire sẽnibosa ñagũ̶mi.</s>
      <s id="b.HEB.10.19.2">To bajiri güimenane Diore sẽnito mani.</s>
     </seg>
     <seg type="verse" id="b.HEB.10.20">
      <s id="b.HEB.10.20.1">Tirũ̶mu̶ju̶ma Diore yirũ̶cu̶bu̶oriaviju̶ sudigasero yotoriaro ñañuju ti, “ ‘Dios ĩ ñarisõa’ vãme cu̶ti sõare jãjamasibeama masa” yiĩoriju̶.</s>
      <s id="b.HEB.10.20.2">To bajiro ti bajijare, ĩna masune Diore sẽnimasimena ñari, paia u̶ju̶ ĩ sẽnibosasere bojarũgũmasiñujarã ĩna.</s>
      <s id="b.HEB.10.20.3">Yucu̶rema Cristo manire ĩ rijabosare ti ñajare, no mani bojariju̶ne mani masune Diore sẽnimasiaja mani.</s>
     </seg>
     <seg type="verse" id="b.HEB.10.21">
      <s id="b.HEB.10.21.1">Cristo sĩgũ̶ne ñagũ̶mi ñamasugũ̶ manire sẽnibosagu̶.</s>
      <s id="b.HEB.10.21.2">To bajiro yiñagũ̶mi õ vecaju̶ Dios ya viju̶ ñacõari.</s>
     </seg>
     <seg type="verse" id="b.HEB.10.22">
      <s id="b.HEB.10.22.1">To bajiri, tocãrãcajine, “Ĩ bojarore bajirone yiru̶aja” yirã, Diore sẽnirũgũru̶arãja mani.</s>
      <s id="b.HEB.10.22.2">“Cristo su̶orine manire ĩavariquẽnagũ̶mi Dios” yitu̶oĩa tu̶jamenane ĩre sẽnirũgũru̶arãja mani.</s>
      <s id="b.HEB.10.22.3">To bajiro ĩre yisẽnirãne, “Rojose ñaja manire”, yitu̶oĩabetiru̶arãja mani, Dios, “Rojose mana ñaama” manire ĩ yiĩañajare.</s>
      <s id="b.HEB.10.22.4">“Manire rijabosayumi Jesús” yirã, oco rãca ĩna bautizacana ñaja mani.</s>
     </seg>
     <seg type="verse" id="b.HEB.10.23">
      <s id="b.HEB.10.23.1">Cristo oca mani buesu̶ocatire ajitirũ̶nu̶ tu̶jabetiru̶arãja mani.</s>
      <s id="b.HEB.10.23.2">“Quẽnaro mu̶are yiru̶cu̶ja” Dios manire ĩ yirere tu̶oĩatu̶jabetiru̶arãja mani, “Yiru̶cu̶ja” ĩ yirore bajiro yigu̶ ĩ ñajare.</s>
     </seg>
     <seg type="verse" id="b.HEB.10.24">
      <s id="b.HEB.10.24.1">Mani rãcanare ĩamaicõari, quẽnaro gotiru̶arãja mani, “Ĩna quẽne gãjerãre ĩamaicõari, variquẽnase rãca ĩnare ejarẽmoato” yirã.</s>
     </seg>
     <seg type="verse" id="b.HEB.10.25">
      <s id="b.HEB.10.25.1">Cristore ajitirũ̶nu̶rã ñari, rẽjarũgũroti ñaja, manire.</s>
      <s id="b.HEB.10.25.2">Gãjerã rẽjarũgũboariarã ĩna rẽjatu̶jarore bajiro bajibetiroti ñaja, manire.</s>
      <s id="b.HEB.10.25.3">Rẽjacõari, “Cristore ĩre ajitirũ̶nu̶ tu̶jamenasa” yirã, quẽnaro gãmerã gotirũgũru̶arãja mani, “Yoaro me ejaru̶aroja rojose yirãre Dios ĩ ĩabeserirũ̶mu̶” yimasirã ñari.</s>
     </seg>
     <seg type="verse" id="b.HEB.10.26">
      <s id="b.HEB.10.26.1">Cristo ocare masiriarã ñaboarine, tire ajitirũ̶nu̶ tu̶jacõari, rojoseju̶are mani yicõa ñajama, manire yirẽtobosabetiru̶cu̶mi Cristo.</s>
     </seg>
     <seg type="verse" id="b.HEB.10.27">
      <s id="b.HEB.10.27.1">To bajiri, rojose manire ĩ yirotire tu̶oĩagüirã rĩne, Dios masare ĩ ĩabeserirũ̶mu̶ ti ejaro, “Yu̶a u̶ju̶ me ñaja mu̶” ĩre yirã rãca rojose tãmu̶otu̶jabetiriaroju̶ vaborãja mani.</s>
     </seg>
     <seg type="verse" id="b.HEB.10.28">
      <s id="b.HEB.10.28.1">Tirũ̶mu̶ju̶ Dios ĩ rotimasirere sĩgũ̶ tire ĩ cu̶dibetijama, ado bajiro bajimasiñuju: Juarã ñacõari, “Rojose yimi” ĩre yirã ĩna ñajama, ĩre ĩamaimenane, Dios ĩ rotiriarore bajirone yirã, ĩre sĩamasiñujarã ĩna.</s>
     </seg>
     <seg type="verse" id="b.HEB.10.29">
      <s id="b.HEB.10.29.1">To bajiro bajimasire ti ñajare, yucu̶rema mame ĩ vasoarere ajitirũ̶nu̶riarã ñaboarine, “Dios macu̶ me ñarimi Jesús; manire rijabosabetirimi” ĩna yijama, ĩnare maigũ̶ Esp'iritu Santore rojose ñagõrã yirãma.</s>
      <s id="b.HEB.10.29.2">To bajiri bu̶to rojose tãmu̶oru̶arãma.</s>
      <s id="b.HEB.10.29.3">“Manire rijabosabetirimi Jesús” ĩna yise ti ñaboajaquẽne, ĩ rijabosare su̶orine, “Rojose ĩna yisere masiriocõari, quẽnaro yiru̶cu̶ja yu̶” masare Dios ĩ yimasiriarore bajirone bajiyuja.</s>
     </seg>
     <seg type="verse" id="b.HEB.10.30">
      <s id="b.HEB.10.30.1">Rojose ĩna yise vaja bu̶to rojose ĩna tãmu̶orotire masiaja mani, Dios ado bajiro ĩ gotirere masa ĩna ucamasire ti ñajare: “Yu̶ne ñaja masa rojose ĩna yise vaja rojose ĩnare yirocu̶.</s>
      <s id="b.HEB.10.30.2">Yu̶ sĩgũ̶ne riojo tire yimasigũ̶ ñaja yu̶”, yigotiaja.</s>
      <s id="b.HEB.10.30.3">Gajeye quẽne, ado bajise gotimasiñumi Dios: “Yu̶ ñaja yu̶ yarã rojose ĩna yijama, ĩnare rojose yirocu̶”, yigotimasiñumi Dios.</s>
     </seg>
     <seg type="verse" id="b.HEB.10.31">
      <s id="b.HEB.10.31.1">Caticõa ñarũgũrocu̶, Dios, rojose yirãre ĩajũnisinicõari, rojose ĩnare ĩ yiroti, güiose masu ñaru̶aroja ti.</s>
     </seg>
     <seg type="verse" id="b.HEB.10.32">
      <s id="b.HEB.10.32.1">Dios ĩ ejarẽmose rãca Cristore mu̶a ajitirũ̶nu̶ su̶ocatire tu̶oĩamasiña mu̶a.</s>
      <s id="b.HEB.10.32.2">Ĩre ajitirũ̶nu̶rã mu̶a ñajare, gãjerã cojoji me mu̶are rojose yicama ĩna.</s>
      <s id="b.HEB.10.32.3">To bajiro mu̶are ĩna yiboajaquẽne, ĩre ajitirũ̶nu̶cõa ñarũgũcaju̶ mu̶a.</s>
     </seg>
     <seg type="verse" id="b.HEB.10.33">
      <s id="b.HEB.10.33.1">Masa ĩna ĩaro rĩjoroju̶a mu̶are ajatud'icama ĩna.</s>
      <s id="b.HEB.10.33.2">To yicõari, mu̶a babarãre ĩna ajatud'iro ĩacõari, “Yu̶a rãcana ñaama”, ĩnare yiĩamaicaju̶ mu̶a.</s>
     </seg>
     <seg type="verse" id="b.HEB.10.34">
      <s id="b.HEB.10.34.1">Cristore ajitirũ̶nu̶rãre ĩna tubiberiarãre quẽne, “Yu̶a rãcana ñaama”, ĩnare yiĩamaicaju̶ mu̶a.</s>
      <s id="b.HEB.10.34.2">To bajiro yirã mu̶a ñajare, rojose mu̶are yicama gãjerã.</s>
      <s id="b.HEB.10.34.3">Cristore ajitirũ̶nu̶cana mu̶a ñajare, gãjerã mu̶a tu̶ju̶ ejacõari, mu̶a gajeyeũnire ẽmacama ĩna.</s>
      <s id="b.HEB.10.34.4">To ĩna yiboajaquẽne, Cristore ajitirũ̶nu̶rã ñari, “Dios ĩ gotiriarore bajirone, ĩna ẽmase rẽtoro quẽnase ñacõa ñarotire bu̶jaru̶arãja mani, Dios ĩ ñaroju̶a”, yivariquẽnacaju̶ mu̶a.</s>
     </seg>
     <seg type="verse" id="b.HEB.10.35">
      <s id="b.HEB.10.35.1">To bajiro mu̶a yitu̶oĩacatore bajirone bajiru̶aroja.</s>
      <s id="b.HEB.10.35.2">To bajiri, Cristore ĩre ajitirũ̶nu̶ tu̶jabetiru̶arãja mu̶a.</s>
     </seg>
     <seg type="verse" id="b.HEB.10.36">
      <s id="b.HEB.10.36.1">Rojose tãmu̶oboarine, ĩre ajitirũ̶nu̶cõa ñaña mu̶a.</s>
      <s id="b.HEB.10.36.2">To bajiro mu̶a bajijama, Dios ĩ bojarore bajiro yiriarã mu̶a ñajare, Dios ĩ gotiriarore bajirone õ vecaju̶ quẽnaro mu̶are yiru̶cu̶mi.</s>
     </seg>
     <seg type="verse" id="b.HEB.10.37">
      <s id="b.HEB.10.37.1">To bajiro bajiroti ti ñajare, ado bajiro gotiaja Dios ocare masa ĩna ucamasire: “Yu̶ cõarocu̶ Cristo yoaro meaca ejaru̶cu̶mi.</s>
      <s id="b.HEB.10.37.2">‘To cõrone ejaru̶cu̶ja mu̶’ yu̶ yiroticatore bajirone ejaru̶cu̶mi.</s>
     </seg>
     <seg type="verse" id="b.HEB.10.38">
      <s id="b.HEB.10.38.1">‘Rojose magũ̶ ñaami’ yu̶ yiĩavariquẽnagũ̶, ‘Ĩ yirore bajiro yigu̶ ñagũ̶mi’ yu̶re yitu̶oĩagũ̶ ñari, bajirocacõari bero yu̶ tu̶ju̶ quẽnaro ñacõa ñarũgũrocu̶ ñagũ̶mi.</s>
      <s id="b.HEB.10.38.2">To bajiboarine, yu̶re ajitirũ̶nu̶ tu̶jagu̶rema, ĩre ĩaquẽnabetiru̶cu̶ja yu̶”, yigotiaja Dios ocare masa ĩna ucamasire.</s>
     </seg>
     <seg type="verse" id="b.HEB.10.39">
      <s id="b.HEB.10.39.1">To bajise Dios ĩ gotimasire ti ñaboajaquẽne, maniju̶ama, Cristore ĩre ajitirũ̶nu̶ tu̶jarona me ñaja mani.</s>
      <s id="b.HEB.10.39.2">To bajiri, “Manire rijabosayumi Cristo” yitu̶oĩarã ñari, rojose tãmu̶otu̶jabetiriaroju̶ vabeticõari, Dios tu̶ju̶ quẽnaro ñacõa ñarũgũrona ñaja mani.</s>
     </seg>
    </div>
    <div type="chapter" id="b.HEB.11">
     <seg type="verse" id="b.HEB.11.1">
      <s id="b.HEB.11.1.1">“Ĩ yirore bajiro yigu̶ ñagũ̶mi” Diore ĩre mani yitu̶oĩajama, ado bajiro bajiaja: “Mu̶are ĩsiru̶cu̶ja yu̶” manire ĩ yijama, “Bu̶jaru̶arãja mani”, yitu̶oĩaroti ñaja.</s>
      <s id="b.HEB.11.1.2">“To bajiro masu bajiaja” Dios ĩ yijama, maji tire ĩabetiboarine, “To bajirone bajiroja”, yitu̶oĩaja mani.</s>
     </seg>
     <seg type="verse" id="b.HEB.11.2">
      <s id="b.HEB.11.2.1">Mani ñicu̶a to bajiro Diore ĩna tu̶oĩajare, ĩnare ĩavariquẽnamasiñumi Dios.</s>
     </seg>
     <seg type="verse" id="b.HEB.11.3">
      <s id="b.HEB.11.3.1">“Ĩ yirore bajiro yigu̶ ñagũ̶mi” Diore ĩre yitu̶oĩarã ñari, ado bajise yimasiaja mani: “ ‘Ruyuaya’ Dios ĩ yirore bajirone bajimasiñuju, adi macaru̶cu̶roaye, õ vecaye quẽne”, yimasiaja mani.</s>
      <s id="b.HEB.11.3.2">To bajiro ĩ yire ti ñajare, ĩ rujeoroto rĩjoroju̶ma, manirũgũmasirere ĩarũgũaja mani, adi macaru̶cu̶ro ñasere.</s>
     </seg>
     <seg type="verse" id="b.HEB.11.4">
      <s id="b.HEB.11.4.1">“Ĩ yirore bajiro yigu̶ ñagũ̶mi”, Diore ĩre yitu̶oĩagũ̶ ñamasiñuju mani ñicu̶ Abel ñamasir'i.</s>
      <s id="b.HEB.11.4.2">To bajiro Diore tu̶oĩagũ̶ ñari, ĩre rũ̶cu̶bu̶ogu̶, Dios ĩ bojarore bajiro yigu̶, vaibu̶cu̶re soemu̶omasiñuju.</s>
      <s id="b.HEB.11.4.3">To bajiro ĩ yijama, ĩ gagu̶ Ca'in rẽtoro quẽnaro Diore rũ̶cu̶bu̶ogu̶ yimasiñuju.</s>
      <s id="b.HEB.11.4.4">To bajiri, Dioju̶ama, “Rojose magũ̶ ñaami”, ĩre yiĩamasiñuju Dios.</s>
      <s id="b.HEB.11.4.5">Abel ñamasir'i tirũ̶mu̶ju̶ ĩ bajirocare ti ñaboajaquẽne, ĩ yimasiriarore bajiro mani quẽne Diore mani rũ̶cu̶bu̶oru̶ajama, Dios ĩ bojarore bajiro yirũ̶cu̶bu̶oroti ñaja manire.</s>
     </seg>
     <seg type="verse" id="b.HEB.11.5">
      <s id="b.HEB.11.5.1">“Ĩ yirore bajiro yigu̶ ñagũ̶mi”, Diore ĩre yitu̶oĩagũ̶ ñamasiñuju Enoc ñamasir'i quẽne.</s>
      <s id="b.HEB.11.5.2">To bajiro Diore tu̶oĩagũ̶ ĩ ñajare, “Yu̶ bojarore bajiro yigu̶ ñaami” ĩre yiĩavariquẽnagũ̶ ñari, ĩ bajirocabetone, ĩre ãmicoamasiñuju Dios.</s>
      <s id="b.HEB.11.5.3">To bajiri, ĩre bu̶jabetimasiñujarã masa.</s>
      <s id="b.HEB.11.5.4">To bajirone gotiaja Dios ocare masa ĩna ucamasire.</s>
     </seg>
     <seg type="verse" id="b.HEB.11.6">
      <s id="b.HEB.11.6.1">Ado bajiro tu̶oĩarã ñari, Diore sẽniaja mani: “Dios ñagũ̶mi” yimasicõari, “ ‘Yu̶re ejarẽmoña’ ĩre yisẽnirãre quẽnaro yami” yitu̶oĩarã ñari, sẽniaja mani.</s>
      <s id="b.HEB.11.6.2">To bajiro mani yijama, “Ĩ yirore bajiro yigu̶ ñagũ̶mi” Diore yirã yaja.</s>
      <s id="b.HEB.11.6.3">“Ĩ yirore bajiro yigu̶ ñagũ̶mi” Diore ĩre mani yitu̶oĩabetijama, manire ĩavariquẽnabecu̶mi Dios.</s>
     </seg>
     <seg type="verse" id="b.HEB.11.7">
      <s id="b.HEB.11.7.1">“Ĩ yirore bajiro yigu̶ ñagũ̶mi”, Diore ĩre yitu̶oĩagũ̶ ñamasiñuju Noé ñamasir'i quẽne.</s>
      <s id="b.HEB.11.7.2">Ado bajiro ĩre yimasiñuju Dios: “Masa ñajedirore ruureajeocõaru̶cu̶ja yu̶.</s>
      <s id="b.HEB.11.7.3">To bajiri, cũmua jairica quẽnoña mu̶, ‘Rujarobe’ yigu̶”, ĩre yimasiñuju Dios.</s>
      <s id="b.HEB.11.7.4">To bajiro ĩ yijare, bajirotire masibetiboarine, “Ĩ yirore bajiro yigu̶ ñagũ̶mi” Diore ĩre yitu̶oĩagũ̶ ñari, ĩ gotirore bajirone yigu̶, cũmua jairicare quẽnomasiñuju Noé.</s>
      <s id="b.HEB.11.7.5">To bajiri ĩ yarã rãca Noé ĩ rujaborotire ĩnare yirẽtobosamasiñuju Dios.</s>
      <s id="b.HEB.11.7.6">To bajiboarine, gãjerãrema ĩ rãcana ñaboariarãre, “Ĩ yirore bajiro yigu̶ ñagũ̶mi Dios” yitu̶oĩamena ĩna ñajare, ĩnare yirẽtobosabetimasiñuju Dios.</s>
      <s id="b.HEB.11.7.7">Noéju̶arema, “Ĩ yirore bajiro yigu̶ ñagũ̶mi” yu̶re yitu̶oĩagũ̶ ĩ ñajare, “Yu̶ ĩavariquẽnarã rãcagu̶ ñaami, ĩ quẽne”, Noére ĩre yimasiñuju Dios.</s>
     </seg>
     <seg type="verse" id="b.HEB.11.8">
      <s id="b.HEB.11.8.1">“Ĩ yirore bajiro yigu̶ ñagũ̶mi”, Diore ĩre yitu̶oĩagũ̶ ñamasiñuju Abraham quẽne.</s>
      <s id="b.HEB.11.8.2">To bajiri, “Mu̶ ñarimacare to cõrone vaveoya mu̶.</s>
      <s id="b.HEB.11.8.3">Mu̶ ñaroti sitare mu̶re u̶joru̶cu̶ja yu̶”, ĩre yimasiñuju Dios.</s>
      <s id="b.HEB.11.8.4">“Ĩ yirore bajiro yigu̶ ñagũ̶mi” Diore ĩre yitu̶oĩagũ̶ ñari, Dios ĩ rotisere ajicõari, vacoamasiñuju ĩ, ĩ ñarotire masibetiboarine.</s>
     </seg>
     <seg type="verse" id="b.HEB.11.9">
      <s id="b.HEB.11.9.1">Gãjerã ye sita ti ñaboajaquẽne, “Adi sita mu̶re u̶joru̶cu̶ja” Dios ĩre ĩ yire ñajare, “Ĩ yirore bajiro yigu̶ ñagũ̶mi” Diore ĩre yitu̶oĩagũ̶ ñari, cojoju̶ me viriaca bu̶acõari, ñacudirũgũmasiñuju Abraham.</s>
      <s id="b.HEB.11.9.2">Ĩ bajimasiriarore bajirone ñacudimasiñujarã ĩ macu̶ Isaac, ĩ jãnami Jacob quẽne “Adi sita mu̶are u̶joru̶cu̶ja yu̶” Dios ĩnare ĩ yire ñajare.</s>
     </seg>
     <seg type="verse" id="b.HEB.11.10">
      <s id="b.HEB.11.10.1">To bajiboarine, variquẽnagũ̶ ñacudimasiñuju Abraham, “Õ vecaju̶ Dios ĩ quẽnoria macare quẽnaro ñacõa ñarũgũru̶cu̶ja yu̶” yitu̶oĩagũ̶ ñari.</s>
     </seg>
     <seg type="verse" id="b.HEB.11.11">
      <s id="b.HEB.11.11.1">To bajicõari, Abraham manajo Sara, bu̶cu̶o rĩa magõ ñamasiñuju so.</s>
      <s id="b.HEB.11.11.2">Ĩ quẽne bu̶cu̶ ñamasiñuju.</s>
      <s id="b.HEB.11.11.3">To bajiboarine, “Ĩ goticatore bajirone yiru̶cu̶mi Dios” yitu̶oĩagũ̶ ñari, Dios ĩ ejarẽmojare, macu̶ cu̶timasiñujarã ĩna.</s>
     </seg>
     <seg type="verse" id="b.HEB.11.12">
      <s id="b.HEB.11.12.1">To bajiri, “Bu̶cu̶acoar'i ñaboarine, macu̶ cu̶ticõari, jãjarã jãnerabatia cu̶tirocu̶ ñamasiñumi.</s>
      <s id="b.HEB.11.12.2">Jãjarã ñocoa ñarãre, mani cõĩajeobetore bajiro, to yicõari, jare mani cõĩajeobetore bajiro jãjarã jãnerabatia cu̶tirocu̶ ñamasiñumi Abraham”, yimasiaja mani.</s>
     </seg>
     <seg type="verse" id="b.HEB.11.13">
      <s id="b.HEB.11.13.1">Abraham, Isaac, Jacob quẽne, “Ĩ yirore bajiro yigu̶ ñagũ̶mi”, Diore ĩre yitu̶oĩariarã ñamasiñujarã ĩna, ĩna catiñaro cõrone.</s>
      <s id="b.HEB.11.13.2">Dios ĩ gotiriarore bajiro ĩnare ĩ yibetiboajaquẽne, “Ĩ yirore bajiro yigu̶ ñagũ̶mi”, ĩre yitu̶oĩacõa ñamasiñujarã ĩna.</s>
      <s id="b.HEB.11.13.3">“Yu̶ bajirocaro beroju̶ yu̶re ĩ goticatore bajirone yu̶re yiru̶cu̶mi”, yitu̶oĩarã ñamasiñujarã ĩna.</s>
      <s id="b.HEB.11.13.4">To bajiro bajirã ñari, “Mu̶are u̶joru̶cu̶ja yu̶” Dios ĩ yire sitaju̶ ñacudiñarã, ti sitanare ado bajise ĩnare gotimasiñujarã ĩna: “Adi sitaju̶re yoaro ñabetiru̶arãja yu̶a”, ĩnare yigotimasiñujarã ĩna.</s>
     </seg>
     <seg type="verse" id="b.HEB.11.14">
      <s id="b.HEB.11.14.1">To bajise ĩna yijama, “Gajeye sita ĩna ñacõa ñarotire tu̶oĩarã yiriarãma ĩna”, yimasiaja mani.</s>
     </seg>
     <seg type="verse" id="b.HEB.11.15">
      <s id="b.HEB.11.15.1">Ĩna vadiveoria sitare tu̶oĩarã ĩna yijama, quẽna ti sitaju̶re ñarã, tudicoaboriarãma ĩna.</s>
     </seg>
     <seg type="verse" id="b.HEB.11.16">
      <s id="b.HEB.11.16.1">To bajiro ĩna tu̶oĩajama, ĩna vadiveoria sita tu̶oĩarã me yiyuma.</s>
      <s id="b.HEB.11.16.2">Ĩna vadiveoria sita rẽtoro quẽnari sita õ vecaju̶ Dios ĩ ñaroju̶ varu̶a tu̶oĩarã yimasiñujarã ĩna.</s>
      <s id="b.HEB.11.16.3">To bajiro tu̶oĩarã ĩna ñajare, “Yu̶ne ñaja ĩna rũ̶cu̶bu̶ogu̶; yu̶ yarã ñaama ĩna”, yivariquẽnamasiñuju Dios.</s>
      <s id="b.HEB.11.16.4">To bajiro yigu̶ ñari, ĩna ñaroti macare ĩnare quẽnobosayumi.</s>
     </seg>
     <seg type="verse" id="b.HEB.11.17">
      <s id="b.HEB.11.17.1">“¿‘Socu̶ mene ĩ yirore bajiro yigu̶ ñagũ̶mi’ yu̶re yitu̶oĩagũ̶ ñati?” yimasiru̶, ĩre rũ̶cu̶bu̶orã, vaibu̶cu̶re ĩna soemu̶oriarore bajiro yigu̶, ĩ macu̶ sĩgũ̶ ñagũ̶re sĩarotimasiñuju Dios.</s>
      <s id="b.HEB.11.17.2">“Isaac su̶ori jãjarã jãnerabatia cu̶tiru̶cu̶ja mu̶” Dios ĩ yire ti ñaboajaquẽne, “Mu̶ rotisere yibetiru̶cu̶ja”, yitu̶oĩabetimasiñuju.</s>
     </seg>
     <seg type="verse" id="b.HEB.11.19">
      <s id="b.HEB.11.19.1">“Bajireariarãre ĩnare tudicatiomasigũ̶ ñagũ̶mi Dios” yitu̶oĩagũ̶ ñari, “Yu̶ macu̶re yu̶ sĩacõajaquẽne, catiocõaru̶cu̶mi” yitu̶oĩagũ̶ ñari, ĩre ĩ sĩagu̶adiju̶ne, “Ĩre sĩabeticõaña” Dios ĩ yijare, ĩre sĩabetimasiñuju.</s>
      <s id="b.HEB.11.19.2">To bajiro ĩ yire ti ñajare, “Rijacoaboarine, tudicatigu̶re bajiro ĩre ĩamasiñuju Abraham”, yimasiaja mani.</s>
     </seg>
     <seg type="verse" id="b.HEB.11.20">
      <s id="b.HEB.11.20.1">“Ĩ yirore bajiro yigu̶ ñagũ̶mi”, Diore ĩre yitu̶oĩagũ̶ ñamasiñuju Isaac ñamasir'i quẽne.</s>
      <s id="b.HEB.11.20.2">To bajiro Diore tu̶oĩagũ̶ ñari, ĩ rĩare ado bajiro ĩnare gotimasiñuju, Jacob, Esaúre quẽne: “Ĩ gotiriarore bajirone quẽnaro mu̶are yiru̶cu̶mi Dios”, yimasiñuju.</s>
     </seg>
     <seg type="verse" id="b.HEB.11.21">
      <s id="b.HEB.11.21.1">“Ĩ yirore bajiro yigu̶ ñagũ̶mi”, Diore ĩre yitu̶oĩagũ̶ ñamasiñuju Jacob ñamasir'i quẽne.</s>
      <s id="b.HEB.11.21.2">To bajiro Diore tu̶oĩagũ̶ ñari, ĩ bajirocaroto rĩjoro, ĩ macu̶ José rĩare, “Quẽnaro mu̶are yiru̶cu̶mi Dios”, ĩnare yimasiñuju ĩ.</s>
      <s id="b.HEB.11.21.3">Bu̶cu̶ ñari, rũ̶gõtĩmabetiar'i ñaboarine, ĩ tueriu̶ su̶orine vũ̶mu̶rũ̶gõcõari, Diore rũ̶cu̶bu̶omasiñuju ĩ.</s>
     </seg>
     <seg type="verse" id="b.HEB.11.22">
      <s id="b.HEB.11.22.1">“Ĩ yirore bajiro yigu̶ ñagũ̶mi”, Diore ĩre yitu̶oĩagũ̶ ñamasiñuju José ñamasir'i quẽne.</s>
      <s id="b.HEB.11.22.2">To bajiro Diore tu̶oĩagũ̶ ñari, ĩ bajirocaroto rĩjoro, ĩ yarãre Israel ñamasir'i jãnerabatiare ado bajiro ĩnare gotimasiñuju: “Adi sita Egipto sitare vaveoru̶arãma ĩna, mu̶a jãnerabatia.</s>
      <s id="b.HEB.11.22.3">Ĩna vajama, yu̶ gõare juacõari, Canaán vãme cu̶ti sitaju̶ yujeru̶arãma ĩna”, yimasiñuju.</s>
     </seg>
     <seg type="verse" id="b.HEB.11.23">
      <s id="b.HEB.11.23.1">“Ĩ yirore bajiro yigu̶ ñagũ̶mi”, Diore ĩre yitu̶oĩarã ñamasiñujarã Moisés ñamasir'i jacu̶, ĩ jaco quẽne.</s>
      <s id="b.HEB.11.23.2">To bajiro Diore tu̶oĩarã ñari, Moisés ĩ ruyuaro bero, idiarã muijua ĩre yayiocu̶omasiñujarã ĩna, “Quẽnagũ̶aca sũcare manire ĩsiami Dios” yirã.</s>
      <s id="b.HEB.11.23.3">To bajiri egipcio masa u̶ju̶, Israel ñamasir'i jãnerabatiare rĩamasa ũ̶mu̶are ĩ sĩarotiboajaquẽne, ĩre güimena ñari, ĩ rotirore bajiro yibetimasiñujarã ĩna.</s>
     </seg>
     <seg type="verse" id="b.HEB.11.24">
      <s id="b.HEB.11.24.1">“ ‘Yiru̶cu̶ja’ ĩ yirore bajiro yigu̶ ñagũ̶mi”, Diore ĩre yitu̶oĩagũ̶ ñamasiñuju Moisés ñamasir'i quẽne.</s>
      <s id="b.HEB.11.24.2">To bajiro tu̶oĩagũ̶ ñari, bu̶cu̶acu̶, Egipto sita u̶ju̶ maco so masor'i ñaboarine, “Egipcio masu̶re bajiro bajigu̶ ñaami” masa ĩna yirũ̶cu̶bu̶osere bojabetimasiñuju Moisés.</s>
     </seg>
     <seg type="verse" id="b.HEB.11.25">
      <s id="b.HEB.11.25.1">Ado bajiro tu̶oĩagũ̶ ñari, tire bojabetimasiñuju ĩ: “Adi macaru̶cu̶roju̶ yu̶ catiñaro cõro egipcio masa rãca yu̶ bojarore bajiro yu̶ yijama, yu̶ rijato beroju̶ quẽnabetoja ti.</s>
      <s id="b.HEB.11.25.2">To bajiri Israel ñamasir'i jãnerabatia Dios yarã rãca baba cu̶tiru̶cu̶ja yu̶, egipcio masa yu̶re quẽne rojose ĩna yiroti ti ñaboajaquẽne”, yimasiñuju Moisés ñamasir'i.</s>
     </seg>
     <seg type="verse" id="b.HEB.11.26">
      <s id="b.HEB.11.26.1">Ado bajiro tu̶oĩagũ̶ ñari, to bajiro yimasiñuju Moisés: “Egipto sitana ĩna cu̶ose jairo vaja cu̶ti rẽtoro ñamasuse ñaja, Cristo ĩ ejaroti Israel ñamasir'i jãnerabatia ĩna gotiseju̶ama”, yitu̶oĩacõamasiñuju.</s>
      <s id="b.HEB.11.26.2">To bajiri, “Ĩna rãca yu̶ ñajare, egipcio masa rojose yu̶re ĩna yiboajaquẽne, quẽnacõaru̶aroja”, yitu̶oĩacõamasiñuju Moisés.</s>
      <s id="b.HEB.11.26.3">To bajiro ĩ tu̶oĩajama, ĩ rijato bero, “Cristo su̶orine quẽnaro yu̶re yiru̶cu̶mi Dios” yitu̶oĩagũ̶ yimasiñuju.</s>
     </seg>
     <seg type="verse" id="b.HEB.11.27">
      <s id="b.HEB.11.27.1">Egipcio masa u̶ju̶ ĩ jũnisinisere güigu̶ me, ti sitare vaveomasiñuju Moisés.</s>
      <s id="b.HEB.11.27.2">“Ĩ yirore bajiro yigu̶ ñagũ̶mi Dios” yitu̶oĩagũ̶ ñari, Diore ĩre ĩabetiboarine, ĩ bojarore bajiro ĩ yirotire masicõari, vacoamasiñuju.</s>
     </seg>
     <seg type="verse" id="b.HEB.11.28">
      <s id="b.HEB.11.28.1">“Ĩ yirore bajiro yigu̶ ñagũ̶mi Dios” yitu̶oĩagũ̶ ñari, Israel ñamasir'i jãnerabatiare “Dios ĩ rotirore bajiro Pascua boserũ̶mu̶ yito mani” yigu̶, oveja sĩar'i ri'ire cojovi ru̶yabeto sojerire turotimasiñuju.</s>
      <s id="b.HEB.11.28.2">Tire ĩamasicõari, Israel ñamasir'i jãnerabatia ĩna rĩa cu̶tisu̶oriarãre “Dios ĩ cõagũ̶ ángel, sĩagũ̶ sãjabeticõato” yigu̶, yimasiñuju Moisés ñamasir'i.</s>
     </seg>
     <seg type="verse" id="b.HEB.11.29">
      <s id="b.HEB.11.29.1">“Ĩ yirore bajiro yigu̶ ñagũ̶mi Dios”, yitu̶oĩarã ñamasiñujarã Israel ñamasir'i jãnerabatia quẽne.</s>
      <s id="b.HEB.11.29.2">To bajiro Diore tu̶oĩarã ñari, Diore ajitirũ̶nu̶cõari, moa riaga Oco Sũarisa vãme cu̶tiyare jẽamasiñujarã.</s>
      <s id="b.HEB.11.29.3">Dios ĩ masise su̶ori “Riagare jẽato” yigu̶, oco mano ĩ yibosajare, carari maare jẽamasiñujarã ĩna.</s>
      <s id="b.HEB.11.29.4">To bajicõari, egipcio masa ĩnare tu̶oru̶arã, su̶yajẽamasiboayujarã.</s>
      <s id="b.HEB.11.29.5">Ĩna jẽaejabetone, ruureacõamasiñuju Dios.</s>
     </seg>
     <seg type="verse" id="b.HEB.11.30">
      <s id="b.HEB.11.30.1">To bajiro ĩna bajimasiriaro bero, Israel ñamasir'i jãnerabatia Jericó vãme cu̶ti macare ẽmaru̶arã, ti macare ĩna matariacũ̶ni su̶yaroju̶are ejacõari, cojomo cõro ju̶a jẽnituarirãcarũ̶mu̶ri rũ̶ja gãnibiarũgũmasiñujarã ĩna.</s>
      <s id="b.HEB.11.30.2">To bajiro ĩna bajirone, “Ĩ yirore bajiro yigu̶ ñagũ̶mi Dios” yitu̶oĩarã ĩna ñajare, ti maca matariacũ̶ni cague vẽjacoamasiñuju ti.</s>
     </seg>
     <seg type="verse" id="b.HEB.11.31">
      <s id="b.HEB.11.31.1">Ti macago Rahab vãme cu̶tigo, ũ̶mu̶are ajeriarã cu̶ticõari, vaja sẽnigõ ñaboarine, “Ĩ yirore bajiro yigu̶ ñagũ̶mi Dios”, yitu̶oĩagõ ñamasiñuju so.</s>
      <s id="b.HEB.11.31.2">To bajiri Israel ñamasir'i jãnerabatia ju̶arã ĩarudirimasa ejarãre quẽnaro ĩnare yimasiñuju so.</s>
      <s id="b.HEB.11.31.3">Quẽnaro ĩnare yirio ñari, so ya macana Diore ajirũ̶cu̶bu̶obetiriarã rãca rijabetimasiñuju.</s>
     </seg>
     <seg type="verse" id="b.HEB.11.32">
      <s id="b.HEB.11.32.1">Jẽre jairo mu̶are gotibu̶ yu̶.</s>
      <s id="b.HEB.11.32.2">Tire bajiro Diore tu̶oĩamasiriarã jediro ĩna bajimasirere yu̶ ucajama, yoaro ucabogu̶ja yu̶.</s>
      <s id="b.HEB.11.32.3">Gedeón, Barac, Sansón, Jefté, David, Samuel, to yicõari, Diore gotirẽtobosariarã jediro ĩna bajimasirere quẽne ucabogu̶ja yu̶.</s>
     </seg>
     <seg type="verse" id="b.HEB.11.33">
      <s id="b.HEB.11.33.1">Ĩna quẽne, “Ĩ yirore bajiro yigu̶ ñagũ̶mi Dios” yitu̶oĩarã ñari, gaje sitana rãca ĩna gãmerã sĩajama, ĩnaju̶a rĩne, ĩnare sĩacõarũgũmasiñujarã ĩna.</s>
      <s id="b.HEB.11.33.2">Gãjerãma, quẽnaro masare rotimasiñujarã ĩna, ĩna yarãre, “Quẽnaro gãmerã yato” yirã.</s>
      <s id="b.HEB.11.33.3">Gãjerãma, rojose tãmu̶orã ñari, “Yu̶are ejarẽmoña” yirã, Diore sẽnimasiñujarã ĩna.</s>
      <s id="b.HEB.11.33.4">To ĩna yijare, ĩ gotiriarore bajirone ĩnare ejarẽmomasiñuju Dios.</s>
      <s id="b.HEB.11.33.5">Gãjerãrema, “Ĩ yirore bajiro yigu̶ ñagũ̶mi” Diore ĩna yitu̶oĩajare, “Yaia, león vãme cu̶tirã ĩnare babeticõato”, yiyumi Dios.</s>
     </seg>
     <seg type="verse" id="b.HEB.11.34">
      <s id="b.HEB.11.34.1">Gãjerãma, jeame bu̶to ũ̶ju̶roju̶ ĩna reatĩariarã ñaboarine, u̶abetimasiñujarã.</s>
      <s id="b.HEB.11.34.2">Gãjerãma, ĩnare ĩaterimasa jariaseri rãca ĩna sĩaru̶asere ĩacõari, rudimasiñujarã.</s>
      <s id="b.HEB.11.34.3">Gãjerãma, tĩmabetiboariarãne, Dios ĩnare ĩ ejarẽmojare, tĩmarã ñacoasujarã ĩna.</s>
      <s id="b.HEB.11.34.4">To bajiri, ĩnare ĩaterã sĩarã ejarãre ĩnaju̶a rĩne sĩareacõarũgũmasiñujarã.</s>
     </seg>
     <seg type="verse" id="b.HEB.11.35">
      <s id="b.HEB.11.35.1">Rõmia quẽne, “Ĩ yirore bajiro yigu̶ ñagũ̶mi” Diore ĩre yitu̶oĩarã ñari, bajireacoanare Dios ĩ masise su̶ori ĩ catiorãre yarã cu̶tiyujarã.</s>
      <s id="b.HEB.11.35.2">Gãjerãma, “Ĩ yirore bajiro yigu̶ ñagũ̶mi Dios” yitu̶oĩarã, ado bajiro bajiyujarã: Ĩnare ĩaterimasa ĩnare ñejecõari, “Dios ocare mu̶ ajitirũ̶nu̶ tu̶jabetijama, mu̶re sĩaru̶arãja yu̶a”, ĩnare yigotiyujarã ĩna.</s>
      <s id="b.HEB.11.35.3">To bajiro ĩna yiboajaquẽne, “Ĩ yirore bajiro yigu̶ ñagũ̶mi Dios” yirã, ĩnare güimenane, ado bajiro tu̶oĩañujarã ĩna: “Ĩna sĩacõajaquẽne, tudicaticõari, Dios tu̶ju̶ rẽtoro quẽnaro ñaru̶arãja mani”, yitu̶oĩamasiñujarã ĩna.</s>
      <s id="b.HEB.11.35.4">To bajiro yirã ĩna ñajare, ĩnare sĩacõañujarã.</s>
     </seg>
     <seg type="verse" id="b.HEB.11.36">
      <s id="b.HEB.11.36.1">Gãjerã quẽne, “Ĩ yirore bajiro yigu̶ ñagũ̶mi Dios” yitu̶oĩarã ñari, ado bajiro rojose tãmu̶oñujarã ĩna: Ĩnare ajatud'icõari, ĩnare bajeyujarã.</s>
      <s id="b.HEB.11.36.2">Gãjerãrema, ĩna ãmoriju̶ cõmemarine siacõari, tubibecũñujarã ĩna.</s>
     </seg>
     <seg type="verse" id="b.HEB.11.37">
      <s id="b.HEB.11.37.1">Gãjerãrema, gũ̶tane ĩnare reasĩañujarã.</s>
      <s id="b.HEB.11.37.2">Gãjerãrema, ĩna ruju̶ gu̶darecone yijetasĩacõañujarã.</s>
      <s id="b.HEB.11.37.3">Gãjerãrema, jariaseri rãca ĩnare saresĩacõañujarã ĩna.</s>
      <s id="b.HEB.11.37.4">Gãjerãma, sudi manijare, vaibu̶cu̶gasene sãñañujarã.</s>
      <s id="b.HEB.11.37.5">To bajicõari ĩna ñaroti maca bu̶jamenane, maioro rojose yiecocudirũgũñujarã ĩna.</s>
     </seg>
     <seg type="verse" id="b.HEB.11.38">
      <s id="b.HEB.11.38.1">“Ĩ yirore bajiro yigu̶ ñagũ̶mi Dios”, yitu̶oĩarã ñañujarã ĩna.</s>
      <s id="b.HEB.11.38.2">Dios ĩ ĩamairã ñaboarine, gãjerã ĩna ĩaterã ñari, ĩna ñaroti bu̶jamenane masa manoju̶, gũ̶tayucu̶ri vatoaju̶ gũ̶taviriju̶ ñacudiyujarã ĩna.</s>
     </seg>
     <seg type="verse" id="b.HEB.11.39">
      <s id="b.HEB.11.39.1">Rojose tãmu̶oriarã mu̶are yu̶ gotirã, jediro ñañujarã “Ĩ yirore bajiro yigu̶ ñagũ̶mi Dios” yitu̶oĩariarã.</s>
      <s id="b.HEB.11.39.2">To bajiro Diore tu̶oĩarã ñari, “Manire ĩavariquẽnagũ̶mi Dios”, yitu̶oĩañujarã ĩna.</s>
      <s id="b.HEB.11.39.3">To bajise tu̶oĩarã ñaboarine, niju̶ane “Quẽnaro yiru̶cu̶ja yu̶” Dios ĩ yirere yiecobesuma maji.</s>
     </seg>
     <seg type="verse" id="b.HEB.11.40">
      <s id="b.HEB.11.40.1">Ĩna tu̶oĩase rẽtoro quẽnase ĩ yiru̶ajare, to bajiro bajiyuma maji.</s>
      <s id="b.HEB.11.40.2">To bajiri, yucu̶rema, mame Dios ĩ vasoase ñajare, ĩnare, manire quẽne, “Rojose mana ñaama”, yiĩagũ̶mi Dios.</s>
     </seg>
    </div>
    <div type="chapter" id="b.HEB.12">
     <seg type="verse" id="b.HEB.12.1">
      <s id="b.HEB.12.1.1">To bajiro mani ñicu̶a ĩna bajirere mani ajijama, “ ‘Ĩ yirore bajiro yigu̶ ñagũ̶mi’ Diore ĩre yitu̶oĩacõari, quẽnaro ĩre ajitirũ̶nu̶ñuma ĩna”, yimasiaja mani.</s>
      <s id="b.HEB.12.1.2">To bajiri josase ti ñaboajaquẽne, mani quẽne, Diore ajitirũ̶nu̶ tu̶jabeticõato mani.</s>
      <s id="b.HEB.12.1.3">Mani tu̶ana rojose manire ĩna yirotijama, ĩnare cu̶dibetiru̶arãja mani, “Ĩna su̶ori Dios ĩ bojabeti yirobe” yirã.</s>
      <s id="b.HEB.12.1.4">Jesucristo, adigodoju̶ ñagũ̶ Diore ĩ ajitirũ̶nu̶riarore bajiro mani quẽne Diore ajitirũ̶nu̶cõa ñarũgũru̶arãja.</s>
     </seg>
     <seg type="verse" id="b.HEB.12.2">
      <s id="b.HEB.12.2.1">Cristore tu̶oĩatu̶jabetiroti ñaja manire.</s>
      <s id="b.HEB.12.2.2">Ĩne ñaami mani tu̶oĩamasirotire cõagũ̶.</s>
      <s id="b.HEB.12.2.3">To bajiri, manire ĩ ejarẽmojare, “Ĩ yirore bajiro yigu̶ ñagũ̶mi Dios”, yitu̶oĩa tu̶jabeaja mani.</s>
      <s id="b.HEB.12.2.4">Yucú̶tẽroju̶ masa ĩre ĩna jajuturo, bu̶to rojose tãmu̶ogũ̶ ñaboarine, Dios tu̶ju̶ quẽnaro ĩ ñarotiju̶are tu̶oĩagũ̶ ñari, ĩre ĩna yirotire, “Yibeticõato”, yibesumi.</s>
      <s id="b.HEB.12.2.5">To bajiri manire rijabosacõari, yucu̶rema, õ vecaju̶ Dios ĩ rotiñaroju̶ ĩ riojojacatu̶a rũ̶cu̶bu̶oriaju̶re rujigu̶ ñagũ̶mi.</s>
     </seg>
     <seg type="verse" id="b.HEB.12.3">
      <s id="b.HEB.12.3.1">Jesús adigodoju̶ ĩ ñaro, bu̶to rojose ĩre ĩna yiboajaquẽne, quẽnaseju̶are yicõa ñañumi.</s>
      <s id="b.HEB.12.3.2">To bajiri mani quẽne, rojose tãmu̶orã ñaboarine, quejemenane, quẽnaseju̶are yicõa ñarũgũroti ñaja.</s>
     </seg>
     <seg type="verse" id="b.HEB.12.4">
      <s id="b.HEB.12.4.1">Jesucristo rojose ĩ tãmu̶oriarore bajiro tãmu̶omenaja mu̶a maji.</s>
      <s id="b.HEB.12.4.2">To bajiri, rojose tãmu̶orã ñaboarine, ñacõarãja mu̶a.</s>
     </seg>
     <seg type="verse" id="b.HEB.12.5">
      <s id="b.HEB.12.5.1">Diore ajitirũ̶nu̶rã ñari, ĩ rĩare bajiro bajirãre, “Rojose tãmu̶orã ñaboarine, ‘Ĩ yirore bajiro yigu̶ ñagũ̶mi’ yu̶re yitu̶oĩa tu̶jabeticõato ĩna” yigu̶, mu̶are gotimasioñumi.</s>
      <s id="b.HEB.12.5.2">Tire masiritirãja mu̶a.</s>
      <s id="b.HEB.12.5.3">Ado bajise gotiaja ti Dios ocare masa ĩna ucamasire: “Macu̶, ‘Ado bajiroju̶a yiya’, mu̶re yu̶ yisere ajitebesa.</s>
      <s id="b.HEB.12.5.4">Rojose tãmu̶ogũ̶ ñaboarine, yu̶ bojarore bajiro yicõa ñaña.</s>
     </seg>
     <seg type="verse" id="b.HEB.12.6">
      <s id="b.HEB.12.6.1">Yu̶ne ĩna jacu̶re bajiro bajigu̶ ñari, yu̶ mairãre, ‘Ado bajiroju̶a mu̶a yijama, quẽnaru̶aroja’ ĩnare yirũgũaja yu̶”, yigotiaja Dios ocare masa ĩna ucamasire.</s>
     </seg>
     <seg type="verse" id="b.HEB.12.7">
      <s id="b.HEB.12.7.1">To bajiri, rojose tãmu̶oboarine, “Ĩ yirore bajiro yigu̶ ñagũ̶mi Dios”, yitu̶oĩa tu̶jabesa mu̶a.</s>
      <s id="b.HEB.12.7.2">Rojose mu̶a tãmu̶ose su̶orine quẽnaro mu̶are ĩ yirotire masiogũ̶ yigu̶mi Dios.</s>
      <s id="b.HEB.12.7.3">Sĩgũ̶ ĩ rĩare ĩ gotimasiorore bajiro yigu̶, yigu̶mi Dios, “Yu̶ bojarore bajiro yirã ñato” yigu̶.</s>
      <s id="b.HEB.12.7.4">Rĩa cu̶tirã jedirone, ĩna rĩare gotirũgũrãma.</s>
     </seg>
     <seg type="verse" id="b.HEB.12.8">
      <s id="b.HEB.12.8.1">To bajiri, Dios quẽne, “Yu̶re ajitirũ̶nu̶rã ñari, yu̶ rĩare bajiro bajirã ñaama” yigu̶, ĩnare gotimasiorũgũami Dios.</s>
      <s id="b.HEB.12.8.2">To bajiro mu̶are Dios ĩ yibetijama, jacu̶ manare bajiro ñaborãja mu̶a.</s>
     </seg>
     <seg type="verse" id="b.HEB.12.9">
      <s id="b.HEB.12.9.1">Mani jacu̶a, manire ĩna yirere tu̶oĩato mani.</s>
      <s id="b.HEB.12.9.2">Rĩamasaca mani ñaro rojose mani yijare rojose manire yiriarãma ĩna, “Yu̶a bojarore bajiro yirã ñato” yirã.</s>
      <s id="b.HEB.12.9.3">To ĩna yirore ajirũ̶cu̶bu̶oriarãja mani.</s>
      <s id="b.HEB.12.9.4">To bajiri Dios quẽne, “Yu̶re bajiro quẽnaro yirã ñato” yigu̶, rojose mani yijare, rojose manire ĩ yijama, bu̶tobu̶sa ĩre ajirũ̶cu̶bu̶oroti ñaja manire.</s>
      <s id="b.HEB.12.9.5">Ĩre mani ajirũ̶cu̶bu̶ojama, mani rijato bero, tudicaticõari, ĩ rãca quẽnaro ñacõa ñarũgũru̶arãja mani.</s>
     </seg>
     <seg type="verse" id="b.HEB.12.10">
      <s id="b.HEB.12.10.1">Mani jacu̶a, ĩna gotimasiojama, ĩna yimasiro cõro manire gotimasioriarãma ĩna.</s>
      <s id="b.HEB.12.10.2">Dioju̶ama, masijeogu̶ ñari, “Ado bajiroju̶a ĩna yijama, quẽnaja”, yimasigũ̶ ñagũ̶mi.</s>
      <s id="b.HEB.12.10.3">To bajiro yigu̶ ĩ ñajare, yucu̶rema rojose tãmu̶oboarine, quẽnaro ĩre mani ajirũ̶cu̶bu̶o tu̶jabetijama, ĩre bajiro quẽnaro yirã ñaru̶arãja mani.</s>
     </seg>
     <seg type="verse" id="b.HEB.12.11">
      <s id="b.HEB.12.11.1">Rojose mani yise vaja “Rojose tãmu̶oato ĩna” yigu̶, Dios rojose manire ĩ yijama, su̶tiritirãja mani.</s>
      <s id="b.HEB.12.11.2">Rojose mani tãmu̶osere tu̶oĩacõari, “Ado bajise manire yimasiogũ̶ yigu̶mi Dios” mani yitu̶oĩamasijama, ĩ bojarore bajiro yiroti ñaja.</s>
      <s id="b.HEB.12.11.3">To bajiro mani yijama, quẽnaro ñaru̶arãja mani.</s>
     </seg>
     <seg type="verse" id="b.HEB.12.12">
      <s id="b.HEB.12.12.1">To bajiri, “Dios manire ĩ gotiriarore bajirone quẽnaro yiru̶cu̶mi” mu̶a yitu̶oĩa su̶ocatore bajiro yitu̶oĩaña mu̶a quẽna.</s>
      <s id="b.HEB.12.12.2">Tire tu̶oĩacõari, mu̶a yimasiro cõrone Diore quẽnaro ĩre ajitirũ̶nu̶ña mu̶a, “Ñajediro Dios ĩ gotiriarore bajirone quẽnaro manire yato” yirã.</s>
     </seg>
     <seg type="verse" id="b.HEB.12.13">
      <s id="b.HEB.12.13.1">To bajiri, Dios ĩ bojasere yiru̶arã, quẽnaro tu̶oĩaña mu̶a.</s>
      <s id="b.HEB.12.13.2">Quẽnaro tu̶oĩacõari, ĩ bojarore bajiro mu̶a yijama, mu̶a babarã quẽne Cristore bu̶tobu̶sa ajitirũ̶nu̶ru̶arãma ĩna.</s>
     </seg>
     <seg type="verse" id="b.HEB.12.14">
      <s id="b.HEB.12.14.1">Mu̶a jediro, quẽnaro gãmerã yirũgũru̶arãja mu̶a, “Quẽnaro ñacõari, bu̶tobu̶sa Dios ĩ bojarore bajiro yirã ñato mani” yirã.</s>
      <s id="b.HEB.12.14.2">To bajiro mu̶a yibetijama, Diorãca quẽnaro ñabetiru̶arãja.</s>
     </seg>
     <seg type="verse" id="b.HEB.12.15">
      <s id="b.HEB.12.15.1">Mu̶a rãcana ñajedirore quẽnaro ejarẽmorũgũru̶arãja mu̶a, “Cristo su̶ori Dios quẽnaro manire ĩ yisere, ‘Socase ñaja’ yitu̶oĩaroma ĩna” yirã.</s>
      <s id="b.HEB.12.15.2">Socase yigu̶ ĩ ñajama, “Ĩ su̶orine Dios ocare ajitirũ̶nu̶ tu̶jacõari, ĩju̶are ajisu̶yaroma” yirã, quẽnaro gãmerã ejarẽmorũgũña.</s>
     </seg>
     <seg type="verse" id="b.HEB.12.16">
      <s id="b.HEB.12.16.1">To yicõari, “Gãmerã ajeriarã cu̶tiroma” yirã, mu̶a rãcanare quẽnaro gotiru̶arãja mu̶a.</s>
      <s id="b.HEB.12.16.2">Esaú ñamasir'ire bajiro yibeticõaña mu̶a.</s>
      <s id="b.HEB.12.16.3">Ĩ gagu̶ ñaboarine, bare baru̶ne, “Yu̶re mu̶ ecajama, mu̶ bedire bajiro bajiru̶cu̶ja yu̶”, ĩre yimasiñuju.</s>
      <s id="b.HEB.12.16.4">To yicõari, “Mani jacu̶ ĩ rijaroto rĩjoro, ‘Yu̶ macu̶ ñasu̶ogu̶ ñaami’ ĩ yirocu̶ ñaru̶cu̶ja mu̶.</s>
      <s id="b.HEB.12.16.5">To ĩ yirocu̶ ñari, ‘Quẽnaro yiru̶cu̶ja’ Dios ĩ yirere yiecorocu̶ ñaru̶cu̶ja mu̶”, yimasiñuju Esaú, ĩ bedire.</s>
     </seg>
     <seg type="verse" id="b.HEB.12.17">
      <s id="b.HEB.12.17.1">“Dios ocare ajirũ̶cu̶bu̶obecu̶ ñañumi”, ĩre yimasiaja mani, ado bajiro ĩna bajimasire ñajare: Ĩ jacu̶ ĩ bajirocaroto rĩjoro, “Ĩ gagu̶ ñaja mu̶.</s>
      <s id="b.HEB.12.17.2">To bajiri quẽnaro mu̶re yiru̶cu̶mi Dios”, ĩ jacu̶ ĩ yisere ajiru̶amasiboayuju Esaú.</s>
      <s id="b.HEB.12.17.3">“Jẽre mu̶ bediju̶are gotiyuja yu̶” ĩ yisere ajicõari, bu̶to otiboarine, “Quẽnaro yiru̶cu̶ja” Dios ĩ yirere bu̶jabetimasiñuju Esaú.</s>
     </seg>
     <seg type="verse" id="b.HEB.12.18">
      <s id="b.HEB.12.18.1">To bajiri, mame Dios ĩ vasoasere ajirũ̶cu̶bu̶orã ñari, mu̶ama, mani ñicu̶a ĩna ĩamasire ũnire ĩabesuja mu̶a.</s>
      <s id="b.HEB.12.18.2">Ĩnama, gũ̶tau̶ju̶ ñacudir'i Moisés ĩ rojaejaro bero, gũ̶tau̶ ti ũ̶ju̶sere ĩañuma.</s>
      <s id="b.HEB.12.18.3">To bajicõari ti buesene rẽtiacõamasiñuju.</s>
      <s id="b.HEB.12.18.4">Bu̶to bu̶jo quẽne jamasiñuju.</s>
      <s id="b.HEB.12.18.5">To bajicõari, mino bu̶to vamasiñuju.</s>
     </seg>
     <seg type="verse" id="b.HEB.12.19">
      <s id="b.HEB.12.19.1">To bajiro ti bajirone, jutiria trompeta vãme cu̶tia bu̶sisere ajicõari, bu̶to güimasiñujarã ĩna.</s>
      <s id="b.HEB.12.19.2">To bajicõari, Dios ĩ ocaruyusere ajimasiñujarã ĩna.</s>
      <s id="b.HEB.12.19.3">Tire ajigüicõari, to cõrone ĩ ñagõtu̶jasere bojamasiñujarã ĩna.</s>
     </seg>
     <seg type="verse" id="b.HEB.12.20">
      <s id="b.HEB.12.20.1">Dios ĩ rotirere no bajiro yimasibetica yirã, “To cõrone ñagõtu̶jato”, ĩre yimasiñujarã.</s>
      <s id="b.HEB.12.20.2">Ado bajiro ĩnare rotimasiñuju Dios: “Sĩgũ̶ masu̶, to yicõari, vaibu̶cu̶ ũgũ̶ quẽne gũ̶tau̶re ĩ cu̶dajama, gũ̶tane reasĩacõaroti ñaja”, yimasiñuju.</s>
     </seg>
     <seg type="verse" id="b.HEB.12.21">
      <s id="b.HEB.12.21.1">Ĩna ĩamasire bu̶to güiose ti ñajare, Moisés ñamasir'i quẽne, “Güigu̶, nanaja yu̶”, yimasiñuju.</s>
     </seg>
     <seg type="verse" id="b.HEB.12.22">
      <s id="b.HEB.12.22.1">Mani ñicu̶a ĩna bajimasiriarore bajiro bajirã me ñaja mu̶ama.</s>
      <s id="b.HEB.12.22.2">To bajiri, õ vecaju̶ ñaricu̶ gũ̶tau̶ joeju̶ ñarimaca Jerusalén vãme cu̶ti macaju̶ Dios ñacõa ñarũgũgũ̶ ya macaju̶ ñarãre bajiro bajiaja mu̶a.</s>
      <s id="b.HEB.12.22.3">To bajicõari, Dios tu̶ana jãjarã ángel mesa rẽjacõari, Diore ĩna rũ̶cu̶bu̶oroju̶ ñarãre bajiro bajiaja mu̶a.</s>
     </seg>
     <seg type="verse" id="b.HEB.12.23">
      <s id="b.HEB.12.23.1">To bajicõari, “Ado cõro ñaama yu̶ rãca ñarũgũrona” Dios ĩ yiucaturiarã ñari, ĩ tu̶ju̶ ñarã rãca rẽjarãre bajiro bajiaja mu̶a quẽne.</s>
      <s id="b.HEB.12.23.2">Masa ñajedirore ĩabeserocu̶ tu̶ju̶re güimenane ejarãre bajiro bajiaja mu̶a.</s>
      <s id="b.HEB.12.23.3">Rojose yiriarã ñaboarine, Jesúre ajitirũ̶nu̶riarã ĩna ñajare, ĩ tu̶ju̶ ĩna ejaro, “Rojose mana ñaja mu̶a” Dios ĩ yiĩariarã rãca ñarãre bajiro bajiaja mu̶a quẽne.</s>
     </seg>
     <seg type="verse" id="b.HEB.12.24">
      <s id="b.HEB.12.24.1">To bajiri, Jesús tu̶ju̶ ejarona ñaja mu̶a.</s>
      <s id="b.HEB.12.24.2">Ĩne ñaami, “ ‘Mame oca mu̶are vasoaru̶cu̶ja yu̶’ Dios ĩ yiriarore bajiro bajiato” yigu̶, manire rijabosar'i.</s>
      <s id="b.HEB.12.24.3">To bajiri, ĩ ri'i su̶orine, “Rojose mana ñaama”, manire yiĩañumi Dios.</s>
      <s id="b.HEB.12.24.4">To bajiboarine tirũ̶mu̶ju̶, Abel ñamasir'i ĩ sĩaecomasireju̶ama, “Ĩ ri'i su̶orine ‘Rojose mana ñaama’ masare Dios ĩ yiĩaroti me ñamasiñuja”, yimasiaja mani.</s>
     </seg>
     <seg type="verse" id="b.HEB.12.25">
      <s id="b.HEB.12.25.1">To bajiri Cristo ĩ rijabosare su̶orine mame oca Dios ĩ vasoarere ajitirũ̶nu̶roti ñaja.</s>
      <s id="b.HEB.12.25.2">Moisés ñamasir'ire Dios ĩ roticũmasirere cojoji me ĩna cu̶dibetijare, rojose ĩnare yirũgũmasiñuju Dios, “Yitu̶jacõari, yu̶ bojaseju̶are yato ĩna” yigu̶.</s>
      <s id="b.HEB.12.25.3">To bajiro ĩ yimasire ñajare, mame ĩ vasoasere quẽne mani ajibetijama, “Rojose manire yiru̶cu̶mi”, yimasiaja mani.</s>
     </seg>
     <seg type="verse" id="b.HEB.12.26">
      <s id="b.HEB.12.26.1">Gajeyerema tirũ̶mu̶ju̶ mani ñicu̶a ñamasiriarãre gotigu̶, sita nu̶ru̶aroju̶ ñagõmasiñuju Dios.</s>
      <s id="b.HEB.12.26.2">Ĩ ocare masa ĩna ucamasire quẽna ĩ yirotire ado bajiro gotiaja: “Quẽna yinu̶ru̶ojama, adi macaru̶cu̶roaye, õ vecayere quẽne yinu̶ru̶obatoru̶cu̶ja yu̶”, yigotiaja, Dios ocare masa ĩna ucamasire.</s>
     </seg>
     <seg type="verse" id="b.HEB.12.27">
      <s id="b.HEB.12.27.1">To bajiro quẽna Dios, “Yiru̶cu̶ja” ĩ yirere mani ajijama, “Adi macaru̶cu̶ro ñase jediro ĩ rujeorere reajeocõaru̶cu̶mi”, yimasiaja mani.</s>
      <s id="b.HEB.12.27.2">Rẽmoju̶ne “Yayibetiru̶aroja” ĩ yirujeore rĩne ru̶yaru̶aroja ti.</s>
     </seg>
     <seg type="verse" id="b.HEB.12.28">
      <s id="b.HEB.12.28.1">To bajiri socase me ti ñajare, “Diore ajitirũ̶nu̶riarã ĩna bajireajama, ĩ rotiñaroju̶ ĩna caticõa ñarotire yigu̶, ĩ catisere ĩ ĩsiriarã ñari, ĩ rãca ñarũgũru̶arãma”, yimasiaja mani.</s>
      <s id="b.HEB.12.28.2">To bajiro mani bajiroti ti ñajare, Diore rũ̶cu̶bu̶orã, “Quẽnaro yu̶are yaja mu̶”, ĩre yisẽnito mani.</s>
      <s id="b.HEB.12.28.3">To yicõari, ĩ bojarore bajiro yirũgũto mani, “Manire ĩajũnisinicõari, rojose manire yiromi” yirã.</s>
     </seg>
     <seg type="verse" id="b.HEB.12.29">
      <s id="b.HEB.12.29.1">Ĩ bojabeti yirãre rojose yigu̶ ĩ ñajare, ĩ bojarore bajiro yiroti ñaja manire.</s>
     </seg>
    </div>
    <div type="chapter" id="b.HEB.13">
     <seg type="verse" id="b.HEB.13.1">
      <s id="b.HEB.13.1.1">To bajiri adi mu̶are gotitu̶saja yu̶: Ado bajiro yiñaña mu̶a, “Manire ĩavariquẽnato Dios” yirã.</s>
      <s id="b.HEB.13.1.2">Cristo yarã ñari, gãmerã ĩamaitu̶jabesa mu̶a.</s>
     </seg>
     <seg type="verse" id="b.HEB.13.2">
      <s id="b.HEB.13.2.1">Gajeroana mu̶a masimena Cristore ajitirũ̶nu̶rã mu̶a tu̶ ĩna ejajama, quẽnaro ĩnare yiru̶arãja mu̶a.</s>
      <s id="b.HEB.13.2.2">Mani ñicu̶a quẽne, gajeroana ĩna masimena ĩna ejaboajaquẽne, quẽnaro ĩnare yirũgũmasiñujarã ĩna.</s>
      <s id="b.HEB.13.2.3">To yirã ñari, cojojirema ángel mesare “Dios ĩ cõariarã ñarãma” yimasibetiboarine, quẽnaro yimasiñujarã ĩna.</s>
     </seg>
     <seg type="verse" id="b.HEB.13.3">
      <s id="b.HEB.13.3.1">Gãjerã Cristore ajitirũ̶nu̶rãre tubibe ecorãre masiritibesa mu̶a.</s>
      <s id="b.HEB.13.3.2">Mani quẽne mani tubibe ecojama, “Quẽnabetoja” yitu̶oĩarã ñari, ejarẽmoña.</s>
      <s id="b.HEB.13.3.3">Gãjerãre quẽne, rojose ĩnare ĩna yijama, mu̶a quẽne ĩna rãca rojose tãmu̶orãre bajiro ĩnare ĩamaicõari, ejarẽmoña mu̶a.</s>
     </seg>
     <seg type="verse" id="b.HEB.13.4">
      <s id="b.HEB.13.4.1">Gãmerã mu̶a bojasere quẽnaro rũ̶cu̶bu̶oroti ñaja.</s>
      <s id="b.HEB.13.4.2">Manajo cu̶tirã, manaju̶ cu̶tirã, manajo mana, manaju̶ mana quẽne gãjerã rãca ajeriarã cu̶tibesa.</s>
      <s id="b.HEB.13.4.3">To bajiro mu̶a yijama, “Rojose tãmu̶oru̶arãma”, mu̶are yiru̶cu̶mi Dios.</s>
     </seg>
     <seg type="verse" id="b.HEB.13.5">
      <s id="b.HEB.13.5.1">Jairo gãjoa cu̶oru̶a tu̶oĩabesa mu̶a.</s>
      <s id="b.HEB.13.5.2">Mojoroaca cu̶orã ñaboarine, “Jẽre ñacõaja”, yitu̶oĩacõaña mu̶a.</s>
      <s id="b.HEB.13.5.3">Ado bajiro Dios ĩ yireju̶are tu̶oĩaña: “Mu̶re vaveobecu̶ne, mu̶ rãca ñacõa ñarũgũru̶cu̶ja yu̶”, yiyumi Dios, manire.</s>
     </seg>
     <seg type="verse" id="b.HEB.13.6">
      <s id="b.HEB.13.6.1">To bajiro ĩ yirere mani ajijama, “Socu̶ me yiyumi” yimasicõari, Dios oca ti gotirore bajiro ado bajiro yimasiaja mani: “Dios ñaami rojose yu̶ tãmu̶oro, yu̶re ejarẽmogũ̶.</s>
      <s id="b.HEB.13.6.2">To bajiro rojose yu̶re yirãre güibeaja yu̶”, yaja mani.</s>
     </seg>
     <seg type="verse" id="b.HEB.13.7">
      <s id="b.HEB.13.7.1">Cristo ocare mu̶are gotimasiosu̶ocana ĩna bajicatire masiritibesa mu̶a.</s>
      <s id="b.HEB.13.7.2">“Ĩ yirore bajiro yigu̶ ñagũ̶mi Cristo” yitu̶oĩarã ñari, ĩre ajitirũ̶nu̶ tu̶jamenane, bajireacoacama ĩna.</s>
      <s id="b.HEB.13.7.3">Ĩna bajicatore bajiro, Cristore ajitirũ̶nu̶ tu̶jabesa mu̶a quẽne.</s>
     </seg>
     <seg type="verse" id="b.HEB.13.8">
      <s id="b.HEB.13.8.1">Jesucristo ñagũ̶mi tu̶oĩavasoabecu̶, cojojire bajiro quẽnaro yirũgũgũ̶.</s>
      <s id="b.HEB.13.8.2">To bajiri mu̶are gotimasiosu̶ocanare quẽnaro ĩnare ejarẽmor'i, manire quẽne to bajirone ejarẽmocõa ñarũgũru̶cu̶mi.</s>
     </seg>
     <seg type="verse" id="b.HEB.13.9">
      <s id="b.HEB.13.9.1">Mu̶are ĩna gotimasiosu̶ocatire bajiro me, ricati ĩna gotimasiosere ajitirũ̶nu̶beticõaña mu̶a.</s>
      <s id="b.HEB.13.9.2">Ado bajiro mu̶are gotirũgũrãma ĩna: “ ‘Babetiru̶arãja mu̶a’ mani ñicu̶a ñamasiriarã ĩna yimasirere mu̶a ajirũ̶cu̶bu̶ojama, quẽnaja”, mu̶are yirãma ĩna.</s>
      <s id="b.HEB.13.9.3">To bajiro mu̶are ĩna yigotise me, ado bajiro mu̶a yitu̶oĩarũgũseju̶a ñaja quẽnase: “Dios manire ĩamaicõari, manire ejarẽmoru̶cu̶mi” mu̶a yitu̶oĩarũgũseju̶a ñaja quẽnase.</s>
      <s id="b.HEB.13.9.4">To bajiro mu̶a tu̶oĩajama, bu̶tobu̶sa ĩ bojarore bajiro yirã ñarũtuaru̶arãja mu̶a.</s>
     </seg>
     <seg type="verse" id="b.HEB.13.10">
      <s id="b.HEB.13.10.1">Cristo manire ĩ rijabosare su̶ori Moisére Dios ĩ roticũmasirore bajiro me bajiaja.</s>
      <s id="b.HEB.13.10.2">Moisére Dios ĩ roticũmasirere ajitirũ̶nu̶rã, rojose ĩna yisere “Masirioato Dios” yirã, “Vaibu̶cu̶rã soemu̶ocõa ñaroti ñaja” yitu̶oĩarã ĩna ñajare, “Rojose mana ñaama”, ĩnare yiĩabecu̶mi Dios.</s>
      <s id="b.HEB.13.10.3">Maniju̶arema, vaibu̶cu̶ rii ĩna soemu̶ose ũnirene yigu̶, Cristo ĩ rijabosare su̶ori, “Rojose mana ñaama” Dios ĩ yiĩarã ñaja mani.</s>
     </seg>
     <seg type="verse" id="b.HEB.13.11">
      <s id="b.HEB.13.11.1">Moisére Dios ĩ roticũmasirere ajitirũ̶nu̶gũ̶ paia u̶ju̶ ñamasugũ̶ma, vaibu̶cu̶ ĩna sĩar'i ri'i ẽoriabajare ãmisãjacu̶mi, Dios ĩ ñarisõa vãme cu̶ti sõaju̶, “Rojose ĩna yisere masirioato Dios” yigu̶.</s>
      <s id="b.HEB.13.11.2">Ĩ sãjatoye, vaibu̶cu̶ ruju̶ju̶arema ti maca soju̶aju̶ ãmivacõari, soerocacõarãma ĩna, ĩre ĩaterã ñari.</s>
     </seg>
     <seg type="verse" id="b.HEB.13.12">
      <s id="b.HEB.13.12.1">To bajiro vaibu̶cu̶re ĩna ĩaterore bajiro bajiyumi Jesús quẽne.</s>
      <s id="b.HEB.13.12.2">Jerusalén maca soju̶aju̶ yucú̶tẽroju̶ jajusĩa ecoyumi, rojose mani yisere manire yirẽtobosagu̶.</s>
      <s id="b.HEB.13.12.3">To bajiro bajiyumi, “Rojose mana ñaama” manire Dios ĩ yiĩarotire yigu̶.</s>
     </seg>
     <seg type="verse" id="b.HEB.13.13">
      <s id="b.HEB.13.13.1">To bajiro Jesús ĩ bajibosare ñajare, Moisére Dios ĩ roticũmasirere ajitirũ̶nu̶rã rojose mu̶are ĩna yiboajaquẽne, tire ajirũ̶cu̶bu̶o tu̶jacõari, mame Dios ĩ vasoareju̶are ajitirũ̶nu̶roti ñaja mu̶are.</s>
     </seg>
     <seg type="verse" id="b.HEB.13.14">
      <s id="b.HEB.13.14.1">To bajiro bajiru̶arãja mu̶a, adigodoayere tu̶oĩabeticõari, “Dios ĩ ñarimaca ñaja mani ñacõa ñarũgũroti maca” yitu̶oĩarã ñari.</s>
      <s id="b.HEB.13.14.2">“Adi macaru̶cu̶roju̶rema manoja mani ñacõa ñarũgũroti maca”, yimasirãja mu̶a.</s>
     </seg>
     <seg type="verse" id="b.HEB.13.15">
      <s id="b.HEB.13.15.1">To bajiri, Jesucristo ĩ rijabosare su̶ori, Diorãca mani ñacõa ñarũgũroti ti ñajare, vaibu̶cu̶rãre sĩacõari, ĩna soemu̶ose ũnirene yirã, “Quẽnamasucõaja mu̶” Diore yirũ̶cu̶bu̶o tu̶jabetiroti ñaja, manire.</s>
     </seg>
     <seg type="verse" id="b.HEB.13.16">
      <s id="b.HEB.13.16.1">To yicõari, “Quẽnaro gãmerã yiroti ñaja manire” yirere masiritibeticõaña mu̶a.</s>
      <s id="b.HEB.13.16.2">To yicõari, mu̶a tu̶ana maioro ĩna bajisere masicõari, mu̶a cu̶ose ĩnare ĩsiña.</s>
      <s id="b.HEB.13.16.3">To bajiro mu̶a yijama, Dios ĩ ĩavariquẽnase yirã, yiru̶arãja mu̶a.</s>
     </seg>
     <seg type="verse" id="b.HEB.13.17">
      <s id="b.HEB.13.17.1">Mu̶are ũmato ñarãre quẽnaro cu̶diya mu̶a. “ ‘¿No bajiro ĩnare ĩatirũ̶nu̶cati mu̶a?’ manire yisẽniĩagũ̶mi Dios” yimasirã ñari, tocãrãcarũ̶mu̶ne, “Diorãca quẽnaro ñato ĩna” yirã, mu̶are ĩatirũ̶nu̶rũgũrãma ĩna.</s>
      <s id="b.HEB.13.17.2">To bajiri, quẽnaro ĩnare mu̶a cu̶dijama, to bajiro mu̶a yisere, “Ado bajiro quẽnaro mu̶re ajitirũ̶nu̶cama ĩna”, Diore ĩre yivariquẽnaru̶arãma ĩna.</s>
     </seg>
     <seg type="verse" id="b.HEB.13.18">
      <s id="b.HEB.13.18.1">To bajiri, “Dios ĩ bojarore bajirone yato ĩ” yirã, Diore yu̶re sẽnibosaya.</s>
      <s id="b.HEB.13.18.2">Dios ĩ bojase jediro yirũgũaja yu̶.</s>
      <s id="b.HEB.13.18.3">To bajiro yigu̶ ñari, tu̶oĩarejaibecu̶ne ñacõaja yu̶.</s>
     </seg>
     <seg type="verse" id="b.HEB.13.19">
      <s id="b.HEB.13.19.1">To yicõari, yoaro mene quẽna mu̶a tu̶ yu̶ varotire yirã, yu̶re sẽnibosaya mu̶a, Diore.</s>
     </seg>
     <seg type="verse" id="b.HEB.13.20">
      <s id="b.HEB.13.20.1">“Quẽnaro ñato ĩna” yigu̶ manire ejarẽmogũ̶mi Dios.</s>
      <s id="b.HEB.13.20.2">Ĩne ñagũ̶mi, mani u̶ju̶ Jesús manire ĩ rijabosaro bero, ĩre catior'i, ĩre catiocõari, “Ovejare ĩatirũ̶nu̶gũ̶re bajiro, yu̶ yarãre quẽnaro ĩnare ĩatirũ̶nu̶ru̶cu̶ja mu̶” ĩre yir'i.</s>
      <s id="b.HEB.13.20.3">Jesús ĩ rijabosare su̶orine, “Rojose ĩna yisere masiriocõari, quẽnaro yiru̶cu̶ja yu̶” masare Dios ĩ yimasiriarore bajirone bajiyuja.</s>
      <s id="b.HEB.13.20.4">To bajiro ĩ yise jedibetiru̶aroja.</s>
     </seg>
     <seg type="verse" id="b.HEB.13.21">
      <s id="b.HEB.13.21.1">Ado bajiro Diore mu̶are sẽnibosaja yu̶: “ ‘Mu̶ bojarore bajiro yato ĩna’ yigu̶, ĩnare ejarẽmoña mu̶”, mu̶are yisẽnibosaja yu̶, Diore. “ ‘Jesucristo ĩ ejarẽmose rãca quẽnaro yaja mu̶a’ yivariquẽnato” yigu̶, Diore mu̶are sẽnibosaja yu̶.</s>
      <s id="b.HEB.13.21.2">Quẽnarẽtogũ̶ Cristo ĩ ñajare, “Quẽnamasucõaja mu̶”, ĩre yirũ̶cu̶bu̶o tu̶jabetiroti ñaja, manire.</s>
      <s id="b.HEB.13.21.3">To bajirone bajicõa ñarũgũato.</s>
     </seg>
     <seg type="verse" id="b.HEB.13.22">
      <s id="b.HEB.13.22.1">Mojoroaca mu̶are papera ucacõaja yu̶.</s>
      <s id="b.HEB.13.22.2">To bajiri, “Bu̶tobu̶sa, ‘Ĩ yirore bajiro yigu̶ ñagũ̶mi’ Cristore ĩre yitu̶oĩato ĩna” yigu̶, mu̶are yu̶ gotisere quẽnaro tire ajimasiña mu̶a, yu̶ mairã.</s>
     </seg>
     <seg type="verse" id="b.HEB.13.23">
      <s id="b.HEB.13.23.1">Mani maigũ̶ Timoteore ĩna tubiber'ire jẽre ĩre bucõañujarã.</s>
      <s id="b.HEB.13.23.2">To bajiri, yoaro mene ĩ ejajama, ĩ rãca mu̶a tu̶ju̶ varu̶cu̶ja yu̶.</s>
     </seg>
     <seg type="verse" id="b.HEB.13.24">
      <s id="b.HEB.13.24.1">Mu̶are ũmato ñarimasa, to yicõari, mu̶a rãcana Jesucristore ajitirũ̶nu̶rã jediro, “Quẽnato”.</s>
      <s id="b.HEB.13.24.2">“Quẽnato”, mu̶are yama Italia sitana quẽne.</s>
     </seg>
     <seg type="verse" id="b.HEB.13.25">
      <s id="b.HEB.13.25.1">Dios, mu̶are ĩamaigũ̶ ñari, quẽnaro mu̶are yato ĩ.</s>
      <s id="b.HEB.13.25.2">To cõro ñaja.</s>
     </seg>
    </div>
   </div>
   <div type="book" id="b.JAM">
    <div type="chapter" id="b.JAM.1">
     <seg type="verse" id="b.JAM.1.1">
      <s id="b.JAM.1.1.1">¿Ñaboati mu̶a, yu̶ yarã, Jesucristore ajitirũ̶nu̶rã, jud'io masa?</s>
      <s id="b.JAM.1.1.2">Adi papera rãca mu̶are ucacõaja yu̶, Santiago.</s>
      <s id="b.JAM.1.1.3">Mani jacu̶ Dios, mani u̶ju̶ Jesucristo quẽne, ĩna bojasere yigu̶ ñaja yu̶.</s>
      <s id="b.JAM.1.1.4">Ju̶aãmo cõro, gu̶bo ju̶a jẽnituaro masa jũnari ñaja mani, adi macaru̶cu̶ro jediro ñabatorã.</s>
      <s id="b.JAM.1.1.5">Mu̶are quẽnarotiaja yu̶.</s>
     </seg>
     <seg type="verse" id="b.JAM.1.2">
      <s id="b.JAM.1.2.1">Ajiya yu̶ yarã, Jesucristore ajitirũ̶nu̶rã.</s>
      <s id="b.JAM.1.2.2">Gãjerã, rojose mu̶are ĩna yiboajaquẽne, su̶tiritimenane, variquẽnama.</s>
     </seg>
     <seg type="verse" id="b.JAM.1.3">
      <s id="b.JAM.1.3.1">Ado bajiro ti bajijare, “Variquẽnama”, mu̶are yaja yu̶: “Rojose tãmu̶orã ñaboarine, Jesucristore mani ajitirũ̶nu̶cõa ñajama, rojose yiru̶aboarine, tire yibetiru̶arãja”, yimasirãja mu̶a.</s>
     </seg>
     <seg type="verse" id="b.JAM.1.4">
      <s id="b.JAM.1.4.1">Rojose mu̶a yibetire tu̶oĩavariquẽnacõari, beroju̶ quẽna rojose tãmu̶orã, “Rojose yibetiroti ñaja” mu̶a yirere masiritibeja mu̶a.</s>
      <s id="b.JAM.1.4.2">Tocãrãcajine rojose tãmu̶oboarine, Jesucristore mu̶a ajitirũ̶nu̶cõa ñajama, Dios ĩ bojarore bajiro yirã ñaru̶arãja mu̶a.</s>
     </seg>
     <seg type="verse" id="b.JAM.1.5">
      <s id="b.JAM.1.5.1">“¿No bajiro yu̶ yirotire bojarojari Dios?” mu̶a yitu̶oĩajama, ĩre sẽniña.</s>
      <s id="b.JAM.1.5.2">“¿No yirã yu̶re sẽniĩati mu̶a?” yigu̶ me ñaami Dios.</s>
      <s id="b.JAM.1.5.3">Ĩre sẽnirã jedirore, “Yu̶ masisere ĩnare cõaru̶cu̶ja” yigu̶ ñaami.</s>
      <s id="b.JAM.1.5.4">To bajiri ĩre mu̶a sẽnijama, mu̶a masirotire mu̶are u̶joru̶cu̶mi.</s>
     </seg>
     <seg type="verse" id="b.JAM.1.6">
      <s id="b.JAM.1.6.1">Diore mu̶a sẽnijama, “Yu̶a masirotire yu̶are u̶jobetiru̶cu̶mi”, yitu̶oĩabesa.</s>
      <s id="b.JAM.1.6.2">Diore sẽnigũ̶, “Yu̶re u̶jogu̶mi” yigu̶ ñaboarine, “Yu̶re u̶jobecu̶mi” ĩ yitu̶oĩajama, oco sabesere bajiro bajiroja ĩ tu̶oĩase.</s>
      <s id="b.JAM.1.6.3">Gajeroju̶ sabe, quẽna gajeroju̶ sabe, bajiñarore bajiro bajiroja ĩ tu̶oĩaboase.</s>
     </seg>
     <seg type="verse" id="b.JAM.1.7">
      <s id="b.JAM.1.7.1">To bajiri, cojoju̶ ñamasibetore bajiro bajiroja, ĩ tu̶oĩase.</s>
      <s id="b.JAM.1.7.2">Jairo tu̶oĩagũ̶ ĩ ñajare, “Dios ĩ bojarore bajiro yiru̶cu̶mi”, yimasiña manoja.</s>
      <s id="b.JAM.1.7.3">“Ĩre bajiro mani bajijama, mani sẽnisere cõabetiru̶cu̶mi Dios”, yimasiña.</s>
     </seg>
     <seg type="verse" id="b.JAM.1.9">
      <s id="b.JAM.1.9.1">Maioro bajirã ñaboarine, “Jesucristore ajitirũ̶nu̶rã ñari, Dios rĩare bajiro bajirã ñaja yu̶a” yimasicõari, variquẽnaro ñaroti ñaja mu̶are.</s>
     </seg>
     <seg type="verse" id="b.JAM.1.10">
      <s id="b.JAM.1.10.1">Gajeyeũni jairã Jesúre ajitirũ̶nu̶rãre, variquẽnaro ñaroti ñaja ĩnare quẽne, “Ñamasuse me ñaja yu̶a cu̶ose” ĩna yitu̶oĩajama.</s>
      <s id="b.JAM.1.10.2">Go yoaro mene sĩnirore bajiro bajiaja mani.</s>
      <s id="b.JAM.1.10.3">To bajiro yu̶ yijama, “Yoaro meaca catiru̶arãja mani” yigu̶ yaja.</s>
     </seg>
     <seg type="verse" id="b.JAM.1.11">
      <s id="b.JAM.1.11.1">Bu̶to muiju ĩ asijama, quẽnase ruyuboasene sĩnirea bajicoacaju̶, ta, to yicõari, go quẽne.</s>
      <s id="b.JAM.1.11.2">To bajiri ĩariaro quẽnase ruyuboase manicaju̶.</s>
      <s id="b.JAM.1.11.3">Tire bajiro bajirãma gajeyeũni jairo cu̶oboariarã quẽne.</s>
      <s id="b.JAM.1.11.4">“Jaibu̶saro gajeyeũnire bu̶jarãsa mani” yirã, moa vaja tañarã rĩne, bajireacoaru̶arãma.</s>
     </seg>
     <seg type="verse" id="b.JAM.1.12">
      <s id="b.JAM.1.12.1">Rojose tãmu̶orũgũrã ñaboarine, mani rijato beroju̶, Dios tu̶ju̶ ĩ rãca variquẽnacõa ñaru̶arãja mani.</s>
      <s id="b.JAM.1.12.2">“To bajirone bajiru̶arãma yu̶re mairã”, yiyumi Dios.</s>
      <s id="b.JAM.1.12.3">To bajiro mani bajiroti ñajare, rojose mani yiru̶aboasere mani yibetijama, variquẽnaru̶arãja mani.</s>
     </seg>
     <seg type="verse" id="b.JAM.1.13">
      <s id="b.JAM.1.13.1">Rojose mani tu̶oĩase, “Dios su̶orine to bajiro tu̶oĩaja”, yiroti me ñaja.</s>
      <s id="b.JAM.1.13.2">Rojose tu̶oĩagũ̶ me ñagũ̶mi Dios.</s>
      <s id="b.JAM.1.13.3">To bajiri, “Dios su̶orine rojose yaja”, yimasiña maja.</s>
     </seg>
     <seg type="verse" id="b.JAM.1.14">
      <s id="b.JAM.1.14.1">Ado bajiroju̶a bajiaja: Mani masune rojose yiru̶a tu̶oĩacõari, yirũgũaja mani.</s>
     </seg>
     <seg type="verse" id="b.JAM.1.15">
      <s id="b.JAM.1.15.1">Rojose rĩne mani yicõa ñajama, rojose tãmu̶otu̶jabetiriaroju̶ manire cõaru̶cu̶mi Dios.</s>
     </seg>
     <seg type="verse" id="b.JAM.1.16">
      <s id="b.JAM.1.16.1">Yu̶ mairã, quẽnaro tu̶oĩamasiña:</s>
     </seg>
     <seg type="verse" id="b.JAM.1.17">
      <s id="b.JAM.1.17.1">“Jediro quẽnase, Dios manire ĩ cũre ñaja.</s>
      <s id="b.JAM.1.17.2">Ĩ ñagũ̶mi ũ̶mu̶agu̶ muijure, ñamiagu̶re, to yicõari, ñocoare quẽne rujeomasir'i.</s>
      <s id="b.JAM.1.17.3">To bajicõari, ‘Yiru̶cu̶ja’ ĩ yirore bajirone yigu̶ ñaami, quẽnase rĩne tu̶oĩagũ̶”, yitu̶oĩaroti ñaja.</s>
     </seg>
     <seg type="verse" id="b.JAM.1.18">
      <s id="b.JAM.1.18.1">Ĩ oca quẽnasere mani ajitirũ̶nu̶su̶oriarũ̶mu̶ne, ĩ rãca mani caticõa ñarũgũrotire manire ĩsiñumi.</s>
      <s id="b.JAM.1.18.2">To bajiro ĩ yire ñajare, ĩ rĩa ñasu̶orãre bajiro bajirã ñaja mani.</s>
      <s id="b.JAM.1.18.3">Tirũ̶mu̶ju̶ne to bajiro mani bajirotire bojayumi Dios.</s>
     </seg>
     <seg type="verse" id="b.JAM.1.19">
      <s id="b.JAM.1.19.1">Yu̶ mairã, mu̶are yu̶ gotirotire masiritibeja mu̶a: Mu̶a rãcana mu̶are ĩna gotisere quẽnaro ajiroti ñaja.</s>
      <s id="b.JAM.1.19.2">Mu̶aju̶a quẽne, mu̶a rãcanare mu̶a gotijama, quẽnaro tu̶oĩacõari, ĩnare gotiba.</s>
      <s id="b.JAM.1.19.3">Mu̶are ĩna ajiru̶abetijama, guaro jũnisinibetiroti ñaja.</s>
     </seg>
     <seg type="verse" id="b.JAM.1.20">
      <s id="b.JAM.1.20.1">Gãjerãre mani jũnisinijama, Dios ĩ bojarore bajiro yirã me yirãja mani.</s>
     </seg>
     <seg type="verse" id="b.JAM.1.21">
      <s id="b.JAM.1.21.1">Mani ajirũgũse, to yicõari, mani gotirũgũse quẽne, ñamasuse ti ñajare, rojose mu̶a yirũgũse jedirore yitu̶jacõaña mu̶a.</s>
      <s id="b.JAM.1.21.2">To yicõari, Dios ocare ajitirũ̶nu̶cõa ñarũgũña.</s>
      <s id="b.JAM.1.21.3">Tire mu̶a ajitirũ̶nu̶cõa ñajama, rojose tãmu̶otu̶jabetiriaroju̶ mu̶a vaborotire mu̶are yirẽtobosaru̶cu̶mi Dios.</s>
     </seg>
     <seg type="verse" id="b.JAM.1.22">
      <s id="b.JAM.1.22.1">Dios ocare ajicõari, ti yirore bajiro cu̶diroti ñaja.</s>
      <s id="b.JAM.1.22.2">Tire ajiboarine, ti gotirore bajiro mu̶a yibetijama, “Diore ajitirũ̶nu̶rã ñaja yu̶a” mu̶a yitu̶oĩaboase socase ñaroja.</s>
     </seg>
     <seg type="verse" id="b.JAM.1.23">
      <s id="b.JAM.1.23.1">Dios ocare ajiboarine, mu̶a cu̶dibetijama, mu̶are ejarẽmobetoja.</s>
      <s id="b.JAM.1.23.2">Mu̶a cu̶dibetijama, sĩgũ̶ ẽoro ãmiĩacõagũ̶ ñaboarine, ẽorore ĩ cũrirĩmarone, “To bajigu̶ ñamu̶ yu̶” ĩ yimasibetore bajiro bajirãja mu̶a.</s>
      <s id="b.JAM.1.23.3">To bajiri ẽoroju̶ quẽnaro ĩ ĩaboase ĩre ejarẽmobetoja.</s>
      <s id="b.JAM.1.23.4">Ĩre bajiro bajirãja mu̶a, Dios ocare ajiboarine, mu̶a cu̶dibetijama.</s>
     </seg>
     <seg type="verse" id="b.JAM.1.25">
      <s id="b.JAM.1.25.1">Gãjerãma, rojose ĩna tãmu̶oborotire Cristo ĩ yirẽtobosarere tu̶oĩacõari tire masiritimenama.</s>
      <s id="b.JAM.1.25.2">Masiritimena ñari, Dios ĩ rotisere variquẽnase rãca yicõa ñaru̶arãma.</s>
     </seg>
     <seg type="verse" id="b.JAM.1.26">
      <s id="b.JAM.1.26.1">“Diore yu̶ yirũ̶cu̶bu̶ose su̶orine ĩ bojasere yigu̶ yaja yu̶”, yitu̶oĩarãma sĩgũ̶ri.</s>
      <s id="b.JAM.1.26.2">To bajiro yitu̶oĩarã ñaboarine, rojose ĩna ñagõsere ĩna yitu̶jabetijama, ĩna masune socarã yirãma.</s>
      <s id="b.JAM.1.26.3">Diore ĩna yirũ̶cu̶bu̶oboase, vaja manoja ti.</s>
      <s id="b.JAM.1.26.4">Dios ĩ bojasere yirã me ñarãma ĩna.</s>
     </seg>
     <seg type="verse" id="b.JAM.1.27">
      <s id="b.JAM.1.27.1">Mani jacu̶, Dios ĩ ĩajama, socu̶ me ĩ bojasere yigu̶ma, ado bajiro yigu̶ ñagũ̶mi: Jacu̶a rijaveoriarã, to yicõari, manaju̶a rijaveoriarãre quẽne, maioro ĩna bajijare, ĩnare ejarẽmogũ̶ ñagũ̶mi.</s>
      <s id="b.JAM.1.27.2">To bajicõari, gãjerã rojose ĩna yirũgũrore bajiro yibecu̶ ñagũ̶mi ĩma.</s>
     </seg>
    </div>
    <div type="chapter" id="b.JAM.2">
     <seg type="verse" id="b.JAM.2.1">
      <s id="b.JAM.2.1.1">Ajiya yu̶ mairã.</s>
      <s id="b.JAM.2.1.2">Mani u̶ju̶, Jesucristore ajitirũ̶nu̶rã ñaja mani.</s>
      <s id="b.JAM.2.1.3">Quẽnamasugũ̶ ĩ ñajare, ĩre bu̶to rũ̶cu̶bu̶oaja mani.</s>
      <s id="b.JAM.2.1.4">To bajiro yirã ñari, mani rãcanare quẽne gãmerã ĩarũ̶cu̶bu̶oroti ñaja.</s>
     </seg>
     <seg type="verse" id="b.JAM.2.2">
      <s id="b.JAM.2.2.1">Mu̶a rẽjarone, sĩgũ̶ quẽnase sudi sãñacõari, ãmo sãriabedori sãcõari ejagu̶mi.</s>
      <s id="b.JAM.2.2.2">To yicõari, gãjiju̶a sudi bu̶cu̶ sãñacõari ĩ ejajama, ado bajiro yirãja mu̶a:</s>
     </seg>
     <seg type="verse" id="b.JAM.2.3">
      <s id="b.JAM.2.3.1">Quẽnase sudi sãñacõari, sãjaejagu̶rema, “Ado ñaja rujiriaro quẽnarito”, ĩre yirãja mu̶a.</s>
      <s id="b.JAM.2.3.2">Maioro bajigu̶ju̶arema ĩ sãjaejaro ĩacõari, “Tone rũ̶gõcõaña.</s>
      <s id="b.JAM.2.3.3">Mu̶ bajiru̶abetijama, rũ̶cacane rujicõaña mu̶” ĩre mu̶a yijama, quẽnaro gãmerã ĩarũ̶cu̶bu̶omena yirãja mu̶a.</s>
      <s id="b.JAM.2.3.4">To bajiro mu̶a yijama, Dios ĩ bojarore bajiro yirã me yirãja mu̶a.</s>
     </seg>
     <seg type="verse" id="b.JAM.2.5">
      <s id="b.JAM.2.5.1">Ado bajiro mu̶are yu̶ gotisere quẽnaro ajiya mu̶a: “Yu̶ macu̶re ajitirũ̶nu̶ña” Dios ĩ yirere cu̶diriarã, maioro bajirã jãjarã ñaama.</s>
      <s id="b.JAM.2.5.2">“Maioro bajirã ñaama” Diore ajimena ĩna yiĩarã ñaboarine, Jesucristore ajitirũ̶nu̶rã ñari, “Bu̶tobu̶sa ĩre ajitirũ̶nu̶rã ñato” yigu̶, quẽnaro Dios ĩ yirã ñaama.</s>
      <s id="b.JAM.2.5.3">To bajicõari, ĩ gotiriarore bajirone ĩ tu̶ju̶ ejarona ñaama.</s>
     </seg>
     <seg type="verse" id="b.JAM.2.6">
      <s id="b.JAM.2.6.1">To bajiboarine, maioro bajirãre ĩnare ĩarũ̶cu̶bu̶obeaja mu̶a.</s>
      <s id="b.JAM.2.6.2">Gajeyeũni jairãju̶are rũ̶cu̶bu̶orũgũaja mu̶a.</s>
      <s id="b.JAM.2.6.3">“Ĩna su̶orine rojose tãmu̶orãja mani”, ¿yimasibeatique mu̶a?</s>
      <s id="b.JAM.2.6.4">Ĩna ñaama mu̶are gotiyiroru̶arã, u̶jarã tu̶ju̶, mu̶are juavarũgũrã.</s>
     </seg>
     <seg type="verse" id="b.JAM.2.7">
      <s id="b.JAM.2.7.1">“Jesús yarã ñaja yu̶a” yicõari, bautiza ecoriarã ñaja mu̶a.</s>
      <s id="b.JAM.2.7.2">To bajiri, ĩ ocare ajicõari, quẽnaro variquẽnaja mu̶a.</s>
      <s id="b.JAM.2.7.3">Gajeyeũni jairãju̶ama ĩre rũ̶cu̶bu̶obeticõari, ajarũgũama.</s>
      <s id="b.JAM.2.7.4">¿Tire masibeatique mu̶a?</s>
     </seg>
     <seg type="verse" id="b.JAM.2.8">
      <s id="b.JAM.2.8.1">Mani u̶ju̶, Dios ñamasusere ĩ rotimasire ado bajiro gotiaja: “Mu̶ masu ruju̶re mu̶ mairore bajirone mu̶ tu̶anare maiña”, yigotiaja.</s>
      <s id="b.JAM.2.8.2">Tire mu̶a cu̶dijama, quẽnaro yirã yirãja mu̶a.</s>
     </seg>
     <seg type="verse" id="b.JAM.2.9">
      <s id="b.JAM.2.9.1">Tire ajirã ñaboarine, masa jedirore mu̶a ĩarũ̶cu̶bu̶obetijama, rojose yirã yirãja mu̶a.</s>
      <s id="b.JAM.2.9.2">To bajiri, “Mu̶a ye su̶orine rojose ñaja”, mu̶are yiĩagũ̶mi Dios.</s>
     </seg>
     <seg type="verse" id="b.JAM.2.10">
      <s id="b.JAM.2.10.1">Dios ĩ rotimasire ñaro cõrone cu̶dijeomenare, “Ĩna ye su̶orine rojose ñaja”, ĩnare yiĩagũ̶mi Dios.</s>
      <s id="b.JAM.2.10.2">To bajiro yiĩagũ̶ ĩ ñajare, ĩ rotirere cojo vãme mani cu̶dibetijama, ñajediro ĩ rotirere cu̶dibetijeocõarãre bajiro bajirãja mani, Dios ĩ ĩajama.</s>
     </seg>
     <seg type="verse" id="b.JAM.2.11">
      <s id="b.JAM.2.11.1">Tirũ̶mu̶ju̶ ado bajiro rotiyumi Dios: “Manajoa cu̶tirã quẽne, manaju̶a cu̶tirã quẽne, gãjerã rãca ajeriarã cu̶tibesa.</s>
      <s id="b.JAM.2.11.2">Gãjerãre sĩabesa”, manire yiyumi Dios.</s>
      <s id="b.JAM.2.11.3">To bajiro ĩ yire ñajare, manajoa cu̶tirã gãjerãre ajeriarã cu̶tibetiboarine, gãjire mani sĩajama, Dios ĩ rotimasire cu̶dimena yirãja mani.</s>
     </seg>
     <seg type="verse" id="b.JAM.2.12">
      <s id="b.JAM.2.12.1">To bajiri, “Rojose mani yiru̶asere yibeticõari, Dios ĩ bojarore bajiro quẽnase rĩne yirã ñato” yigu̶, manire rijabosayumi Cristo.</s>
      <s id="b.JAM.2.12.2">To bajiri, quẽnaro mani yibetijama, rojose mani yisere masicõari, rojose manire yiru̶cu̶mi Dios, yimasirã ñari, quẽnase rĩne yiroti ñaja manire.</s>
     </seg>
     <seg type="verse" id="b.JAM.2.13">
      <s id="b.JAM.2.13.1">To bajiri gãjerãre mani ĩamaijama, manire quẽne ĩamairu̶cu̶mi Dios.</s>
      <s id="b.JAM.2.13.2">Gãjerãre mani ĩamaibetijama, masare ĩ ĩabeserirũ̶mu̶ ti ejaro, manire quẽne ĩamaibetiru̶cu̶mi Dios, rojose mani yire vaja.</s>
     </seg>
     <seg type="verse" id="b.JAM.2.14">
      <s id="b.JAM.2.14.1">Adire quẽne quẽnaro ajiya yu̶ mairã: “Rojose tãmu̶otu̶jabetiriaroju̶ yu̶a vaborotire yu̶are yirẽtobosaru̶cu̶mi Dios” yirã ñaboarine, gãjerãre mu̶a ejarẽmobetijama, Diore ajitirũ̶nu̶rã me ñarãja mu̶a.</s>
      <s id="b.JAM.2.14.2">To bajiro mu̶a bajijama, rojose tãmu̶otu̶jabetiriaroju̶ mu̶are cõaru̶cu̶mi Dios.</s>
     </seg>
     <seg type="verse" id="b.JAM.2.15">
      <s id="b.JAM.2.15.1">Cojojirema, ado bajiro bajiroja: Jesúre ajitirũ̶nu̶gũ̶, bu̶to ñiorijagu̶, to yicõari, sudi magũ̶ maioro bajigu̶ ĩ ñaboajaquẽne, “Quẽnaro vasa.</s>
      <s id="b.JAM.2.15.2">Bare quẽnase bu̶jaba.</s>
      <s id="b.JAM.2.15.3">To bajicõari, sudi bu̶jaba” ĩre yigotiboarine, ĩ bojasere mani ĩsibetijama, socarãne ĩre yigotiboarãja mani.</s>
      <s id="b.JAM.2.15.4">Ĩre mani ñagõboase ñie vaja manoja.</s>
     </seg>
     <seg type="verse" id="b.JAM.2.17">
      <s id="b.JAM.2.17.1">Tire bajiro bajiaja Diore mani ajitirũ̶nu̶se.</s>
      <s id="b.JAM.2.17.2">“Diore ajitirũ̶nu̶rã ñari, ĩ yarã ñaja mani” yiboarine, gãjerãre mani ejarẽmobetijama, “Diore ajitirũ̶nu̶rã ñaja yu̶a” mani yitu̶oĩaboase ñie vaja manoja.</s>
      <s id="b.JAM.2.17.3">Dios yarã me ñarãja mani.</s>
     </seg>
     <seg type="verse" id="b.JAM.2.18">
      <s id="b.JAM.2.18.1">“Yu̶ gotisere ajimasimenama” yigu̶, ado bajiro gotiaja: “Gãjerãre quẽnaro maiaja yu̶a” mu̶a yisere yu̶re mu̶a yiĩobetijama, “Diore ajitirũ̶nu̶rã me ñaama”, mu̶are yigu̶ja yu̶.</s>
      <s id="b.JAM.2.18.2">Yu̶ju̶arema, gãjerãre quẽnaro yu̶ ejarẽmosere ĩacõari, “Diore ajitirũ̶nu̶gũ̶ ñaami”, yimasiru̶arãja mu̶a.</s>
     </seg>
     <seg type="verse" id="b.JAM.2.19">
      <s id="b.JAM.2.19.1">“Sĩgũ̶ne ñaami Dios.</s>
      <s id="b.JAM.2.19.2">Gãji magũ̶mi” mu̶a yitu̶oĩase quẽnaja.</s>
      <s id="b.JAM.2.19.3">To bajiro tu̶oĩarã ñaboarine, quẽnaro mu̶a yibetijama, “Sĩgũ̶ne ñaami Dios” mu̶a yitu̶oĩase ñie vaja manoja.</s>
      <s id="b.JAM.2.19.4">Vãtia quẽne “Sĩgũ̶ne ñaami Dios.</s>
      <s id="b.JAM.2.19.5">Gãji magũ̶mi” yitu̶oĩarã ñari, güirã nanarãma.</s>
      <s id="b.JAM.2.19.6">To bajiboarine rojosere yitu̶jamena ñarãma.</s>
     </seg>
     <seg type="verse" id="b.JAM.2.20">
      <s id="b.JAM.2.20.1">“Diore ajitirũ̶nu̶rã ñaja” yitu̶oĩarã ñaboarine, gãjerãre mu̶a ejarẽmobetijama, quẽnaro tu̶oĩamasimenare bajiro bajirãja mu̶a.</s>
      <s id="b.JAM.2.20.2">“Diore ajitirũ̶nu̶rã ñaja” mu̶a yitu̶oĩaboase ñie vaja manoja.</s>
     </seg>
     <seg type="verse" id="b.JAM.2.21">
      <s id="b.JAM.2.21.1">Mani ñicu̶, Abraham ñamasir'i ĩ yimasirere mu̶are gotiaja yu̶.</s>
      <s id="b.JAM.2.21.2">Dios ĩ rotijare, ĩre rũ̶cu̶bu̶orã ĩna soemu̶oriajau̶ joeju̶ ĩ macu̶ Isaac vãme cu̶tigu̶re sĩagu̶agu̶ yimasiboayuju Abraham.</s>
      <s id="b.JAM.2.21.3">Ĩre ĩ sĩagu̶adone, “Ĩre sĩabeticõaña”, ĩre yimasiñuju Dios.</s>
      <s id="b.JAM.2.21.4">To yicõari, ĩ rotirore bajiro yigu̶ ĩ ñajare, “Rojose magũ̶ ñaja mu̶”, ĩre yimasiñuju Dios, Abrahamre.</s>
     </seg>
     <seg type="verse" id="b.JAM.2.22">
      <s id="b.JAM.2.22.1">To bajiri, Dios ĩ rotiriarore bajiro yimasir'i ĩ ñajare, “Diore ajitirũ̶nu̶gũ̶ ñamasiñumi”, yimasiaja mani.</s>
     </seg>
     <seg type="verse" id="b.JAM.2.23">
      <s id="b.JAM.2.23.1">Dios ĩ rotiriarore bajirone Abraham ĩ cu̶dire ñajare, “ ‘Yu̶re ajitirũ̶nu̶gũ̶ ñari, rojose magũ̶ ñaami’ ĩre yimasiñuju Dios”, yigotiaja Dios ocare masa ĩna ucamasire.</s>
      <s id="b.JAM.2.23.2">To bajiri, “Dios baba ñaami”, ĩre yimasiñujarã masa.</s>
     </seg>
     <seg type="verse" id="b.JAM.2.24">
      <s id="b.JAM.2.24.1">To bajiri, “Ĩre ajitirũ̶nu̶rã ñaja yu̶a” yicõari, quẽnaro mani yijama, “Ñie rojose mana ñaama”, manire yiĩagũ̶mi Dios.</s>
     </seg>
     <seg type="verse" id="b.JAM.2.25">
      <s id="b.JAM.2.25.1">Rahab vãme cu̶timasirio jãjarã ajeriarã cu̶tigo ñaboarine, quẽnaro so yimasirere quẽne tu̶oĩaña: Jud'io masa u̶ju̶ ĩ cõamasiriarã ĩna ejaro ĩacõari, “Mu̶are ĩaterã mu̶are sĩaroma” yigo, “Yu̶ ya viju̶ sãjarudiya mu̶a”, ĩnare yimasiñuju.</s>
      <s id="b.JAM.2.25.2">To yicõari, “Mu̶a rudiarotire mu̶are gotiru̶ocoja”, yimasiñuju so.</s>
      <s id="b.JAM.2.25.3">To bajiro ĩnare so yirẽmomasire ti ñajare, “Rojose magõ ñaamo”, sore yiĩamasiñuju Dios.</s>
     </seg>
     <seg type="verse" id="b.JAM.2.26">
      <s id="b.JAM.2.26.1">Mani ruju̶ catise ti manijama, vaja manoja ti.</s>
      <s id="b.JAM.2.26.2">To bajirone bajiaja “Diore ajitirũ̶nu̶rã ñaja yu̶a” yiboarine, gãjerãre quẽnaro mani yibetijama.</s>
      <s id="b.JAM.2.26.3">“Diore ajitirũ̶nu̶rã ñaja yu̶a” mani yitu̶oĩaboase ñie vaja manoja.</s>
     </seg>
    </div>
    <div type="chapter" id="b.JAM.3">
     <seg type="verse" id="b.JAM.3.1">
      <s id="b.JAM.3.1.1">Yu̶ mairã Dios oca gotimasiorimasa ñaru̶arã quẽnaro ajiya.</s>
      <s id="b.JAM.3.1.2">Dios ocare masa ĩna ucamasire gotimasiorimasa quẽnaro ĩna yibetijama, tire ĩacõari, ĩ ocare gotimasiomenare rojose ĩnare ĩ yiro rẽtoro rojose ĩnare yiru̶cu̶mi Dios.</s>
      <s id="b.JAM.3.1.3">To bajiri, Dios oca gotimasiorã jãjarã ñabesa mu̶a.</s>
     </seg>
     <seg type="verse" id="b.JAM.3.2">
      <s id="b.JAM.3.2.1">Mani jediro rojose yirã ñaja mani.</s>
      <s id="b.JAM.3.2.2">Quẽnase rĩne ñagõgũ̶ma, rojose yiru̶a tu̶oĩaboarine, tire yibeticõari, Dios ĩ bojarore bajiro yigu̶ ñagũ̶mi.</s>
     </seg>
     <seg type="verse" id="b.JAM.3.3">
      <s id="b.JAM.3.3.1">Ado bajiro ti bajijare, “Rojose ñagõbetiroti ñaja”, mu̶are yaja yu̶: Caballo vãme cu̶tigu̶re jesacõari ĩre mani yisere tu̶oĩasaque mu̶a: Jaigu̶ ĩ ñaboajaquẽne ĩ riseju̶ cõmemaca sãja mani, “Mani rotirore bajiro cu̶diato ĩ” yirã.</s>
     </seg>
     <seg type="verse" id="b.JAM.3.4">
      <s id="b.JAM.3.4.1">Tire bajirone bajiaja cũmuari jacase quẽne: Jacase ti ñaboarone bu̶to mino ti vajama, veaturiaro mojoriaseaca ti ñaboajaquẽne, veatumasirãma.</s>
     </seg>
     <seg type="verse" id="b.JAM.3.5">
      <s id="b.JAM.3.5.1">Tiaseacare bajiro bajiaja ti, mani ñemero quẽne.</s>
      <s id="b.JAM.3.5.2">Mojoriaseaca ti ñaboajaquẽne jairo rojose ñagõaja mani.</s>
      <s id="b.JAM.3.5.3">Jeare quẽne tu̶oĩasaque mu̶a: Jeavaca, cojovacaca ñaboarine, jacariveserire soejeocõaroja ti.</s>
     </seg>
     <seg type="verse" id="b.JAM.3.6">
      <s id="b.JAM.3.6.1">Jeare bajiro bajiaja mani ñemero quẽne.</s>
      <s id="b.JAM.3.6.2">Mani ruju̶aye rãca rojose mani yise rẽtobu̶saro yaja ti, mani ñemero.</s>
      <s id="b.JAM.3.6.3">Mani ñemero su̶orine rojose mani yijama, vãtire cu̶dirã ñari, rojose rĩne yimu̶orũ̶gõcoaru̶arãja mani.</s>
     </seg>
     <seg type="verse" id="b.JAM.3.7">
      <s id="b.JAM.3.7.1">Macarocana, vaibu̶cu̶rã ñaro cõro, vu̶rã, ãña, riaganare quẽne mani ecarãre bajiro ĩnare rotimasiaja mani.</s>
     </seg>
     <seg type="verse" id="b.JAM.3.8">
      <s id="b.JAM.3.8.1">To bajiboarine mani ñemero rojose ti ñagõjama, “Yibesa”, yimasibeaja mani.</s>
      <s id="b.JAM.3.8.2">Jũnisinicõari, gãjerãre mani tud'ijama, mani oca, ãña rĩma jũnisere bajiro ĩnare yirũgũaja.</s>
     </seg>
     <seg type="verse" id="b.JAM.3.9">
      <s id="b.JAM.3.9.1">Mani jacu̶ Diore, “Quẽnaro yaja mu̶” yiboarine, rojosere quẽne ñagõrũgũaja mani.</s>
      <s id="b.JAM.3.9.2">“Yu̶re bajiro quẽnase rĩne yirã ñato” yigu̶, Dios ĩ rujeoriarã ñaboarine, gãmerã tud'irũgũaja mani.</s>
      <s id="b.JAM.3.9.3">To bajiri, quẽnase mani ñagõjama, rojosere yibetiroti ñaja manire.</s>
     </seg>
     <seg type="verse" id="b.JAM.3.11">
      <s id="b.JAM.3.11.1">Oco goje, cojo goje ñaboarine, oco quẽnase ti budijama, sũ̶ese budivu̶obetoja.</s>
     </seg>
     <seg type="verse" id="b.JAM.3.12">
      <s id="b.JAM.3.12.1">Oteu̶ higuera vãme cu̶tiu̶ ñaboarine, olivo vãme cu̶tiu̶ ricare rica cu̶tibetoja.</s>
      <s id="b.JAM.3.12.2">To bajicõari, u̶yebu̶ quẽne, higuera vãme cu̶tiu̶ ricare rica cu̶tibetoja.</s>
      <s id="b.JAM.3.12.3">Tire bajirone bajiaja oco quẽne.</s>
      <s id="b.JAM.3.12.4">Ocase ti budijama, ocabeti budivu̶obetoja.</s>
      <s id="b.JAM.3.12.5">To bajiri, quẽnase mani ñagõjama, rojosere yibetiroti ñaja manire.</s>
     </seg>
     <seg type="verse" id="b.JAM.3.13">
      <s id="b.JAM.3.13.1">Mu̶a rãcagu̶ “Masigũ̶ ñaja” ĩ yijama, gãjerãre ajirũ̶cu̶bu̶ocõari, quẽnaro ĩnare yirocu̶ ñaami.</s>
      <s id="b.JAM.3.13.2">To bajiro ĩ bajijama, ĩ masisere, “Quẽnaro yami”, yimasiru̶arãma masa.</s>
     </seg>
     <seg type="verse" id="b.JAM.3.14">
      <s id="b.JAM.3.14.1">To bajiri, gãjerãre “Yu̶a rẽtoro quẽnaro ñama” mu̶a yiĩajũnisinijama, masirã me ñarãja mu̶a.</s>
      <s id="b.JAM.3.14.2">To yicõari, “Gãjerã rẽtoro ñamasurã ñarãsa mani” yitu̶oĩarã mu̶a ñajama, masirã me ñarãja mu̶a.</s>
     </seg>
     <seg type="verse" id="b.JAM.3.15">
      <s id="b.JAM.3.15.1">To bajiro mu̶a tu̶oĩase, Dios ĩ cõase me, mu̶a masune mu̶a bojarore bajiro tu̶oĩarã yaja.</s>
      <s id="b.JAM.3.15.2">To bajiro mu̶a yisere bojagu̶mi vãtia u̶ju̶.</s>
     </seg>
     <seg type="verse" id="b.JAM.3.16">
      <s id="b.JAM.3.16.1">Gãjerãre “Yu̶a rẽtoro quẽnaro ñama” yiĩajũnisinirã, to yicõari, “Gãjerã rẽtoro ñamasurã ñarãsa mani” yitu̶oĩarã ĩna ñajama, ĩna jedirone ricati rĩne tu̶oĩarã ñari, rojose jediro yiñarãma.</s>
      <s id="b.JAM.3.16.2">To bajiri, quẽnaro ñamasimenama.</s>
     </seg>
     <seg type="verse" id="b.JAM.3.17">
      <s id="b.JAM.3.17.1">To bajiro ĩna bajiñaro ũnone, Dios ĩ u̶jose su̶orine masirãju̶ama, quẽnaro ĩna yarãre ũmato ñarãma.</s>
      <s id="b.JAM.3.17.2">To bajicõari, gãjerãju̶a ĩna ũmato ñajaquẽne, ĩnare ajivariquẽnarãma.</s>
      <s id="b.JAM.3.17.3">Masa jedirore ĩarũ̶cu̶bu̶ocõari, maioro bajirãre ĩamairãma.</s>
      <s id="b.JAM.3.17.4">To bajicõari, socamenane quẽnase rĩne yirã ñarãma.</s>
     </seg>
     <seg type="verse" id="b.JAM.3.18">
      <s id="b.JAM.3.18.1">Gãjerã rãca quẽnaro mani ñaru̶ajama, mani yimasiro cõro quẽnaro yiroti ñaja.</s>
      <s id="b.JAM.3.18.2">To bajiro mani yisere ĩacõari, “Gãjerã quẽne jãjarã Dios ĩ bojarore bajiro yirã ñato” yirã, ĩnare yiejarẽmoru̶arãma.</s>
     </seg>
    </div>
    <div type="chapter" id="b.JAM.4">
     <seg type="verse" id="b.JAM.4.1">
      <s id="b.JAM.4.1.1">¿Noju̶a vadiati gãmerã mu̶a ĩatese?</s>
      <s id="b.JAM.4.1.2">Mu̶a masune rojose yiru̶a tu̶oĩacõari, rojosere gãmerã yirũgũaja mu̶a.</s>
     </seg>
     <seg type="verse" id="b.JAM.4.2">
      <s id="b.JAM.4.2.1">Gãjerã ĩna cu̶osere bu̶to bojaĩarũgũaja mu̶a, tire cu̶omena ñari.</s>
      <s id="b.JAM.4.2.2">To bajiri tire ẽmaru̶arã, ĩnare quẽarũgũaja mu̶a.</s>
      <s id="b.JAM.4.2.3">To yicõari, gãjerãrema ĩnare sĩarũgũaja mu̶a.</s>
      <s id="b.JAM.4.2.4">Diore sẽnimena ñari, mu̶a bojasere bu̶jamasimenaja mu̶a.</s>
     </seg>
     <seg type="verse" id="b.JAM.4.3">
      <s id="b.JAM.4.3.1">Rojose mu̶a tu̶oĩasere ĩamasicõari, ĩre mu̶a sẽniboase ĩ bojabeti ti ñajare, mu̶are cõabecu̶mi Dios.</s>
      <s id="b.JAM.4.3.2">Diore mu̶a sẽniboajama, gãjerãre tu̶oĩamenane, quẽnaro mu̶a ñaroti rĩne sẽnirãja mu̶a.</s>
     </seg>
     <seg type="verse" id="b.JAM.4.4">
      <s id="b.JAM.4.4.1">To bajiri, Diore ajitirũ̶nu̶ tu̶jariarãre bajiro tu̶oĩarãja mu̶a.</s>
      <s id="b.JAM.4.4.2">Adi macaru̶cu̶roaye rĩne cu̶oru̶a tu̶oĩarãre bajiro me tu̶oĩaroti ñaja, Diore ajitirũ̶nu̶rãrema.</s>
      <s id="b.JAM.4.4.3">To bajiro ti bajijare, “Diore ajitirũ̶nu̶gũ̶ ñaja” yigu̶ ñaboarine, Diore masimena, ĩna cu̶oru̶a tu̶oĩarore bajiro ĩ quẽne ĩ tu̶oĩajama, Diore ajitirũ̶nu̶ tu̶jacõari, ĩre tegu̶re bajiro bajigu̶ ñagũ̶mi.</s>
     </seg>
     <seg type="verse" id="b.JAM.4.5">
      <s id="b.JAM.4.5.1">To bajirone gotiaja Dios ocare masa ĩna ucamasire: “Mani u̶su̶rire bu̶to ĩamaigũ̶ ñari, masa ĩre ĩna ajibetire ĩavariquẽnabecu̶ ñagũ̶mi”, yigotiaja Dios ocare masa ĩna ucamasire.</s>
     </seg>
     <seg type="verse" id="b.JAM.4.6">
      <s id="b.JAM.4.6.1">To bajiro yigu̶ ñaboarine, “Yu̶re ajitirũ̶nu̶ato ĩna” yigu̶, bu̶to ejarẽmoru̶a tu̶oĩagũ̶ ñagũ̶mi.</s>
      <s id="b.JAM.4.6.2">To bajiro yigu̶ ĩ ñajare, ado bajiro gotiaja ĩ oca masa ĩna ucamasire: “ ‘ “Gãjerã rẽtoro ñamasurã ñaja yu̶a” ĩna yitu̶oĩasere yitu̶jacõari, yu̶ju̶are ajitirũ̶nu̶ato’ yigu̶, ĩnare yirẽmobeami Dios.</s>
      <s id="b.JAM.4.6.3">‘Ñamasurã me ñaja yu̶a’ yitu̶oĩarãju̶arema quẽnaro yirẽmoami”, yigotiaja Dios ocare masa ĩna ucamasire.</s>
     </seg>
     <seg type="verse" id="b.JAM.4.7">
      <s id="b.JAM.4.7.1">To bajiri, vãti ĩ yirotisere yibeticõari, Dios ĩ bojaseju̶are yirũgũña.</s>
      <s id="b.JAM.4.7.2">To bajiro mu̶a yijama, rojose mu̶are yirotitu̶jagu̶mi vãti.</s>
     </seg>
     <seg type="verse" id="b.JAM.4.8">
      <s id="b.JAM.4.8.1">Bu̶tobu̶sa Diore mu̶a ajitirũ̶nu̶jama, ĩju̶a quẽne mu̶are ejarẽmoru̶cu̶mi, “Quẽnabu̶saro yu̶re ajitirũ̶nu̶ato ĩna” yigu̶.</s>
      <s id="b.JAM.4.8.2">To bajiri, rojose mu̶a yisere yitu̶jacõaña.</s>
      <s id="b.JAM.4.8.3">“Diore masirã ñaja yu̶a” yiboarine, Diore masimena ĩna yisere yivariquẽnarũgũaja mu̶a.</s>
     </seg>
     <seg type="verse" id="b.JAM.4.9">
      <s id="b.JAM.4.9.1">Rojose mu̶a yisere tu̶oĩacõari, variquẽnarũgũaja mu̶a.</s>
      <s id="b.JAM.4.9.2">To bajiro me bajiroti ñaja mu̶are.</s>
      <s id="b.JAM.4.9.3">Rojose mu̶a yisere tu̶oĩasu̶tiriticõari, otiroti ñaja mu̶are.</s>
     </seg>
     <seg type="verse" id="b.JAM.4.10">
      <s id="b.JAM.4.10.1">To bajiri, Diore “Ñamasugũ̶ ñaja mu̶” yirã, quẽnaro yirũ̶cu̶bu̶oya mu̶a.</s>
      <s id="b.JAM.4.10.2">To bajiro mu̶a yijama, “To cõrone adi macaru̶cu̶ro jedicoaru̶aroja” Dios ĩ yiriarũ̶mu̶ ti ejaro, “Ñamasurã ñato”, mu̶are yiru̶cu̶mi Dios.</s>
     </seg>
     <seg type="verse" id="b.JAM.4.11">
      <s id="b.JAM.4.11.1">Ajiya mu̶a, yu̶ mairã.</s>
      <s id="b.JAM.4.11.2">Gãjerã Jesúre ajitirũ̶nu̶rãre ñagõmacabesa.</s>
      <s id="b.JAM.4.11.3">“Dios ĩ rotisere masibeama ĩna.</s>
      <s id="b.JAM.4.11.4">To bajiri rojose tãmu̶orona ñaama”, ĩnare yitu̶oĩabesa mu̶a.</s>
      <s id="b.JAM.4.11.5">To bajiro mu̶a yijama, Dios ĩ rotirore bajiro yirã me yirãja mu̶a.</s>
      <s id="b.JAM.4.11.6">Ado bajiro tu̶oĩarã ñari, to bajiro yirãja mu̶a: “Dios ĩ rotise quẽnaro gotibeaja ti.</s>
      <s id="b.JAM.4.11.7">Ĩ rẽtoro masirã ñaja yu̶a” yirãre bajiro yiboaja mu̶a.</s>
     </seg>
     <seg type="verse" id="b.JAM.4.12">
      <s id="b.JAM.4.12.1">Dios sĩgũ̶ne ñaami, quẽnaro mani yirotire roticũr'i.</s>
      <s id="b.JAM.4.12.2">To bajicõari, ĩ sĩgũ̶ne ñagũ̶mi masa ĩna yisere ĩabesegu̶, to yicõari, rojose tãmu̶otu̶jabetiriaroju̶ mani vaborotire yirẽtobosagu̶.</s>
      <s id="b.JAM.4.12.3">Ĩ sĩgũ̶ne ñagũ̶mi rojose tãmu̶otu̶jabetiriaroju̶ masare reagu̶.</s>
      <s id="b.JAM.4.12.4">To bajiri gãjerã Jesúre ajitirũ̶nu̶rãre ĩacõari, “Dios ĩ rotisere masibeama ĩna.</s>
      <s id="b.JAM.4.12.5">To bajiri rojose tãmu̶orona ñaama”, yiroti me ñaja manire.</s>
     </seg>
     <seg type="verse" id="b.JAM.4.13">
      <s id="b.JAM.4.13.1">Gajeyeũni ĩsicudirimasare, mu̶are gotigu̶ yaja yu̶.</s>
      <s id="b.JAM.4.13.2">Yu̶re quẽnaro ajiya mu̶a: “Yucu̶, busiyu̶ gaje macaju̶ vacõari, cojo cũ̶ma gajeyeũni ĩsiñarã, jairo gãjoa bu̶jaru̶arãja yu̶a”, yigotivariquẽnarũgũrãja mu̶a, sĩgũ̶ri.</s>
     </seg>
     <seg type="verse" id="b.JAM.4.14">
      <s id="b.JAM.4.14.1">Ti ũnire yibetiroti ñaja, mani bajirotire masimena ñari.</s>
      <s id="b.JAM.4.14.2">Mani catise bueri guaro buerẽto vatore bajiro bajise ñaja.</s>
     </seg>
     <seg type="verse" id="b.JAM.4.15">
      <s id="b.JAM.4.15.1">To bajiro ti bajijare, ado bajiroju̶a yiroti ñaja: “Mani catirotire Dios ĩ bojajama, catiru̶arãja yu̶a”, yiroti ñaja.</s>
     </seg>
     <seg type="verse" id="b.JAM.4.16">
      <s id="b.JAM.4.16.1">“Ñamasurã ñaja yu̶a” yitu̶oĩarã ñari, Diore tu̶oĩamenane, mu̶a yirotire gotivariquẽnarũgũaja mu̶a.</s>
      <s id="b.JAM.4.16.2">To bajiro mu̶a yigotivariquẽnase, Dios ĩ bojabeti ñaja.</s>
     </seg>
     <seg type="verse" id="b.JAM.4.17">
      <s id="b.JAM.4.17.1">To bajiri, mu̶are yu̶ ucacõasere masicõari, “Ado bajiro mani yirotire bojagu̶mi Dios” yimasiboarine, mu̶a yibetijama, rojose yirã yirãja mu̶a.</s>
     </seg>
    </div>
    <div type="chapter" id="b.JAM.5">
     <seg type="verse" id="b.JAM.5.1">
      <s id="b.JAM.5.1.1">Sĩgũ̶ri, gajeyeũni jairãre mu̶are gotigu̶ yaja yu̶.</s>
      <s id="b.JAM.5.1.2">Gajerũ̶mu̶ bu̶to rojose mu̶a tãmu̶orotire tu̶oĩaotiya mu̶a.</s>
     </seg>
     <seg type="verse" id="b.JAM.5.2">
      <s id="b.JAM.5.2.1">“Gajeyeũni jairo cu̶orã ñaja” mu̶a yiboase, bare mu̶a quẽnocũse quẽne, mu̶are boaveocoaru̶aroja.</s>
      <s id="b.JAM.5.2.2">Mu̶a sudi quẽnase ñaboase butua ba ecocoaru̶aroja.</s>
     </seg>
     <seg type="verse" id="b.JAM.5.3">
      <s id="b.JAM.5.3.1">Mu̶a ye gãjoa, oro quẽne jairo bu̶jacõari mu̶a cũboase boacoaru̶aroja.</s>
      <s id="b.JAM.5.3.2">Tire ĩacõari, “Maioro bajirãre ejarẽmobesuma”, yiĩaru̶arãma gãjerã.</s>
      <s id="b.JAM.5.3.3">To bajiri, rojose tãmu̶otu̶jabetiriaroju̶ reaecorona ñaja mu̶a.</s>
      <s id="b.JAM.5.3.4">Jairo gãjoa cu̶tirã ñaboaja mu̶a.</s>
      <s id="b.JAM.5.3.5">To bajiboarine, adi macaru̶cu̶ro ti jediroti mojoroaca ru̶yaja.</s>
     </seg>
     <seg type="verse" id="b.JAM.5.4">
      <s id="b.JAM.5.4.1">Mu̶a ote veseri moabosarãre quẽnaro vaja yibesuja mu̶a.</s>
      <s id="b.JAM.5.4.2">To bajiro mu̶a bajire ñajare, “Yu̶a moase vaja yu̶are yibeama”, yiyujarã ĩna.</s>
      <s id="b.JAM.5.4.3">To bajiro ĩna yisere ajirimi Dios, ñajediro masijeogu̶.</s>
     </seg>
     <seg type="verse" id="b.JAM.5.5">
      <s id="b.JAM.5.5.1">Adi macaru̶cu̶roju̶ ñarã, mu̶a yiru̶a tu̶oĩarore bajiro yirũgũaja mu̶a.</s>
      <s id="b.JAM.5.5.2">Ta vecu̶are ĩna sĩarotirũ̶mu̶ri rĩjoro, “Jacabu̶sarã ĩna ñato sĩarãsa mani” yirã, quẽnaro ecatu̶sacama.</s>
      <s id="b.JAM.5.5.3">To bajiri, ĩnare bajiro bajiaja mu̶a quẽne.</s>
      <s id="b.JAM.5.5.4">No mu̶a bojarore bajiro quẽnaro yiñatu̶sarũgũaja mu̶a.</s>
      <s id="b.JAM.5.5.5">To bajiro bajirã mu̶a ñajare, “Rojose tãmu̶oru̶arãma” mu̶are yiĩagũ̶ yigu̶mi Dios.</s>
     </seg>
     <seg type="verse" id="b.JAM.5.6">
      <s id="b.JAM.5.6.1">Masa rojose yimena ĩna ñaboajaquẽne, “Rojose yima”, ĩnare yigoti yiroyuja mu̶a.</s>
      <s id="b.JAM.5.6.2">To bajiri, mu̶a su̶orine sĩaecoyuma sĩgũ̶ri.</s>
      <s id="b.JAM.5.6.3">To bajiro mu̶a yigoti yirosere u̶jarã quẽne mu̶are ĩna cu̶dijare, no bajiro mu̶are yimasibesuma ĩna.</s>
     </seg>
     <seg type="verse" id="b.JAM.5.7">
      <s id="b.JAM.5.7.1">Yu̶ mairã, gãjerã su̶orine rojose tãmu̶orãre mu̶are gotigu̶ yaja yu̶ quẽna: Rojose mu̶are ĩna yirũgũboajaquẽne, Jesús ĩ tudivadirotire tu̶oĩayurã, ĩ bojarore bajiro quẽnaro yicõa ñarũgũña mu̶a.</s>
      <s id="b.JAM.5.7.2">Oterimasu̶ ĩ bajisere tu̶oĩaña mu̶a: “Ote, quẽnaro vãnu̶cõari, juebu̶cu̶ bero rica cu̶tiru̶aroja” yigu̶, yoaro yucõa ñagũ̶mi oterimasu̶.</s>
     </seg>
     <seg type="verse" id="b.JAM.5.8">
      <s id="b.JAM.5.8.1">Ĩre bajiro bajiya mu̶a quẽne.</s>
      <s id="b.JAM.5.8.2">Mani u̶ju̶ ĩ tudiejarotire yurã, variquẽnase rãca ĩ bojarore bajiro yitu̶jabetiroti ñaja.</s>
      <s id="b.JAM.5.8.3">“Yoaro mene tudivadicõari, masa jediro mani yisere ĩabeseru̶cu̶mi” yirã, quẽnaro ñayuroti ñaja.</s>
     </seg>
     <seg type="verse" id="b.JAM.5.9">
      <s id="b.JAM.5.9.1">Rojose mu̶a tãmu̶ojama, gãjerãre “Rojose yaja mu̶a”, gãmerã yiĩatebesa, “Yoaro mene rojose mani yisere ĩabesecõari, rojose manire yiromi Dios” yirã.</s>
     </seg>
     <seg type="verse" id="b.JAM.5.10">
      <s id="b.JAM.5.10.1">Diore gotirẽtobosamasiriarã ĩna bajimasirere tu̶oĩaña mu̶a: Masa rojose ĩnare ĩna yiboajaquẽne, gãmemenane, Dioju̶are gotirẽtobosacõa ñamasiñujarã ĩna.</s>
     </seg>
     <seg type="verse" id="b.JAM.5.11">
      <s id="b.JAM.5.11.1">To yicõari, adire quẽne quẽnaro tu̶oĩaña mu̶a: Rojose tãmu̶oboarine, “ ‘Manire ejarẽmoru̶cu̶mi Dios’ yicõa ñarãre quẽnaro yigu̶mi Dios”, yitu̶oĩaja mani.</s>
      <s id="b.JAM.5.11.2">To bajiro bajimasiñuju Job vãme cu̶timasir'ire quẽne.</s>
      <s id="b.JAM.5.11.3">Cojo vãme me bu̶to rojose tãmu̶oboarine, “Yu̶re ejarẽmoru̶cu̶mi Dios”, yicõa ñamasiñuju.</s>
      <s id="b.JAM.5.11.4">Rojose ĩ tãmu̶oro bero, quẽnaro ĩ yiecomasirere ajiriarãja mu̶a.</s>
      <s id="b.JAM.5.11.5">To bajiri, “Manire quẽne ĩamaicõari, quẽnaro yigu̶ ñagũ̶mi Dios”, yimasirãja mu̶a.</s>
     </seg>
     <seg type="verse" id="b.JAM.5.12">
      <s id="b.JAM.5.12.1">Yu̶ mairã, gajeye ñamasusere mu̶are gotiaja yu̶: “Yiru̶arãja.</s>
      <s id="b.JAM.5.12.2">Dios quẽne masiami yu̶a yirotire” mu̶a yise ũnire yibeticõaña.</s>
      <s id="b.JAM.5.12.3">“Yiru̶arãja” yirã quẽne, “Yiru̶arãja” yi, “Yibetiru̶arãja” mu̶a yijama, “Yibetiru̶arãja” yicõa tu̶jasa, “Mani socajama, rojose manire yibogu̶mi Dios” yirã.</s>
     </seg>
     <seg type="verse" id="b.JAM.5.13">
      <s id="b.JAM.5.13.1">Rojose mu̶a tãmu̶ojama, “Yu̶are ejarẽmoña”, Diore yisẽniroti ñaja.</s>
      <s id="b.JAM.5.13.2">Mu̶a variquẽnajama, Diore basavariquẽnaroti ñaja.</s>
     </seg>
     <seg type="verse" id="b.JAM.5.14">
      <s id="b.JAM.5.14.1">Sĩgũ̶ ĩ rijajama, “Diore yu̶re sẽnibosato” yigu̶, mu̶are ũmato ñarãre jicõaroti ñaja ĩre.</s>
      <s id="b.JAM.5.14.2">To bajiro ĩ yijama, ũmato ñarãju̶a, ĩ tu̶ju̶ ejacõari, ĩre sẽnibosaru̶arãma ĩna.</s>
      <s id="b.JAM.5.14.3">Sẽnibosañarãne, u̶ye ĩre turu̶arãma, “Dios ĩre catioato” yirã.</s>
     </seg>
     <seg type="verse" id="b.JAM.5.15">
      <s id="b.JAM.5.15.1">To bajiri, “Mani sẽnirore bajiro ĩre catioru̶cu̶mi Dios” ĩna yitu̶oĩajama, rijagu̶re catioru̶cu̶mi.</s>
      <s id="b.JAM.5.15.2">To yicõari, rojose yir'i ĩ ñajama, rojose ĩ yirere ĩre masirioru̶cu̶mi Dios.</s>
     </seg>
     <seg type="verse" id="b.JAM.5.16">
      <s id="b.JAM.5.16.1">To bajiri, rojose mu̶a yirere gãmerã gotiya.</s>
      <s id="b.JAM.5.16.2">To bajiro yicõari, Diore gãmerã sẽnibosaya, rojose mu̶a yirere mu̶are masiriocõari, mu̶a rijasere quẽne ĩ catiorotire yirã.</s>
      <s id="b.JAM.5.16.3">To bajiri, Dios ĩ bojarore bajiro yirã mu̶a ñajama, mu̶a sẽnirore bajirone cu̶diru̶cu̶mi.</s>
     </seg>
     <seg type="verse" id="b.JAM.5.17">
      <s id="b.JAM.5.17.1">Diore gotirẽtobosarimasu̶, El'ias vãme cu̶timasir'i, manire bajiro bajimasiñuju.</s>
      <s id="b.JAM.5.17.2">To bajiboarine, “Oco quedibeticõato” yigu̶, Diore ĩ sẽnijama, ĩ sẽnirore bajirone idia cũ̶ma, gaje cũ̶ma gu̶dareco cõro oco quedibetimasiñuju.</s>
     </seg>
     <seg type="verse" id="b.JAM.5.18">
      <s id="b.JAM.5.18.1">Bero, Diore ĩ tudisẽnirone, oco quedimasiñuju quẽna.</s>
      <s id="b.JAM.5.18.2">Tiju̶ bero, quẽnaro ote rica cu̶timasiñuju.</s>
     </seg>
     <seg type="verse" id="b.JAM.5.19">
      <s id="b.JAM.5.19.1">Mu̶are yu̶ gotisere ajiya mu̶a, yu̶ mairã.</s>
      <s id="b.JAM.5.19.2">Mu̶a rãcagu̶, Cristore ajitirũ̶nu̶ tu̶jacõari, rojose yigu̶re, “Quẽna Cristore ajitirũ̶nu̶ato ĩ” yirã, ĩre mu̶a ejarẽmojama, ĩ rijato beroju̶ rojose ĩ tãmu̶oborotire ĩre yirẽtobosaru̶cu̶mi Dios.</s>
      <s id="b.JAM.5.19.3">To yicõari, rojose mu̶a yisere mu̶are quẽne masirioru̶cu̶mi Dios.</s>
      <s id="b.JAM.5.19.4">To cõro ñaja.</s>
     </seg>
    </div>
   </div>
   <div type="book" id="b.1PE">
    <div type="chapter" id="b.1PE.11">
     <seg type="verse" id="b.1PE.11.1">
      <s id="b.1PE.11.1.1">¿Ñati mu̶a, Dios ĩ beseriarã?</s>
      <s id="b.1PE.11.1.2">¿Ponto sitaju̶, Galacia sitaju̶, Capadocia sitaju̶, Asia sitaju̶, Bitinia sitaju̶ ñabaterã jediro, ñati mu̶a?</s>
      <s id="b.1PE.11.1.3">Adi queti mu̶are ucaja yu̶.</s>
      <s id="b.1PE.11.1.4">Gajeroriju̶ mu̶a ñabateboajaquẽne, Dios ĩ ñaroju̶ ñaja mu̶a ñarotiju̶.</s>
      <s id="b.1PE.11.1.5">To bajiri ĩ ocare bu̶to tu̶oĩarã ñari, adi macaru̶cu̶roana rãca ñaboarine, ĩna tu̶oĩarore bajiro tu̶oĩarã me ñarãja mu̶a.</s>
      <s id="b.1PE.11.1.6">Tirũ̶mu̶ju̶, “Ĩna ñaru̶arãma yu̶ rĩa bajiro bajirã” Dios ĩ yimasire ñajare, to bajirone bajiaja mu̶a.</s>
      <s id="b.1PE.11.1.7">To bajiri, “Rojose mana ñaama” mu̶are yiĩaru̶, Esp'iritu Santore mu̶are cõañumi.</s>
      <s id="b.1PE.11.1.8">To bajicõari, Jesucristo ocare cu̶dirãja mu̶a.</s>
      <s id="b.1PE.11.1.9">To bajiro yiyumi, rojose mu̶a yisere ĩ macu̶ su̶orine ĩ masiriorũgũrotire yigu̶.</s>
      <s id="b.1PE.11.1.10">Mu̶are quẽnarotigu̶, Diore ado bajise mu̶are sẽnibosaja yu̶: “Bu̶tobu̶sa quẽnase ĩnare cõaña”, mu̶are yisẽnibosarũgũaja yu̶.</s>
      <s id="b.1PE.11.1.11">“Yu̶ su̶ori yu̶ jacu̶ quẽnaro ĩ yise quetire gãjerãre gotimasioru̶cu̶ja mu̶” yigu̶, yu̶re cũcami Jesucristo.</s>
      <s id="b.1PE.11.1.12">Yu̶ ñaja Pedro, adi quetire mu̶are ucagu̶.</s>
     </seg>
     <seg type="verse" id="b.1PE.11.3">
      <s id="b.1PE.11.3.1">Mani u̶ju̶, Jesucristo jacu̶, bu̶to manire maigũ̶ ñari, rojose mani yisere “Yirẽtobosato” yigu̶, manire rijabosarotiyumi.</s>
      <s id="b.1PE.11.3.2">Ĩ rijato bero, ĩre tudicatioyumi.</s>
      <s id="b.1PE.11.3.3">To bajiro ĩ yire ñajare, Jesúre ajitirũ̶nu̶rã, Esp'iritu Santo su̶orine Diorãca quẽnaro ñacõari, ĩ bojarore bajiro yirã ñaja mani.</s>
      <s id="b.1PE.11.3.4">To bajicõari, mani rijato bero ĩ rãca quẽnaro ñacõa ñarũgũrona ñari, “Quẽnaro yaja mu̶”, Diore ĩre yito mani.</s>
     </seg>
     <seg type="verse" id="b.1PE.11.4">
      <s id="b.1PE.11.4.1">To yicõari, ĩ gotiriarore bajiro õ vecaju̶ bu̶to quẽnase manire Dios rĩare bajiro bajirãre yayiroti me manire ĩ u̶jorotire tu̶oĩavariquẽnaja mani.</s>
     </seg>
     <seg type="verse" id="b.1PE.11.5">
      <s id="b.1PE.11.5.1">Ĩ macu̶re ajitirũ̶nu̶rã mani ñajare, ĩ masise rãca manire quẽnaro coderũgũgũ̶mi, ĩ ñaroju̶ ejacõari, ĩ rãca quẽnaro mani ñarũgũrotire yigu̶.</s>
      <s id="b.1PE.11.5.2">To yicõari, adi macaru̶cu̶ro ti jedirirũ̶mu̶ ti ejaro, ĩ tu̶oĩariarore bajiro yigu̶, jediro quẽnaro manire ĩ yirũgũsere, to yicõari, õ vecaye manire ĩ u̶jorotire quẽne masiojeocõaru̶cu̶mi.</s>
     </seg>
     <seg type="verse" id="b.1PE.11.6">
      <s id="b.1PE.11.6.1">Tire tu̶oĩacõari, adigodoju̶ rojose tãmu̶orã ñaboarine, Dios tu̶ju̶ quẽnase mani bajirotire tu̶oĩa yurã ñari, bu̶to variquẽnaroti ñaja manire.</s>
     </seg>
     <seg type="verse" id="b.1PE.11.7">
      <s id="b.1PE.11.7.1">Rojose tãmu̶oboarine, Jesucristore mani ajitirũ̶nu̶cõa ñajama, “Ĩre ajitirũ̶nu̶rã masu ñaja” yiĩorã yaja mani.</s>
      <s id="b.1PE.11.7.2">Oro vaja cu̶tiro rẽtoro vaja cu̶tiaja Jesucristore mani ajitirũ̶nu̶se.</s>
      <s id="b.1PE.11.7.3">Oroju̶ama, jedise ñaja.</s>
      <s id="b.1PE.11.7.4">“¿Oro masu ñati?” yirã, asioĩama ĩna.</s>
      <s id="b.1PE.11.7.5">Tire bajiro bajiaja Jesucristore mani ajitirũ̶nu̶se quẽne.</s>
      <s id="b.1PE.11.7.6">“Yu̶ macu̶re ajitirũ̶nu̶rã masu ñati ĩna” yiĩaru̶, rojose mani tãmu̶osere yirẽtobosabecu̶mi Dios.</s>
      <s id="b.1PE.11.7.7">To bajiri rojose tãmu̶oboarine, Jesucristore mani ajitirũ̶nu̶cõa ñajama, “To cõrone tudivaru̶cu̶mi yu̶ macu̶” Dios ĩ yitu̶oĩariarũ̶mu̶ne, “Yu̶ ejarẽmose rãca quẽnaro yicaju̶ mu̶a”, manire yivariquẽnaru̶cu̶mi Dios.</s>
      <s id="b.1PE.11.7.8">To bajiro yigajanocõari, rũ̶cu̶bu̶oriaju̶ manire rojoru̶cu̶mi.</s>
     </seg>
     <seg type="verse" id="b.1PE.11.8">
      <s id="b.1PE.11.8.1">Jesucristore ĩabetiriarãja mu̶a.</s>
      <s id="b.1PE.11.8.2">To bajiboarine ĩre mairãja mu̶a quẽne.</s>
      <s id="b.1PE.11.8.3">Adirũ̶mu̶ri quẽne ĩre ĩamena ñaboarine, ĩre ajitirũ̶nu̶rã ñari, quẽnaro variquẽnarãja mu̶a.</s>
      <s id="b.1PE.11.8.4">Dios tu̶ana ĩna variquẽnarore bajiro bu̶to variquẽnarã ñari, mu̶a variquẽnasere rẽtobu̶saro gotiru̶aboarãja mu̶a.</s>
      <s id="b.1PE.11.8.5">To bajiboarine, gotmasimenaja.</s>
     </seg>
     <seg type="verse" id="b.1PE.11.9">
      <s id="b.1PE.11.9.1">Quẽnase mu̶are ĩ u̶jorotire, “To bajirone yiru̶cu̶mi” yitu̶oĩarã ñari, to bajirone bajirãja mu̶a.</s>
     </seg>
     <seg type="verse" id="b.1PE.11.10">
      <s id="b.1PE.11.10.1">To bajiro quẽnaro Dios manire ĩ yirotire gotiyuma tirũ̶mu̶ana, Diore gotirẽtobosariarã.</s>
      <s id="b.1PE.11.10.2">Quẽnagũ̶ ñari, manire ĩamaicõari, quẽnaro ĩ yirotire gotiboarine, bu̶tobu̶sa tire masiru̶aboayujarã ĩna.</s>
      <s id="b.1PE.11.10.3">To bajiri Diore ĩna gotirẽtobosarere quẽnaro buecõari, bu̶to tu̶oĩarũgũñujarã ĩna.</s>
     </seg>
     <seg type="verse" id="b.1PE.11.11">
      <s id="b.1PE.11.11.1">Esp'iritu Santore su̶orine Cristo ĩ bajirotire tu̶oĩa gotimasiñuma.</s>
      <s id="b.1PE.11.11.2">Bu̶to rojose ĩ tãmu̶oro bero, quẽnaro ĩ yirotire tu̶oĩa gotiyuma.</s>
      <s id="b.1PE.11.11.3">Tire gotiriarã ñaboarine, “To cõro ñaro bajiru̶aroja ti.</s>
      <s id="b.1PE.11.11.4">To bajiro bajicõari, bajiru̶aroja” yimasiru̶arã, ĩna gotisere buecõari, tu̶oĩarũgũboayujarã ĩna.</s>
     </seg>
     <seg type="verse" id="b.1PE.11.12">
      <s id="b.1PE.11.12.1">Tire quẽnaro masibetiboarine, Dios su̶orine ado bajiro tu̶oĩañujarã ĩna: “Tire ĩamenaja mani.</s>
      <s id="b.1PE.11.12.2">Mani beroana ĩaru̶arãma”, yitu̶oĩañujarã ĩna.</s>
      <s id="b.1PE.11.12.3">“Mani beroana” ĩna yijama, manirene gotirã yiyuma.</s>
      <s id="b.1PE.11.12.4">Cristo ĩ rijabosare su̶orine quẽnaro Dios ĩ yise queti goticudirimasa, yu̶a gotimasiosene ñaja Diore ĩna gotirẽtobosare.</s>
      <s id="b.1PE.11.12.5">Tire yu̶a gotimasiorotire yigu̶, Esp'iritu Santore cõañumi Dios.</s>
      <s id="b.1PE.11.12.6">Ti oca quẽnase ti ñajare, bu̶to ajimasiru̶arũgũrãma ángel mesa.</s>
     </seg>
     <seg type="verse" id="b.1PE.11.13">
      <s id="b.1PE.11.13.1">Ti ocare quẽnaro ajimasirã ñari, Cristo ĩ tudiejarirũ̶mu̶re quẽnaro Dios ĩ yirotire tu̶oĩa tu̶jamenane, tocãrãcajine mani yirotire quẽnaro tu̶oĩarũgũroti ñaja.</s>
     </seg>
     <seg type="verse" id="b.1PE.11.14">
      <s id="b.1PE.11.14.1">Dios rĩare bajiro bajirã ñari, Cristo ocare mu̶a masiroto rĩjoro, rojose mu̶a yirũgũriarore bajiro yibeticõari, ĩ bojarore bajiroju̶a yirũgũroti ñaja.</s>
     </seg>
     <seg type="verse" id="b.1PE.11.15">
      <s id="b.1PE.11.15.1">Dios, quẽnase rĩne yigu̶, “Yu̶ rĩa ñaru̶arãja mu̶a” ĩ yire ñajare, ĩre bajiro quẽnase rĩne yirũgũroti ñaja.</s>
     </seg>
     <seg type="verse" id="b.1PE.11.16">
      <s id="b.1PE.11.16.1">Ado bajiro gotiaja Dios ocare masa ĩna ucamasire: “Quẽnase rĩne yigu̶ ñaja yu̶.</s>
      <s id="b.1PE.11.16.2">To bajiri quẽnase rĩne yirũgũña mu̶a quẽne”, yigotiaja.</s>
     </seg>
     <seg type="verse" id="b.1PE.11.17">
      <s id="b.1PE.11.17.1">Gajeyerema, ado bajiro mani yigu̶ ñaboarine, masa jediro mani yisere ĩabeserocu̶ ñaami.</s>
      <s id="b.1PE.11.17.2">Ĩ ĩabesejama, “Ãnoama rojose yirã ĩna ñaboajaquẽne, quẽnaro ĩnare yiru̶cu̶ja yu̶”, yibetiru̶cu̶mi.</s>
      <s id="b.1PE.11.17.3">To bajiri, Diore “mani jacu̶” mu̶a yijama, rũ̶cu̶bu̶ose rãca ĩre yicõari, quẽnase rĩne yirũgũroti ñaja.</s>
     </seg>
     <seg type="verse" id="b.1PE.11.18">
      <s id="b.1PE.11.18.1">Tirũ̶mu̶ju̶ mu̶a ñicu̶a rojose ĩna yimasiriarore bajiro yirũgũriarã ñaboayuja mu̶a maji.</s>
      <s id="b.1PE.11.18.2">“Tire yitu̶jacõari, quẽnaro Dios ĩ yirona ñato” yigu̶, rojose mani yise vaja manire rijabosayumi Cristo.</s>
      <s id="b.1PE.11.18.3">Jẽre Cristo manire ĩ vaja yibosarere masirãja mu̶a.</s>
      <s id="b.1PE.11.18.4">Gajeyeũni yoaro ñabeti, gãjoa rãca me vaja yibosayumi.</s>
     </seg>
     <seg type="verse" id="b.1PE.11.19">
      <s id="b.1PE.11.19.1">Rojose yiĩabecu̶ ñari, ĩ rijare su̶orine, jediro rojose mani yire, mani yirotire quẽne manire vaja yibosayumi Cristo.</s>
     </seg>
     <seg type="verse" id="b.1PE.11.20">
      <s id="b.1PE.11.20.1">Adi macaru̶cu̶ro Dios ĩ rujeoroto rĩjoroju̶, tire manire ĩ vaja yibosarotire tu̶oĩacõari, ĩ macu̶re ĩ cõarotire tu̶oĩamasiñuju Dios.</s>
      <s id="b.1PE.11.20.2">To bajiri adi macaru̶cu̶ro tu̶sarirũ̶mu̶ri manire rijabosagu̶ ejayumi Cristo.</s>
     </seg>
     <seg type="verse" id="b.1PE.11.21">
      <s id="b.1PE.11.21.1">“Manire rijabosayumi Cristo” yirã ñari, Diore ajitirũ̶nu̶aja mani.</s>
      <s id="b.1PE.11.21.2">Cristore catiocõari, ĩ tu̶ rũ̶cu̶bu̶oriaju̶re ĩre rojoyuju Dios.</s>
      <s id="b.1PE.11.21.3">To bajiro ĩ yire ñajare, “Ĩ gotiriarore bajirone quẽnaro manire yiru̶cu̶mi Dios”, ĩre yitu̶oĩavariquẽnarãja mu̶a.</s>
     </seg>
     <seg type="verse" id="b.1PE.11.22">
      <s id="b.1PE.11.22.1">“Yu̶ macu̶re ajitirũ̶nu̶ña” Dios ĩ yirere cu̶diriarã ñaja mu̶a.</s>
      <s id="b.1PE.11.22.2">To bajiro bajirã ñari, tirũ̶mu̶ju̶ rojose mu̶a yirũgũre, mu̶a yitu̶jabetire yitu̶jacõari, socamenane sĩgũ̶ rĩare bajiro quẽnaro gãmerã mairoti ñaja.</s>
      <s id="b.1PE.11.22.3">To bajiri bu̶tobu̶sa mu̶a gãmerã mairotire bojaja yu̶.</s>
     </seg>
     <seg type="verse" id="b.1PE.11.23">
      <s id="b.1PE.11.23.1">Adirũ̶mu̶rirema, quẽnaseju̶are mani tu̶oĩarotire Dios ĩ ĩsiriarã ñari, quẽna gãme ruyuarãre bajiro bajirãja mu̶a.</s>
      <s id="b.1PE.11.23.2">Gajerodori ĩ oca ti vasoabetirotire bajiro mu̶a quẽne bajireacõari bero mu̶a caticõa ñarotire yigu̶, ĩ catisere ĩ ĩsiriarã ñarãja mu̶a.</s>
     </seg>
     <seg type="verse" id="b.1PE.11.24">
      <s id="b.1PE.11.24.1">Dios ocare masa ĩna ucamasire ado bajiro ti gotijare, to bajiro yaja yu̶: “Muiju ĩ jiado, bu̶to asirone, ta sĩnicoacaju̶.</s>
      <s id="b.1PE.11.24.2">Go quẽne, sĩniyayicoacaju̶.</s>
      <s id="b.1PE.11.24.3">To bajiri quẽnase ruyuboacati manicaju̶.</s>
      <s id="b.1PE.11.24.4">Tire bajirone bajirãma masa quẽne.</s>
      <s id="b.1PE.11.24.5">Yoaro mene bajireacoaru̶arãma.</s>
     </seg>
     <seg type="verse" id="b.1PE.11.25">
      <s id="b.1PE.11.25.1">To bajiboarine, mani u̶ju̶ ocaju̶ama ñacõa ñarũgũru̶aroja”, yigotiaja Dios ocare masa ĩna ucamasire.</s>
      <s id="b.1PE.11.25.2">“Mani u̶ju̶ oca” ti gotise, Cristo su̶orine quẽnaro Dios ĩ yise quetire, mu̶are gotimasiore ñaja.</s>
     </seg>
    </div>
    <div type="chapter" id="b.1PE.12">
     <seg type="verse" id="b.1PE.12.1">
      <s id="b.1PE.12.1.1">“Yu̶ macu̶re ajitirũ̶nu̶ña” Dios ĩ yirere cu̶diriarã ñari, jediro rojose yibetirũgũroti ñaja.</s>
      <s id="b.1PE.12.1.2">Adi ũnire yibetirũgũña mu̶a: Gãjerãre yitobesa.</s>
      <s id="b.1PE.12.1.3">Socabesa.</s>
      <s id="b.1PE.12.1.4">Gãjerãre, “Quẽnaro ñaama”, ĩnare yiĩatebesa.</s>
      <s id="b.1PE.12.1.5">Gãjerãre rojose ñagõmacabesa.</s>
     </seg>
     <seg type="verse" id="b.1PE.12.2">
      <s id="b.1PE.12.2.1">Bu̶tobu̶sa Dios ocare ajivariquẽnacõari, ti gotirore bajiro yiru̶a tu̶oĩarũtuaroti ñaja mu̶are.</s>
      <s id="b.1PE.12.2.2">Sũca bu̶to ũjuru̶agu̶re bajiro tire yiru̶a tu̶oĩarũtuaroti ñaja.</s>
      <s id="b.1PE.12.2.3">To bajiro mu̶a yijama, “Quẽnaro manire yami Dios” yimasirã ñari, quẽnabu̶saro ĩ bojarore bajiro yirũtuaru̶arãja mu̶a.</s>
      <s id="b.1PE.12.2.4">To bajiro mu̶a yijama, Dios tu̶ju̶ quẽnaro ñacõa ñarũgũru̶arãja.</s>
     </seg>
     <seg type="verse" id="b.1PE.12.4">
      <s id="b.1PE.12.4.1">To bajiri, mani u̶ju̶re Jesucristo, mani catirotire manire ĩsigũ̶re quẽnaro ajitirũ̶nu̶cõa ñaña.</s>
      <s id="b.1PE.12.4.2">Ĩne ñaami masa vi quẽnorã gũ̶ta ĩna cũsu̶orica, ñamasuricare bajiro bajigu̶.</s>
      <s id="b.1PE.12.4.3">Ĩre bu̶to ĩatecama masa.</s>
      <s id="b.1PE.12.4.4">Ĩre ĩna ĩateboajaquẽne, Dioju̶ama, “Ñamasugũ̶ ñaru̶cu̶mi”, ĩre yiyumi.</s>
     </seg>
     <seg type="verse" id="b.1PE.12.5">
      <s id="b.1PE.12.5.1">To bajiro yigu̶ ñari, mu̶are quẽne Jesucristore ajitirũ̶nu̶rã rãcana mu̶a ñajare, Dios ya vire gũ̶ta ĩ jeomu̶javasere bajiro bajiaja mu̶a.</s>
      <s id="b.1PE.12.5.2">To bajicõari, ti vi ñarã, quẽnase rĩne yirã, paiare bajiro bajiaja mu̶a.</s>
      <s id="b.1PE.12.5.3">To bajiri, Esp'iritu Santo su̶ori Dios ĩ ĩavariquẽnasere yiñaña.</s>
     </seg>
     <seg type="verse" id="b.1PE.12.6">
      <s id="b.1PE.12.6.1">Isa'ias ĩ ucamasire Dios oca ado bajiro ti gotijare, Jesucristo su̶orine Dios ĩ quẽnorivire bajiro bajiaja mu̶a: “Sión vãme cu̶ti maca ñarica gũ̶ta, gajea gũ̶ta rẽtoro quẽnaricare bajiro bajirocu̶re cũru̶cu̶ja yu̶.</s>
      <s id="b.1PE.12.6.2">Ĩre ajitirũ̶nu̶rãju̶ama, yu̶ goticatore bajiro ĩnare quẽnaro yu̶ yirũgũjare, ‘Ĩ yirore bajiro yigu̶ ñagũ̶mi’ yu̶re yivariquẽnaru̶arãma”, yigotiaja Dios ocare masa ĩna ucamasire, Cristore Dios ĩ gotirere yiro.</s>
     </seg>
     <seg type="verse" id="b.1PE.12.7">
      <s id="b.1PE.12.7.1">To bajiri, Jesucristore ajitirũ̶nu̶rã ñari, ĩre bu̶to maiaja mani.</s>
      <s id="b.1PE.12.7.2">Gãjerã, ĩre ajimenaju̶arema, Dios ocare masa ĩna ucamasire ti gotirore bajiro bajiaja.</s>
      <s id="b.1PE.12.7.3">Ĩnarema, gũ̶ta ĩna rocariare bajiro bajiami Jesús.</s>
      <s id="b.1PE.12.7.4">Ado bajiro gotiaja ti: “Gũ̶ta rãca vi quẽnorimasa coja gũ̶tare rocarãma ĩna.</s>
      <s id="b.1PE.12.7.5">Ĩna rocaria ñaboarine, gajea gũ̶ta rẽtoro quẽnarica ñaru̶aroja tia.</s>
      <s id="b.1PE.12.7.6">Tia gũ̶ta su̶orine quẽnarivi quẽnoru̶cu̶mi Dios.</s>
      <s id="b.1PE.12.7.7">Tia manijama, quẽnomasibetibogu̶mi”, yigotiaja Dios ocare masa ĩna ucamasire.</s>
     </seg>
     <seg type="verse" id="b.1PE.12.8">
      <s id="b.1PE.12.8.1">To yicõari, gajeye Dios ocare masa ĩna ucamasire “Gũ̶ta masa ĩna ju̶ata quedirotiare bajiro bajiami Jesús” yigotiro yaja.</s>
      <s id="b.1PE.12.8.2">“Coja gũ̶ta, ĩna ju̶ata quedirotiare bajiro bajirocu̶re cũru̶cu̶ja yu̶”, yigotiyuja ti.</s>
      <s id="b.1PE.12.8.3">To bajiro ti gotijama, Cristo ocare ajimena ñari, ĩna rijato beroju̶ rojose ĩna tãmu̶otu̶jabetirotire yiro yaja.</s>
      <s id="b.1PE.12.8.4">“To bajiro bajiru̶arãma” Dios ĩ yigotiriarore bajirone bajiru̶arãma.</s>
     </seg>
     <seg type="verse" id="b.1PE.12.9">
      <s id="b.1PE.12.9.1">To bajiro bajirona me ñaja mu̶aju̶ama.</s>
      <s id="b.1PE.12.9.2">Dios su̶orine ĩ macu̶re ajitirũ̶nu̶cõari, ĩ yarã ñaja mu̶a.</s>
      <s id="b.1PE.12.9.3">Dios, mani u̶ju̶re rũ̶cu̶bu̶orã, ĩ bojarore bajiro quẽnaro yirũgũrã ñaja mu̶a.</s>
      <s id="b.1PE.12.9.4">Ĩ su̶orine cojo masare bajiro bajirã ñari, ĩ bojasere yirã ñaja.</s>
      <s id="b.1PE.12.9.5">Rojose mu̶a yisere ĩ macu̶ ĩ vaja yijeobosare ñajare, Dios yarã ñaja mu̶a.</s>
      <s id="b.1PE.12.9.6">“Ñajediro quẽnaro yu̶ yisere gãjerãre gotiato” yigu̶, “Yu̶ yarã ñaru̶arãja”, mu̶are yiyumi.</s>
      <s id="b.1PE.12.9.7">Diore mu̶a ajitirũ̶nu̶roto rĩjoroju̶, ĩre masimena ñari, vãtia u̶ju̶ ĩ bojasere yirã ñaboayuja mu̶a maji.</s>
      <s id="b.1PE.12.9.8">To bajiro yirã mu̶a ñaboajaquẽne, mu̶are ĩamaicõari, quẽnaro ĩ yire ñajare, ĩre masirã ñari, rojose yitu̶jacõari, Dios ĩ bojaseju̶are yirã ñarãja mu̶a.</s>
     </seg>
     <seg type="verse" id="b.1PE.12.10">
      <s id="b.1PE.12.10.1">Tirũ̶mu̶ju̶ Dios ĩ ĩamaimena ñañuja mu̶a maji.</s>
      <s id="b.1PE.12.10.2">To bajiri, sĩgũ̶ rĩare bajiro ñabesuja mu̶a maji.</s>
      <s id="b.1PE.12.10.3">Adirũ̶mu̶rirema ĩ masune quẽnaro ĩ yijare, ĩ yarã ñarãja mu̶a yuja.</s>
     </seg>
     <seg type="verse" id="b.1PE.12.11">
      <s id="b.1PE.12.11.1">Yu̶ mairã, adigodoju̶ ñarã yoaro me catiñarona ñaja mani.</s>
      <s id="b.1PE.12.11.2">To bajiboarine õ vecaju̶ Dios tu̶ju̶ ñaja mani ñacõa ñarũgũrotoju̶ama.</s>
      <s id="b.1PE.12.11.3">To bajiro bajirona ñari, rojose mu̶a yiru̶a tu̶oĩasere yibetirũgũña.</s>
      <s id="b.1PE.12.11.4">Rojose mu̶a yirũgũjama, Diore mu̶a ajitirũ̶nu̶boasere yitu̶jarã ñari, rojose yiecoru̶arãja.</s>
     </seg>
     <seg type="verse" id="b.1PE.12.12">
      <s id="b.1PE.12.12.1">Diore masimena vatoaju̶ ñarã ñari, quẽnase rĩne yirũgũña, “ ‘Rojose yama’ gãjerãre yi ocasãroma” yirã.</s>
      <s id="b.1PE.12.12.2">Quẽnase rĩne mu̶a yicõa ñasere ĩariarã ñari, “Mu̶ su̶orine quẽnaro yirũgũcama”, Diore yiru̶arãma, masare ĩ ĩabeserirũ̶mu̶ ti ejaro.</s>
     </seg>
     <seg type="verse" id="b.1PE.12.13">
      <s id="b.1PE.12.13.1">Roma macagu̶ u̶ju̶ ñamasugũ̶, ĩre cu̶dirũgũña mu̶a.</s>
      <s id="b.1PE.12.13.2">Ĩre moabosarãre quẽne cu̶dirũgũña.</s>
      <s id="b.1PE.12.13.3">“Rojose yirãre rojose ĩna yise vaja rojose yu̶re yibosato” yigu̶, to yicõari, “Quẽnaro yirãre quẽnaro ĩna yise vaja quẽnaro yu̶re yibosato” yigu̶, ĩnare cũgũ̶mi u̶ju̶ ñamasugũ̶.</s>
      <s id="b.1PE.12.13.4">Õ vecagu̶, mani u̶ju̶re quẽnaro ĩna rũ̶cu̶bu̶orotire bojarã ñari, quẽnaro ĩnare cu̶dirũgũña mu̶a.</s>
     </seg>
     <seg type="verse" id="b.1PE.12.15">
      <s id="b.1PE.12.15.1">Diore ajimena, mu̶are rojose ĩna ocasãrere ajicõari, “Socase ñaja” u̶jarã ĩna yitu̶oĩarotire yigu̶, quẽnase rĩne mu̶a yirũgũsere bojaami Dios.</s>
     </seg>
     <seg type="verse" id="b.1PE.12.16">
      <s id="b.1PE.12.16.1">Ado bajiro ti bajijare, Dios ĩ bojasere yirũgũroti ñaja: Rojose mani yiboajaquẽne, manire masirioyumi Dios.</s>
      <s id="b.1PE.12.16.2">To bajiro ĩ yire ñajare, “Rojose mani yijama, no yibeaja”, yitu̶oĩaroti me ñaja.</s>
      <s id="b.1PE.12.16.3">Ado bajiroju̶a tu̶oĩarũgũroti ñaja: “Manire maigũ̶ ñari, rojose mani yirere masirioyumi Dios.</s>
      <s id="b.1PE.12.16.4">To bajiri, mani quẽne, ĩre mairã ñari, ĩ bojaseju̶are yiru̶arãja”, yitu̶oĩarũgũroti ñaja.</s>
     </seg>
     <seg type="verse" id="b.1PE.12.17">
      <s id="b.1PE.12.17.1">Masa jedirore rũ̶cu̶bu̶oroti ñaja.</s>
      <s id="b.1PE.12.17.2">Gãjerã Jesucristore ajitirũ̶nu̶rãre quẽne mairũgũroti ñaja.</s>
      <s id="b.1PE.12.17.3">“Ĩre mani cu̶dibetijama, manire ĩavariquẽnabecu̶mi Dios” yitu̶oĩarã ñari, ĩ bojarore bajiro yirũgũña.</s>
      <s id="b.1PE.12.17.4">To yicõari, Roma macagu̶ u̶ju̶ ñamasugũ̶re quẽne quẽnaro rũ̶cu̶bu̶orũgũña.</s>
     </seg>
     <seg type="verse" id="b.1PE.12.18">
      <s id="b.1PE.12.18.1">Mu̶a, gãjerãre moabosarã, mu̶a u̶jarãre ajirũ̶cu̶bu̶ocõari, ĩna rotisere quẽnaro cu̶dirũgũroti ñaja.</s>
      <s id="b.1PE.12.18.2">Quẽnaro yirã ĩna ñajama, ĩna ñabetijaquẽne, ĩna rotisere quẽnaro cu̶diroti ñaja.</s>
     </seg>
     <seg type="verse" id="b.1PE.12.19">
      <s id="b.1PE.12.19.1">Cojojirema sĩgũ̶ rojose ĩ yibetiboajaquẽne, “Rojose yiyuja mu̶” ĩre yitu̶oĩacõari, rojose ĩre yigu̶mi ĩ u̶ju̶.</s>
      <s id="b.1PE.12.19.2">To bajiro ĩ yiboajaquẽne, ĩre moabosarimasu̶ju̶a, Dios ĩ bojarore bajiro yigu̶ ñari, ĩ gãmebetijama, “Quẽnaroja”, yiru̶cu̶mi Dios.</s>
     </seg>
     <seg type="verse" id="b.1PE.12.20">
      <s id="b.1PE.12.20.1">Rojose mu̶a yijama, to bajiro mu̶a yise vaja rojose mu̶are yigu̶mi mu̶a u̶ju̶.</s>
      <s id="b.1PE.12.20.2">To ĩ yiro bero, “Rojose mani yijare, to bajiro yimi” yimasirã ñari, ĩre gãmebetiru̶arãja.</s>
      <s id="b.1PE.12.20.3">To bajiboarine, quẽnaro mu̶a yiboajaquẽne, rojose mu̶are ĩ yijama, rojose tãmu̶oboarine, gãmebetiru̶arãja mu̶a.</s>
      <s id="b.1PE.12.20.4">To bajiro mu̶a bajise ñaja Dios ĩ ĩavariquẽnase.</s>
     </seg>
     <seg type="verse" id="b.1PE.12.21">
      <s id="b.1PE.12.21.1">To bajiro mu̶a bajirotire yigu̶, “Yu̶ rĩa ñaña”, mu̶are yirimi Dios.</s>
      <s id="b.1PE.12.21.2">Cristo quẽne, manire rojose tãmu̶obosagu̶ ñaboarine, gãmebeticami.</s>
      <s id="b.1PE.12.21.3">To bajiro ĩ bajicati ti ñajare, ĩre bajiro bajiroti ñaja manire quẽne.</s>
     </seg>
     <seg type="verse" id="b.1PE.12.22">
      <s id="b.1PE.12.22.1">Cojojirema rojose yiĩabeticami.</s>
      <s id="b.1PE.12.22.2">Ñimu̶ju̶are yitobeticami.</s>
     </seg>
     <seg type="verse" id="b.1PE.12.23">
      <s id="b.1PE.12.23.1">Masa ĩre ĩna tud'iboajaquẽne, ĩnare tud'igãmebeticami.</s>
      <s id="b.1PE.12.23.2">Rojose ĩre ĩna yirone, “Yu̶re rojose mu̶a yise vaja rojose mu̶are yiru̶cu̶ja”, ĩnare yibeticami.</s>
      <s id="b.1PE.12.23.3">Ado bajiroju̶a tu̶oĩacami: “Dios ñaami, masa rojose ĩna yise vaja rojose ĩnare yigãmerocu̶ma.</s>
      <s id="b.1PE.12.23.4">To bajiro ĩ yijama, quẽnaro riojo yiru̶cu̶mi”, yitu̶oĩacami.</s>
     </seg>
     <seg type="verse" id="b.1PE.12.24">
      <s id="b.1PE.12.24.1">To bajicõari, yucú̶tẽroju̶ ĩre ĩna jaju sĩarone, rojose mani yise vaja, manire rojose tãmu̶obosacami, rojose yibeticõari, quẽnaseju̶are mani yirotire yigu̶.</s>
     </seg>
     <seg type="verse" id="b.1PE.12.25">
      <s id="b.1PE.12.25.1">Tirũ̶mu̶ju̶ma Diore ajimena ñari, oveja codeecobeticõari, ĩna mavisiacudirore bajiro bajiyuja mu̶a maji.</s>
      <s id="b.1PE.12.25.2">Yucu̶rema, Cristore ajitirũ̶nu̶rã ñari, oveja codeecorãre bajiro bajiaja mu̶a.</s>
     </seg>
    </div>
    <div type="chapter" id="b.1PE.13">
     <seg type="verse" id="b.1PE.13.1">
      <s id="b.1PE.13.1.1">Rõmia, manaju̶ cu̶tirãre, mu̶are gotigu̶ yaja yu̶: Mu̶a quẽne, mani u̶ju̶ ĩ ĩavariquẽnarotire bojarã ñari, mu̶a manaju̶re quẽnaro cu̶dirũgũña.</s>
      <s id="b.1PE.13.1.2">Sĩgũ̶ri, mu̶a manaju̶a, Cristo ocare ajimena ñarãma.</s>
      <s id="b.1PE.13.1.3">To bajiri, Cristo ocare mu̶a gotibosasere ajiru̶amenama.</s>
      <s id="b.1PE.13.1.4">Ti ocare gotibetiboarine, Diore rũ̶cu̶bu̶ocõari, quẽnase rĩne yiñaña mu̶a.</s>
      <s id="b.1PE.13.1.5">To bajiro mu̶a yisere ĩacõari, ĩna quẽne Cristo ocare ajitirũ̶nu̶borãma.</s>
     </seg>
     <seg type="verse" id="b.1PE.13.3">
      <s id="b.1PE.13.3.1">“ ‘Manire ĩavariquẽnato ũ̶mu̶a’ yirã, ¿no bajiro yirãti mani?” mu̶a yitu̶oĩajama, “Ado bajiro yiru̶arãja”, yitu̶oĩabetiroti ñaja: Mu̶a joa quẽnorotire, quẽnase mu̶a bu̶sarotire, mu̶a gãmo yorotire, to yicõari, quẽnase mu̶a sudi sãñarotire quẽne, ti ũnire bu̶to tu̶oĩaroti me ñaja.</s>
     </seg>
     <seg type="verse" id="b.1PE.13.4">
      <s id="b.1PE.13.4.1">Ado bajiroju̶a bu̶to tu̶oĩaroti ñaja: Quẽnase yiru̶a tu̶oĩarũgũroti ñaja.</s>
      <s id="b.1PE.13.4.2">Mani ruju̶aye jedise ñaja.</s>
      <s id="b.1PE.13.4.3">Quẽnase mani tu̶oĩaseju̶ama jedibetiru̶aroja.</s>
      <s id="b.1PE.13.4.4">To bajiri, mu̶a manaju̶are ajirũ̶cu̶bu̶ocõari, ĩnare quẽnaro mu̶a yirotire tu̶oĩarũgũroti ñaja.</s>
      <s id="b.1PE.13.4.5">To bajiro mu̶a yijama, mu̶are bu̶to ĩavariquẽnaru̶cu̶mi Dios.</s>
     </seg>
     <seg type="verse" id="b.1PE.13.5">
      <s id="b.1PE.13.5.1">Tirũ̶mu̶ju̶ to bajiro quẽnaro yirã ñamasiñujarã rõmia manaju̶ cu̶timasiriarã.</s>
      <s id="b.1PE.13.5.2">Diore rũ̶cu̶bu̶omasiriarã, “Manire ĩ gotiriarore bajiro yiru̶cu̶mi”, yitu̶oĩamasiñujarã.</s>
      <s id="b.1PE.13.5.3">To yicõari, ĩna manaju̶re cu̶dirũgũmasiñujarã ĩna.</s>
     </seg>
     <seg type="verse" id="b.1PE.13.6">
      <s id="b.1PE.13.6.1">To bajirone bajimasiñuju Sara vãme cu̶timasirio.</s>
      <s id="b.1PE.13.6.2">So manaju̶ Abrahamre ĩre so jijama, “Yu̶ u̶ju̶”, ĩre yimasiñuju, ĩre rũ̶cu̶bu̶ogo.</s>
      <s id="b.1PE.13.6.3">To yicõari, ĩre quẽnaro cu̶dimasiñuju so.</s>
      <s id="b.1PE.13.6.4">So bajiriarore bajiro bajiroti ñaja mu̶are quẽne.</s>
      <s id="b.1PE.13.6.5">Mu̶a manaju̶a rojose ĩna yirotire tu̶oĩa güimenane, quẽnaro yicõa ñaroti ñaja.</s>
     </seg>
     <seg type="verse" id="b.1PE.13.7">
      <s id="b.1PE.13.7.1">Ũ̶mu̶a, manajo cu̶tirãre, mu̶are quẽne gotiaja yu̶: Mu̶a quẽne, mani u̶ju̶ ĩ ĩavariquẽnarotire bojarã ñari, “Rõmia tĩmabetibu̶sarã ñaama” yitu̶oĩacõari, mu̶a manajoare ĩnare ejarẽmorũgũña.</s>
      <s id="b.1PE.13.7.2">To yicõari, Dios quẽnagũ̶ ñari, ĩnare quẽne, ĩna rijato beroju̶ “Tudirijabeticõato” yigu̶, ĩ catisere ĩ ĩsiriarã ĩna ñajare, ĩnare quẽnaro rũ̶cu̶bu̶oya.</s>
      <s id="b.1PE.13.7.3">Quẽnaro ĩnare mu̶a rũ̶cu̶bu̶obetijama, ĩre mu̶a sẽnisere ajibetiru̶cu̶mi Dios.</s>
     </seg>
     <seg type="verse" id="b.1PE.13.8">
      <s id="b.1PE.13.8.1">Gãjerã Cristore ajitirũ̶nu̶rã rãca mu̶a bajiñarotire mu̶a jedirore gotitu̶sagu̶ yaja yu̶.</s>
      <s id="b.1PE.13.8.2">Sĩgũ̶re bajiro quẽnaro tu̶oĩacõari, ñarũgũru̶arãja mu̶a.</s>
      <s id="b.1PE.13.8.3">Gãjerã rojose ĩna tãmu̶osere mu̶a ĩajama, ĩnare ĩamaicõari, ejarẽmoroti ñaja.</s>
      <s id="b.1PE.13.8.4">“Yu̶ rẽtoro ñamasurã ñaama”, gãjerãre yitu̶oĩaroti ñaja.</s>
     </seg>
     <seg type="verse" id="b.1PE.13.9">
      <s id="b.1PE.13.9.1">Gãjerã rojose mu̶are ĩna yijama, ĩnare gãmebetiroti ñaja.</s>
      <s id="b.1PE.13.9.2">Gãjerã mu̶are ĩna tud'ijama, ĩnare tud'igãmebetiroti ñaja.</s>
      <s id="b.1PE.13.9.3">Ado bajiroju̶a ĩnare yirũgũroti ñaja: Tud'igãmemenane, quẽnaro ĩna ñarotire yirã, Diore ĩnare sẽnibosaya.</s>
      <s id="b.1PE.13.9.4">To bajiro mu̶a yirũgũsere bojaami Dios, “To bajiro ĩna yijama, jediro quẽnase yu̶ ĩsiru̶asere bu̶jaru̶arãma” mu̶are yimasigũ̶ ñari.</s>
     </seg>
     <seg type="verse" id="b.1PE.13.10">
      <s id="b.1PE.13.10.1">Dios ocare masa ĩna ucamasire ado bajiro ti gotijare, “Tire riojo gotiami Pedro”, yimasirãja mu̶a: “Quẽnaro ĩna ñaru̶ajama, ĩna ñagõroto rĩjoro quẽnaro tu̶oĩarũgũru̶arãma, ‘Rojose ñagõrobe’ yirã.</s>
      <s id="b.1PE.13.10.2">To yicõari, gãjerãre yitobetiru̶arãma.</s>
     </seg>
     <seg type="verse" id="b.1PE.13.11">
      <s id="b.1PE.13.11.1">Rojose yitu̶jacõari, quẽnaseju̶are yirũgũru̶arãma.</s>
      <s id="b.1PE.13.11.2">‘Gãjerã rãca quẽnaro ñarãsa’ yirã, ĩna yimasiro cõro quẽnaro ĩnare yicõa ñarũgũru̶arãma.</s>
     </seg>
     <seg type="verse" id="b.1PE.13.12">
      <s id="b.1PE.13.12.1">Quẽnaro yirãre ĩatirũ̶nu̶rũgũami Dios.</s>
      <s id="b.1PE.13.12.2">To bajiri, ĩre ĩna sẽnijama, ĩnare ejarẽmorũgũami.</s>
      <s id="b.1PE.13.12.3">To bajiboarine, rojose yirãrema ĩavariquẽnabeami”, yigotiaja Dios ocare masa ĩna ucamasire.</s>
     </seg>
     <seg type="verse" id="b.1PE.13.13">
      <s id="b.1PE.13.13.1">Quẽnase rĩne mu̶a yicõa ñajama, ñimarãju̶a mu̶are rojose yigu̶, magũ̶mi.</s>
     </seg>
     <seg type="verse" id="b.1PE.13.14">
      <s id="b.1PE.13.14.1">To bajiboarine, sĩgũ̶ri rojose mu̶are ĩna yijama, “Quẽnaro manire yiru̶cu̶mi Dios” yimasirã ñari, rojose mu̶are yirãre güibeticõari, bu̶to variquẽnaroti ñaja mu̶are.</s>
     </seg>
     <seg type="verse" id="b.1PE.13.15">
      <s id="b.1PE.13.15.1">“Cristo, mani u̶ju̶, jediro masigũ̶ ñaami”, yitu̶oĩa rũ̶cu̶bu̶ocõa ñarũgũrãja mu̶a.</s>
      <s id="b.1PE.13.15.2">Gãjerã, “¿No bajiro tu̶oĩarã ñari, ‘Quẽnaro yu̶are yiru̶cu̶mi Dios’ yati mu̶a?” mu̶are ĩna yisẽniĩajama, mu̶a cu̶dirotire quẽnaro tu̶oĩa yuya mu̶a.</s>
     </seg>
     <seg type="verse" id="b.1PE.13.16">
      <s id="b.1PE.13.16.1">“Ĩna rẽtoro masirã ñaja” yitu̶oĩamenane, Dios ĩ bojarore bajiro ĩnare quẽnaro cu̶diru̶arãja mu̶a.</s>
      <s id="b.1PE.13.16.2">“Rojose yama” gãjerãre ĩna yigotisere ajicõari, “Socarã yaja mu̶a” ĩna yibojoneorotire yirã, quẽnase rĩne yirũgũru̶arãja mu̶a.</s>
      <s id="b.1PE.13.16.3">Cristore ajitirũ̶nu̶rã ñari, to bajiro yiroti ñaja mu̶are.</s>
     </seg>
     <seg type="verse" id="b.1PE.13.17">
      <s id="b.1PE.13.17.1">Rojose mu̶a yise su̶orine rojose mu̶are ĩna yijama, “Ju̶aji to bajiro yibetiru̶arãja”, yitu̶oĩaru̶arãja mu̶a.</s>
      <s id="b.1PE.13.17.2">Ti quẽne quẽnase ñaja, bajiroju̶ma.</s>
      <s id="b.1PE.13.17.3">To bajiboarine ti rẽtoro quẽnamasuse ñaja quẽnase mu̶a yise su̶orine Dios ĩ bojarore bajiro rojose mu̶a tãmu̶ojama.</s>
     </seg>
     <seg type="verse" id="b.1PE.13.18">
      <s id="b.1PE.13.18.1">Cristo quẽne, quẽnase rĩne yigu̶ ñaboarine, rojose tãmu̶ocõari, rojose yirãre manire rijabosacami.</s>
      <s id="b.1PE.13.18.2">To bajiro bajicami, Dios tu̶ju̶ quẽnaro mani ñarũgũrotire yigu̶.</s>
      <s id="b.1PE.13.18.3">Rijacoaboarine, Esp'iritu Santo su̶orine tudicatiyumi.</s>
     </seg>
     <seg type="verse" id="b.1PE.13.19">
      <s id="b.1PE.13.19.1">To bajicõari, rijariarã, tubiberiaroju̶ ñarãre ĩnare gotimasiogũ̶ vasuju Cristo.</s>
     </seg>
     <seg type="verse" id="b.1PE.13.20">
      <s id="b.1PE.13.20.1">To ñariarã, Noé ĩ ñamasiriarodoju̶ ñariarã ñañujarã.</s>
      <s id="b.1PE.13.20.2">Ĩnare Dios ocare gotimasiboayuju Noé.</s>
      <s id="b.1PE.13.20.3">Ajiru̶abetimasiñujarã ĩna.</s>
      <s id="b.1PE.13.20.4">To bajiri, cũmua jairicare Noé ĩ quẽnotoyene, ĩre ĩna ajirotire yoaro yumasiboayuju Dios.</s>
      <s id="b.1PE.13.20.5">Ĩre ajibeticõa ñamasiñujarã ĩna.</s>
      <s id="b.1PE.13.20.6">To cõrone cũmua quẽnogajanocõari, cojomo cõro jedi, gaje ãmo idia jẽnituarirãcu̶ rĩne vasãjamasiñujarã.</s>
      <s id="b.1PE.13.20.7">Oco ñamu̶se rãca ĩ ruureare su̶orine rojorã rãca ĩna ñacõa ñaborotire ĩnare yirẽtobosamasiñuju Dios.</s>
     </seg>
     <seg type="verse" id="b.1PE.13.21">
      <s id="b.1PE.13.21.1">Oco rãca mani bautizaecorirũ̶mu̶ne, manire rojose tãmu̶oboronare yirẽtobosayumi Dios.</s>
      <s id="b.1PE.13.21.2">“Ti ũnine bajiyuja ti Noére Dios ĩ yimasire quẽne”, yimasiaja mani.</s>
      <s id="b.1PE.13.21.3">Oco rãca mani bautizecojama, Dios mani jacu̶re quẽnaro mani tu̶oĩarotire yirã, “Rojose yu̶a yisere masirioya”, ĩre yisẽniaja mani.</s>
      <s id="b.1PE.13.21.4">To yicõari, “Jesucristo manire ĩ rijabosaro bero Dios ĩre ĩ catiore ñajare, manire rojose tãmu̶oboronare yirẽtobosayumi”, yaja mani.</s>
     </seg>
     <seg type="verse" id="b.1PE.13.22">
      <s id="b.1PE.13.22.1">Jesucristo, tudicaticõari, õ vecaju̶ Diorãca rotiñagũ̶mi.</s>
      <s id="b.1PE.13.22.2">Toju̶ ñarã, u̶jarã ñamasurã, ñamasumena quẽne, ángel mesa, gãjerã quẽne, ĩ rotisere cu̶diñarãma.</s>
     </seg>
    </div>
    <div type="chapter" id="b.1PE.14">
     <seg type="verse" id="b.1PE.14.1">
      <s id="b.1PE.14.1.1">Adigodoju̶ ñagũ̶, rojose tãmu̶ocami Cristo.</s>
      <s id="b.1PE.14.1.2">To bajiri, manire quẽne, “To bajiro mani bajirotire Dios ĩ bojajama, rojose tãmu̶oru̶arãja”, yitu̶oĩaroti ñaja.</s>
      <s id="b.1PE.14.1.3">Rojose tãmu̶ocõari, Cristore bu̶tobu̶sa mani tu̶oĩajama, rojosere yiru̶a tu̶oĩamenaja mani.</s>
     </seg>
     <seg type="verse" id="b.1PE.14.2">
      <s id="b.1PE.14.2.1">To bajiro mani tu̶oĩarũgũjama, adigodoju̶ mani catiñaro cõro mani masu mani bojarore bajiro yibeticõari, Dios ĩ bojaseju̶are yirũgũru̶arãja.</s>
     </seg>
     <seg type="verse" id="b.1PE.14.3">
      <s id="b.1PE.14.3.1">Ado bajiro ti bajijare, to bajiro yirũgũroti ñaja mu̶are: Diore mu̶a masiroto rĩjoro, mu̶a masu mu̶a bojarore bajiro, ado bajiro yirũgũñuja mu̶a maji: Rojose yirã ñari, rõmia rãca ajeriarã cu̶tirũgũñuja mu̶a.</s>
      <s id="b.1PE.14.3.2">Idire mecu̶ose idimecu̶cõari, rojose yicudirũgũñuja mu̶a.</s>
      <s id="b.1PE.14.3.3">“Ado bajirã ñarãma” ĩna masune yiquẽnorujeocõari, ĩna rũ̶cu̶bu̶orãre mu̶a quẽne rũ̶cu̶bu̶orũgũñuja.</s>
     </seg>
     <seg type="verse" id="b.1PE.14.4">
      <s id="b.1PE.14.4.1">To bajiro mu̶a yirũgũboarere yitu̶jacõari, rojose yirã rãca mu̶a ñabetijare, adirũ̶mu̶rirema “¿no yirã mani rãca rojose yiru̶abeati?</s>
      <s id="b.1PE.14.4.2">Rojorã ñaama” mu̶are yitu̶oĩacõari, ajatud'irãma ĩna.</s>
     </seg>
     <seg type="verse" id="b.1PE.14.5">
      <s id="b.1PE.14.5.1">To bajiro mu̶are ajatud'irã, “Rojose yirã ñari, ĩnare ajatud'icaju̶ yu̶a”, mani u̶ju̶re yigotiroti ñaja ĩnare.</s>
      <s id="b.1PE.14.5.2">Mani u̶ju̶ ñaami yoaro mene vadicõari, catirãre, rijariarãre quẽne ĩabeserocu̶.</s>
     </seg>
     <seg type="verse" id="b.1PE.14.6">
      <s id="b.1PE.14.6.1">Yoaro me to bajiro ĩ yirotire tu̶oĩagũ̶ ñari, rijariarãre quẽne ĩ oca quẽnasere gotimasioñuju mani u̶ju̶.</s>
      <s id="b.1PE.14.6.2">To bajiro ĩnare gotimasioñuju, jẽre rijariarã ñaboarine, ĩre ajitirũ̶nu̶rã ñari, tudicaticõari, Diorãca quẽnaro ĩna ñarotire yigu̶.</s>
     </seg>
     <seg type="verse" id="b.1PE.14.7">
      <s id="b.1PE.14.7.1">Adi macaru̶cu̶ro ti jedirotirũ̶mu̶ cõñaro bajiaja.</s>
      <s id="b.1PE.14.7.2">To bajiri, quẽnaro tu̶oĩacõari, rũ̶cu̶bu̶ose rãca tocãrãcajine Diore sẽnirũgũña mu̶a.</s>
     </seg>
     <seg type="verse" id="b.1PE.14.8">
      <s id="b.1PE.14.8.1">To yicõari, gãmerã ĩamairũgũña.</s>
      <s id="b.1PE.14.8.2">Ti ñaja ñamasusema.</s>
      <s id="b.1PE.14.8.3">Gãjerãre bu̶to mani maijama, cojoji me manire rojose ĩna yiboajaquẽne, ĩnare masiriorũgũru̶arãja.</s>
     </seg>
     <seg type="verse" id="b.1PE.14.9">
      <s id="b.1PE.14.9.1">Gãjerã mu̶a ya vi ĩna ejajama, variquẽnase rãca ĩnare quẽnaro yirũgũru̶arãja mu̶a.</s>
     </seg>
     <seg type="verse" id="b.1PE.14.10">
      <s id="b.1PE.14.10.1">Tocãrãcu̶re ĩamaicõari, ricati mu̶a yimasirotire mu̶are u̶jorimi Dios.</s>
      <s id="b.1PE.14.10.2">To bajiri, mu̶are ĩ u̶jore mu̶a yimasise rãca Dios ĩ bojarore bajiro gãmerã ejarẽmorũgũroti ñaja.</s>
     </seg>
     <seg type="verse" id="b.1PE.14.11">
      <s id="b.1PE.14.11.1">Mu̶a rãcagu̶ Dios ocare gotigu̶ ĩ ñajama, quẽnaro gotimasioato.</s>
      <s id="b.1PE.14.11.2">Gãjima, “Quẽnaro gãjerãre ejarẽmoru̶cu̶mi” yigu̶, mani jacu̶ Dios ĩ masisere ĩ u̶jor'i ñari, quẽnaro ejarẽmoato.</s>
      <s id="b.1PE.14.11.3">Ĩna yirore bajiro rĩne yicõa ñato gãjerã quẽne.</s>
      <s id="b.1PE.14.11.4">Jediro mani yisere ĩacõari, “Jesucristo su̶orine ĩnare quẽnaro ejarẽmogũ̶mi Dios ñajediro u̶ju̶”, gãjerã ĩna yirũ̶cu̶bu̶orotire yirã, to bajirone yicõa ñaña.</s>
     </seg>
     <seg type="verse" id="b.1PE.14.12">
      <s id="b.1PE.14.12.1">Yu̶ mairã, ajiya mu̶a.</s>
      <s id="b.1PE.14.12.2">Masa rojose mu̶are ĩna yijama, “¿Yu̶ macu̶re ajitirũ̶nu̶rã masu ñati ĩna?” yiĩaru̶, rojose mu̶a tãmu̶osere yirẽtobosabecu̶mi Dios.</s>
      <s id="b.1PE.14.12.3">To bajiro ti bajijama, “¿No yigu̶, Jesúre ajitirũ̶nu̶gũ̶ ñaboarine, rojose tãmu̶oati yu̶?”, yibesa.</s>
     </seg>
     <seg type="verse" id="b.1PE.14.13">
      <s id="b.1PE.14.13.1">Mu̶a quẽne, Cristore ajitirũ̶nu̶rã ñari, rojose ĩ tãmu̶ocatore bajiro rojose mu̶a tãmu̶ojama, variquẽnaña.</s>
      <s id="b.1PE.14.13.2">To bajiro rĩne mu̶a bajicõa ñajama, adi macaru̶cu̶roju̶ Cristo ĩ tudiejarirũ̶mu̶re, ĩ rãca ñacõari, rẽtobu̶saro variquẽnaru̶arãja mu̶a.</s>
     </seg>
     <seg type="verse" id="b.1PE.14.14">
      <s id="b.1PE.14.14.1">Cristore mu̶a ajitirũ̶nu̶se su̶orine gãjerã mu̶are ĩna tud'iboajaquẽne, variquẽnaña mu̶a, Dios ĩ cõagũ̶, Esp'iritu Santo, “Quẽnaro yirã ñato” yigu̶, bu̶tobu̶sa ĩ ejarẽmorã ñari.</s>
     </seg>
     <seg type="verse" id="b.1PE.14.15">
      <s id="b.1PE.14.15.1">Cristore mu̶a ajitirũ̶nu̶se su̶orine rojose mu̶are yiru̶arãma masa.</s>
      <s id="b.1PE.14.15.2">To bajiboarine rojose mu̶a yise su̶ori rojose mu̶a tãmu̶ojama, ĩavariquẽnabetiru̶cu̶mi Dios.</s>
      <s id="b.1PE.14.15.3">To bajiri, “Rojose yirã ñari, rojose tãmu̶oaja mani” yirobe yirã, ado bajiro rojose yibetirũgũña: Gãjerãre sĩabesa.</s>
      <s id="b.1PE.14.15.4">Juarudibesa.</s>
      <s id="b.1PE.14.15.5">Gãjerãre gõjanabiobesa.</s>
     </seg>
     <seg type="verse" id="b.1PE.14.16">
      <s id="b.1PE.14.16.1">Cristore ajitirũ̶nu̶rã ñari, quẽnaseju̶are mu̶a yiboajaquẽne, gãjerã rojose mu̶are ĩna yisere tãmu̶ocõari, “Rojose bajiaja mani” yitu̶oĩabojonemenane, Dioju̶are, “Mu̶ ejarẽmose rãca quẽnaro yicõa ñaja yu̶a”, ĩre yivariquẽnaña.</s>
     </seg>
     <seg type="verse" id="b.1PE.14.17">
      <s id="b.1PE.14.17.1">Jẽre adirũ̶mu̶rine masa ĩna yisere ĩacõari, “Ado bajiro yicana ñari, quẽnase bu̶jarã, rojose tãmu̶orã, bajiru̶arãma” Dios ĩ yiroti ejacoato yaja.</s>
      <s id="b.1PE.14.17.2">To bajiro ĩ yisu̶orona ñaja mani, ĩ yarã Cristore ajitirũ̶nu̶rã.</s>
      <s id="b.1PE.14.17.3">To bajiri, “Adigodoju̶ rojose mani tãmu̶oro rẽtobu̶saro ĩre ajitirũ̶nu̶mena roque rojose tãmu̶oru̶arãma”, yimasiaja mani.</s>
     </seg>
     <seg type="verse" id="b.1PE.14.18">
      <s id="b.1PE.14.18.1">Tire bajirone gotiaja Dios ocare masa ĩna ucamasire.</s>
      <s id="b.1PE.14.18.2">“Rojose mana ñaama” Dios ĩ yiĩarã quẽne, adigodoju̶ ñarã rojose tãmu̶oaja mani.</s>
      <s id="b.1PE.14.18.3">To bajiri, “Rojose mani tãmu̶oro rẽtobu̶saro ĩre ajitirũ̶nu̶mena roque rojose tãmu̶oru̶arãma”, yimasiaja mani.</s>
     </seg>
     <seg type="verse" id="b.1PE.14.19">
      <s id="b.1PE.14.19.1">Rojose mu̶a tãmu̶orotire Dios ĩ bojajare, rojose tãmu̶oboarine, quẽnaseju̶are yicõa ñaña mu̶a.</s>
      <s id="b.1PE.14.19.2">“Ĩ gotiriarore bajiro quẽnaro manire ĩatirũ̶nu̶cõa ñaru̶cu̶mi manire rujeor'i, ĩ tu̶ju̶ quẽnaro mani ñarũgũrotire yigu̶”, yitu̶oĩarũgũña.</s>
     </seg>
    </div>
    <div type="chapter" id="b.1PE.15">
     <seg type="verse" id="b.1PE.15.1">
      <s id="b.1PE.15.1.1">Bu̶cu̶rã, Cristore ajitirũ̶nu̶rãre ũmato ñarãre, mu̶are gotigu̶ yaja yu̶.</s>
      <s id="b.1PE.15.1.2">Yu̶ quẽne, Cristore ajitirũ̶nu̶rãre ũmato ñagũ̶ ñaja yu̶.</s>
      <s id="b.1PE.15.1.3">To bajicõari, Cristo rojose manire ĩ tãmu̶obosacatire ĩacacu̶ ñaja yu̶.</s>
      <s id="b.1PE.15.1.4">To bajicõari, quẽna ĩ tudiejarotirũ̶mu̶ yu̶ quẽne, mu̶a rãca ĩre ĩavariquẽnaru̶cu̶ja yu̶.</s>
     </seg>
     <seg type="verse" id="b.1PE.15.2">
      <s id="b.1PE.15.2.1">Ovejare coderimasu̶ quẽnaro ĩ ĩatirũ̶nu̶rore bajiro, mu̶a quẽne, variquẽnase rãca Cristore ajitirũ̶nu̶rãre ĩatirũ̶nu̶rũgũña mu̶a, “Dios ĩ bojarore bajiro quẽnaro yirã ñato” yirã.</s>
      <s id="b.1PE.15.2.2">“Ĩnare yu̶a codese vaja, gãjoa bu̶jarãsa” yirã me, to bajiro yirũgũña mu̶a.</s>
     </seg>
     <seg type="verse" id="b.1PE.15.3">
      <s id="b.1PE.15.3.1">Bu̶to ĩnare rotibetiroti ñaja.</s>
      <s id="b.1PE.15.3.2">Ado bajiroju̶a yiroti ñaja.</s>
      <s id="b.1PE.15.3.3">Cristo ĩ bojarore bajiro ĩnare ũmato yiñarũgũña mu̶a.</s>
     </seg>
     <seg type="verse" id="b.1PE.15.4">
      <s id="b.1PE.15.4.1">To bajiro ĩnare mu̶a ũmato yicõa ñajama, mani u̶ju̶ Cristo mu̶a rãca variquẽnaru̶cu̶mi.</s>
      <s id="b.1PE.15.4.2">To bajicõari, ĩ tudiejarirũ̶mu̶ mu̶are quẽnaro yiru̶cu̶mi, “Yu̶ rãca variquẽnacõa ñato” yigu̶.</s>
     </seg>
     <seg type="verse" id="b.1PE.15.5">
      <s id="b.1PE.15.5.1">Mamarãre, mu̶are quẽne gotiaja yu̶.</s>
      <s id="b.1PE.15.5.2">Mu̶are ũmato ñarãre quẽnaro rũ̶cu̶bu̶ocõari, cu̶diya.</s>
      <s id="b.1PE.15.5.3">Cristore ajitirũ̶nu̶rã, mu̶a jediro quẽnaro gãmerã rũ̶cu̶bu̶oya.</s>
      <s id="b.1PE.15.5.4">“Ĩna rẽtoro ñamasugũ̶ ñaja yu̶”, yitu̶oĩabesa.</s>
      <s id="b.1PE.15.5.5">Ado bajiroju̶a yiya: “Yu̶ rẽtoro ñamasurã ñaama”, gãjerãre yitu̶oĩaroti ñaja.</s>
      <s id="b.1PE.15.5.6">Dios ocare masa ĩna ucamasire ado bajiro ti gotijare, to bajiro bajiroti ñaja: “ ‘Ĩna rẽtoro ñamasurã ñaja yu̶a’ yirãre ajibeami Dios.</s>
      <s id="b.1PE.15.5.7">‘Yu̶a rẽtoro ñamasurã ñaama’ gãjerãre yitu̶oĩarãju̶are quẽnaro ejarẽmoami”, yigotiaja Dios ocare masa ĩna ucamasire.</s>
     </seg>
     <seg type="verse" id="b.1PE.15.6">
      <s id="b.1PE.15.6.1">To bajiri Diore, “Yu̶a rẽtoro ñamasugũ̶ ñaami” yirã, quẽnaro yirũ̶cu̶bu̶orũgũña mu̶a.</s>
      <s id="b.1PE.15.6.2">“Yu̶a u̶ju̶, ñajediro masijeogu̶ ñaja mu̶.</s>
      <s id="b.1PE.15.6.3">Mu̶ bojarore bajiro bajiato”, ĩre yirũ̶cu̶bu̶orũgũña.</s>
      <s id="b.1PE.15.6.4">To bajiro mu̶a yijama, “To cõrone adi macaru̶cu̶ro jedicoaru̶aroja” Dios ĩ yitu̶oĩariarũ̶mu̶ ti ejaro, “Gãjerã rẽtoro ñamasurã ñato” yigu̶, mu̶are yiru̶cu̶mi Dios.</s>
     </seg>
     <seg type="verse" id="b.1PE.15.7">
      <s id="b.1PE.15.7.1">Dios mu̶are quẽnaro ĩ ĩatirũ̶nu̶jare, mu̶a tu̶oĩarejaise jedirore ĩre gotirũgũña mu̶a.</s>
     </seg>
     <seg type="verse" id="b.1PE.15.8">
      <s id="b.1PE.15.8.1">Quẽnaro tu̶oĩamasiri ñaña, “Satanás rojose ĩ yirotisere cu̶dirobe” yirã.</s>
      <s id="b.1PE.15.8.2">Macarocagu̶ yai, bar'i sĩaru̶, ĩ bajirore bajiro, rojose tãmu̶otu̶jabetiriaroju̶ manire Dios ĩ cõarotire bojagu̶ ñari, rojose manire yiroticudirũgũgũ̶mi Satanás.</s>
     </seg>
     <seg type="verse" id="b.1PE.15.9">
      <s id="b.1PE.15.9.1">To bajiro ĩ yirotiboasere cu̶dibetirũgũña mu̶a.</s>
      <s id="b.1PE.15.9.2">“Ĩ gotiriarore bajiro quẽnaro manire ejarẽmoru̶cu̶mi Dios” yitu̶oĩa tu̶jamenane, Dios ĩ bojaseju̶are yicõa ñarũgũru̶arãja mu̶a.</s>
      <s id="b.1PE.15.9.3">“Adigodoana Cristore ajitirũ̶nu̶rã jediro, manire bajirone rojose tãmu̶orãma ĩna quẽne”, yimasiritibesa.</s>
     </seg>
     <seg type="verse" id="b.1PE.15.10">
      <s id="b.1PE.15.10.1">Adigodoju̶ ñarã, rojose mani tãmu̶oro bero, Dios tu̶ju̶ mani ejarone, ĩ bojarore bajiro quẽnase rĩne yirã mani ñarũgũrotire yigu̶, yiru̶cu̶mi Dios.</s>
      <s id="b.1PE.15.10.2">Ĩne ñaami manire ĩamaicõari, jediro mani yisere manire ejarẽmogũ̶.</s>
      <s id="b.1PE.15.10.3">Ĩ su̶orine, “Cristore ajitirũ̶nu̶cõari, ĩ rãca quẽnaro ñarũgũru̶arãja” gãjerã ĩna yigotisere ajiyuja mu̶a.</s>
     </seg>
     <seg type="verse" id="b.1PE.15.11">
      <s id="b.1PE.15.11.1">Ĩ ñaami masijeogu̶, ñajediro u̶ju̶.</s>
      <s id="b.1PE.15.11.2">“To bajirone bajicõa ñaru̶cu̶mi”, ĩre yirũ̶cu̶bu̶oto mani.</s>
     </seg>
     <seg type="verse" id="b.1PE.15.12">
      <s id="b.1PE.15.12.1">Adi papera rãca mojoroaca mu̶are yu̶ gotisere yu̶re ucabosami Silvano.</s>
      <s id="b.1PE.15.12.2">Ĩ ñaami Cristore quẽnaro ajitirũ̶nu̶gũ̶, ĩ yirore bajiro yigu̶.</s>
      <s id="b.1PE.15.12.3">“Adi papera ĩ ucasere ĩavariquẽnacõari, Cristore ajitirũ̶nu̶ tu̶jabeticõato” yigu̶, yaja yu̶.</s>
      <s id="b.1PE.15.12.4">To yicõari, “Dios, manire ĩamaicõari, quẽnaro ĩ ejarẽmosere masiato” yigu̶, yaja yu̶.</s>
      <s id="b.1PE.15.12.5">To bajiri, tire masiritimenane, ĩre ajitirũ̶nu̶cõa ñaña mu̶a.</s>
     </seg>
     <seg type="verse" id="b.1PE.15.13">
      <s id="b.1PE.15.13.1">Ado Babilonia vãme cu̶ti macaju̶ ñarã, Cristore ajitirũ̶nu̶rã, mu̶are quẽnarotiama ĩna.</s>
      <s id="b.1PE.15.13.2">Dios su̶orine Cristore ajitirũ̶nu̶rã ñaama ĩna quẽne.</s>
      <s id="b.1PE.15.13.3">Yu̶ macu̶re bajiro bajigu̶, Marcos vãme cu̶tigu̶ quẽne mu̶are quẽnarotiami.</s>
     </seg>
     <seg type="verse" id="b.1PE.15.14">
      <s id="b.1PE.15.14.1">Cristo su̶orine cojo masare bajiro bajirã ñari, quẽnaro gãmerã yisẽniĩa, yiñaña mu̶a.</s>
      <s id="b.1PE.15.14.2">Toana, Cristore ajitirũ̶nu̶rã jedirore ado bajiro Diore mu̶are sẽnibosaja yu̶: “ ‘Mu̶ macu̶ Cristo yarã, quẽnaro ñato’ yigu̶, ĩnare ejarẽmoña”, mu̶are yisẽnibosaja yu̶.</s>
      <s id="b.1PE.15.14.3">To cõro ñaja.</s>
     </seg>
    </div>
   </div>
   <div type="book" id="b.2PE">
    <div type="chapter" id="b.2PE.21">
     <seg type="verse" id="b.2PE.21.1">
      <s id="b.2PE.21.1.1">¿Ñati mu̶a, Jesucristore ajitirũ̶nu̶rã?</s>
      <s id="b.2PE.21.1.2">Yu̶ ñaja Pedro, adi quetire mu̶are ucacõagũ̶.</s>
      <s id="b.2PE.21.1.3">Jesucristo ĩ bojasere yigu̶ ñaja yu̶.</s>
      <s id="b.2PE.21.1.4">Ĩ macu̶ ĩ rijabosare su̶ori quẽnaro Dios ĩ yise quetire “Gãjerãre gotimasiocudiru̶cu̶ja mu̶” yigu̶, yu̶re cũcami.</s>
      <s id="b.2PE.21.1.5">Jesucristone ñaami Dios, mani rũ̶cu̶bu̶ogu̶, rojose mani yise vaja manire rijabosar'i.</s>
      <s id="b.2PE.21.1.6">“To bajiro ĩ bajire ñajare, quẽnaro yiru̶cu̶mi Dios” yitu̶oĩarã ñaro cõrone, quẽnaro yiecorona ñaja mani.</s>
     </seg>
     <seg type="verse" id="b.2PE.21.2">
      <s id="b.2PE.21.2.1">Mu̶are quẽnarotigu̶, Diore, to yicõari, Jesús mani u̶ju̶re quẽne, ado bajise mu̶are sẽnibosaja yu̶: “Bu̶tobu̶sa mu̶a ocare ajimasicõari, quẽnaro ĩna ñarotire yirã, ĩnare ejarẽmorũgũña”, mu̶are yisẽnibosaja yu̶.</s>
     </seg>
     <seg type="verse" id="b.2PE.21.3">
      <s id="b.2PE.21.3.1">Ĩ yarã ñacõari, ĩ bojarore bajiro quẽnase rĩne mani yimasirotire yigu̶, manire beseyumi Cristo.</s>
      <s id="b.2PE.21.3.2">Masijeogu̶ ñari, ĩre mani ajitirũ̶nu̶jama, manire quẽnaro ejarẽmoru̶cu̶mi.</s>
     </seg>
     <seg type="verse" id="b.2PE.21.4">
      <s id="b.2PE.21.4.1">To bajiri, masijeogu̶ ñari, “Quẽnaro yiru̶cu̶ja” ĩ yicũmasiriarore bajiro manire yiyumi.</s>
      <s id="b.2PE.21.4.2">To bajiro ĩ yiroti jairo vaja cu̶tire bajiro bajise ñañuja.</s>
      <s id="b.2PE.21.4.3">Ti su̶ori rojose mani tu̶oĩasere “Yitu̶jato” yigu̶, manire yiyumi, ĩre bajiro yirã mani ñarotire yigu̶.</s>
     </seg>
     <seg type="verse" id="b.2PE.21.5">
      <s id="b.2PE.21.5.1">To bajiri, quẽnaro manire ĩ yire ñajare, ĩre ajitirũ̶nu̶rã ñari, mu̶a yimasiro cõro quẽnasere yirũgũña, “Diore quẽnabu̶saro masito mani” yirã.</s>
     </seg>
     <seg type="verse" id="b.2PE.21.6">
      <s id="b.2PE.21.6.1">Rojose yiru̶aboarine, tire yibeticõari, Dios ĩ bojarore bajiroju̶a yirã, rojose tãmu̶oboarine, quẽnaro yicõa ñarũgũroti ñaja.</s>
     </seg>
     <seg type="verse" id="b.2PE.21.7">
      <s id="b.2PE.21.7.1">To yicõari, gãjerã Cristore ajitirũ̶nu̶rãre, ĩre ajitirũ̶nu̶menare quẽne mairũgũroti ñaja.</s>
     </seg>
     <seg type="verse" id="b.2PE.21.8">
      <s id="b.2PE.21.8.1">Ti vãme jedirore yirã ñacõari, bu̶tobu̶sa mu̶a yirũtu vajama, Jesucristo mani u̶ju̶re quẽnaro masirã ñaru̶arãja mu̶a.</s>
      <s id="b.2PE.21.8.2">Ĩre quẽnaro masirã mu̶a ñajama, ĩ bojasere quẽnaro yiru̶arãja.</s>
      <s id="b.2PE.21.8.3">To bajiro mu̶a yibetijama, ĩre masirã ñaboarine, ĩre ejarẽmomenare bajiro bajirãja mu̶a.</s>
     </seg>
     <seg type="verse" id="b.2PE.21.9">
      <s id="b.2PE.21.9.1">Ti vãme jedirore yimena, Dios ĩ bojasere quẽnaro ajimasimena ñarãma.</s>
      <s id="b.2PE.21.9.2">To bajicõari, “Rojose yu̶ yisere masirioyumi”, yimasiriticoaborãma.</s>
     </seg>
     <seg type="verse" id="b.2PE.21.10">
      <s id="b.2PE.21.10.1">To bajiri, ĩnare bajiro bajibesa mu̶a.</s>
      <s id="b.2PE.21.10.2">Ado bajiroju̶a yirũgũña: “Cristo yarã ñato” yigu̶, Dios beseriarã ñari, mu̶a yimasiro cõro ñajediro yirũgũña.</s>
      <s id="b.2PE.21.10.3">To bajiro mu̶a yijama, Cristore ajitirũ̶nu̶ tu̶jabetiru̶arãja.</s>
     </seg>
     <seg type="verse" id="b.2PE.21.11">
      <s id="b.2PE.21.11.1">To bajicõari, mu̶a rijato beroju̶, rojose tãmu̶otu̶jabetiriaroju̶ mu̶a vaborotire mu̶are yirẽtobosagu̶, õ vecaju̶ ĩ rotiñaroju̶ variquẽnase rãca mu̶a ejarotire yigu̶ yiru̶cu̶mi mani u̶ju̶, Jesucristo.</s>
     </seg>
     <seg type="verse" id="b.2PE.21.12">
      <s id="b.2PE.21.12.1">Mu̶are yu̶ gotisere masirã ñari, quẽnaro yirũgũrãja mu̶a.</s>
      <s id="b.2PE.21.12.2">Tire mu̶a masiboajaquẽne, mu̶are goticõa ñaru̶cu̶ja yu̶, “Masiritiroma” yigu̶.</s>
      <s id="b.2PE.21.12.3">Gãjerã socabeti quetire mu̶are ĩna gotiriaro bero ti ñaboajaquẽne, mu̶are goticõa ñaru̶cu̶ja yu̶.</s>
     </seg>
     <seg type="verse" id="b.2PE.21.13">
      <s id="b.2PE.21.13.1">Yu̶ catiñaro cõro mu̶are gotimasiocõa ñaru̶cu̶ja yu̶.</s>
      <s id="b.2PE.21.13.2">To bajiri, yu̶ gotisere quẽnaro mu̶a ajisere bojaja yu̶.</s>
     </seg>
     <seg type="verse" id="b.2PE.21.14">
      <s id="b.2PE.21.14.1">“Jesucristo mani u̶ju̶, ‘Yoaro me rijacoaru̶cu̶ja mu̶’ yu̶re ĩ yigoticatore bajiro bajiru̶aroja” yitu̶oĩagũ̶ ñari, yu̶ rijato beroju̶ ti vãmere mu̶a masiritibetirotire yigu̶, yu̶ yimasiro cõro mu̶are gotimasiorũgũru̶cu̶ja yu̶.</s>
     </seg>
     <seg type="verse" id="b.2PE.21.16">
      <s id="b.2PE.21.16.1">“Mani u̶ju̶ Jesucristo, masigũ̶ ñaami.</s>
      <s id="b.2PE.21.16.2">Adi macaru̶cu̶roju̶ tudiejaru̶cu̶mi”, mu̶are yigoticaju̶ yu̶a.</s>
      <s id="b.2PE.21.16.3">“Masirẽtogũ̶ ñaami Cristo”, mu̶are yicaju̶ yu̶a.</s>
      <s id="b.2PE.21.16.4">Yu̶a masune tu̶oĩacõari me, mu̶are goticaju̶.</s>
      <s id="b.2PE.21.16.5">Cristore ĩre ĩacana ñari, mu̶are goticaju̶.</s>
     </seg>
     <seg type="verse" id="b.2PE.21.17">
      <s id="b.2PE.21.17.1">Mani jacu̶ Dios, Cristore quẽnaro ĩ yirũ̶cu̶bu̶ocatire, to yicõari, “ ‘Ñamasugũ̶ ñaami’ yimasiato” yigu̶, Cristo ĩ godovedicatire yu̶are ĩocami Dios.</s>
      <s id="b.2PE.21.17.2">To yigu̶ne, ado bajise yu̶are yi ocaruyucami: “Ãnine ñaami yu̶ macu̶, yu̶ maigũ̶.</s>
      <s id="b.2PE.21.17.3">Ĩre bu̶to ĩavariquẽnaja yu̶”, yu̶are yi ocaruyucami.</s>
     </seg>
     <seg type="verse" id="b.2PE.21.18">
      <s id="b.2PE.21.18.1">To bajise Dios ĩ ocaruyucatire, buro joeju̶ Cristo rãca ñarã, ajicaju̶ yu̶a.</s>
     </seg>
     <seg type="verse" id="b.2PE.21.19">
      <s id="b.2PE.21.19.1">Diore gotirẽtobosamasiriarã Cristo ĩ bajirotire ĩna gotimasiriarore bajiro bajicaju̶.</s>
      <s id="b.2PE.21.19.2">Mu̶a quẽne yu̶a gotimasiosere ajicõari, “Socabeti ñaja”, yimasicaju̶ mu̶a.</s>
      <s id="b.2PE.21.19.3">Tirũ̶mu̶ju̶ quẽnase queti Diore gotirẽtobosarimasa ĩna ucamasirema, rẽtiaroju̶re mani sĩabusuorore bajiro bajise ñañuja.</s>
      <s id="b.2PE.21.19.4">Yu̶a gotimasiose quẽnaro mu̶a buejama, Cristo ĩ tudiejarirũ̶mu̶, ĩ ejarẽmose rãca mu̶a masiojeobetire quẽnaro masijeocõaru̶arãja mu̶a.</s>
     </seg>
     <seg type="verse" id="b.2PE.21.20">
      <s id="b.2PE.21.20.1">Dios ocare masa ĩna ucamasirere mu̶a buejama, ado bajise ñamasusere quẽnaro masiña: Diore gotirẽtobosariarã, ĩna masune tu̶oĩamasicõari, ucabetimasiñujarã ĩna.</s>
      <s id="b.2PE.21.20.2">Esp'iritu Santo ĩna masirotire ĩ ĩsise su̶ori ucamasiñujarã.</s>
     </seg>
    </div>
    <div type="chapter" id="b.2PE.22">
     <seg type="verse" id="b.2PE.22.1">
      <s id="b.2PE.22.1.1">Diore gotirẽtobosarimasa socamena ĩna ñaboajaquẽne, gãjerã ñamasiñujarã, “Diore gotirẽtobosarã ñaja” yisocariarã.</s>
      <s id="b.2PE.22.1.2">To bajiri adirũ̶mu̶rire quẽne, mu̶a rãca ñaru̶arãma socase gotirimasa.</s>
      <s id="b.2PE.22.1.3">“Socabetire mu̶are gotiaja” yirã ñaboarine, rojose tu̶oĩarã ñaru̶arãma.</s>
      <s id="b.2PE.22.1.4">To bajiro tu̶oĩarã ñari, manire yirẽtobosar'ire ĩre terã ñaru̶arãma.</s>
      <s id="b.2PE.22.1.5">To bajiro bajirã ĩna ñajare, rojose tãmu̶otu̶jabetiriaroju̶ yoaro mene ĩnare cõacõaru̶cu̶mi Dios.</s>
     </seg>
     <seg type="verse" id="b.2PE.22.2">
      <s id="b.2PE.22.2.1">To bajiro Dios ĩ yiroto rĩjoro, mu̶a rãcana jãjarã rojose ĩna yirore bajiro yiru̶arãma.</s>
      <s id="b.2PE.22.2.2">To bajiro ĩna yisere ĩacõari, Dios ocare ajiteru̶arãma.</s>
     </seg>
     <seg type="verse" id="b.2PE.22.3">
      <s id="b.2PE.22.3.1">To bajiro socase gotimasiorimasa, “Gãjoa bu̶jarãsa mani” yirã, socase ti ñaboajaquẽne, ĩna gotimasiose vaja mu̶are vaja sẽniru̶arãma.</s>
      <s id="b.2PE.22.3.2">Tirũ̶mu̶ju̶ne “To bajiro rojose yirãre rojose tãmu̶otu̶jabetiriaroju̶ ĩnare cõaru̶cu̶ja yu̶”, yimasiñuju Dios.</s>
     </seg>
     <seg type="verse" id="b.2PE.22.4">
      <s id="b.2PE.22.4.1">Dios tu̶ana, ángel mesa rojose yimasiriarã ĩna bajimasire quetire masirãja mu̶a.</s>
      <s id="b.2PE.22.4.2">“Rojose mu̶a yiboajaquẽne, rojose mu̶are yibecu̶ja yu̶”, yibetimasiñuju ĩ.</s>
      <s id="b.2PE.22.4.3">“Rojose ĩna yicati vaja rojose ĩnare yu̶ yirotire yucõa ñato” yigu̶, cõmemari rãca ĩnare siacõari, tu̶sabetigojeju̶ ĩna ñacõa ñarotire yigu̶ toju̶ ĩnare cũmasiñuju.</s>
     </seg>
     <seg type="verse" id="b.2PE.22.5">
      <s id="b.2PE.22.5.1">Tirũ̶mu̶ju̶ Noé ĩ ñamasiriarodoju̶ ñamasiriarãre quẽne, “Rojose mu̶a yise vaja rojose mu̶are yibetiru̶cu̶ja”, yibetimasiñuju ĩ.</s>
      <s id="b.2PE.22.5.2">Ĩna jedirore oco ñamu̶se rãca ĩnare ruureajeocõamasiñuju ĩ.</s>
      <s id="b.2PE.22.5.3">To bajiri, “Dios ĩ bojarore bajiro yiroti ñaja” gãjerãre yigotirũgũboar'i, Noé, ĩ yarã, cojomo cõro jedi, gaje ãmo ju̶a jẽnituarirãcu̶ ñarãrema ruubetimasiñuju.</s>
     </seg>
     <seg type="verse" id="b.2PE.22.6">
      <s id="b.2PE.22.6.1">Ĩnare ĩ yiriarore bajirone yiyumi Dios, “Sodoma macana, to yicõari, Gomorra macanare quẽne, rojose ĩna yiboajaquẽne, rojose ĩnare yibetiru̶cu̶ja yu̶”, yibetimasiñuju.</s>
      <s id="b.2PE.22.6.2">Ti macarianare õ vecaye jea ũ̶ju̶se rãca vẽjacõari, ĩnare soereajeocõamasiñuju ĩ.</s>
      <s id="b.2PE.22.6.3">To bajiro ĩ yijama, “Adirodore ñarã rojose yirã, tire masicõari, tu̶oĩamasiato” yigu̶, yimasiñumi.</s>
     </seg>
     <seg type="verse" id="b.2PE.22.7">
      <s id="b.2PE.22.7.1">Sodoma macanare, Gomorra macanare soereacõaboarine, Lot vãme cu̶timasir'ire ĩre yirẽtobosamasiñuju Dios.</s>
      <s id="b.2PE.22.7.2">Quẽnaro yigu̶ ñamasiñuju Lot.</s>
      <s id="b.2PE.22.7.3">Tocãrãcarũ̶mu̶ne ti macariana Diore ajimena, rojose ĩna yisere ĩacõari, gãjerã “Rojose yama” ĩna yisere quẽne ajicõari bu̶to tu̶oĩasu̶tiritirũgũmasiñuju Lot.</s>
      <s id="b.2PE.22.7.4">To bajiri, “Ũ̶ju̶romi” yigu̶, ĩre yirẽtobosamasiñuju Dios.</s>
     </seg>
     <seg type="verse" id="b.2PE.22.9">
      <s id="b.2PE.22.9.1">To bajiri, ti quetire mu̶are yu̶ gotise jedirore tuditu̶oĩacõari, ju̶a vãme ado bajise masiaja mani: “Dios ĩ bojarore bajiro yirãre rojose ĩna bajiborotire ĩnare yirẽtobosamasiami”, yimasiaja mani.</s>
      <s id="b.2PE.22.9.2">To yicõari, “Rojose yirãrema rojose ĩna yise vaja, rojose tãmu̶otu̶jabetiriaroju̶ ĩnare ĩ cõaroto rĩjoro, rojose ĩna yijare, ‘Rojose tãmu̶oña mu̶a’ ĩnare yirũgũami Dios”, yimasiaja mani.</s>
     </seg>
     <seg type="verse" id="b.2PE.22.10">
      <s id="b.2PE.22.10.1">“Rojose ĩna yise vaja, rojose tãmu̶otu̶jabetiriaroju̶ ĩnare cõabeaja maji” Dios ĩ yiĩarãre mani yijama, ado bajiro rojose yirãre yaja mani: Ĩna masune ĩna bojarore bajiro yirũgũrãre, gãjerã ĩna rotisere ajiterãre quẽne, ĩnare yaja mani.</s>
      <s id="b.2PE.22.10.2">To bajiro yirã ñarãma socase gotimasiorimasa.</s>
      <s id="b.2PE.22.10.3">“Ĩna rẽtoro ñamasurã ñaja yu̶a” yitu̶oĩacõari, güimenane, ángel mesare, to yicõari, vãtiare quẽne rũ̶cu̶bu̶omenama.</s>
     </seg>
     <seg type="verse" id="b.2PE.22.11">
      <s id="b.2PE.22.11.1">Socase gotimasiorimasa rẽtoro masirã ñaboarine, ĩnare bajiro yimenama Dios tu̶ana, ángel mesama.</s>
      <s id="b.2PE.22.11.2">Vãtiare, “Rojose yirã ñari, rojose tãmu̶oru̶arãja”, ĩnare yimenama.</s>
     </seg>
     <seg type="verse" id="b.2PE.22.12">
      <s id="b.2PE.22.12.1">Socase mu̶are gotimasiorimasa, ĩna ruju̶ ti bojarore bajiro yirã, “Bojoneose yirã yaja” yimasimenane, tire yirũgũrãma.</s>
      <s id="b.2PE.22.12.2">To yicõari, ángel mesare, vãtiare quẽne ĩna bajisere masimena ñari, rũ̶cu̶bu̶obetirũgũrãma.</s>
      <s id="b.2PE.22.12.3">To bajiro rojose ĩna yise ñajare, rojose tãmu̶otu̶jabetiriaroju̶ ĩnare cõaru̶cu̶mi mani u̶ju̶.</s>
     </seg>
     <seg type="verse" id="b.2PE.22.13">
      <s id="b.2PE.22.13.1">Gãjerãre rojose ĩna yire vaja, rojose tãmu̶oru̶arãma.</s>
      <s id="b.2PE.22.13.2">Bojoneose ti ñaboajaquẽne, “Ñamiju̶ yirudirãsa mani”, yirã me ñarãma.</s>
      <s id="b.2PE.22.13.3">Bojonemena ñari, ũ̶mu̶ane yivariquẽnarã ñarãma.</s>
      <s id="b.2PE.22.13.4">Diore rũ̶cu̶bu̶orã mu̶a rẽjajama, ĩna quẽne mu̶a rãca rẽjacõari, “Dios ĩ bojasere yirã ñaja” yiboarine, no ĩna bojarore bajiroju̶a yirũgũrãma.</s>
      <s id="b.2PE.22.13.5">To bajiro rojose yirã ñaboarine, “Ado bajiro mani yisere ĩavariquẽnagũ̶mi Dios”, mu̶are yisocarãma.</s>
      <s id="b.2PE.22.13.6">Rojose yirã rãca mu̶a rẽjase su̶orine, mu̶a jedirorene, “Rojose yirã ñarãma”, mu̶are yiñagõjairãma masa.</s>
     </seg>
     <seg type="verse" id="b.2PE.22.14">
      <s id="b.2PE.22.14.1">Rojose yirã ñari, rõmia jãjarãre ajeriarã cu̶tiru̶a tu̶oĩarũgũrã ñarãma.</s>
      <s id="b.2PE.22.14.2">Gãjerã, Cristore quẽnaro ajitirũ̶nu̶menare quẽnaro ĩna yitose su̶orine rojose ĩnare ũmato yirã ñarãma.</s>
      <s id="b.2PE.22.14.3">To bajicõari, jairo gajeyeũni cu̶orã ñaboarine, quẽna gajeye bojarẽmorã ñari, “Gãjoa bu̶jarãsa mani” yirã, quẽnaro yisocamasirã ñarãma.</s>
      <s id="b.2PE.22.14.4">To bajiro yirã ñari, rojose tãmu̶otu̶jabetiriaroju̶ Dios ĩ cõarona ñarãma.</s>
     </seg>
     <seg type="verse" id="b.2PE.22.15">
      <s id="b.2PE.22.15.1">Cristo ocare ajiriarã ñaboarine, ajitu̶jacõari, Dios ĩ bojabetire yirã ñarãma.</s>
      <s id="b.2PE.22.15.2">Beor macu̶, Balaam vãme cu̶timasir'i, gãjoare bu̶to ĩ bojariarore bajiro bojarã ñari, ĩ yiriarore bajiro rojose yirã ñarãma ĩna quẽne.</s>
     </seg>
     <seg type="verse" id="b.2PE.22.16">
      <s id="b.2PE.22.16.1">Balaamju̶a, rojose ĩ yiru̶ajare, Dios jediro masigũ̶ ñari, Balaam ĩ jesavacu̶ burro vãme cu̶tigu̶re masu̶re bajiro ñagõrotimasiñuju.</s>
      <s id="b.2PE.22.16.2">Ado bajiro ĩre yimasiñuju: “Rojose yigu̶acu̶ yaja mu̶”, ĩre yitud'itu̶jomasiñuju burro.</s>
      <s id="b.2PE.22.16.3">Rojose ĩ yiru̶aboarere yibetimasiñuju Balaam ñamasir'i.</s>
     </seg>
     <seg type="verse" id="b.2PE.22.17">
      <s id="b.2PE.22.17.1">Quẽna gaje vãme mu̶are gotirẽmoaja yu̶, socase gotimasiorimasa ĩna bajisere: Oco ñaboariagojeri ti oco manore bajiro bajirã ñarãma.</s>
      <s id="b.2PE.22.17.2">To bajicõari, buerigaserire mino vẽarearore bajiro bajirã ñarãma.</s>
      <s id="b.2PE.22.17.3">To bajiro bajirã ñari, Dios oca quẽnasere mani ajiru̶aboasere manire gotimasiobetiru̶arãma.</s>
      <s id="b.2PE.22.17.4">To bajiri, “Rojose tãmu̶otu̶jabetiriaroju̶ ĩnare cõaru̶cu̶ja” ĩ yimasiriarore bajiro ĩnare cõaru̶cu̶mi Dios.</s>
     </seg>
     <seg type="verse" id="b.2PE.22.18">
      <s id="b.2PE.22.18.1">“Rojose mani yiboajaquẽne, manire ĩavariquẽnacõa ñaru̶cu̶mi Dios”, yivariquẽnarãma.</s>
      <s id="b.2PE.22.18.2">Tu̶oĩamasimena ñari, to bajiro yirãma, “Gãjerã quẽne, mani yisere ajicõari, mani yirore bajiro rojose yato ĩna quẽne” yirã.</s>
      <s id="b.2PE.22.18.3">To bajiro ĩna yijama, Diore ajimena rãca rojose ĩna yirũgũboarere yitu̶jacõari, mame Cristore ajitirũ̶nu̶rãre bu̶tobu̶sa ĩnare gotirãma.</s>
     </seg>
     <seg type="verse" id="b.2PE.22.19">
      <s id="b.2PE.22.19.1">“Socase mere mu̶are gotiaja yu̶a.</s>
      <s id="b.2PE.22.19.2">Mani bojarore bajiro mani yijama, quẽnaja.</s>
      <s id="b.2PE.22.19.3">Cojorũ̶mu̶ rojose mani yisere yitu̶jaru̶arãja” yirã ñaboarine, rojosere yisejacoariarã ñari, tire yitu̶jamasimenama.</s>
      <s id="b.2PE.22.19.4">To bajiro ĩnare gotirã ñaboarine, ĩna quẽne rojose ĩna yise vaja rojose tãmu̶orona ñaboarine, to bajiro ĩnare gotirũgũrãma.</s>
     </seg>
     <seg type="verse" id="b.2PE.22.20">
      <s id="b.2PE.22.20.1">Ado bajiro bajirãma socase gotimasiorimasa: “Rojose mani yise vaja manire vaja yibosayumi Jesucristo mani u̶ju̶” yitu̶oĩacõari, rojose ĩna yirũgũboarere yitu̶jacõaboarine, quẽna rojose ĩna yicõa ñajama, tirũ̶mu̶ju̶ rojose ĩna yiriaro rẽtoro rojose yirãma.</s>
     </seg>
     <seg type="verse" id="b.2PE.22.21">
      <s id="b.2PE.22.21.1">To bajiro rojose yirãrema, rẽmoju̶ne Cristore ajitirũ̶nu̶beticõaroti ñaboayuja.</s>
      <s id="b.2PE.22.21.2">Tire bajimenane, Cristore ajitirũ̶nu̶cõari, quẽna ĩna ajitirũ̶nu̶ tu̶jajama, quẽnabeti ñaja.</s>
      <s id="b.2PE.22.21.3">To bajiro bajirã ĩna ñajare, bu̶tobu̶sa rojose ĩnare yiru̶cu̶mi Dios.</s>
     </seg>
     <seg type="verse" id="b.2PE.22.22">
      <s id="b.2PE.22.22.1">Cristore ajitirũ̶nu̶riarã ñaboarine, quẽna ĩre ĩna ajitirũ̶nu̶ tu̶jasere ado bajiro gotiaja: “Ecari yai, mu̶ñocõari, ĩ mu̶ñosere tudibaru̶cu̶mi”, yigotiaja.</s>
      <s id="b.2PE.22.22.2">Quẽna gajeye ado bajiro gotiaja: “Ecari yese u̶eritatare yugui moasĩnir'ire quẽnaro mani guocõaboajaquẽne, titatare tudivacõari, yugui moasĩniru̶cu̶mi quẽna, ‘Tudi u̶eri jaigu̶ ñagũ̶sa’ yigu̶”, yigotiaja.</s>
     </seg>
    </div>
    <div type="chapter" id="b.2PE.23">
     <seg type="verse" id="b.2PE.23.1">
      <s id="b.2PE.23.1.1">Yu̶ mairã, tirũ̶mu̶ju̶ mu̶are yu̶ ucasu̶ocatore bajiro mu̶are tudiucaja yu̶, Cristo ocare masiritimenane, quẽnaro mu̶a tu̶oĩacõa ñarotire yigu̶.</s>
     </seg>
     <seg type="verse" id="b.2PE.23.2">
      <s id="b.2PE.23.2.1">Tirũ̶mu̶ana, Diore gotirẽtobosamasiriarã ĩna goti rĩjoro yimasirere mu̶a masiritibetirotire bojaja yu̶.</s>
      <s id="b.2PE.23.2.2">To yicõari, mani u̶ju̶, rojose mani yise vaja manire vaja yibosar'i, adi macaru̶cu̶roju̶ ĩ tudiejarotire yu̶are ĩ gotimasiocatire, mu̶are yu̶a gotimasiocatire quẽne mu̶a masiritibetirotire bojaja.</s>
     </seg>
     <seg type="verse" id="b.2PE.23.3">
      <s id="b.2PE.23.3.1">Ti oca ñamasuse ado bajiro gotiaja: Adi macaru̶cu̶ro tu̶sarirũ̶mu̶ri mani u̶ju̶ Jesucristore ajitirũ̶nu̶rãre, adigodoju̶ ĩ tudiejarotire mani tu̶oĩa yuñajare, manire ajatud'iru̶arãma gãjerã.</s>
      <s id="b.2PE.23.3.2">Ĩna ñaru̶arãma ĩna masune ĩna bojarore bajiro rĩne yirã.</s>
     </seg>
     <seg type="verse" id="b.2PE.23.4">
      <s id="b.2PE.23.4.1">Ado bajiro manire ajatud'iru̶arãma: “ ‘Mani u̶ju̶’ mu̶a yigu̶ma, ĩ gotiriarore bajiro me bajiami.</s>
      <s id="b.2PE.23.4.2">Tudiejabeami.</s>
      <s id="b.2PE.23.4.3">Quẽnaro tu̶oĩaña mu̶a.</s>
      <s id="b.2PE.23.4.4">Tirũ̶mu̶ju̶ mani ñicu̶a ñaboacana, to yicõari, mani jacu̶a ñaboacana quẽne bajireacõa tu̶jacama.</s>
      <s id="b.2PE.23.4.5">Ĩnare catiobeticami.</s>
      <s id="b.2PE.23.4.6">Adi macaru̶cu̶rore Dios ĩ rujeosu̶omasiriarodoju̶ ñamasiriarore bajirone bajicõa ñaja adirũ̶mu̶ri quẽne.</s>
      <s id="b.2PE.23.4.7">‘Mani u̶ju̶’ mu̶a yigu̶ma ĩ gotire, ñie vaja maja ti”, manire yiajatud'iru̶arãma.</s>
     </seg>
     <seg type="verse" id="b.2PE.23.5">
      <s id="b.2PE.23.5.1">To bajiro tu̶oĩarã ñari, adi macaru̶cu̶rore Dios ĩ rujeosu̶omasirere masimena ñarãma.</s>
      <s id="b.2PE.23.5.2">Mani jacu̶ Dios jediro masigũ̶ ñari, adi macaru̶cu̶rore, ũ̶mu̶agaserore quẽne rujeomasiñuju.</s>
      <s id="b.2PE.23.5.3">Ĩ rotise su̶orine sita oco vatoaju̶ ñare ruyuamasiñuju.</s>
      <s id="b.2PE.23.5.4">To bajiro yicõari, ocore quẽne ricati ti ñarotire yimasiñuju.</s>
     </seg>
     <seg type="verse" id="b.2PE.23.6">
      <s id="b.2PE.23.6.1">To bajiro ĩ yimasire ti ñaboajaquẽne, ti vãmere bajirone bajicõa ñabetimasiñuju.</s>
      <s id="b.2PE.23.6.2">Beroju̶, “Oco ñasu̶ocatore bajiro tudirujiasa quẽna” ĩ yirotimasire su̶orine adi macaru̶cu̶ro jedirone oco ñamu̶se rãca ruureajeocõamasiñuju ĩ.</s>
     </seg>
     <seg type="verse" id="b.2PE.23.7">
      <s id="b.2PE.23.7.1">To bajiro ĩ yirotimasiriarore bajirone bajimu̶orũ̶gõru̶aroja, adi macaru̶cu̶rore, ũ̶mu̶agaserore quẽne Dios ĩ soerearotirũ̶mu̶ ti ejaro.</s>
      <s id="b.2PE.23.7.2">Tirũ̶mu̶ne mani u̶ju̶, tudiejacõari, rojose yirũgũriarãre ĩabesecõari, “Rojose tãmu̶ocõa ñarũgũru̶arãja”, ĩnare yirotiru̶cu̶mi.</s>
     </seg>
     <seg type="verse" id="b.2PE.23.8">
      <s id="b.2PE.23.8.1">Yu̶ mairã, adi vãme ñamasuri vãmere masiritibetiru̶arãja mu̶a: Mani u̶ju̶ ĩ ĩajama, mil ñaricũ̶mari ñaja cojorũ̶mu̶.</s>
      <s id="b.2PE.23.8.2">To bajicõari, cojorũ̶mu̶ ñaja mil ñaricũ̶mari cõro, ĩ ĩajama.</s>
      <s id="b.2PE.23.8.3">To bajiro yu̶ yijama, “Cũ̶mari mani cõĩarore bajiro cõĩabeami mani u̶ju̶” yigu̶ yaja.</s>
     </seg>
     <seg type="verse" id="b.2PE.23.9">
      <s id="b.2PE.23.9.1">“Ĩ gotirore bajiro yigu̶ ñaboarine, guaro ejatĩmabecu̶mi maji.</s>
      <s id="b.2PE.23.9.2">To bajiro ĩ bajisere manire tegu̶ bajigu̶mi” gãjerã ĩna yitu̶oĩarore bajiro tu̶oĩabetiroti ñaja mu̶are.</s>
      <s id="b.2PE.23.9.3">To bajiro me bajigu̶mi.</s>
      <s id="b.2PE.23.9.4">Gãjerã quẽne rojose ĩna yisere yitu̶jacõari, Dios ĩ bojaseju̶are ĩna yirotire yugu̶ bajigu̶mi maji.</s>
      <s id="b.2PE.23.9.5">Masa jediro rojose tãmu̶otu̶jabetiriaroju̶ ĩna vabetirotire bojaami mani u̶ju̶.</s>
     </seg>
     <seg type="verse" id="b.2PE.23.10">
      <s id="b.2PE.23.10.1">Tire yuboarine, “To cõrone tudivaru̶cu̶mi” Dios ĩ yitu̶oĩariarũ̶mu̶ne tudiejaru̶cu̶mi mani u̶ju̶.</s>
      <s id="b.2PE.23.10.2">“To cõro ñaro ejaru̶cu̶mi” masa ĩna yimasibetiju̶ne ejaru̶cu̶mi.</s>
      <s id="b.2PE.23.10.3">Juarudirimasu̶ ĩ ejarore quẽne, “To cõro ñaro juarudigu̶ ejaru̶cu̶mi”, yimasibeaja mani.</s>
      <s id="b.2PE.23.10.4">To bajirone bajiru̶aroja Cristo ĩ ejaroti quẽne.</s>
      <s id="b.2PE.23.10.5">Ĩ tudiejarirũ̶mu̶ õ vecaju̶ güioro ocaruyuru̶aroja.</s>
      <s id="b.2PE.23.10.6">Ti ocaruyuse rãcane õ vecaye jediro yayicoaru̶aroja.</s>
      <s id="b.2PE.23.10.7">To bajicõari, adi macaru̶cu̶roaye jedirore soereajeocõaru̶cu̶mi mani u̶ju̶.</s>
      <s id="b.2PE.23.10.8">Ñieju̶a ru̶yabetiru̶aroja yuja.</s>
     </seg>
     <seg type="verse" id="b.2PE.23.11">
      <s id="b.2PE.23.11.1">Adi macaru̶cu̶roaye jediro ũ̶ju̶yayiroti ti ñajare, Dios rĩare bajiro bajirã ñari, rũ̶cu̶bu̶ose rãca ĩ bojarore bajiro quẽnase rĩne yirũgũroti ñaja mu̶are.</s>
     </seg>
     <seg type="verse" id="b.2PE.23.12">
      <s id="b.2PE.23.12.1">Cristo ĩ tudiejarirũ̶mu̶ quẽnaro ñayuru̶arãja mu̶a.</s>
      <s id="b.2PE.23.12.2">To bajiri ĩ bojarore bajiro quẽnase rĩne yirũgũña, yoaro me ĩ ejarotire bojarã ñari.</s>
      <s id="b.2PE.23.12.3">Ĩ ejarirũ̶mu̶ne õ vecaye jediro ũ̶ju̶jedicoaru̶aroja.</s>
      <s id="b.2PE.23.12.4">To bajicõari, adi macaru̶cu̶roaye quẽne bu̶to ti asijare, ocoacoaru̶aroja.</s>
     </seg>
     <seg type="verse" id="b.2PE.23.13">
      <s id="b.2PE.23.13.1">To bajiro bajiroti ti ñaboajaquẽne, “Dios ĩ gotiriarore bajirone quẽna adi macaru̶cu̶roayere, to yicõari, õ vecayere quẽne reajeocõari, quẽnase rĩne mame rujeovasoaru̶cu̶mi Dios”, yitu̶oĩavariquẽnaja mani.</s>
      <s id="b.2PE.23.13.2">To bajiro ĩ yiro beroju̶re Dios ĩ bojarore bajiro quẽnaro yirã rĩne catiru̶arãma.</s>
     </seg>
     <seg type="verse" id="b.2PE.23.14">
      <s id="b.2PE.23.14.1">To bajiri, yu̶ mairã, Cristo ĩ tudiejaroto rĩjoro, mu̶a yimasiro cõro Dios ĩ bojarore bajiro yicõa ñarũgũña mu̶a, “Mani u̶ju̶ ĩ tudiejarirũ̶mu̶ju̶, ‘Quẽnase rĩne yirã ñaama’ ĩ yiĩavariquẽnarona ñarãsa” yirã.</s>
     </seg>
     <seg type="verse" id="b.2PE.23.15">
      <s id="b.2PE.23.15.1">Mani u̶ju̶, rojose yirãre rojose tãmu̶otu̶jabetiriaroju̶ ĩnare cõabeami maji, “Rojose yitu̶jacõari, yu̶re ĩna ajitirũ̶nu̶jama, rojose ĩna tãmu̶oborotire yirẽtobosagu̶sa” yigu̶.</s>
      <s id="b.2PE.23.15.2">Tire bajirone gotiyuja mani maigũ̶, Pablo manire ĩ ucacõare quẽne.</s>
      <s id="b.2PE.23.15.3">“Tire quẽnaro riojo ajimasiato” yigu̶, quẽnaro ĩre ejarẽmoñumi Dios.</s>
     </seg>
     <seg type="verse" id="b.2PE.23.16">
      <s id="b.2PE.23.16.1">Gãjerãre ĩ ucacõare quẽne, tocãrãcajine ĩ ucajama, tire bajiro rĩne gotirũgũñumi.</s>
      <s id="b.2PE.23.16.2">Ĩ ucarere, cojo vãme mani ajimasiru̶ajama, josari ñaja.</s>
      <s id="b.2PE.23.16.3">Josase ti ñajare, tire ajimasimena ñari, ricatiju̶a gotimasiorãma Cristore quẽnaro ajitirũ̶nu̶mena.</s>
      <s id="b.2PE.23.16.4">Dios ocare quẽne ĩna buejama, ajimasimena ñari, ricatiju̶a gotimasiorãma.</s>
      <s id="b.2PE.23.16.5">To bajiro yirã ñari, rojose tãmu̶otu̶jabetiriaroju̶ mani u̶ju̶ ĩ cõarona ñarãma.</s>
     </seg>
     <seg type="verse" id="b.2PE.23.17">
      <s id="b.2PE.23.17.1">Yu̶ mairã, socase ĩna gotimasiorotire mu̶are yu̶ gotisere jẽre masirãja mu̶a.</s>
      <s id="b.2PE.23.17.2">Tire masirã ñari, “Diore ajimena, socase ĩna gotimasiosere ajitirũ̶nu̶cõari, Cristo oca riojo gotimasioseju̶are ajitirũ̶nu̶ tu̶jarobe” yirã, quẽnaro tire tu̶oĩamasiri ñaña.</s>
     </seg>
     <seg type="verse" id="b.2PE.23.18">
      <s id="b.2PE.23.18.1">Jesucristo ñaami mani u̶ju̶.</s>
      <s id="b.2PE.23.18.2">Ĩ ñaami rojose mani yise vaja manire vaja yibosar'i, “Quẽnase rĩne yirã ñato” yigu̶.</s>
      <s id="b.2PE.23.18.3">To bajiro yir'i ĩ ñajare, bu̶tobu̶sa ĩre ajitirũ̶nu̶rũtuasa mu̶a, “Quẽnagũ̶ ñari, quẽnaro manire yami” yimasicõari, bu̶tobu̶sa gãmerã maiña mu̶a.</s>
      <s id="b.2PE.23.18.4">“Ñamasugũ̶ ñaami”, Jesucristore yirũ̶cu̶bu̶orũgũroti ñaja.</s>
      <s id="b.2PE.23.18.5">To cõro ñaja.</s>
     </seg>
    </div>
   </div>
   <div type="book" id="b.1JO">
    <div type="chapter" id="b.1JO.11">
     <seg type="verse" id="b.1JO.11.1">
      <s id="b.1JO.11.1.1">¿Ñaboati mu̶a, yu̶ yarã?</s>
      <s id="b.1JO.11.1.2">Adi papera rãca mu̶are queti ucaja yu̶.</s>
      <s id="b.1JO.11.1.3">Adi macaru̶cu̶ro, õ vecaye quẽne ti ruyuaroto rĩjoroju̶, ñajediro mani catirotire ĩsirocu̶ ñacõasu̶oayumi.</s>
      <s id="b.1JO.11.1.4">To bajiri yu̶ masune ĩre ĩa, ĩre aji, ĩre moaĩacacu̶ne mu̶are gotiaja yu̶.</s>
      <s id="b.1JO.11.1.5">Ĩ rijabosare su̶orine Dios ĩ catisere cu̶orã ñaja mani.</s>
     </seg>
     <seg type="verse" id="b.1JO.11.2">
      <s id="b.1JO.11.2.1">Ĩre ĩacaju̶ yu̶a.</s>
      <s id="b.1JO.11.2.2">Ĩne ñagũ̶mi Jesucristo, ĩre ajitirũ̶nu̶rã mani rijato beroju̶ mani catirotire Dios ĩ catisere manire ĩsir'i.</s>
      <s id="b.1JO.11.2.3">To bajiri yu̶a ĩacatire mu̶are gotiaja yu̶.</s>
      <s id="b.1JO.11.2.4">Yu̶a ĩacacu̶, adi macaru̶cu̶ro ĩ rujeoroto rĩjoroju̶ne ĩ jacu̶ rãca ñacõasu̶oyumi.</s>
     </seg>
     <seg type="verse" id="b.1JO.11.3">
      <s id="b.1JO.11.3.1">Yu̶a ĩacatire, to yicõari yu̶a ajicatire quẽne mu̶are gotiaja yu̶a.</s>
      <s id="b.1JO.11.3.2">Dios, ĩ macu̶ rãca ĩna tu̶oĩarore bajiro tu̶oĩarũgũaja yu̶a.</s>
      <s id="b.1JO.11.3.3">To bajiri mu̶a quẽne, yu̶a tu̶oĩarore bajiro mu̶a tu̶oĩarotire yigu̶, gotiaja.</s>
     </seg>
     <seg type="verse" id="b.1JO.11.4">
      <s id="b.1JO.11.4.1">Cojoro cõro mani variquẽnarotire yigu̶, tire mu̶are gotiaja yu̶a.</s>
     </seg>
     <seg type="verse" id="b.1JO.11.5">
      <s id="b.1JO.11.5.1">“Quẽnase rĩne yigu̶ ñagũ̶mi Dios”, yu̶are yigoticami Jesús.</s>
      <s id="b.1JO.11.5.2">To bajiri tire ajicõari mu̶are gotiaja yu̶a.</s>
     </seg>
     <seg type="verse" id="b.1JO.11.6">
      <s id="b.1JO.11.6.1">Rojose yiboarine, “Dios ĩ tu̶oĩarore bajiro tu̶oĩaja yu̶a” mani yijama, socarã yirãja mani.</s>
     </seg>
     <seg type="verse" id="b.1JO.11.7">
      <s id="b.1JO.11.7.1">To bajiboarine, Diore sẽnicõari, ĩ bojarore bajiro quẽnaro mani yicõa ñajama, quẽnaro ñaru̶arãja mani.</s>
      <s id="b.1JO.11.7.2">To bajicõari, Jesús ĩ rijabosare su̶orine, “Rojose mana ñaama”, manire yiĩarũgũgũ̶mi Dios.</s>
     </seg>
     <seg type="verse" id="b.1JO.11.8">
      <s id="b.1JO.11.8.1">Quẽnase rĩne yirã manama.</s>
      <s id="b.1JO.11.8.2">To bajiri “Quẽnase rĩne yirã ñaja mani”, yimasiña maja.</s>
     </seg>
     <seg type="verse" id="b.1JO.11.9">
      <s id="b.1JO.11.9.1">To bajiboarine, tocãrãcajine rojose mani yisere, “ ‘Yu̶are masirioya’ ĩre mani yigotijama, ‘Yiru̶cu̶ja’ ĩ yirore bajiro yigu̶ ñari, tire manire masiriojeocõaru̶cu̶mi Dios”, yimasiaja mani.</s>
     </seg>
     <seg type="verse" id="b.1JO.11.10">
      <s id="b.1JO.11.10.1">Gajeyerema, “Masa jediro rojose yirã ñaama”, manire yiyumi Dios.</s>
      <s id="b.1JO.11.10.2">To bajiri, “Rojose yibeticaju̶ yu̶a” mani yijama, “Socu̶ yirimi Dios” yirãre bajiro yirãja mani.</s>
     </seg>
    </div>
    <div type="chapter" id="b.1JO.12">
     <seg type="verse" id="b.1JO.12.1">
      <s id="b.1JO.12.1.1">Yu̶ rĩare bajiro mu̶are maiaja yu̶.</s>
      <s id="b.1JO.12.1.2">To bajiri, “Rojose yibeticõato ĩna” yigu̶, adire mu̶are gotiaja yu̶.</s>
      <s id="b.1JO.12.1.3">To bajiboarine rojose mani yijama, sĩgũ̶ ñagũ̶mi Diore manire ñagõbosagu̶.</s>
      <s id="b.1JO.12.1.4">Ĩne ñagũ̶mi Jesucristo, rojose yibecu̶.</s>
     </seg>
     <seg type="verse" id="b.1JO.12.2">
      <s id="b.1JO.12.2.1">Rojose mani yise vaja manire rijabosayumi, rojose mani yisere manire Dios ĩ masiriorotire yigu̶.</s>
      <s id="b.1JO.12.2.2">Masa ñajedirore rijabosagu̶ bajiyumi.</s>
     </seg>
     <seg type="verse" id="b.1JO.12.3">
      <s id="b.1JO.12.3.1">Gajeyerema, Dios ĩ rotirore bajirone mani yijama, “Ĩre masiaja yu̶”, yimasiaja mani.</s>
     </seg>
     <seg type="verse" id="b.1JO.12.4">
      <s id="b.1JO.12.4.1">Sĩgũ̶, Dios ĩ rotisere cu̶dibetiboarine, “Ĩre masiaja yu̶” yigu̶ma, socu̶ yigu̶mi.</s>
     </seg>
     <seg type="verse" id="b.1JO.12.5">
      <s id="b.1JO.12.5.1">Dios ĩ rotirore bajiro yigu̶ju̶a ñagũ̶mi ĩre maigũ̶.</s>
      <s id="b.1JO.12.5.2">To bajiro mani yijama, “Dios yarã ñaja mani”, yimasirãja mani.</s>
     </seg>
     <seg type="verse" id="b.1JO.12.6">
      <s id="b.1JO.12.6.1">“Dios ĩ bojarore bajiro tu̶oĩaja” yigu̶ma, Jesús ĩ bajiñacatore bajirone bajiñaroti ñaja.</s>
     </seg>
     <seg type="verse" id="b.1JO.12.7">
      <s id="b.1JO.12.7.1">Yu̶ mairã, mame oca mere mu̶are ucaja yu̶.</s>
      <s id="b.1JO.12.7.2">Dios ĩ rotimasire, ĩ ocare masa ĩna ucamasire, mu̶a ajisu̶oadicatine ñaja.</s>
     </seg>
     <seg type="verse" id="b.1JO.12.8">
      <s id="b.1JO.12.8.1">Tirũ̶mu̶ayeju̶ ti ñaboajaquẽne, Jesús ĩ bajiñacatire ajicõari, ti ocare quẽnaro riojo ajimasire ñaja.</s>
      <s id="b.1JO.12.8.2">To bajicõari, Jesúre ajitirũ̶nu̶rã mani bajiñasere quẽne ĩacõari, ti ocare quẽnaro riojo ajimasire ñaja.</s>
      <s id="b.1JO.12.8.3">To bajiro ti bajijare, tirũ̶mu̶aye ti ñaboajaquẽne, mame ocare bajiro ejaja ti manire.</s>
      <s id="b.1JO.12.8.4">Ti oca su̶orine Diore quẽnabu̶saro masirũtu vana yaja mani.</s>
     </seg>
     <seg type="verse" id="b.1JO.12.9">
      <s id="b.1JO.12.9.1">Sĩgũ̶, “Dios ĩ bojarore bajiro yigu̶ ñaja” yiboarine, gãjire ĩ ĩatejama, Dios ĩ bojarore bajiro yigu̶ me ñagũ̶mi.</s>
     </seg>
     <seg type="verse" id="b.1JO.12.10">
      <s id="b.1JO.12.10.1">Gãjerãre ĩamaigũ̶ju̶a, Dios ĩ bojarore bajiro yigu̶ ñagũ̶mi.</s>
      <s id="b.1JO.12.10.2">To bajiro ĩ bajijare, ñimu̶ju̶a ĩre rojose ũmato yirocu̶ magũ̶mi.</s>
     </seg>
     <seg type="verse" id="b.1JO.12.11">
      <s id="b.1JO.12.11.1">Gãjire ĩategu̶ma, Dios ĩ bojabetire yigu̶ ñagũ̶mi.</s>
      <s id="b.1JO.12.11.2">To bajiro yigu̶ ñari, “Rojose yigu̶ja yu̶”, yimasigũ̶ me ñagũ̶mi.</s>
      <s id="b.1JO.12.11.3">Rojose ĩ yise vaja rojose tãmu̶otu̶jabetiriaroju̶ ĩ varotire quẽne masibecu̶mi.</s>
     </seg>
     <seg type="verse" id="b.1JO.12.12">
      <s id="b.1JO.12.12.1">Mu̶a jediro, yu̶ rĩare bajiro bajirã, adi queti mu̶are ucaja yu̶: Jesús manire ĩ rijabosare ñajare, rojose mu̶a yisere Dios ĩ masiriorã ñarãja mu̶a.</s>
     </seg>
     <seg type="verse" id="b.1JO.12.13">
      <s id="b.1JO.12.13.1">Mu̶are bu̶cu̶rãre quẽne, adi queti ucaja yu̶.</s>
      <s id="b.1JO.12.13.2">Adi macaru̶cu̶ro, õ vecaye quẽne ti ruyuaroto rĩjoroju̶ ñar'ire masirã ñarãja mu̶a.</s>
      <s id="b.1JO.12.13.3">Mu̶are mamarãre quẽne adi queti ucaja yu̶.</s>
      <s id="b.1JO.12.13.4">Vãtia u̶ju̶ ĩ bojarore bajiro yiriarã ñaboarine, yimena ñarãja mu̶a yuja.</s>
     </seg>
     <seg type="verse" id="b.1JO.12.14">
      <s id="b.1JO.12.14.1">Mu̶a jediro, yu̶ rĩare bajiro bajirãre adi queti mu̶are ucaja yu̶.</s>
      <s id="b.1JO.12.14.2">Mani jacu̶, Diore masirã ñarãja mu̶a quẽne.</s>
      <s id="b.1JO.12.14.3">Bu̶cu̶rãre quẽne mu̶are queti ucaja yu̶.</s>
      <s id="b.1JO.12.14.4">Adi macaru̶cu̶ro, õ vecaye quẽne ti ruyuaroto rĩjoroju̶ ñar'ire masirã ñarãja mu̶a.</s>
      <s id="b.1JO.12.14.5">Mamarãre quẽne mu̶are queti ucaja yu̶.</s>
      <s id="b.1JO.12.14.6">Dios ocare masa ĩna ucamasire ti gotirore bajiro ajitirũ̶nu̶rã ñarãja mu̶a.</s>
      <s id="b.1JO.12.14.7">To bajirã ñari, vãtia u̶ju̶ rojose ĩ yirotiboasere cu̶dimena ñarãja mu̶a.</s>
      <s id="b.1JO.12.14.8">To bajiro bajirã mu̶a ñajare, adi queti mu̶are ucaja yu̶.</s>
     </seg>
     <seg type="verse" id="b.1JO.12.15">
      <s id="b.1JO.12.15.1">Adi macaru̶cu̶ro ñarã ĩna tu̶oĩarore bajiro tu̶oĩabesa mu̶a.</s>
      <s id="b.1JO.12.15.2">Ado bajiro tu̶oĩarã ñarãma ĩna: Adi macaru̶cu̶roayere ĩavariquẽnacõari, ĩna bojarore bajiro rojose yiru̶a tu̶oĩarãma.</s>
      <s id="b.1JO.12.15.3">Jairo ĩna gajeyeũni cu̶ose su̶orine, “Gãjerã rẽtoro ñamasurã ñaja yu̶a”, yivariquẽnarãma.</s>
      <s id="b.1JO.12.15.4">To bajiro ĩna tu̶oĩasema, Dios ĩ rotise me ñaja.</s>
      <s id="b.1JO.12.15.5">Ĩna tu̶oĩarore bajiro mu̶a tu̶oĩajama, Diore mairã me ñarãja mu̶a quẽne.</s>
     </seg>
     <seg type="verse" id="b.1JO.12.17">
      <s id="b.1JO.12.17.1">Adi macaru̶cu̶ro ti jedirone, Dios ĩ bojabeti masa ĩna yiru̶a tu̶oĩase, ĩna cu̶ose, ĩna bojase quẽne jedicoaru̶aroja.</s>
      <s id="b.1JO.12.17.2">Ti jedicoaboajaquẽne, Dios ĩ bojarore bajiro yirãju̶ama, ĩna rijato beroju̶ Dios tu̶ju̶ quẽnaro ñarũgũru̶arãma ĩna.</s>
     </seg>
     <seg type="verse" id="b.1JO.12.18">
      <s id="b.1JO.12.18.1">Ajiya mu̶a, yu̶ rĩare bajiro bajirã.</s>
      <s id="b.1JO.12.18.2">Adi macaru̶cu̶ro ti jedirotirũ̶mu̶ ejaroti, mojoroaca ru̶yaja.</s>
      <s id="b.1JO.12.18.3">“Ti jedirotirũ̶mu̶ ti ejaroto rĩjoroaca vadiru̶cu̶mi Cristore ĩre Tegu̶” yigotimasiorere ajicaju̶ mu̶a.</s>
      <s id="b.1JO.12.18.4">To bajiri ado bajiro mu̶are gotiaja yu̶: Jẽre gãjerã Cristore terã socase queti gotimasiorã, jãjarã ñarãma adi macaru̶cu̶rore.</s>
      <s id="b.1JO.12.18.5">To bajiro ti bajijare, “Adi macaru̶cu̶ro ti jedirotirũ̶mu̶ ejaroti, mojoroaca ru̶yaja”, yimasiaja mani.</s>
     </seg>
     <seg type="verse" id="b.1JO.12.19">
      <s id="b.1JO.12.19.1">Ado bajiro ti bajijare, “Mani rãca ñaboacana quẽne Cristore terã ñarãma”, yimasiaja mani: Manire bajiro tu̶oĩacana ñaboarine, ricati tu̶oĩacõari, manire cãmotadicama.</s>
      <s id="b.1JO.12.19.2">To bajiri, “Cristore terã ñarãma”, yimasiaja mani.</s>
      <s id="b.1JO.12.19.3">Dios yarã ĩna ñajama, manire cãmotadibetiboriarãma.</s>
     </seg>
     <seg type="verse" id="b.1JO.12.20">
      <s id="b.1JO.12.20.1">Esp'iritu Santore mu̶are cõañumi Jesús.</s>
      <s id="b.1JO.12.20.2">To bajiro ĩ yire ñajare, Dios yere riojo masirãja mu̶a.</s>
     </seg>
     <seg type="verse" id="b.1JO.12.21">
      <s id="b.1JO.12.21.1">Cristo yere quẽnaro masirã mu̶a ñajare, “Tire tuditu̶oĩato” yigu̶, mu̶are ucaja yu̶.</s>
      <s id="b.1JO.12.21.2">Cristo oca socabetire masirã ñari, “Ti mere gotimasioama”, yimasiaja mu̶a.</s>
     </seg>
     <seg type="verse" id="b.1JO.12.22">
      <s id="b.1JO.12.22.1">To bajiro ti bajijare, “ ‘Masa rojose ĩna tãmu̶oborotire ĩnare yirẽtobosacõari, rotimu̶orũ̶gõru̶cu̶mi’ yigu̶, Dios ĩ cõar'i me ñarimi Jesús” yigu̶ma, socagu̶ ñagũ̶mi.</s>
      <s id="b.1JO.12.22.2">To bajiro ĩ yijama, Diore to yicõari, ĩ macu̶re quẽne tegu̶ yigu̶mi.</s>
     </seg>
     <seg type="verse" id="b.1JO.12.23">
      <s id="b.1JO.12.23.1">Jesúre tegu̶ ĩ ñajama, ĩ jacu̶ Diore quẽne tegu̶ yigu̶mi.</s>
      <s id="b.1JO.12.23.2">To bajiro ĩ yijama, Diore ajitirũ̶nu̶gũ̶ me ñagũ̶mi.</s>
      <s id="b.1JO.12.23.3">“Dios macu̶re ajitirũ̶nu̶aja” yigu̶ju̶ama, ĩ jacu̶ Diore quẽne ajitirũ̶nu̶gũ̶ ñagũ̶mi.</s>
     </seg>
     <seg type="verse" id="b.1JO.12.24">
      <s id="b.1JO.12.24.1">Tirũ̶mu̶ju̶ Cristo oca mu̶a ajisu̶ocatire tocãrãcarũ̶mu̶ne mu̶a tu̶oĩacõa ñajama, Dios ĩ macu̶ Jesúrãca, ĩna bojarore bajiro tu̶oĩacõa ñarũgũru̶arãja mu̶a.</s>
     </seg>
     <seg type="verse" id="b.1JO.12.25">
      <s id="b.1JO.12.25.1">To bajiro mu̶a yitu̶oĩacõa ñajama, “Yu̶re ajitirũ̶nu̶rãre quẽnaro yiru̶cu̶ja” ĩ yiriarore bajirone yiecorã ñaja mani.</s>
      <s id="b.1JO.12.25.2">To bajiri, mani rijato bero ĩna tu̶ju̶ catimu̶orũ̶gõrona ñaja mani.</s>
     </seg>
     <seg type="verse" id="b.1JO.12.26">
      <s id="b.1JO.12.26.1">Gãjerã socase gotirimasa ĩna ñajare, ĩnare ajicõari, “Ĩna ñaama socase gotimasiorimasa” mu̶a yimasirotire yigu̶, adi papera mu̶are ucaja yu̶.</s>
     </seg>
     <seg type="verse" id="b.1JO.12.27">
      <s id="b.1JO.12.27.1">“Esp'iritu Santore manire cõañumi Jesús”, yitu̶jabesa mu̶a.</s>
      <s id="b.1JO.12.27.2">Ĩ su̶orine ñajediro socabetire, Jesús ocare tu̶oĩacõari quẽnaro masirãja mu̶a.</s>
      <s id="b.1JO.12.27.3">To bajiro bajirã ñari, “Socase ñaja” mu̶are yigotirocu̶re bojamenaja mu̶a.</s>
      <s id="b.1JO.12.27.4">To bajiri, Esp'iritu Santo su̶orine Jesús ocare masicõari, ĩ bojarore bajiro yicõa ñaña.</s>
     </seg>
     <seg type="verse" id="b.1JO.12.28">
      <s id="b.1JO.12.28.1">Quẽnaro ajiya, mu̶a, yu̶ rĩare bajiro bajirã.</s>
      <s id="b.1JO.12.28.2">Cristo ĩ bojarore bajiro mani yicõa ñajama, adi macaru̶cu̶roju̶ ĩ tudiejaro, gãjerã ĩre ajitirũ̶nu̶ tu̶jariarã ĩre ĩna ĩabojonerore bajiro me bajiru̶arãja mani, “Quẽnaro yu̶are yiru̶cu̶mi” yitu̶oĩarã ñari.</s>
     </seg>
     <seg type="verse" id="b.1JO.12.29">
      <s id="b.1JO.12.29.1">“Quẽnaro yigu̶ ñagũ̶mi Jesús” yimasirã ñari, “Jesús ĩ bojarore bajiro quẽnaro yirãma, Dios rĩa ñaama”, yimasirãja mu̶a.</s>
     </seg>
    </div>
    <div type="chapter" id="b.1JO.13">
     <seg type="verse" id="b.1JO.13.1">
      <s id="b.1JO.13.1.1">Ajiya mu̶a.</s>
      <s id="b.1JO.13.1.2">Mani jacu̶ Dios, bu̶to manire maiami.</s>
      <s id="b.1JO.13.1.3">Manire maigũ̶ ñari, “Yu̶ rĩa ñaama”, manire yami.</s>
      <s id="b.1JO.13.1.4">To bajiboarine, jãjarã ñaama Dios rĩa mani ñasere masimena.</s>
      <s id="b.1JO.13.1.5">To bajirã ñari, Dios mani jacu̶re quẽne masibeama.</s>
     </seg>
     <seg type="verse" id="b.1JO.13.2">
      <s id="b.1JO.13.2.1">Dios rĩa ñaja mani.</s>
      <s id="b.1JO.13.2.2">Mani bajirotire, “Ado bajiro bajiru̶arãja”, yimasibeaja mani.</s>
      <s id="b.1JO.13.2.3">To bajiboarine, “Jesucristo ĩ tudiejaro, ĩre ĩarãne, ĩre bajiro bajicoaru̶arãja mani”, yimasiaja mani.</s>
     </seg>
     <seg type="verse" id="b.1JO.13.3">
      <s id="b.1JO.13.3.1">Tire tu̶oĩayurã ñari, rojose yibetirũgũaja mani, “Cristo rojose yibecu̶ ĩ ñarore bajirone ñarãsa” yirã.</s>
     </seg>
     <seg type="verse" id="b.1JO.13.4">
      <s id="b.1JO.13.4.1">Rojose yigu̶ma, Dios ĩ rotisere yigu̶ me ñagũ̶mi.</s>
      <s id="b.1JO.13.4.2">Ĩ rotisere mani cu̶dibetine ñaja rojose mani yise.</s>
     </seg>
     <seg type="verse" id="b.1JO.13.5">
      <s id="b.1JO.13.5.1">“Jesucristo, rojose yigu̶ me ñagũ̶mi”, yimasirãja mu̶a.</s>
      <s id="b.1JO.13.5.2">“Quẽnase rĩne yigu̶ ñari, rojose mani yise vaja, manire vaja yibosagu̶ adi macaru̶cu̶roju̶re vayumi”, yimasirãja mu̶a.</s>
     </seg>
     <seg type="verse" id="b.1JO.13.6">
      <s id="b.1JO.13.6.1">Jesucristo ĩ bojarore bajiro tu̶oĩarã, rojose yimenama.</s>
      <s id="b.1JO.13.6.2">Rojosere yirãma, Jesucristore masirã me ñarãma.</s>
     </seg>
     <seg type="verse" id="b.1JO.13.7">
      <s id="b.1JO.13.7.1">Yu̶ rĩare bajiro bajirã, mu̶a vatoaju̶ mu̶are yitogu̶ “Manicõato” yirã, quẽnaro ajicõĩaña.</s>
      <s id="b.1JO.13.7.2">Sĩgũ̶, “Quẽnaro yigu̶ ñaja” ĩ yisocabetijama, Cristo ĩ yiriarore bajiro quẽnaro ĩ yisere ĩamasiru̶arãja mu̶a.</s>
     </seg>
     <seg type="verse" id="b.1JO.13.8">
      <s id="b.1JO.13.8.1">Rojose yigu̶ma, vãtia u̶ju̶ ĩ rotisere yigu̶ ñaami.</s>
      <s id="b.1JO.13.8.2">Rẽmoju̶ne rojose rĩne yigu̶ ñacõasu̶oayumi vãtia u̶ju̶.</s>
      <s id="b.1JO.13.8.3">To bajiboarine, Dios macu̶ Jesucristo adi macaru̶cu̶roju̶re vayumi, vãti u̶ju̶ masare rojose ĩ yirotisere “Yibeticõato ĩna” yigu̶.</s>
     </seg>
     <seg type="verse" id="b.1JO.13.9">
      <s id="b.1JO.13.9.1">Dios, rojose yibecu̶ ĩ ñajare, ĩ rĩa quẽne, rojose yirã me ñaama.</s>
      <s id="b.1JO.13.9.2">Esp'iritu Santo rãcana ñari, rojose yimena ñaama.</s>
     </seg>
     <seg type="verse" id="b.1JO.13.10">
      <s id="b.1JO.13.10.1">To bajiri, Dios yarãre, to yicõari, vãtia u̶ju̶ ĩ ejarẽmose rãca yirãre quẽne ado bajiro ĩnare ĩamasiaja mani: Rojose yigu̶ma, to yicõari Jesúre ajitirũ̶nu̶gũ̶re ĩamaibecu̶ma, Dios yu̶ me ñagũ̶mi.</s>
     </seg>
     <seg type="verse" id="b.1JO.13.11">
      <s id="b.1JO.13.11.1">Tirũ̶mu̶ju̶ne Dios ocare gãmerã ĩamairoti ñaja yirere ajisu̶oadicaju̶ mu̶a.</s>
     </seg>
     <seg type="verse" id="b.1JO.13.12">
      <s id="b.1JO.13.12.1">Ca'in ñamasir'i ĩ yimasiriarore bajiro yibesa mu̶a.</s>
      <s id="b.1JO.13.12.2">Rojose yigu̶ ñari, ĩ bedi quẽnase ĩ yiseju̶are ĩajũnisinicõari, ĩre sĩamasiñuju.</s>
     </seg>
     <seg type="verse" id="b.1JO.13.13">
      <s id="b.1JO.13.13.1">To bajiri, ajiya mu̶a, yu̶ mairã: Adi macaru̶cu̶roana Diore ajiterã mu̶are ĩna ĩatesere tu̶oĩarejaibesa.</s>
     </seg>
     <seg type="verse" id="b.1JO.13.14">
      <s id="b.1JO.13.14.1">Tirũ̶mu̶ju̶ Diore masimena ñari, mani rijato beroju̶, mani catirotire Dios ĩ catisere ĩsiecobesuja mani maji.</s>
      <s id="b.1JO.13.14.2">Yucu̶rema, gãjerãre mani u̶ju̶re ajitirũ̶nu̶rãre ĩamairã ñari, “Mani rijato beroju̶ mani catirotire Dios ĩ catisere ĩ ĩsiriarã ñaja mani”, yimasiaja.</s>
      <s id="b.1JO.13.14.3">Gãjerãre ĩamaimenama, Dios ĩ catisere ĩ ĩsirã me ñarãma ĩna.</s>
     </seg>
     <seg type="verse" id="b.1JO.13.15">
      <s id="b.1JO.13.15.1">Mani u̶ju̶re ajitirũ̶nu̶rãre ĩaterãma, Dios ĩ ĩajama, sĩarimasa ñarã bajirãma ĩna.</s>
      <s id="b.1JO.13.15.2">To bajiri, “Ĩna rijato beroju̶ ĩna catirotire ĩnare ĩsibecu̶mi Dios”, yimasiaja mani.</s>
     </seg>
     <seg type="verse" id="b.1JO.13.16">
      <s id="b.1JO.13.16.1">Cristo manire ĩ rijabosare ñajare, manire ĩ maisere masiaja mani.</s>
      <s id="b.1JO.13.16.2">To bajiri mani quẽne, mani u̶ju̶re ajitirũ̶nu̶rãre ĩamairã ñari, gãjerã manire ĩna ĩateboajaquẽne, Cristore ajitirũ̶nu̶rãre ejarẽmoroti ñaja.</s>
     </seg>
     <seg type="verse" id="b.1JO.13.17">
      <s id="b.1JO.13.17.1">Gajeyeũni jairo cu̶ogu̶ ñaboarine, mani u̶ju̶re ajitirũ̶nu̶rãre maioro bajirãre ĩ ejarẽmobetijama, “Diore maiaja yu̶”, yisocagu̶ ñagũ̶mi.</s>
     </seg>
     <seg type="verse" id="b.1JO.13.18">
      <s id="b.1JO.13.18.1">To bajiri yu̶ rĩare bajiro bajirã, “Gãjerãre ĩnare ĩamaiaja yu̶a” yirã, ĩnare ejarẽmoroti ñaja.</s>
     </seg>
     <seg type="verse" id="b.1JO.13.19">
      <s id="b.1JO.13.19.1">Gãjerãre mani maijama, “Dios ocare masa ĩna ucamasire quẽnaro ajitirũ̶nu̶aja yu̶a”, yimasirãja mani.</s>
      <s id="b.1JO.13.19.2">To bajiri, “Manire ĩavariquẽnagũ̶mi Dios”, yimasirãja.</s>
     </seg>
     <seg type="verse" id="b.1JO.13.20">
      <s id="b.1JO.13.20.1">“Dios ocare quẽnaro ajitirũ̶nu̶beaja yu̶a” mu̶a yitu̶oĩa su̶tiritijama, “¿Rojose ñati yu̶are?” yicõari, Diore sẽniroti ñaja.</s>
      <s id="b.1JO.13.20.2">Ĩ ñaami mani rẽtoro masigũ̶, to bajicõari mani ĩamairo rẽtoro ĩamaigũ̶.</s>
     </seg>
     <seg type="verse" id="b.1JO.13.21">
      <s id="b.1JO.13.21.1">“Yu̶ ye su̶orine rojose ñaja yu̶re” mani yitu̶oĩabetijama, Dios quẽne, “ ‘Mu̶ ye su̶orine rojose ñaja mu̶re’ manire yibecu̶mi”, yimasiaja mani.</s>
      <s id="b.1JO.13.21.2">To bajiri güimenane, ĩre sẽniaja mani.</s>
     </seg>
     <seg type="verse" id="b.1JO.13.22">
      <s id="b.1JO.13.22.1">Dios ĩ rotisere mani cu̶dijama, no mani sẽnirore bajirone manire cu̶diru̶cu̶mi.</s>
     </seg>
     <seg type="verse" id="b.1JO.13.23">
      <s id="b.1JO.13.23.1">Adi ñaja Dios ĩ rotise: “Yu̶ macu̶ Jesucristore ĩre ajitirũ̶nu̶ña mu̶a.</s>
      <s id="b.1JO.13.23.2">Gãmerã ĩamaiña mu̶a”, yiyumi Dios.</s>
     </seg>
     <seg type="verse" id="b.1JO.13.24">
      <s id="b.1JO.13.24.1">Tire ajirũ̶cu̶bu̶orãma, Diorãca ñarãma.</s>
      <s id="b.1JO.13.24.2">To bajiri, Esp'iritu Santore Dios ĩ cõare su̶orine, “Diorãca ñaja mani”, yimasiaja mani.</s>
     </seg>
    </div>
    <div type="chapter" id="b.1JO.14">
     <seg type="verse" id="b.1JO.14.1">
      <s id="b.1JO.14.1.1">Ajiya, yu̶ mairã.</s>
      <s id="b.1JO.14.1.2">Jãjarã, “Dios ocare gotimasiorã ñaja yu̶a” yirã, Esp'iritu Santo rãca ñarã me ñarãma.</s>
      <s id="b.1JO.14.1.3">To bajiri, “¿Esp'iritu Santo rãcana masune ñati?” mu̶a masune yitu̶oĩamasicõari, quẽnaro ĩnare ajicõĩaña, “Ĩna socajama, masiru̶arãja mani” yirã.</s>
     </seg>
     <seg type="verse" id="b.1JO.14.2">
      <s id="b.1JO.14.2.1">Ado bajiro ĩna yisere ajimasiru̶arãja mu̶a: “Adi macaru̶cu̶roju̶ ejacõari, manire bajiro ruju̶ cu̶tiyuju Jesucristo” yirãma, “Esp'iritu Santo rãcana ñaama”, yimasiru̶arãja mu̶a.</s>
     </seg>
     <seg type="verse" id="b.1JO.14.3">
      <s id="b.1JO.14.3.1">To yicõari, gãjerãma, “Manire bajiro ruju̶ cu̶tigu̶ me ñañuju Jesucristo” yirãma, “Esp'iritu Santo rãcana me ñaama”, yimasiru̶arãja mu̶a.</s>
      <s id="b.1JO.14.3.2">Ĩna ñaama Cristore terã.</s>
      <s id="b.1JO.14.3.3">To bajiro yirã, jẽre ĩna ñarotire ajicaju̶ mu̶a.</s>
      <s id="b.1JO.14.3.4">To bajiri, “Adigodore ñaama ĩna” yigu̶, mu̶are gotiaja yu̶.</s>
     </seg>
     <seg type="verse" id="b.1JO.14.4">
      <s id="b.1JO.14.4.1">Vãtia u̶ju̶re rẽtoro masigũ̶, ñaami Dios.</s>
      <s id="b.1JO.14.4.2">To bajiri, mu̶a quẽne ĩ rãcana ñaja mu̶a.</s>
      <s id="b.1JO.14.4.3">Ĩ rãcana ñari, Cristore terã, mu̶are ĩna yitoboasere ĩnare ajibesuja mu̶a.</s>
     </seg>
     <seg type="verse" id="b.1JO.14.5">
      <s id="b.1JO.14.5.1">Adi macaru̶cu̶roayerene Dios ĩ bojabetire gotirũgũama socase mu̶are gotimasiorimasa.</s>
      <s id="b.1JO.14.5.2">Tire ajisu̶yarũgũama gãjerã Diore ajiterã.</s>
     </seg>
     <seg type="verse" id="b.1JO.14.6">
      <s id="b.1JO.14.6.1">Maniju̶ama, Dios rĩa ñari, ĩ ejarẽmose rãca ĩ bojarore bajiro tu̶oĩarã ñaja mani.</s>
      <s id="b.1JO.14.6.2">To bajiri mani gotisere quẽne ajisu̶yarãma Diore masirã jediro.</s>
      <s id="b.1JO.14.6.3">To bajicõari, Diore ajiterãma, manire quẽne ajiterãma.</s>
      <s id="b.1JO.14.6.4">To bajiro ti bajijare, “Diorãcana ñaama” to yicõari, gãjerãrema, “Diore ajiterã ñaama”, yiĩamasiru̶arãja mani.</s>
     </seg>
     <seg type="verse" id="b.1JO.14.7">
      <s id="b.1JO.14.7.1">Yu̶ mairã, Dios su̶orine gãmerã ĩamaire ñaja.</s>
      <s id="b.1JO.14.7.2">To bajiri ñajedirone gãmerã ĩamairoti ñaja.</s>
      <s id="b.1JO.14.7.3">To bajiro mani yijama, Diore masirã, ĩ rĩare bajiro bajirã ñaru̶arãja mani.</s>
     </seg>
     <seg type="verse" id="b.1JO.14.8">
      <s id="b.1JO.14.8.1">Masare maigũ̶ ñaami Dios.</s>
      <s id="b.1JO.14.8.2">To bajiri gãjerãre maimenama, Diore masimena ñaama.</s>
     </seg>
     <seg type="verse" id="b.1JO.14.9">
      <s id="b.1JO.14.9.1">Ĩ macu̶re ajitirũ̶nu̶rã, ĩna rijato beroju̶ ĩna catirotire ĩ catisere ĩnare ĩ ĩsirotire yigu̶, adi macaru̶cu̶roju̶re ĩ macu̶ sĩgũ̶ne ñagũ̶re cõañumi Dios.</s>
      <s id="b.1JO.14.9.2">To bajiro Dios ĩ yire ñajare, “Manire maiami Dios”, yimasiaja mani.</s>
     </seg>
     <seg type="verse" id="b.1JO.14.10">
      <s id="b.1JO.14.10.1">Dios manire ĩ mairore bajiro maniju̶ama, ĩre maibeaja.</s>
      <s id="b.1JO.14.10.2">To bajirã ñari, “Gãjire maigũ̶ma, ado bajiro bajiami” mani yimasiru̶ajama, manire Dios ĩ maisere tu̶oĩaroti ñaja.</s>
      <s id="b.1JO.14.10.3">Manire maimasucõagũ̶ ñari, rojose mani yise jedirore manire masirioru̶, ĩ macu̶re cõañumi Dios, rojose mani yisere manire “Vaja yibosato” yigu̶.</s>
     </seg>
     <seg type="verse" id="b.1JO.14.11">
      <s id="b.1JO.14.11.1">To bajiri, yu̶ mairã ajiya mu̶a.</s>
      <s id="b.1JO.14.11.2">To bajiro Dios manire ĩ maire ñajare, gãmerã ĩamairoti ñaja manire.</s>
     </seg>
     <seg type="verse" id="b.1JO.14.12">
      <s id="b.1JO.14.12.1">Dios, ruyubecu̶ ĩ ñaboajaquẽne, mani gãmerã ĩamaijama, “Mani rãca ñaami Dios”, yimasiru̶arãja mani.</s>
      <s id="b.1JO.14.12.2">Masare ĩamaigũ̶ mani rãca ĩ ñajare, gãmerã mairu̶arãja mani quẽne.</s>
     </seg>
     <seg type="verse" id="b.1JO.14.13">
      <s id="b.1JO.14.13.1">Esp'iritu Santore manire ĩ cõare ñajare, “Mani rãca ñaami Dios”, yimasiaja mani.</s>
     </seg>
     <seg type="verse" id="b.1JO.14.14">
      <s id="b.1JO.14.14.1">To yicõari, jediro ĩre ajitirũ̶nu̶rã rojose mani yise vaja rojose tãmu̶otu̶jabetiriaroju̶ mani vaborotire manire yirẽtobosarocu̶re Dios ĩ cõar'ire ĩacaju̶ yu̶a.</s>
      <s id="b.1JO.14.14.2">Ĩre ĩacana ñari, ti quetire gotirũgũaja yu̶a.</s>
     </seg>
     <seg type="verse" id="b.1JO.14.15">
      <s id="b.1JO.14.15.1">“Dios macu̶ ñagũ̶mi Jesús” yigu̶ma, Diorãcagu̶ ñagũ̶mi.</s>
     </seg>
     <seg type="verse" id="b.1JO.14.16">
      <s id="b.1JO.14.16.1">Jesucristo ocare mani ajitirũ̶nu̶su̶oriju̶ne, “Dios manire maiami”, yimasisu̶oadicaju̶ mani.</s>
      <s id="b.1JO.14.16.2">Dios su̶orine gãjerãre ĩamaire ñaja.</s>
      <s id="b.1JO.14.16.3">To bajiri, Dios manire ĩ maisere masicõari, gãjerãre ĩamaigũ̶rema, “Ĩ rãca ñagũ̶mi Dios”, yimasiaja mani.</s>
     </seg>
     <seg type="verse" id="b.1JO.14.17">
      <s id="b.1JO.14.17.1">Dios manire ĩ ejarẽmojare, ĩ macu̶ manire ĩ mairiarore bajiro gãjerãre mairu̶arãja mani.</s>
      <s id="b.1JO.14.17.2">To bajiri Dios masare ĩ beserirũ̶mu̶ ti ejaro, “Rojose manire yiru̶cu̶mi”, yitu̶oĩagüibetiru̶arãja mani.</s>
     </seg>
     <seg type="verse" id="b.1JO.14.18">
      <s id="b.1JO.14.18.1">Jesucristo ĩ mairiarore bajiro quẽnaro ĩ maijama, “Ñie su̶ori rojose yu̶re yibecu̶mi Dios” yigu̶, tu̶oĩagüibecu̶mi.</s>
      <s id="b.1JO.14.18.2">To bajiri manire Dios ĩ cõare ñajare, mani gãmerã maijama, güibetiru̶arãja, masare Dios ĩ beserirũ̶mu̶ ti ejajaquẽne.</s>
      <s id="b.1JO.14.18.3">Sĩgũ̶, gãmerã maire, to yicõari Diore masibecu̶ ñari, tu̶oĩagüigu̶mi.</s>
     </seg>
     <seg type="verse" id="b.1JO.14.19">
      <s id="b.1JO.14.19.1">Diore mani maibetiboajaquẽne, ĩju̶ama, bu̶to manire maiñumi.</s>
      <s id="b.1JO.14.19.2">To bajiro manire ĩ yire ti ñajare, ĩre mairoti ñaja.</s>
     </seg>
     <seg type="verse" id="b.1JO.14.20">
      <s id="b.1JO.14.20.1">Sĩgũ̶, “Diore maiaja yu̶” yigotigu̶ ñaboarine, Jesúre ajitirũ̶nu̶gũ̶re ĩategu̶ma, socagu̶ ñaami.</s>
      <s id="b.1JO.14.20.2">To bajiri ĩ ĩatese su̶orine, “Diore maibecu̶ ñaami”, ĩre yiĩamasiaja mani.</s>
     </seg>
     <seg type="verse" id="b.1JO.14.21">
      <s id="b.1JO.14.21.1">Sĩgũ̶, Diore ĩ mairu̶ajama, Jesúre ajitirũ̶nu̶gũ̶re ĩamairoti ñaja.</s>
      <s id="b.1JO.14.21.2">To bajise manire yirotiyumi Dios.</s>
     </seg>
    </div>
    <div type="chapter" id="b.1JO.15">
     <seg type="verse" id="b.1JO.15.1">
      <s id="b.1JO.15.1.1">“ ‘Rotigu̶ ñaru̶cu̶mi’ yigu̶, Dios ĩ cõar'i ñaami Jesús” yirãma, Dios rĩare bajiro bajirã ñaama.</s>
      <s id="b.1JO.15.1.2">“Jacu̶re mani maijama, ĩ rĩare quẽne mairu̶arãja mani”, yigotise ñaja.</s>
      <s id="b.1JO.15.1.3">To bajiri, mani jacu̶ Diore mani maijama, “Yu̶ rĩa ñaama” Dios ĩ yiĩarãre quẽne mairoti ñaja.</s>
     </seg>
     <seg type="verse" id="b.1JO.15.2">
      <s id="b.1JO.15.2.1">Diore maicõari, ĩ rotirore bajiro mani cu̶dijama, “Yu̶ rĩa ñaama” Dios ĩ yiĩarãre quẽne mairã yirãja mani.</s>
     </seg>
     <seg type="verse" id="b.1JO.15.3">
      <s id="b.1JO.15.3.1">Diore mani maijama, ĩ rotirore bajiro cu̶diru̶arãja mani.</s>
      <s id="b.1JO.15.3.2">Ĩ rotise josase me ñaja.</s>
     </seg>
     <seg type="verse" id="b.1JO.15.4">
      <s id="b.1JO.15.4.1">Ado bajiro ti bajijare, “Ĩ rotise josase me ñaja”, mu̶are yibu̶ yu̶: Jãjarã masa rojose tu̶oĩacõari, tire yirãre bajiro yirã me ñaja mani, Dios rĩare bajiro bajirã ñari.</s>
      <s id="b.1JO.15.4.2">To bajiri, “Rojose yiru̶aboarine, Esp'iritu Santo ĩ ejarẽmose rãca tire yibetiru̶arãja mani” yitu̶oĩarã ñari, rojose yibetirũgũaja.</s>
     </seg>
     <seg type="verse" id="b.1JO.15.5">
      <s id="b.1JO.15.5.1">“Dios macu̶ ñaami Jesús” yitu̶oĩarã rĩne ñaama Esp'iritu Santo ĩ ejarẽmose rãca rojose yimena.</s>
     </seg>
     <seg type="verse" id="b.1JO.15.6">
      <s id="b.1JO.15.6.1">Jesús, ĩ bautiza ecocati su̶orine, to yicõari, yucú̶tẽroju̶ ĩ sĩaecocati su̶orine, masa rojose ĩna tãmu̶oborotire ĩnare yirẽtobosacõari, “ ‘Rotigu̶ ñaru̶cu̶mi’ yigu̶, Dios ĩ cõar'i, ĩ macu̶ ñaja yu̶”, yiĩoñumi.</s>
      <s id="b.1JO.15.6.2">To bajiri, “Dios macu̶ ñagũ̶mi”, yimasiaja mani.</s>
      <s id="b.1JO.15.6.3">Mani masune to bajise tu̶oĩacõari, yimasibeaja mani.</s>
      <s id="b.1JO.15.6.4">Esp'iritu Santo ĩ ejarẽmose rãca socabetire tu̶oĩacõari, to bajiro yaja mani.</s>
     </seg>
     <seg type="verse" id="b.1JO.15.7">
      <s id="b.1JO.15.7.1">To bajiri idia vãme masiaja mani, Dios macu̶, Jesús ĩ bajirere:</s>
     </seg>
     <seg type="verse" id="b.1JO.15.8">
      <s id="b.1JO.15.8.1">Ĩ bautiza ecocati, ĩ sĩaecocati quẽne, to yicõari, Esp'iritu Santo ĩ ejarẽmose rãca “Dios ĩ cõar'i ñaami”, yimasiaja mani.</s>
     </seg>
     <seg type="verse" id="b.1JO.15.9">
      <s id="b.1JO.15.9.1">Masa ĩna queti gotisere mani ajijama, quẽnaja.</s>
      <s id="b.1JO.15.9.2">To bajiboarine, “Ãnine ñaami yu̶ macu̶” Dios ĩ yi ocaruyucacu̶ ocaju̶are roque socabeti ti ñajare, rẽtobu̶saro ajiroti ñaja.</s>
     </seg>
     <seg type="verse" id="b.1JO.15.10">
      <s id="b.1JO.15.10.1">“Dios macu̶ ñagũ̶mi Jesús” yitu̶oĩagũ̶ma, “Socase me ñañuja Dios ĩ yire”, yitu̶oĩagũ̶mi.</s>
      <s id="b.1JO.15.10.2">To bajicõari, “Dios macu̶ me ñarimi Jesús” yitu̶oĩagũ̶ma, “Socagu̶ ñaami Dios” yitu̶oĩagũ̶re bajiro yigu̶mi.</s>
     </seg>
     <seg type="verse" id="b.1JO.15.11">
      <s id="b.1JO.15.11.1">Ado bajiro mani masirotire bojami Dios: “Socase me ñañuja Dios ĩ yire” yitu̶oĩarã mani ñajare, “Mani rijato beroju̶ mani catirotire ĩ catisere manire ĩsiñumi Dios” mani yimasisere bojami Dios.</s>
     </seg>
     <seg type="verse" id="b.1JO.15.12">
      <s id="b.1JO.15.12.1">No bojarã ĩ macu̶re ajitirũ̶nu̶rã, ĩna rijato beroju̶ ĩna catirotire Dios ĩ catisere ĩsiecoriarã ñarãma.</s>
      <s id="b.1JO.15.12.2">Ĩ macu̶ yere ajiterãma, Dios ĩ catisere ĩsiecomena ñaama.</s>
     </seg>
     <seg type="verse" id="b.1JO.15.13">
      <s id="b.1JO.15.13.1">“ ‘Mani rijato beroju̶ Dios tu̶ju̶ mani catirotire Dios ĩ catisere ĩ ĩsiriarã ñaja mani’ yimasiato” yigu̶, Dios macu̶re ajitirũ̶nu̶rãre, adi papera mu̶are ucacõaja yu̶.</s>
     </seg>
     <seg type="verse" id="b.1JO.15.14">
      <s id="b.1JO.15.14.1">Dios ĩ bojasere mani sẽnijama, ajiru̶cu̶mi.</s>
      <s id="b.1JO.15.14.2">Tire masirã ñari, “Ĩre mani sẽnijama, ajiru̶cu̶mi”, yimasiaja mani.</s>
     </seg>
     <seg type="verse" id="b.1JO.15.15">
      <s id="b.1JO.15.15.1">Tire masirã ñari, “Ĩre mani sẽnise cõro manire cu̶digu̶mi”, yimasiaja.</s>
     </seg>
     <seg type="verse" id="b.1JO.15.16">
      <s id="b.1JO.15.16.1">Mu̶a rãcagu̶ Jesúre ajitirũ̶nu̶gũ̶ ñaboarine, rojose ĩ yijama, Diore ĩre sẽnibosaya.</s>
      <s id="b.1JO.15.16.2">To bajiro mu̶a yijama, rojose ĩ yisere ĩre masirioru̶cu̶mi Dios.</s>
      <s id="b.1JO.15.16.3">To yicõari, rojose tãmu̶otu̶jabetiriaroju̶ ĩ vaborotire ĩre yirẽtobosaru̶cu̶mi Dios.</s>
      <s id="b.1JO.15.16.4">To yicõari, quẽna gajeye rojose masu ñaja.</s>
      <s id="b.1JO.15.16.5">Tire yirãrema, “Diore sẽnibosaya”, yibeaja yu̶.</s>
     </seg>
     <seg type="verse" id="b.1JO.15.17">
      <s id="b.1JO.15.17.1">Rojose mani yise jediro, Dios ĩ ĩavariquẽnabeti ñaja.</s>
      <s id="b.1JO.15.17.2">Jediro rojose mani yise ti ñaboajaquẽne, Jesúre ajitirũ̶nu̶gũ̶ ñari, rojose ĩ yiro bero, su̶tiriticõari ĩ yitu̶jajama, rojose tãmu̶otu̶jabetiriaroju̶ vabetiru̶cu̶mi.</s>
      <s id="b.1JO.15.17.3">To bajicõari, quẽna gajeye ñaja rojose masu, ĩ masiriobeti.</s>
     </seg>
     <seg type="verse" id="b.1JO.15.18">
      <s id="b.1JO.15.18.1">Adire masiaja mani: Dios rĩare bajiro bajirãma, rojosere yibeama.</s>
      <s id="b.1JO.15.18.2">Dios macu̶ Jesús manire yirẽmorũgũgũ̶mi.</s>
      <s id="b.1JO.15.18.3">To bajiro ĩ yijare, vãtia u̶ju̶ rojose ĩ yirotisere yibeaja mani.</s>
     </seg>
     <seg type="verse" id="b.1JO.15.19">
      <s id="b.1JO.15.19.1">“ ‘Yu̶ rĩa ñaama’ Dios ĩ yirã ñaja mani”, yimasiaja mani.</s>
      <s id="b.1JO.15.19.2">Gãjerãma, vãtia u̶ju̶ ĩ ejarẽmose rãca ĩ bojarore bajiro yirã ñaama ĩna.</s>
     </seg>
     <seg type="verse" id="b.1JO.15.20">
      <s id="b.1JO.15.20.1">Gajeyere ado bajise masiaja mani: “Diore masiato” manire yigu̶, adi macaru̶cu̶roju̶ vayumi Dios macu̶.</s>
      <s id="b.1JO.15.20.2">To ĩ bajire ñajare, Diore quẽnaro masirã ñaja mani.</s>
      <s id="b.1JO.15.20.3">To bajicõari, ĩ macu̶ Jesucristo rãca ñaja mani.</s>
      <s id="b.1JO.15.20.4">“Ĩne ñaami Dios”, yimasiaja mani.</s>
      <s id="b.1JO.15.20.5">Ĩ ñagũ̶mi mani rijato beroju̶ mani catirotire ĩ catisere manire ĩsigũ̶.</s>
     </seg>
     <seg type="verse" id="b.1JO.15.21">
      <s id="b.1JO.15.21.1">Diore mani rũ̶cu̶bu̶orore bajiro, diseju̶a gajeye mani rũ̶cu̶bu̶ose manoja.</s>
      <s id="b.1JO.15.21.2">To bajiro ti bajijare, quẽnaro tu̶oĩamasiña mu̶a, “Gãjerã socase ĩna gotimasiosere ajisu̶yarobe” yirã.</s>
      <s id="b.1JO.15.21.3">To cõro ñaja.</s>
     </seg>
    </div>
   </div>
   <div type="book" id="b.2JO">
    <div type="chapter" id="b.2JO.21">
     <seg type="verse" id="b.2JO.21.1">
      <s id="b.2JO.21.1.1">¿Ñaboati mu̶, yu̶ yo, “Yu̶ macu̶re ajitirũ̶nu̶ña” Dios ĩ yirere cu̶dirio?</s>
      <s id="b.2JO.21.1.2">Mu̶ rĩare quẽne ucacõaja yu̶.</s>
      <s id="b.2JO.21.1.3">Yu̶ ñaja bu̶cu̶.</s>
      <s id="b.2JO.21.1.4">Yu̶ sĩgũ̶ me, Dios oca socabetire ajitirũ̶nu̶rã jediro, mu̶are maiaja yu̶a.</s>
     </seg>
     <seg type="verse" id="b.2JO.21.2">
      <s id="b.2JO.21.2.1">Dios ocare ajitirũ̶nu̶rã ñari, gãmerã maimasucõaja mani.</s>
      <s id="b.2JO.21.2.2">Ti oca manire jedibetiru̶aroja.</s>
     </seg>
     <seg type="verse" id="b.2JO.21.3">
      <s id="b.2JO.21.3.1">Mu̶are quẽnarotigu̶, mani jacu̶ Diore, to yicõari, ĩ macu̶ Jesucristore ado bajise mu̶are sẽnibosaja yu̶: “Quẽnaro mu̶a rãca ĩna ñarotire yirã, ĩnare ejarẽmoña.</s>
      <s id="b.2JO.21.3.2">Ĩnare ĩamaicõari, mu̶a oca socabetire ĩna masirotire yirã, ĩnare ejarẽmoña”, mu̶are yisẽnibosaja yu̶.</s>
     </seg>
     <seg type="verse" id="b.2JO.21.4">
      <s id="b.2JO.21.4.1">Gajeyerema bu̶to variquẽnaja yu̶.</s>
      <s id="b.2JO.21.4.2">Sĩgũ̶ri mu̶a rãcana mani jacu̶ Dios ĩ bojarore bajiro ĩna yiñase quetire ajicõari.</s>
     </seg>
     <seg type="verse" id="b.2JO.21.5">
      <s id="b.2JO.21.5.1">To bajiri, yu̶ maigõ, adi papera mu̶are yu̶ ucacõase, mame oca me ñaja ti.</s>
      <s id="b.2JO.21.5.2">Ti ñaja gãmerã mairotire mani ajisu̶oadicati.</s>
      <s id="b.2JO.21.5.3">“Tire masiritibeticõato” yigu̶, mu̶are gotiaja yu̶.</s>
     </seg>
     <seg type="verse" id="b.2JO.21.6">
      <s id="b.2JO.21.6.1">Mani gãmerã maijama, Dios ĩ rotiriarore bajiro yirũgũru̶arãja mani.</s>
      <s id="b.2JO.21.6.2">“Gãmerã maicõari, quẽnaro yirũgũña mu̶a”, manire yirotiyumi Dios.</s>
      <s id="b.2JO.21.6.3">Ti ñaja mu̶a ajisu̶oadicati.</s>
     </seg>
     <seg type="verse" id="b.2JO.21.7">
      <s id="b.2JO.21.7.1">Socase gotimasiocudirimasa, jãjarã ñarãma.</s>
      <s id="b.2JO.21.7.2">“Manire bajiro ruju̶ cu̶tigu̶ me ñañuju Jesucristo”, yisocarãma.</s>
      <s id="b.2JO.21.7.3">To bajise yirã ñari, Cristore terã ñarãma.</s>
     </seg>
     <seg type="verse" id="b.2JO.21.8">
      <s id="b.2JO.21.8.1">Quẽnase mu̶a yirũgũse vaja jediro quẽnaro mu̶are Dios ĩ yirotire bojarã, ĩnare ajibesa mu̶a.</s>
     </seg>
     <seg type="verse" id="b.2JO.21.9">
      <s id="b.2JO.21.9.1">Cristo ocare ĩna gotisere ajitirũ̶nu̶ tu̶jacõari, socarimasa ĩna gotiseju̶are ĩ ajijama, Diorãcagu̶ me ñagũ̶mi.</s>
      <s id="b.2JO.21.9.2">Dios macu̶ Cristo ocare ajitirũ̶nu̶ tu̶jabecu̶ju̶ama, ĩna rãcagu̶ ñagũ̶mi.</s>
     </seg>
     <seg type="verse" id="b.2JO.21.10">
      <s id="b.2JO.21.10.1">To bajiri, Cristo oca me, ricati mu̶are gotimasiorimasa mu̶a ya viju̶ ĩna ejajama, ĩnare sẽnibeja.</s>
      <s id="b.2JO.21.10.2">To yicõari, ĩnare sãjarotibeja.</s>
     </seg>
     <seg type="verse" id="b.2JO.21.11">
      <s id="b.2JO.21.11.1">Ĩnare mu̶a sãjarotijama, socase ĩna gotisere ĩnare yiejarẽmorã yiru̶arãja mu̶a.</s>
     </seg>
     <seg type="verse" id="b.2JO.21.12">
      <s id="b.2JO.21.12.1">Gajeye jairo mu̶are yu̶ gotiroti ti ñacõajare, yu̶ masune mu̶are gotigu̶ varu̶a tu̶oĩaja yu̶.</s>
      <s id="b.2JO.21.12.2">To bajiboarine, adi rĩne mu̶are ucacõaja yu̶.</s>
      <s id="b.2JO.21.12.3">Toju̶ yu̶ ejato, bu̶to variquẽnaru̶arãja mani.</s>
     </seg>
     <seg type="verse" id="b.2JO.21.13">
      <s id="b.2JO.21.13.1">Mu̶a yo, “Yu̶ macu̶re ajitirũ̶nu̶ña” Dios ĩ yirere cu̶dirio, so rĩa quẽne “Quẽnato”, mu̶are yama.</s>
      <s id="b.2JO.21.13.2">To cõro ñaja.</s>
     </seg>
    </div>
   </div>
   <div type="book" id="b.3JO">
    <div type="chapter" id="b.3JO.31">
     <seg type="verse" id="b.3JO.31.1">
      <s id="b.3JO.31.1.1">Gayo, ¿ñaboati mu̶?</s>
      <s id="b.3JO.31.1.2">Yu̶ ñaja bu̶cu̶, Juan, adi papera mu̶re ucacõagũ̶.</s>
      <s id="b.3JO.31.1.3">Yu̶ quẽne, Dios oca socabetire ajitirũ̶nu̶gũ̶ ñari, mu̶re maiaja yu̶.</s>
     </seg>
     <seg type="verse" id="b.3JO.31.2">
      <s id="b.3JO.31.2.1">Yu̶ maigũ̶, mu̶re quẽnarotigu̶, Diore ado bajise mu̶re sẽnibosaja yu̶: “ ‘Mu̶ rãca quẽnaro ĩ ñarore bajiro ĩ yarã rãca quẽnaro ñato’ yigu̶, to yicõari, ‘Rijaye quẽne manicõato’ yigu̶, ĩre ejarẽmoña”, mu̶re yisẽnibosaja yu̶.</s>
     </seg>
     <seg type="verse" id="b.3JO.31.3">
      <s id="b.3JO.31.3.1">Gãjerã Cristore ajitirũ̶nu̶rã mu̶ rãcana yu̶ tu̶ju̶ ejacõari, “Dios oca socabeti ti gotirore bajiro yicõa ñaami” ĩna yigotisere ajicõari, bu̶to variquẽnamu̶ yu̶.</s>
     </seg>
     <seg type="verse" id="b.3JO.31.4">
      <s id="b.3JO.31.4.1">Cristore ajitirũ̶nu̶rã, yu̶ rĩare bajiro bajirã, Dios oca socabeti ti gotirore bajiro “Quẽnaro yirũgũama” ĩna yisere ajicõari, bu̶to variquẽnaja yu̶.</s>
      <s id="b.3JO.31.4.2">Diseju̶a quẽnabu̶sase oca ajibeaja yu̶.</s>
     </seg>
     <seg type="verse" id="b.3JO.31.5">
      <s id="b.3JO.31.5.1">Yu̶ maigũ̶, gãjerã Cristo ocare gotimasiocudirimasa, gajeroana ĩna ñaboajaquẽne, “Ĩnare yirẽmorũgũami” mu̶re ĩna yisere ajibu̶ yu̶.</s>
      <s id="b.3JO.31.5.2">To bajiro mu̶ yirũgũse su̶orine “Cristo oca socabeti ti gotirore bajiro yigu̶ ñagũ̶mi”, mu̶re yimasire ñaja.</s>
     </seg>
     <seg type="verse" id="b.3JO.31.6">
      <s id="b.3JO.31.6.1">Sĩgũ̶ri Cristo ocare gotimasiocudirimasa, adoju̶ Cristore ajitirũ̶nu̶rã ĩna rẽjariviju̶ ejacõari, “Quẽnaro yu̶are yirẽmocami”, yu̶are yigotima ĩna.</s>
      <s id="b.3JO.31.6.2">To yicõari, quẽna mu̶ tu̶ju̶ ĩna ejaro, “Quẽnaro rẽtoajaro ĩna” yigu̶, Dios ĩ bojarore bajiro quẽnaro ĩnare mu̶ yirẽmojama, quẽnaroja.</s>
     </seg>
     <seg type="verse" id="b.3JO.31.7">
      <s id="b.3JO.31.7.1">“Dios ocare gotimasiocudito mani” yirã, vacama ĩna.</s>
      <s id="b.3JO.31.7.2">Ĩna gotimasiocudiroju̶, Diore masimenare, “Yu̶are ejarẽmoña”, ĩnare yibesuma.</s>
     </seg>
     <seg type="verse" id="b.3JO.31.8">
      <s id="b.3JO.31.8.1">To bajiri ĩnare yirẽmoroti ñaja manire, “Cristo ocare gotimasiocudicõa ñato” yirã.</s>
     </seg>
     <seg type="verse" id="b.3JO.31.9">
      <s id="b.3JO.31.9.1">Mu̶are papera ucacõaboacaju̶ yu̶, mu̶ tu̶ana Cristore ajitirũ̶nu̶rãre.</s>
      <s id="b.3JO.31.9.2">To bajiboarine, Diótrefes vãme cu̶tigu̶ju̶a masare gotimasiorã yu̶a ñasere bojabesumi, “Yu̶ju̶a ĩnare ũmato ñagũ̶ ñaja” yitu̶oĩagũ̶ ñari.</s>
     </seg>
     <seg type="verse" id="b.3JO.31.10">
      <s id="b.3JO.31.10.1">To bajiro ĩ yire ñajare, yu̶ vatirũ̶mu̶ mu̶a rẽjariviju̶ ejacõari, “Rojose yigu̶ yiyuja mu̶”, ĩre yiru̶cu̶ja yu̶.</s>
      <s id="b.3JO.31.10.2">Ĩju̶a, rojose masu yu̶are ñagõmacarũgũñumi.</s>
      <s id="b.3JO.31.10.3">To bajiro ĩ yirere ajicõari, variquẽnabeaja yu̶.</s>
      <s id="b.3JO.31.10.4">Cristo ocare goticudirimasa ĩ tu̶ju̶ ejacõari, ĩna rẽjariviju̶ ĩna sãjaru̶ajama, sãjarotibesumi.</s>
      <s id="b.3JO.31.10.5">To ĩ yirone sĩgũ̶ri ĩ rãcanaju̶ama, sãjarotiru̶aboayuma.</s>
      <s id="b.3JO.31.10.6">To ĩna yirone, ĩna rãcane “Budiasa mu̶a quẽne”, ĩnare yitud'icõarũgũñumi.</s>
     </seg>
     <seg type="verse" id="b.3JO.31.11">
      <s id="b.3JO.31.11.1">Yu̶ maigũ̶, rojose yirãre bajiro yibesa mu̶.</s>
      <s id="b.3JO.31.11.2">Quẽnaseju̶are yiya.</s>
      <s id="b.3JO.31.11.3">Quẽnase yirã, Dios rĩare bajiro bajirã ñarãma, ĩ ejarẽmose rãca ĩ bojarore bajiro yirã.</s>
      <s id="b.3JO.31.11.4">Rojose yirãma, Diore masimena ñarãma.</s>
     </seg>
     <seg type="verse" id="b.3JO.31.12">
      <s id="b.3JO.31.12.1">“Demetrio vãme cu̶tigu̶, quẽnaro yigu̶ ñaami”, yama masa jediro.</s>
      <s id="b.3JO.31.12.2">Ĩre bajiro quẽnaro yigu̶re gotiaja Cristo oca riojo gotise.</s>
      <s id="b.3JO.31.12.3">To yicõari, “Quẽnaro yigu̶ ñaami”, yaja yu̶a quẽne.</s>
      <s id="b.3JO.31.12.4">To bajirone yigu̶ja mu̶.</s>
     </seg>
     <seg type="verse" id="b.3JO.31.13">
      <s id="b.3JO.31.13.1">Gajeye jairo mu̶are yu̶ gotiroti ti ñacõajare, yu̶ masune mu̶are gotigu̶ varu̶a tu̶oĩaja yu̶.</s>
      <s id="b.3JO.31.13.2">To bajiboarine, adi rĩne mu̶are ucacõaja yu̶.</s>
      <s id="b.3JO.31.13.3">Toju̶ ejacu̶, mu̶re quẽnaro gotiru̶cu̶ja yu̶.</s>
     </seg>
     <seg type="verse" id="b.3JO.31.15">
      <s id="b.3JO.31.15.1">Quẽnaro mu̶a ñarotire yigu̶, mu̶are ejarẽmoato Dios.</s>
      <s id="b.3JO.31.15.2">Adoana mani mairã, mu̶re quẽnarotiama.</s>
      <s id="b.3JO.31.15.3">Mu̶a rãcana mani mairãre yu̶ quẽnarotisere yu̶re gotibosaya.</s>
      <s id="b.3JO.31.15.4">To cõrone ñaja.</s>
     </seg>
    </div>
   </div>
   <div type="book" id="b.JUD">
    <div type="chapter" id="b.JUD.1">
     <seg type="verse" id="b.JUD.1.1">
      <s id="b.JUD.1.1.1">¿Ñati mu̶a, “Yu̶ rĩa ñaru̶arãma” Dios ĩ yirere cu̶diriarã?</s>
      <s id="b.JUD.1.1.2">Yu̶ ñaja Jesucristo ĩ bojasere yigu̶, Santiago bedi, Judas vãme cu̶tigu̶.</s>
      <s id="b.JUD.1.1.3">Mani jacu̶ Dios mu̶are bu̶to maiami.</s>
      <s id="b.JUD.1.1.4">To bajicõari, “Yu̶ yarã ñari, yu̶re ajitirũ̶nu̶cõa ñarũgũato” yigu̶, mu̶are quẽnaro ĩatirũ̶nu̶gũ̶mi Jesucristo.</s>
     </seg>
     <seg type="verse" id="b.JUD.1.2">
      <s id="b.JUD.1.2.1">Mu̶are quẽnarotigu̶, Diore ado bajise mu̶are sẽnibosaja yu̶: “Quẽnaro mu̶ rãca ĩna ñarotire yigu̶, bu̶tobu̶sa ĩnare ĩamaicõari, ĩnare ejarẽmoña.</s>
      <s id="b.JUD.1.2.2">To yicõari, ‘Ĩnare mu̶ maisere quẽnabu̶saro masirũtu vajaro ĩna’ yigu̶, ĩnare ejarẽmoña”, mu̶are yisẽnibosaja yu̶.</s>
     </seg>
     <seg type="verse" id="b.JUD.1.3">
      <s id="b.JUD.1.3.1">“Satanás rojose ĩ yirotiboasere cu̶dimena ñato” yigu̶, Jesucristo manire ĩ rijabosare quetire mu̶are ucacõaru̶aboaja yu̶.</s>
      <s id="b.JUD.1.3.2">Tire ucaru̶aboarine, gajeye mu̶a bajise quetire ajicõari, “Tiju̶are ucarocu̶ ñaja”, yitu̶oĩaja yu̶.</s>
      <s id="b.JUD.1.3.3">Mu̶a rãcana Diore rũ̶cu̶bu̶omena socase gotimasiorimasa ñarãma.</s>
      <s id="b.JUD.1.3.4">“Dios, quẽnagũ̶ ñari, ĩ bojabetire mani yiboajaquẽne, to bajise mani yise vaja rojose yibecu̶mi”, yisocarãma.</s>
      <s id="b.JUD.1.3.5">To bajiri, “Gãjerã rãca ajeriarã cu̶tito mani”, yirãma.</s>
      <s id="b.JUD.1.3.6">To yicõari, Jesucristo, mani u̶ju̶, ĩ sĩgũ̶ne ĩ ñaboajaquẽne, “Ĩre mani cu̶dibetijama, no yibeaja”, yisocarãma.</s>
      <s id="b.JUD.1.3.7">To bajiri, ĩ rijariaro bero, tudicaticõari, ĩ buerimasare Dios ĩ bojarore bajiro yigu̶, gotimasiojeocõañumi.</s>
      <s id="b.JUD.1.3.8">To yicõari, ĩnare gotimasioroticõañumi, masa jedirore.</s>
      <s id="b.JUD.1.3.9">To bajiri, ĩna gotimasiorere ajiriarã ñari, gajeye ricati gãjerã ĩna gotimasiosere mu̶a ajijama, “Socase ñaja” yicõari, riojo gotimasioseju̶are gotiroti ñaja.</s>
      <s id="b.JUD.1.3.10">To yicõari, “Socabeti gotireju̶are ajitirũ̶nu̶ tu̶jabeticõato mani” yirã, Dios ĩ bojarore bajiro yicõa ñarũgũña.</s>
     </seg>
     <seg type="verse" id="b.JUD.1.5">
      <s id="b.JUD.1.5.1">Jẽre mu̶a masise ti ñaboajaquẽne, mu̶a tuditu̶oĩarotire yigu̶, mu̶are gotiaja yu̶: Tirũ̶mu̶ju̶ Egipto sitana, israelita masare ĩna rotiajerãre gaje sitaju̶a ĩnare ũmato vamasiñuju Dios.</s>
      <s id="b.JUD.1.5.2">To bajiro ĩnare ĩ ũmato bajiriaro bero, ĩre ĩna ajitirũ̶nu̶betijare, ĩnare bajirearotimasiñuju Dios.</s>
      <s id="b.JUD.1.5.3">Tire masicõari, “ ‘Manire quẽne rojose yiromi’ yirã, Diore ajitirũ̶nu̶ tu̶jabetiroti ñaja”, yimasiaja mani.</s>
     </seg>
     <seg type="verse" id="b.JUD.1.6">
      <s id="b.JUD.1.6.1">To yicõari, ángel mesare quẽne to bajirone yiyumi, ĩ rotiboasere ĩna cu̶dibetijare.</s>
      <s id="b.JUD.1.6.2">Sĩgũ̶ri ángel mesa, Diore moabosarã ñaboarine, ĩ rotirore bajiro cu̶dibetimasiñujarã ĩna.</s>
      <s id="b.JUD.1.6.3">To bajiro ĩna bajijare, cõmemari rãca ĩnare siacõari, tu̶sabetigojeju̶ ĩna ñacõa ñarotire yigu̶ toju̶ ĩnare cũmasiñuju Dios.</s>
      <s id="b.JUD.1.6.4">“Rojose yirã, rojose tãmu̶orũgũru̶arãma” ĩnare ĩ yirotirũ̶mu̶ju̶ ti ejaroto rĩjoro, toju̶ne ñacõa ñaru̶arãma ĩna.</s>
      <s id="b.JUD.1.6.5">To bajiro ĩ yirotirũ̶mu̶ ti ejaro, bu̶tobu̶sa rojose tãmu̶oru̶arãma ĩna.</s>
      <s id="b.JUD.1.6.6">Tire masicõari, “ ‘Manire quẽne rojose yiromi’ yirã, Diore ajitirũ̶nu̶ tu̶jabetiroti ñaja”, yimasiaja mani.</s>
     </seg>
     <seg type="verse" id="b.JUD.1.7">
      <s id="b.JUD.1.7.1">Ĩnare bajiro rojose yimasiñujarã Sodoma macana, Gomorra macana, ti maca tu̶ ñarimacariana quẽne.</s>
      <s id="b.JUD.1.7.2">Ado bajiro yimasiñujarã: Manajo cu̶tirã, manaju̶ cu̶tirã ñaboarine, gãjerã rãca ajeriarã cu̶tirũgũmasiñujarã.</s>
      <s id="b.JUD.1.7.3">Manajo mana, manaju̶ mana quẽne, to bajirone yirũgũmasiñujarã ĩna.</s>
      <s id="b.JUD.1.7.4">To yicõari, ĩna ruju̶ri ti bojarore bajiro bojoneose yirũgũmasiñujarã.</s>
      <s id="b.JUD.1.7.5">To bajiro ĩna yijare, õ vecaye azufre vãme cu̶tise rãca ĩnare soereamasiñuju Dios.</s>
      <s id="b.JUD.1.7.6">Ti quetire ajicõari, ĩna yiriarore bajiro yimenasa manima, “Mani rijato beroju̶ jeame yatibetimeju̶ manire rearomi Dios” yirã.</s>
     </seg>
     <seg type="verse" id="b.JUD.1.8">
      <s id="b.JUD.1.8.1">Tire masiboarine, tirũ̶mu̶ana rojose ĩna yimasiriarore bajirone yicõa ñarãma mu̶a rãcana, Diore rũ̶cu̶bu̶omena.</s>
      <s id="b.JUD.1.8.2">Cãjiriagũ̶ bajiriarore bajiro ñarã ñari, ĩna ruju̶ri ti bojarore bajiro “Bojoneose yirã yaja”, yimasimena ñarãma.</s>
      <s id="b.JUD.1.8.3">To bajicõari, mani u̶ju̶re cu̶dimena ñarãma.</s>
      <s id="b.JUD.1.8.4">To yicõari, ángel mesare, vãtiare quẽne rũ̶cu̶bu̶obetirũgũrãma socase gotimasiorimasa.</s>
     </seg>
     <seg type="verse" id="b.JUD.1.9">
      <s id="b.JUD.1.9.1">Ángel mesa u̶ju̶ Miguel vãme cu̶tigu̶ roque yisocarimasa rẽtoro rotimasigũ̶ ñaboarine, ĩnare bajiro rojose yibetimasiñuju, vãtire.</s>
      <s id="b.JUD.1.9.2">Ado bajiro bajimasiñuju: Moisés ñamasir'i ĩ rijato ĩacõari, ĩ ruju̶re ãmiaru̶amasiboayuju Satanás.</s>
      <s id="b.JUD.1.9.3">To bajiro ĩ yijare, Satanáre tud'iru̶aboarine, ĩre tud'ibetimasiñuju Miguel.</s>
      <s id="b.JUD.1.9.4">Ado bajiseju̶a ĩre yimasiñuju: “Mu̶ yisere ĩacõari, ‘Rojose tãmu̶oru̶cu̶mi’ Dios mu̶re ĩ yijama, quẽnaru̶aroja”, ĩre yicõa tu̶jasuju Miguel.</s>
     </seg>
     <seg type="verse" id="b.JUD.1.10">
      <s id="b.JUD.1.10.1">Satanáre ĩ tud'ibetiboajaquẽne, socase gotimasiorãju̶ama, ángel mesare, vãtiare quẽne ĩna bajisere masimena ñari, rũ̶cu̶bu̶obetirũgũama.</s>
      <s id="b.JUD.1.10.2">To bajicõari, ĩna ruju̶ ti bojarore bajiro yirã, “Bojoneose yirã yaja” yimasimenane, tire yirũgũrãma.</s>
      <s id="b.JUD.1.10.3">To bajiro yirã ñari, rojose tãmu̶otu̶jabetiriaroju̶ varona ñarãma.</s>
     </seg>
     <seg type="verse" id="b.JUD.1.11">
      <s id="b.JUD.1.11.1">Tirũ̶mu̶ana ñamasiriarã rojose ĩna yimasiriarore bajiro yirã ĩna ñajare, bu̶to rojose ĩnare yiru̶cu̶mi Dios: Ca'in ñamasir'i, rojose ĩ tãmu̶oriarore bajiro tãmu̶oru̶arã, rojose yirũgũama ĩna quẽne.</s>
      <s id="b.JUD.1.11.2">To bajicõari, Balaam ñamasir'i ĩ yimasiriarore bajiro yirã, gãjoaju̶are bojamasucõarã ñari, Dios ĩ bojasere yibetirũgũrãma.</s>
      <s id="b.JUD.1.11.3">Coré ñamasir'i ĩ bajimasiriarore bajiro yirã, ĩna u̶jarã ĩna rotisere cu̶dibetirũgũama ĩna quẽne.</s>
      <s id="b.JUD.1.11.4">To bajiro ĩna bajise vaja, rojose ĩnare ĩ yimasiriarore bajiro rojose tãmu̶otu̶jabetiriaroju̶ ĩnare cõaru̶cu̶mi Dios.</s>
     </seg>
     <seg type="verse" id="b.JUD.1.12">
      <s id="b.JUD.1.12.1">Diore rũ̶cu̶bu̶orã mu̶a rẽjajama, socase gotimasiorimasa quẽne mu̶a rãca rẽjarũgũama.</s>
      <s id="b.JUD.1.12.2">“Dios ĩ bojasere yirã ñaja” yiboarine, no ĩna bojarore bajiroju̶a rĩne yirũgũama.</s>
      <s id="b.JUD.1.12.3">Mu̶a tu̶oĩarore bajiro tu̶oĩarã me ñaama.</s>
      <s id="b.JUD.1.12.4">Ricatiju̶are tu̶oĩacõari, rojose yirũgũama.</s>
      <s id="b.JUD.1.12.5">Ĩnare tu̶oĩacõari, ado bajise mu̶are gotiaja yu̶: Bu̶to asirirũ̶mu̶ oco buerire ĩamacarãja mani, oco macarã.</s>
      <s id="b.JUD.1.12.6">To bajiro mani yiñarone, oco buesere mino ti vẽareacoajama, su̶tiritiru̶arãja mani, “Oco bu̶jabeticõaja” yirã.</s>
      <s id="b.JUD.1.12.7">To bajirone bajiroja socase gotimasiorimasa ĩna gotiboase quẽne.</s>
      <s id="b.JUD.1.12.8">Quẽna ado bajise mu̶are gotiaja yu̶: Yucú̶ ricare baru̶arã macarãja mani.</s>
      <s id="b.JUD.1.12.9">Tire mani bu̶jabetijama, su̶tiritiru̶arãja mani.</s>
      <s id="b.JUD.1.12.10">Rica mani ti ñajare, ñie vaja maja tiu̶.</s>
      <s id="b.JUD.1.12.11">Tiu̶re quẽacõarãja mani.</s>
      <s id="b.JUD.1.12.12">To bajiri catibetiru̶aroja yuja.</s>
      <s id="b.JUD.1.12.13">Tiu̶re bajirone ñie vaja mana ñaama socase gotimasiorimasa.</s>
      <s id="b.JUD.1.12.14">To bajiri rojose tãmu̶otu̶jabetiriaroju̶ ĩnare cõaru̶cu̶mi Dios.</s>
     </seg>
     <seg type="verse" id="b.JUD.1.13">
      <s id="b.JUD.1.13.1">To bajicõari, riaga jairisa ti saberone, sõmo cu̶ti, u̶eri jai bajiaja.</s>
      <s id="b.JUD.1.13.2">Tire bajirone bojoneri mene rojosere yiñarũgũama socase gotimasiorimasa quẽne.</s>
      <s id="b.JUD.1.13.3">To bajicõari, ñocoa tirũ̶mu̶ju̶ õ vecaju̶ Dios ĩ cũmasiriarã, sĩgũ̶ri ĩnare ĩ cũmasiriaroju̶re vaveoriarã ĩna ñajare, ĩna ñarũgũrotiju̶re tu̶oĩacõari, bu̶to rẽtiaroju̶ quẽnomasiñuju Dios.</s>
      <s id="b.JUD.1.13.4">To bajirone bajirãma socase oca mu̶are gotimasiorimasa quẽne.</s>
      <s id="b.JUD.1.13.5">Dios oca quẽnasere ajitu̶jacõari, ĩna masune ĩna bojarore bajiro yirã ñari, bu̶to rẽtiaroju̶ ñacõa ñaru̶arãma.</s>
     </seg>
     <seg type="verse" id="b.JUD.1.14">
      <s id="b.JUD.1.14.1">Socase oca mu̶are gotimasiorãre goti rĩjoro yimasiñuju Enoc ñamasir'i.</s>
      <s id="b.JUD.1.14.2">Ĩ ñamasiñuju Adán jãnami.</s>
      <s id="b.JUD.1.14.3">Adán macu̶ ñamasiñuju Set.</s>
      <s id="b.JUD.1.14.4">Set macu̶ ñamasiñuju Enós.</s>
      <s id="b.JUD.1.14.5">Enós macu̶ ñamasiñuju Cainán.</s>
      <s id="b.JUD.1.14.6">To bajiro mani cõĩaruji vajama, Enoc vãme cu̶timasir'i rãca ñarã, cojomo cõro gaje ãmo ju̶a jẽnituarirãcu̶ ñamasiñujarã.</s>
      <s id="b.JUD.1.14.7">“Ado bajiro bajiru̶arãma Diore rũ̶cu̶bu̶omena” yigu̶, ado bajiro Diore gotirẽtobosamasiñuju ĩ: “Yu̶re quẽnaro ajiya.</s>
      <s id="b.JUD.1.14.8">Cojorũ̶mu̶ adi macaru̶cu̶roju̶ ejaru̶cu̶mi mani u̶ju̶.</s>
      <s id="b.JUD.1.14.9">Ĩ rãca jãjarã ángel mesa ejaru̶arãma.</s>
     </seg>
     <seg type="verse" id="b.JUD.1.15">
      <s id="b.JUD.1.15.1">Tirũ̶mu̶re masare beseru̶cu̶mi Dios.</s>
      <s id="b.JUD.1.15.2">Ĩre rũ̶cu̶bu̶obeticõari, rojose yiriarãre, rojose ĩnare yiru̶cu̶mi”, yigotimasiñuju Enoc ñamasir'i, mu̶a rãcana Diore rũ̶cu̶bu̶omena ĩna bajirotire gotigu̶.</s>
     </seg>
     <seg type="verse" id="b.JUD.1.16">
      <s id="b.JUD.1.16.1">“Quẽnabeaja”, yigõjarũgũama ĩna.</s>
      <s id="b.JUD.1.16.2">To yicõari, “Ĩna ye su̶orine rojose ñaja”, yiñagõmacarũgũama.</s>
      <s id="b.JUD.1.16.3">To bajiro yirã ñaboarine, ĩna bojamasuse rĩne yirũgũama.</s>
      <s id="b.JUD.1.16.4">Gajeyerema, “Rẽtoro masirã ñaja yu̶a”, yirũgũama.</s>
      <s id="b.JUD.1.16.5">To yicõari, ĩna bojarore bajiro yirã gãjerãre quẽnaro gotisocarũgũama.</s>
     </seg>
     <seg type="verse" id="b.JUD.1.17">
      <s id="b.JUD.1.17.1">Yu̶ mairã, Cristo ĩ gotiroticõasu̶oriarã ĩna yigotimasiorere masiritibesa mu̶a.</s>
     </seg>
     <seg type="verse" id="b.JUD.1.18">
      <s id="b.JUD.1.18.1">Ado bajiro mu̶are gotimasioriarãma: “Adi macaru̶cu̶ro jediroto rĩjoro Dios ocare ajatud'irã ñaru̶arãma.</s>
      <s id="b.JUD.1.18.2">Gãjerãre tu̶oĩamenane, rojose ĩna yiru̶ase rĩne yirũgũru̶arãma”, mu̶are yigotimasioriarãma Cristo ĩ gotiroticõasu̶oriarã.</s>
     </seg>
     <seg type="verse" id="b.JUD.1.19">
      <s id="b.JUD.1.19.1">Socase gotimasiorimasaju̶ama, ricati ĩna gotijare, sĩgũ̶re bajiro tu̶oĩamenaja mu̶a.</s>
      <s id="b.JUD.1.19.2">Ĩna masu ĩna bojase rĩne yicõarãma ĩna, Esp'iritu Santore cu̶omena ñari.</s>
     </seg>
     <seg type="verse" id="b.JUD.1.20">
      <s id="b.JUD.1.20.1">Yu̶ mairã, Cristo ĩ bajirocare su̶orine quẽnaro Dios ĩ yire queti mu̶a ajisu̶ore, masa ĩna masu tu̶oĩacõari, ĩna gotimasiore me ñañuja.</s>
      <s id="b.JUD.1.20.2">Dios ye ñañuja.</s>
      <s id="b.JUD.1.20.3">Quẽnarobu̶sa tire ajitirũ̶nu̶roti ñaja.</s>
      <s id="b.JUD.1.20.4">To yicõari, Esp'iritu Santo ĩ ejarẽmose su̶orine Diore sẽnirũgũroti ñaja.</s>
     </seg>
     <seg type="verse" id="b.JUD.1.21">
      <s id="b.JUD.1.21.1">Dios mu̶are bu̶to ĩ maisere masirãja mu̶a.</s>
      <s id="b.JUD.1.21.2">To bajiri quẽnaro ĩ bojarore bajiro yirũgũña, mu̶are ĩ maitu̶jabetirotire bajiro yirã.</s>
      <s id="b.JUD.1.21.3">To bajiro mu̶a yiñarone, Jesucristo ĩ tudiejarirũ̶mu̶ ti ejaro, mu̶are ĩamaicõari, “Rojose maja” mu̶are ĩ yirotire tu̶oĩa yuñarũgũña.</s>
      <s id="b.JUD.1.21.4">Tirũ̶mu̶re, Dios, mu̶are ĩ gotiriarore bajirone ĩ tu̶ju̶ma quẽnaro ñacõa ñarũgũru̶arãja.</s>
     </seg>
     <seg type="verse" id="b.JUD.1.22">
      <s id="b.JUD.1.22.1">Sĩgũ̶ri mu̶a rãcana, “Cristo oca, ¿riojo gotiati?” yirãre ĩamaicõari, quẽnaro ĩnare gotimasioña, “ ‘Socase me ñaja’ yitu̶oĩato” yirã.</s>
     </seg>
     <seg type="verse" id="b.JUD.1.23">
      <s id="b.JUD.1.23.1">Jeameju̶ vaboronare yirẽmoña, Jesucristo rãca quẽnaro tu̶oĩacõari, ĩna ñarotire yirã.</s>
      <s id="b.JUD.1.23.2">Gãjerãre quẽne rojose yirũgũrãre ĩamaiña.</s>
      <s id="b.JUD.1.23.3">To bajiro yirã ñaboarine, mu̶a yirũgũsere quẽnaro tu̶oĩarũgũroti ñaja, “Ĩnare bajiro rojose yirobe” yirã.</s>
     </seg>
     <seg type="verse" id="b.JUD.1.24">
      <s id="b.JUD.1.24.1">Tire tu̶oĩacõari, ado bajiro sẽniroti ñaja manire: “Dios mu̶ sĩgũ̶ne ñaja masirẽtogũ̶.</s>
      <s id="b.JUD.1.24.2">Ñimu̶ gãji mu̶re bajiro masigũ̶ magũ̶mi.</s>
      <s id="b.JUD.1.24.3">Yu̶a u̶ju̶ Jesucristo ĩ rijabosare su̶orine yu̶are maiñuja mu̶.</s>
      <s id="b.JUD.1.24.4">To yicõari, rojose yu̶a yibetirotire yu̶are ejarẽmoñuja mu̶.</s>
      <s id="b.JUD.1.24.5">Mu̶ rotiñaroju̶ yu̶a ejaro, ‘Rojose mu̶a yire vaja maja’ yu̶are yiĩaru̶cu̶ja mu̶.</s>
      <s id="b.JUD.1.24.6">To bajiri, mu̶ ñaroju̶ ejacõari, mu̶ rãca quẽnaro variquẽnaru̶arãja mani.</s>
      <s id="b.JUD.1.24.7">Quẽnarẽtogũ̶ ñaja mu̶.</s>
      <s id="b.JUD.1.24.8">To yicõari, u̶ju̶ ñamasugũ̶ ñaja mu̶.</s>
      <s id="b.JUD.1.24.9">Ñie mu̶ yimasibeti maja mu̶re.</s>
      <s id="b.JUD.1.24.10">To bajicõari, diseju̶a mu̶ rotimasibeti maja mu̶re.</s>
      <s id="b.JUD.1.24.11">To bajiro bajiyuja mu̶, adi macaru̶cu̶rore mu̶ rujeoroto rĩjoroju̶ne.</s>
      <s id="b.JUD.1.24.12">Adirũ̶mu̶rire quẽne, to bajirone bajicõa ñaja mu̶.</s>
      <s id="b.JUD.1.24.13">To bajiro rĩne bajicõa ñarũgũru̶cu̶ja mu̶”, yiroti ñaja manire, Diore rũ̶cu̶bu̶orã.</s>
      <s id="b.JUD.1.24.14">To cõro ñaja.</s>
     </seg>
    </div>
   </div>
   <div type="book" id="b.REV">
    <div type="chapter" id="b.REV.1">
     <seg type="verse" id="b.REV.1.1">
      <s id="b.REV.1.1.1">Adi papera, yoaro mene bajirotire gotiaja.</s>
      <s id="b.REV.1.1.2">Dios, ti quetire, ĩ macu̶ Jesucristore gotiyuju, ĩ yarã, ĩ bojasere yirã, ĩna masirotire yigu̶.</s>
      <s id="b.REV.1.1.3">To bajiro ĩ yijare, “Yu̶ bojasere yigu̶re, Juanre, to bajiro bajirotire ruyuaĩocõari, ‘Ado bajiro bajiaja mu̶re yu̶ ruyuaĩose’ ĩre yigotimasioru̶cu̶ja mu̶” yigu̶, ángelre cõañumi Jesucristo.</s>
     </seg>
     <seg type="verse" id="b.REV.1.2">
      <s id="b.REV.1.2.1">Yu̶ ñaja Juan, yu̶re ángel ĩ ruyuaĩoro bajicati cõrone riojo ucagu̶.</s>
     </seg>
     <seg type="verse" id="b.REV.1.3">
      <s id="b.REV.1.3.1">To bajiro bajiroti ti cõñajare, ado bajiro yaja yu̶: Adi queti Dios ĩ cõarere ĩagotirona, to yicõari, tire cu̶dirona quẽne, quẽnaro variquẽnarona ñarãma.</s>
     </seg>
     <seg type="verse" id="b.REV.1.4">
      <s id="b.REV.1.4.1">To bajiri, Asia sitana, cojomo cõro ju̶a jẽnituaro macarianare, Jesúre ajitirũ̶nu̶rãre mu̶are ucaja yu̶, Juan vãme cu̶tigu̶.</s>
      <s id="b.REV.1.4.2">Mu̶are quẽnarotigu̶, Diore, ĩ macu̶ Jesucristore, to yicõari, Esp'iritu Santore quẽne ado bajise mu̶are sẽnibosaja yu̶: “Quẽnaro mu̶a rãca ĩna ñarotire yirã, ĩnare ejarẽmoña”, mu̶are yisẽnibosaja yu̶.</s>
      <s id="b.REV.1.4.3">Dios ñaami tirũ̶mu̶ju̶ ñamasir'i ñaboarine, adirũ̶mu̶rire quẽne ñacõa ñarũgũgũ̶.</s>
      <s id="b.REV.1.4.4">Bero, masa tu̶ju̶ ñagũ̶, ejarocu̶ ñaami.</s>
      <s id="b.REV.1.4.5">Dios, rotigu̶ ĩ rujiri cũmuro rĩjoroju̶a ñagũ̶ ñaami Esp'iritu Santo.</s>
      <s id="b.REV.1.4.6">Sĩgũ̶ ñaboarine, cojomo cõro ju̶a jẽnituarirãcu̶ ñarãre bajiro bajigu̶, jediro masigũ̶ ñaami.</s>
      <s id="b.REV.1.4.7">To bajicõari, Jesucristo ñaami ĩ jacu̶ yere riojo gotirũgũgũ̶.</s>
      <s id="b.REV.1.4.8">Rijacoaboarine quẽna tudicaticõari, rijarocu̶ me ñasu̶ocami.</s>
      <s id="b.REV.1.4.9">To bajicõari, adi macaru̶cu̶roana u̶jarã ñarã jediro u̶ju̶ ñaami.</s>
      <s id="b.REV.1.4.10">Ĩ ñaami manire maigũ̶.</s>
      <s id="b.REV.1.4.11">Rojose mani yise vajare, ĩ rijacati rãca manire vaja yijeobosacacu̶ ñaami.</s>
     </seg>
     <seg type="verse" id="b.REV.1.6">
      <s id="b.REV.1.6.1">To bajiro ĩ yicati su̶orine paiare bajiro, ĩ jacu̶ mani u̶ju̶ ĩ bojasere yirã ñaja mani quẽne.</s>
      <s id="b.REV.1.6.2">Ĩ rijacati rãca manire ĩ vaja yijeobosare ñajare, “Ĩ ñaami ñajediro u̶ju̶.</s>
      <s id="b.REV.1.6.3">Dise ĩ rotimasibeti ru̶yabetoja.</s>
      <s id="b.REV.1.6.4">To bajirone bajirũgũru̶cu̶mi”, ĩre yitu̶oĩa variquẽnato mani.</s>
      <s id="b.REV.1.6.5">To bajirone bajiato.</s>
     </seg>
     <seg type="verse" id="b.REV.1.7">
      <s id="b.REV.1.7.1">Adire quẽne tu̶oĩaña mu̶a: Buerigaseri vatoaju̶ vadiru̶cu̶mi Cristo.</s>
      <s id="b.REV.1.7.2">Ĩ vadore ĩajediru̶arãma masa, adi macaru̶cu̶roana.</s>
      <s id="b.REV.1.7.3">Ĩre sĩarocaroticana jãnerabatia quẽne ĩre ĩaru̶arãma.</s>
      <s id="b.REV.1.7.4">Ĩre ĩacõari, jediro otiru̶arãma.</s>
      <s id="b.REV.1.7.5">To bajirone bajiato.</s>
     </seg>
     <seg type="verse" id="b.REV.1.8">
      <s id="b.REV.1.8.1">Ñajediro masijeogu̶, mani u̶ju̶, Dios, ado bajiro gotiami: —Alfa, omega ñaja yu̶.</s>
      <s id="b.REV.1.8.2">Alfa yu̶ yijama, “Ñajediro ti ruyuaroto rĩjoroju̶ ñacaju̶ yu̶.</s>
      <s id="b.REV.1.8.3">To bajicõari, omega yu̶ yijama, ñajediro ti yayiro beroju̶ quẽne ñacõa ñarũgũru̶cu̶ja” yigu̶ yaja —yigotiami Dios.</s>
      <s id="b.REV.1.8.4">Ĩ ñaami tirũ̶mu̶ju̶ ñamasir'i ñaboarine, adirũ̶mu̶rire quẽne ñacõa ñarũgũgũ̶.</s>
      <s id="b.REV.1.8.5">Bero, masa tu̶ju̶ ñagũ̶, ejarocu̶ ñaami.</s>
     </seg>
     <seg type="verse" id="b.REV.1.9">
      <s id="b.REV.1.9.1">Yu̶ Juan, Jesucristore ajitirũ̶nu̶gũ̶ ñari, mu̶a yu̶ ñaja yu̶.</s>
      <s id="b.REV.1.9.2">Ĩre ajitirũ̶nu̶gũ̶ ñari, mu̶are bajirone rojose tãmu̶oaja yu̶.</s>
      <s id="b.REV.1.9.3">Gãjerã rojose yu̶re ĩna yiboajaquẽne, mu̶are bajirone ĩre ajitirũ̶nu̶cõa ñaja yu̶ quẽne.</s>
      <s id="b.REV.1.9.4">Mani u̶ju̶re cu̶dirã jediro to bajiro rĩne bajirũgũroti ñaja.</s>
      <s id="b.REV.1.9.5">Tirũ̶mu̶ju̶ Dios ocare yu̶ gotimasiojare, “Rojose tãmu̶oato” yirã, Patmos vãme cu̶tiyoaju̶ yu̶re cũcama ĩna.</s>
     </seg>
     <seg type="verse" id="b.REV.1.10">
      <s id="b.REV.1.10.1">Domingo ñarirũ̶mu̶, Esp'iritu Santo su̶orine yu̶ su̶yaroju̶a ruyugoaro ocaruyusere ajicaju̶ yu̶.</s>
      <s id="b.REV.1.10.2">Jutiria trompeta vãme cu̶tiare jutibu̶su̶oriaro cõro bu̶to ocaruyucaju̶ ti.</s>
     </seg>
     <seg type="verse" id="b.REV.1.11">
      <s id="b.REV.1.11.1">Ado bajiro ocaruyucaju̶: —Yucu̶ne mu̶re yu̶ ĩorotire paperatutiju̶ ucaru̶cu̶ja mu̶.</s>
      <s id="b.REV.1.11.2">Ucacõari, Asia sitana, Cristore ajitirũ̶nu̶rãre cõaru̶cu̶ja.</s>
      <s id="b.REV.1.11.3">Ĩna ñarãma cojomo cõro ju̶a jẽnituarorãca macariana.</s>
      <s id="b.REV.1.11.4">Ado cõro ñarãma: Efesoana, Esmirnana, Pérgamoana, Tiatirana, Sardisana, Filadelfiana, to yicõari, Laodiceana quẽne ñarãma —yi ocaruyucaju̶.</s>
     </seg>
     <seg type="verse" id="b.REV.1.12">
      <s id="b.REV.1.12.1">Ocaruyusere ajicõari, “¿Ñimu̶ yu̶re ñagõati?” yigu̶, ju̶darũ̶gũ̶caju̶ yu̶, ĩre ĩaru̶.</s>
      <s id="b.REV.1.12.2">Cojomo cõro ju̶a jẽnituaro sĩabusuojeoriaju̶ri ñacaju̶.</s>
      <s id="b.REV.1.12.3">Orone ĩna quẽnoriaju̶ri ñacaju̶ ti.</s>
     </seg>
     <seg type="verse" id="b.REV.1.13">
      <s id="b.REV.1.13.1">Sĩabusuojeoriaju̶ri vatoaju̶ masu̶re bajigu̶ ñacami.</s>
      <s id="b.REV.1.13.2">Sudiro yoariase, ĩ gu̶boju̶ tu̶sariase sãñacami.</s>
      <s id="b.REV.1.13.3">Ĩ cotitẽrore cõmema, orone quẽnoriama jasãcami.</s>
     </seg>
     <seg type="verse" id="b.REV.1.14">
      <s id="b.REV.1.14.1">Ĩ ru̶joa joa oveja joare bajiro bu̶to boticaju̶.</s>
      <s id="b.REV.1.14.2">To bajicõari, buerigaserire bajiro boticaju̶.</s>
      <s id="b.REV.1.14.3">Ĩ cajearima, jea ũ̶ju̶sere bajiro yaacaju̶.</s>
     </seg>
     <seg type="verse" id="b.REV.1.15">
      <s id="b.REV.1.15.1">Ĩ gu̶bori quẽne, bu̶to yaacaju̶.</s>
      <s id="b.REV.1.15.2">Bronce vãme cu̶tise jeameju̶ soecõari, ĩna gosiosere bajiro yaacaju̶ ti.</s>
      <s id="b.REV.1.15.3">Ĩ ñagõjama, oco menirore bajiro ocaruyucaju̶.</s>
     </seg>
     <seg type="verse" id="b.REV.1.16">
      <s id="b.REV.1.16.1">Ĩ ãmo riojojacatu̶are, cojomo cõro, ju̶a jẽnituarirãcu̶ ñocoa cu̶ocami.</s>
      <s id="b.REV.1.16.2">Ĩ riseju̶ jariase, ju̶ajacatu̶aju̶ne bu̶jarijãi budicaju̶.</s>
      <s id="b.REV.1.16.3">Ĩ rioga, muiju quẽnaro ĩ asirore bajiro yaacaju̶.</s>
     </seg>
     <seg type="verse" id="b.REV.1.17">
      <s id="b.REV.1.17.1">Ĩre ĩau̶cacõari, ĩ rĩjoroju̶a muqueacaju̶ yu̶.</s>
      <s id="b.REV.1.17.2">Muqueagu̶ne, bajirocar'ire bajiro vãrebeticaju̶ yu̶.</s>
      <s id="b.REV.1.17.3">To bajiro yu̶ bajiboajaquẽne, ĩ ãmo riojojacatu̶a yu̶re ñiajeocõari, ado bajiro yu̶re yicami: —Güibesa mu̶.</s>
      <s id="b.REV.1.17.4">Ñajediro ti ruyuaroto rĩjoroju̶ ñacaju̶ yu̶.</s>
      <s id="b.REV.1.17.5">To bajicõari, ñajediro ti yayiro beroju̶ quẽne ñacõa ñarũgũru̶cu̶ja, yu̶re yicami.</s>
     </seg>
     <seg type="verse" id="b.REV.1.18">
      <s id="b.REV.1.18.1">Yu̶ma ñasu̶oadicacu̶ju̶ne ñacõa ñarũgũaja.</s>
      <s id="b.REV.1.18.2">Rijacoaboarine, tudicaticõari, ju̶aji tudirijarocu̶ me ñaja yu̶.</s>
      <s id="b.REV.1.18.3">Rijariarãre quẽne rotigu̶ ñaja yu̶.</s>
      <s id="b.REV.1.18.4">Quẽna ĩna tudicatirotire yimasigũ̶ ñaja yu̶.</s>
      <s id="b.REV.1.18.5">To bajicõari, rijariarã jediro ĩna ñaroju̶re yu̶ yarãre ĩnare juabumasiaja yu̶.</s>
      <s id="b.REV.1.18.6">“Rojose tãmu̶otu̶jabetiriaroju̶ vabeticõari, yu̶ ñaroju̶a quẽnaro ñarũgũato” yigu̶, ĩnare juabumasiaja yu̶ —yu̶re yicami yu̶re ruyuaĩocacu̶.</s>
     </seg>
     <seg type="verse" id="b.REV.1.19">
      <s id="b.REV.1.19.1">Quẽna gajeye ado bajiro yu̶re yicami: —Yucu̶ne mu̶re yu̶ ĩorotire ucaru̶cu̶ja mu̶.</s>
      <s id="b.REV.1.19.2">Adirũ̶mu̶riaye, bero bajirotiayere quẽne ĩaru̶cu̶ja mu̶.</s>
     </seg>
     <seg type="verse" id="b.REV.1.20">
      <s id="b.REV.1.20.1">Yu̶ ãmo riojojacatu̶a cojomo cõro ju̶a jẽnituarirãcu̶ ñocoa mu̶ ĩarãre, “To bajiro yiru̶aro yaja”, yimasibeaja mu̶.</s>
      <s id="b.REV.1.20.2">Ado bajiro yigu̶ yibu̶ yu̶, to bajiro yu̶ yiĩojama: Ĩna ñaama cojomo cõro, ju̶a jẽnituaro macariana yu̶re ajitirũ̶nu̶rãre ũmato ñarã.</s>
      <s id="b.REV.1.20.3">Cojomo cõro ju̶a jẽnituarirãca sĩabusuojeore mu̶ ĩasema, ado bajiro yire ũni ñaja: Cojomo cõro ju̶a jẽnituaro macariana yu̶re ajitirũ̶nu̶rãre gotiro yibu̶ —yu̶re yicami yu̶re ruyuaĩocacu̶.</s>
     </seg>
    </div>
    <div type="chapter" id="b.REV.2">
     <seg type="verse" id="b.REV.2.1">
      <s id="b.REV.2.1.1">Quẽna ado bajiro yu̶re yicami yu̶re ruyuaĩocacu̶: —Efeso vãme cu̶ti macana yu̶re ajitirũ̶nu̶rãre ũmato ñagũ̶re ado bajiro ucaya: “Adi mu̶are yu̶ ucase, ado bajiro bajigu̶ mu̶are ĩ gotise ñaja: Ĩ ãmo riojojacatu̶a cojomo cõro ju̶a jẽnituarirãcu̶ ñocoa cu̶ogu̶, cojomo cõro ju̶a jẽnituarirãca sĩabusuoriabajari jeoriaju̶rire ĩatirũ̶nu̶rũgũgũ̶ ñaami.</s>
      <s id="b.REV.2.1.2">Yu̶re ruyuaĩocõari, yu̶re ĩ goticatire ĩre ucacõabosagu̶ yaja yu̶”, yiucaya —yicami.</s>
      <s id="b.REV.2.1.3">To yicõari, ado bajiro mu̶are goticami:</s>
     </seg>
     <seg type="verse" id="b.REV.2.2">
      <s id="b.REV.2.2.1">—Jediro mu̶a yisere masiaja yu̶.</s>
      <s id="b.REV.2.2.2">“Mani u̶ju̶re ajitirũ̶nu̶ato gãjerã” yirã, josari mu̶a moarũgũsere masiaja yu̶.</s>
      <s id="b.REV.2.2.3">Gãjerã rojose ĩna yiboajaquẽne, yu̶re mu̶a ajitirũ̶nu̶ tu̶jabetire masiaja.</s>
      <s id="b.REV.2.2.4">Rojose yirãre mu̶a ĩavariquẽnabetire quẽne masiaja.</s>
      <s id="b.REV.2.2.5">“Cristo ocare riojo gotimasiorã ñaja yu̶a” yirãre ajicõĩacõari, “Socarimasa ñaja mu̶a” ĩnare mu̶a yigoticatire quẽne masiaja yu̶.</s>
     </seg>
     <seg type="verse" id="b.REV.2.3">
      <s id="b.REV.2.3.1">Gãjerã rojose mu̶are ĩna yiboajaquẽne, yu̶re ajitirũ̶nu̶cõa ñaja mu̶a.</s>
      <s id="b.REV.2.3.2">Yu̶re ajitirũ̶nu̶rã mu̶a ñajare, rojose mu̶are yama.</s>
      <s id="b.REV.2.3.3">To bajiro ĩna yiboajaquẽne, yu̶re ajitirũ̶nu̶ tu̶jabeaja mu̶a.</s>
     </seg>
     <seg type="verse" id="b.REV.2.4">
      <s id="b.REV.2.4.1">To bajiro mu̶a bajiboajaquẽne, cojo vãme ado bajiro mu̶a bajisere ĩavariquẽnabeaja yu̶: Yu̶re ajitirũ̶nu̶su̶orã, mu̶a maicato cõro yu̶re maibeaja mu̶a yuja.</s>
     </seg>
     <seg type="verse" id="b.REV.2.5">
      <s id="b.REV.2.5.1">Yu̶re mu̶a ajitirũ̶nu̶su̶ocatire tu̶oĩacõari, quẽna yu̶re mu̶a ajitirũ̶nu̶su̶ocatore bajiro tudiajitirũ̶nu̶ña.</s>
      <s id="b.REV.2.5.2">To bajiro mu̶a bajijama, yu̶ bojabetire yitu̶jacõari, yu̶ bojaseju̶are yiru̶arãja mu̶a quẽna.</s>
      <s id="b.REV.2.5.3">To bajiro mu̶a yibetijama, mu̶a sĩabusuoriabaja jeoriaju̶re ẽmagũ̶ ejaru̶cu̶ja yu̶.</s>
     </seg>
     <seg type="verse" id="b.REV.2.6">
      <s id="b.REV.2.6.1">Yu̶re mu̶a maibetibu̶sasere ĩavariquẽnabetiboarine, adi vãme mu̶a yisere ĩavariquẽnaja yu̶: Nicolás vãme cu̶tigu̶re ajisu̶yarã, rojose ĩna yisere ĩateaja mu̶a.</s>
      <s id="b.REV.2.6.2">Yu̶ quẽne, tire ĩateaja.</s>
     </seg>
     <seg type="verse" id="b.REV.2.7">
      <s id="b.REV.2.7.1">Esp'iritu Santo ĩ ejarẽmose rãca ñamasusere mu̶are yu̶ gotirotire mu̶a ajimasiru̶ajama, quẽnaro ajiya mu̶a, gaje macariana yu̶re ajitirũ̶nu̶rã jediro: Yu̶re ajitirũ̶nu̶ tu̶jabetirona, yucú̶ caticõa ñarotiaye rica cu̶tiu̶ ricare barona ñaru̶arãma.</s>
      <s id="b.REV.2.7.2">Dios ya vese quẽnariveseju̶re ñaja tiu̶ —mu̶are yigoticami yu̶re ruyuaĩocacu̶.</s>
     </seg>
     <seg type="verse" id="b.REV.2.8">
      <s id="b.REV.2.8.1">Gajeye ado bajiro yu̶re yicami yu̶re ruyuaĩocacu̶: —Esmirna vãme cu̶ti macana yu̶re ajitirũ̶nu̶rãre ũmato ñagũ̶re ado bajiro yu̶re ucacõabosaya: Tire mu̶are goticacu̶, ñajediro ti ruyuaroto rĩjoroju̶ ñamasir'i, to bajicõari, ñajediro ti yayiro beroju̶ quẽne ñacõa ñarũgũrocu̶ ñaami.</s>
      <s id="b.REV.2.8.2">Rijacoaboarine, tudicaticõari, rijarocu̶ me ñaami.</s>
      <s id="b.REV.2.8.3">Ado bajiro mu̶are goticami:</s>
     </seg>
     <seg type="verse" id="b.REV.2.9">
      <s id="b.REV.2.9.1">—Gãjerã rojose mu̶are ĩna yijare, rojose mu̶a tãmu̶osere masiaja yu̶.</s>
      <s id="b.REV.2.9.2">Ñie mana mu̶a ñasere masiaja.</s>
      <s id="b.REV.2.9.3">To bajiro bajirã ñaboarine, Dios mu̶are ĩ u̶jore ñajare, gajeyeũni jairãre bajiro ĩ ye quẽnamasuse jediro cu̶orã ñaja mu̶a, ĩ macu̶re mu̶a ajitirũ̶nu̶ tu̶jabetirotire yirã.</s>
      <s id="b.REV.2.9.4">“Jud'io masa ñari, Dios rĩa ñaja yu̶a” yitu̶oĩaboarã, masa ĩna ĩaro rĩjoroju̶a, “Rojose yima” socarãne mu̶are ĩna yirosere ajiaja yu̶.</s>
      <s id="b.REV.2.9.5">To bajiro yirorã, Dios ĩ bojasere yirã me ñaama.</s>
      <s id="b.REV.2.9.6">Vãtia u̶ju̶, Satanás ĩ bojaseju̶are yirã ñaama.</s>
     </seg>
     <seg type="verse" id="b.REV.2.10">
      <s id="b.REV.2.10.1">Rojose mu̶are ĩna yirotire tu̶oĩagüibesa.</s>
      <s id="b.REV.2.10.2">“Sĩgũ̶ri, tubiberiaviju̶ tubibe ecoato ĩna” yigu̶, mu̶are yiru̶cu̶mi Satanás.</s>
      <s id="b.REV.2.10.3">“Cristore ajitirũ̶nu̶ tu̶jato” yigu̶, to bajiro mu̶are yiru̶cu̶mi.</s>
      <s id="b.REV.2.10.4">To ĩ yiroti ñajare, ju̶aãmo cõro ñarirũ̶mu̶ri rojose tãmu̶oru̶arãja mu̶a.</s>
      <s id="b.REV.2.10.5">Rojose tãmu̶oboarine, yu̶re ajitirũ̶nu̶ tu̶jabesa.</s>
      <s id="b.REV.2.10.6">Mu̶are ĩna sĩaroti ti ñaboajaquẽne, yu̶re ajitirũ̶nu̶ tu̶jabesa.</s>
      <s id="b.REV.2.10.7">To bajiro mu̶a bajijama, “Rijacoaboarine, quẽna tudicaticõari, rijarona me ñato” yigu̶, mu̶are yiru̶cu̶ja yu̶.</s>
     </seg>
     <seg type="verse" id="b.REV.2.11">
      <s id="b.REV.2.11.1">Esp'iritu Santo ĩ ejarẽmose rãca ñamasusere mu̶are yu̶ gotirotire mu̶a ajimasiru̶ajama, quẽnaro ajiya mu̶a, gaje macariana yu̶re ajitirũ̶nu̶rã jediro: Yu̶re ajitirũ̶nu̶cõa ñarũgũronama, rojose tãmu̶otu̶jabetiriaroju̶ yu̶ rearona rãca vabetiru̶arãma —mu̶are yigoticami, yu̶re ruyuaĩocacu̶.</s>
     </seg>
     <seg type="verse" id="b.REV.2.12">
      <s id="b.REV.2.12.1">Gajeye ado bajiro yu̶re yicami yu̶re ruyuaĩocacu̶: —Pérgamo vãme cu̶ti macana yu̶re ajitirũ̶nu̶rãre ũmato ñagũ̶re ado bajiro yu̶re ucacõabosaya: Ju̶ajacatu̶aju̶ne bu̶jarijãi jariase cu̶ocacu̶, ado bajiro mu̶are goticami:</s>
     </seg>
     <seg type="verse" id="b.REV.2.13">
      <s id="b.REV.2.13.1">—Ti macaju̶ mu̶a bajirũgũsere masiaja yu̶.</s>
      <s id="b.REV.2.13.2">Ti maca ñaja Satanás ĩ ñavariquẽnari maca.</s>
      <s id="b.REV.2.13.3">Ti macana jediro, “Satanáre rũ̶cu̶bu̶orã yaja” yimasibetiboarine, ĩre cu̶dirã vatoaju̶ mu̶a bajisere masiaja yu̶.</s>
      <s id="b.REV.2.13.4">Sĩgũ̶ mu̶a rãca ñaboacacu̶, Antipas vãme cu̶tigu̶re, ĩre ĩna sĩacatire masiaja yu̶.</s>
      <s id="b.REV.2.13.5">“Cristo ocaju̶are ajitirũ̶nu̶roti ñaja” ĩ yitu̶jabetijare, ĩre sĩacama.</s>
      <s id="b.REV.2.13.6">Ĩre ĩna sĩaboajaquẽne, yu̶re ajitirũ̶nu̶ tu̶jabeticaju̶ mu̶a.</s>
      <s id="b.REV.2.13.7">To bajiro mu̶a bajicõa ñasere masiaja yu̶.</s>
     </seg>
     <seg type="verse" id="b.REV.2.14">
      <s id="b.REV.2.14.1">To bajiro mu̶are quẽnaro yiboarine, ado bajiro mu̶a yiseju̶are ĩavariquẽnabeaja yu̶: Mu̶a rãcana sĩgũ̶ri, Balaam vãme cu̶ticacu̶, Balac vãme cu̶ticacu̶re ĩ gotimasiocatire ajisu̶yacanare bajiro yama ĩna.</s>
      <s id="b.REV.2.14.2">Ado bajiro gotimasiocami Balaam, Balac vãme cu̶tigu̶re gotigu̶: “Israelita masare rojose mu̶ yiroru̶ajama, ũ̶mu̶are ado bajise rojose yi ocasãña: ‘Yu̶a quẽnor'ire rũ̶cu̶bu̶orã vaibu̶cu̶re sĩacõari, ĩ tu̶ju̶ yu̶a cũru̶are riire mu̶a bajaquẽne, quẽnaru̶aroja.</s>
      <s id="b.REV.2.14.3">To yicõari, yu̶a yarã rõmia rãca mu̶a ajeriarã cu̶tijaquẽne, quẽnaru̶aroja ti’ ĩnare yi ocasãña”, yigotimasiocami Balaam.</s>
     </seg>
     <seg type="verse" id="b.REV.2.15">
      <s id="b.REV.2.15.1">Gãjerã rojose yirã quẽne, Nicolás vãme cu̶tigu̶re ajisu̶yarã ñaama sĩgũ̶ri ĩna rãcana.</s>
     </seg>
     <seg type="verse" id="b.REV.2.16">
      <s id="b.REV.2.16.1">To bajiri, Nicoláre ajisu̶yarãre, to yicõari, Balaam ĩ gotimasiocatire ajisu̶yacanare bajiro yirãre ajibeticõaña.</s>
      <s id="b.REV.2.16.2">Ĩnare mu̶a ajitirũ̶nu̶cõa ñajama, mu̶a tu̶ju̶ ejacõari, rojose mu̶a yise vaja, jariase yu̶ riseju̶ budirijãi, ju̶ajacatu̶aju̶ne bu̶jarijãi rãca mu̶are rojose yiru̶cu̶ja yu̶.</s>
     </seg>
     <seg type="verse" id="b.REV.2.17">
      <s id="b.REV.2.17.1">Esp'iritu Santo ĩ ejarẽmose rãca ñamasusere mu̶are yu̶ gotirotire mu̶a ajimasiru̶ajama, quẽnaro ajiya mu̶a, gaje macariana yu̶re ajitirũ̶nu̶rã jediro: Yu̶re ajitirũ̶nu̶ tu̶jabetironare maná vãme cu̶tise yayioroju̶ ñare bare ĩnare ecaru̶cu̶ja yu̶.</s>
      <s id="b.REV.2.17.2">To yicõari, tocãrãcu̶rene gũ̶tari botiricari ĩnare ĩsiru̶cu̶ja, mame vãme ucaturiarire.</s>
      <s id="b.REV.2.17.3">Ñimu̶ju̶ane tiariju̶re ucaturere ĩamasibetiru̶cu̶mi.</s>
      <s id="b.REV.2.17.4">Tiarire boca juarã rĩne masiru̶arãma —mu̶are yigoticami yu̶re ruyuaĩocacu̶.</s>
     </seg>
     <seg type="verse" id="b.REV.2.18">
      <s id="b.REV.2.18.1">Gajeye ado bajiro yu̶re yicami yu̶re ruyuaĩocacu̶: —Tiatira vãme cu̶ti macana, yu̶re ajitirũ̶nu̶rãre ũmato ñagũ̶re ado bajiro yu̶re ucacõabosaya: Adi mu̶are yu̶ ucase, ado bajiro bajicacu̶ mu̶are ĩ goticati ñaja: Dios macu̶, ĩ cajeari jea ũ̶ju̶sere bajiro yaacacu̶ ñacami.</s>
      <s id="b.REV.2.18.2">To bajicõari, cõme, bronce vãme cu̶tise jeameju̶ soecõari, ĩna gosiose bu̶to yaasere bajiro gu̶bori cu̶ticacu̶ ñacami.</s>
      <s id="b.REV.2.18.3">To bajigu̶ ñagũ̶, ado bajiro mu̶are goticami:</s>
     </seg>
     <seg type="verse" id="b.REV.2.19">
      <s id="b.REV.2.19.1">—Jediro ĩna yisere masiaja yu̶.</s>
      <s id="b.REV.2.19.2">Mu̶a gãmerã maisere masiaja yu̶.</s>
      <s id="b.REV.2.19.3">Yu̶re mu̶a ajitirũ̶nu̶sere quẽne masiaja.</s>
      <s id="b.REV.2.19.4">“Quẽnabu̶saro ĩre ajitirũ̶nu̶to mani” yirã, mu̶a gãmerã ejarẽmosere quẽne masiaja.</s>
      <s id="b.REV.2.19.5">Gãjerã rojose mu̶are ĩna yiboajaquẽne, yu̶re mu̶a ajitirũ̶nu̶cõa ñasere quẽne masiaja.</s>
      <s id="b.REV.2.19.6">Tirũ̶mu̶ju̶ yu̶re ajitirũ̶nu̶su̶orãju̶ quẽnaro mu̶a yicati rẽtoro quẽnaro yirũgũaja mu̶a, adirũ̶mu̶rirema.</s>
      <s id="b.REV.2.19.7">Ti jedirorene masiaja yu̶.</s>
     </seg>
     <seg type="verse" id="b.REV.2.20">
      <s id="b.REV.2.20.1">To bajiro quẽnaro mu̶a yise ti ñaboajaquẽne, ado bajise mu̶a yiseju̶are ĩavariquẽnabeaja yu̶: Mu̶a tu̶ago Jezabel vãme cu̶tigo socase so gotimasiosere ajicõari, “Soco yaja mu̶.</s>
      <s id="b.REV.2.20.2">Gotimasiobeticõaña mu̶”, sore yibeaja mu̶a.</s>
      <s id="b.REV.2.20.3">“Cristo oca riojo gotimasiogõ ñaja yu̶” yitocõari, so gotimasiose su̶orine yu̶ bojase yirã ñaboarã, ado bajiro rojose yama: Ajeriarã cu̶tirã ñaama.</s>
      <s id="b.REV.2.20.4">To bajicõari, gãjerã ĩna quẽnor'ire rũ̶cu̶bu̶orã vaibu̶cu̶re sĩacõari, ĩ tu̶ju̶ ĩna cũru̶are riire barã ñaama.</s>
     </seg>
     <seg type="verse" id="b.REV.2.21">
      <s id="b.REV.2.21.1">To bajiro rojose so yisere yitu̶jacõari, yu̶ bojaseju̶are so yirotire yoaro yubu̶sacõaboaja yu̶.</s>
      <s id="b.REV.2.21.2">Ajeriarã cu̶ti tu̶jaru̶abeamo so.</s>
     </seg>
     <seg type="verse" id="b.REV.2.22">
      <s id="b.REV.2.22.1">To bajiro so bajicõa ñajare, “Cãnijesariaro joeju̶ so ajeriarã cu̶tirã rãca, so cãnirũgũriaju̶ joene bu̶to rojose tãmu̶oato” yigu̶, yiru̶cu̶ja yu̶.</s>
      <s id="b.REV.2.22.2">So rãca ajeriarã cu̶tirãre quẽne to bajirone yiru̶cu̶ja yu̶.</s>
      <s id="b.REV.2.22.3">Yucu̶ne rojose ĩna yisere yitu̶jacõari, yu̶ bojaseju̶are ĩna yibetijama, to bajirone ĩnare yiru̶cu̶ja yu̶.</s>
     </seg>
     <seg type="verse" id="b.REV.2.23">
      <s id="b.REV.2.23.1">To yicõari, so rĩare sĩajeocõaru̶cu̶ja yu̶.</s>
      <s id="b.REV.2.23.2">Tire ajicõari, “Masa ñajediro mani tu̶oĩasere masijeogu̶ ñaami”, yu̶re yiru̶arãma adi macaru̶cu̶roana ñajediro yu̶re ajitirũ̶nu̶rã.</s>
      <s id="b.REV.2.23.3">Tocãrãcu̶ne ĩna yicatire quẽnaro ĩacõari, “To bajiro yicana ñari, quẽnase bu̶jarã, rojose tãmu̶orã, bajiru̶arãja”, ĩnare yirotiru̶cu̶ja yu̶.</s>
     </seg>
     <seg type="verse" id="b.REV.2.24">
      <s id="b.REV.2.24.1">Yu̶re ajitirũ̶nu̶rã, socase so gotimasiosere ajitirũ̶nu̶menaju̶are mu̶are gotigu̶ yaja: “Adi ñaja Satanás oca ñamasuse, gãjerã ĩna masibeti” sore ajisu̶yarã ĩna yiboajaquẽne, tire ajiru̶abeaja mu̶a.</s>
      <s id="b.REV.2.24.2">To bajiri, adi rĩne mu̶are rotigu̶ yaja: Adi macaru̶cu̶roju̶ yu̶ tudiejaroto rĩjoro, yu̶re ajitirũ̶nu̶ tu̶jabetiroti ñaja.</s>
      <s id="b.REV.2.24.3">Gaje vãme mu̶are rotibeaja.</s>
     </seg>
     <seg type="verse" id="b.REV.2.26">
      <s id="b.REV.2.26.1">Yu̶re ajitirũ̶nu̶cõa ñaronare, to yicõari, yu̶ bojasere yitu̶jabetironare mu̶a rijato beroju̶, mu̶a catirotire yigu̶, Dios ĩ catisere mu̶are ĩsiru̶cu̶ja yu̶.</s>
      <s id="b.REV.2.26.2">To yicõari, “Gãjerãre yu̶re rotibosato” yigu̶, yu̶ masisere mu̶are u̶joru̶cu̶ja yu̶.</s>
      <s id="b.REV.2.26.3">Ĩ masisere yu̶ jacu̶ yu̶re ĩ u̶jocatire bajirone mu̶are u̶joru̶cu̶ja yu̶, “Mu̶are terã quẽne mu̶are cu̶diato” yigu̶.</s>
      <s id="b.REV.2.26.4">To bajiri, bu̶to rotiru̶arãja mu̶a.</s>
      <s id="b.REV.2.26.5">Gãjerã mu̶are ĩna cu̶dibetijama, josari mene ĩnare sĩarearu̶arãja.</s>
     </seg>
     <seg type="verse" id="b.REV.2.29">
      <s id="b.REV.2.29.1">Gaje macariana yu̶re ajitirũ̶nu̶rã jediro, Esp'iritu Santo ĩ ejarẽmose rãca mu̶are yu̶ gotisere mu̶a ajimasiru̶ajama, quẽnaro tu̶oĩato ĩna —yigoticami yu̶re ruyuaĩocacu̶.</s>
     </seg>
    </div>
    <div type="chapter" id="b.REV.3">
     <seg type="verse" id="b.REV.3.1">
      <s id="b.REV.3.1.1">Quẽna ado bajiro yu̶re yicami yu̶re ruyuaĩocacu̶: —Sardis vãme cu̶ti macana yu̶re ajitirũ̶nu̶rãre ũmato ñagũ̶re ado bajiro yu̶re ucaya: “Adi mu̶are yu̶ ucase, ado bajiro bajicacu̶ mu̶are ĩ goticati ñaja: Sĩgũ̶ ñaboarine, cojomo cõro ju̶a jẽnituarirãcu̶ ñarãre bajiro bajigu̶re, Dios ĩ cõagũ̶ Esp'iritu Santore cu̶ogu̶ ñacami.</s>
      <s id="b.REV.3.1.2">To bajicõari, cojomo cõro ju̶a jẽnituarirãcu̶ ñocoa cu̶ocami.</s>
      <s id="b.REV.3.1.3">To bajiro yu̶re ruyuaĩocacu̶ ĩ goticatire ĩre ucacõabosagu̶ yaja yu̶”, yiucaya —yicami.</s>
      <s id="b.REV.3.1.4">To yicõari, ado bajiro mu̶are goticami: —Masa ĩna ĩajama, “Cristore ajitirũ̶nu̶rã ñari, ĩna rijato beroju̶ ĩna catirotire yigu̶, Dios ĩ catisere ĩ ĩsiriarã ñaama”, mu̶are yirãma.</s>
      <s id="b.REV.3.1.5">To bajiro ĩna yiboajaquẽne, “Yu̶re ajimenare bajiro mu̶a rijato beroju̶ rojose tãmu̶otu̶jabetiriaroju̶ varona ñaama”, mu̶are yaja yu̶ma.</s>
     </seg>
     <seg type="verse" id="b.REV.3.2">
      <s id="b.REV.3.2.1">Yu̶ ĩajama, Dios ĩ bojarore bajiro quẽnaro yu̶re ajitirũ̶nu̶rã me ñaja mu̶a.</s>
      <s id="b.REV.3.2.2">To bajiri, quẽnaro tu̶oĩacõari, bu̶tobu̶sa yu̶re ajitirũ̶nu̶ña, “Yu̶re ajiterã masu ñarobe” yirã.</s>
     </seg>
     <seg type="verse" id="b.REV.3.3">
      <s id="b.REV.3.3.1">Tirũ̶mu̶ju̶ yu̶ ocare mu̶are ĩna gotimasiocatire ajicaju̶ mu̶a.</s>
      <s id="b.REV.3.3.2">Tire tuditu̶oĩacõari, ajitirũ̶nu̶ña quẽna.</s>
      <s id="b.REV.3.3.3">To bajiro mu̶a yibetijama, juarudirimasu̶re bajiro mu̶a masibetone rojose mu̶are yigu̶ ejaru̶cu̶ja yu̶.</s>
     </seg>
     <seg type="verse" id="b.REV.3.4">
      <s id="b.REV.3.4.1">To bajiro yirocu̶ yu̶ ñaboajaquẽne, mu̶a rãcana sĩgũ̶ri, Dios ĩ ĩajama, rojose mana ñaja mu̶a.</s>
      <s id="b.REV.3.4.2">To bajiri, sudi botise sãñacõari, yu̶ rãca quẽnaro ĩna ñarũgũru̶arãja.</s>
     </seg>
     <seg type="verse" id="b.REV.3.5">
      <s id="b.REV.3.5.1">Yu̶re ajitirũ̶nu̶ tu̶jabetirona, to bajirone bajiru̶arãma ĩna.</s>
      <s id="b.REV.3.5.2">“Ado cõro ñaama yu̶ tu̶ ñarũgũrona” Dios ĩ yiucamasicatitutire ĩna vãmere coebetiru̶cu̶ja yu̶.</s>
      <s id="b.REV.3.5.3">To yicõari, õ vecaju̶ yu̶ jacu̶re, ángel mesare quẽne, ĩna ĩaro rĩjoroju̶a, “Ãnoa ñaama yu̶ yarã”, ĩnare yiĩoru̶cu̶ja yu̶.</s>
     </seg>
     <seg type="verse" id="b.REV.3.6">
      <s id="b.REV.3.6.1">Gaje macariana yu̶re ajitirũ̶nu̶rã jediro, Esp'iritu Santo ĩ ejarẽmose rãca mu̶are yu̶ gotisere mu̶a ajimasiru̶ajama, quẽnaro tu̶oĩato ĩna —yicami yu̶re ruyuaĩocacu̶.</s>
     </seg>
     <seg type="verse" id="b.REV.3.7">
      <s id="b.REV.3.7.1">Quẽna ado bajiro yu̶re yicami yu̶re ruyuaĩocacu̶: —Filadelfia vãme cu̶ti macana yu̶re ajitirũ̶nu̶rãre ũmato ñagũ̶re ado bajiro ucaya: Adi mu̶are yu̶ ucase, ado bajiro bajicacu̶ mu̶are ĩ goticati ñaja: Dios ĩ bojase rĩne yigu̶, riojo gotigu̶ ñacami.</s>
      <s id="b.REV.3.7.2">Ĩne ñacami U̶ju̶ David ñamasir'i jãnami, ĩre bajiro Dios yarãre rotigu̶.</s>
      <s id="b.REV.3.7.3">To bajiboarine, Dios tu̶ju̶arema soje jãnariaro cu̶ogu̶ ñacami ĩma.</s>
      <s id="b.REV.3.7.4">Masare ĩacõari, “Ãnoa, yu̶ tu̶ju̶ ñarũgũru̶arãma” ĩ yirotijama, to bajirone bajiru̶arãma.</s>
      <s id="b.REV.3.7.5">To bajiro ĩ yirotijama, ñimu̶ju̶a ĩnare matarocu̶ maniru̶cu̶mi.</s>
      <s id="b.REV.3.7.6">To bajiro ĩnare yirotirocu̶ ñacami.</s>
      <s id="b.REV.3.7.7">To bajicõari, gãjerãju̶are, “Ãnoama, yu̶ tu̶ me ñaru̶arãma”, yirotirocu̶ ñacami.</s>
      <s id="b.REV.3.7.8">To bajiro ĩ yijaquẽne, ñimu̶ju̶a, ĩ tu̶ju̶ ĩnare ñarotirocu̶ maniru̶cu̶mi.</s>
      <s id="b.REV.3.7.9">To bajiro yirocu̶ ñacami ado bajise mu̶are goticacu̶:</s>
     </seg>
     <seg type="verse" id="b.REV.3.8">
      <s id="b.REV.3.8.1">—Jediro mu̶a yisere masiaja yu̶.</s>
      <s id="b.REV.3.8.2">Gãjerã mu̶are ĩna ĩajama, “Ñamasurã ñaama”, mu̶are yibeama.</s>
      <s id="b.REV.3.8.3">To bajiro ĩna yibetiboajaquẽne, yu̶ su̶orine gãjerã ĩna gotimasiocatire bajiro quẽnaro yirũgũaja mu̶a.</s>
      <s id="b.REV.3.8.4">Yu̶re ajitirũ̶nu̶ tu̶jabeaja.</s>
      <s id="b.REV.3.8.5">To bajiri, yu̶ ocare gãjerãre quẽnaro mu̶a gotimasiorotire yigu̶, yibu̶ yu̶.</s>
      <s id="b.REV.3.8.6">Gãjerã mu̶are ĩna gotimasio rotibetiboajaquẽne, yu̶ su̶orine gotimasiocõa ñaru̶arãja.</s>
     </seg>
     <seg type="verse" id="b.REV.3.9">
      <s id="b.REV.3.9.1">To bajiro mu̶are yiboarine, gãjerãju̶arema, vãtia u̶ju̶, Satanás ĩ bojasere yirã ñaboarine, socarãne, “Dios rĩa ñaja yu̶a” yirãre, ado bajiro ĩnare yiru̶cu̶ja yu̶: Gotimasiorã rĩjoroju̶a gu̶somuniari tuetucõari, “Mu̶aju̶a ñaja Dios ĩ mairã” mu̶are ĩna yirotire yiru̶cu̶ja yu̶.</s>
     </seg>
     <seg type="verse" id="b.REV.3.10">
      <s id="b.REV.3.10.1">“Gãjerã rojose mu̶are ĩna yiboajaquẽne, yu̶re ajitirũ̶nu̶cõa ñaroti ñaja” mu̶are yu̶ yiroticatire bajiro cu̶dirũgũaja mu̶a, yu̶ oca gotimasiorimasa.</s>
      <s id="b.REV.3.10.2">Adi macaru̶cu̶ro tu̶sarirũ̶mu̶rire gãjerã, masa jedirore rojose yiru̶arãma, “Diore ajitirũ̶nu̶beticõato” yirã.</s>
      <s id="b.REV.3.10.3">“Tire yiroma” yigu̶, mu̶are ejarẽmocõa ñaru̶cu̶ja yu̶.</s>
     </seg>
     <seg type="verse" id="b.REV.3.11">
      <s id="b.REV.3.11.1">Yoaro mene adi macaru̶cu̶roju̶ vadiru̶cu̶ja yu̶.</s>
      <s id="b.REV.3.11.2">To bajiri, yu̶re mu̶a ajitirũ̶nu̶rore bajiro ajitirũ̶nu̶ tu̶jabeticõaña.</s>
      <s id="b.REV.3.11.3">To bajiro mu̶a bajicõa ñajama, quẽnaro Dios mu̶are ĩ yirotire matarocu̶ magũ̶mi.</s>
     </seg>
     <seg type="verse" id="b.REV.3.12">
      <s id="b.REV.3.12.1">Yu̶re ajitirũ̶nu̶ tu̶jabetironare, yu̶ jacu̶ tu̶ju̶ ĩna ñarũgũrotire yiru̶cu̶ja yu̶.</s>
      <s id="b.REV.3.12.2">Ĩ ya vi botari boabeti, ti ñarũgũrore bajiro ñarũgũru̶arãma ĩna.</s>
      <s id="b.REV.3.12.3">Ĩnare bubetiru̶cu̶ja yu̶.</s>
      <s id="b.REV.3.12.4">Idia vãme ĩnare vãme ucaturu̶cu̶ja yu̶.</s>
      <s id="b.REV.3.12.5">Ado bajirivãmeri yiru̶cu̶ja yu̶: Yu̶ jacu̶ Dios vãme, ĩ ya maca vãme, to yicõari, yu̶ vãme mame ñarotire ucaturu̶cu̶ja.</s>
      <s id="b.REV.3.12.6">Yu̶ jacu̶ ya maca, mame quẽnoria maca Jerusalén vãme cu̶ti maca ñaru̶aroja.</s>
      <s id="b.REV.3.12.7">Ti maca õ vecaju̶ rujiadicõari, ejaru̶aroja.</s>
     </seg>
     <seg type="verse" id="b.REV.3.13">
      <s id="b.REV.3.13.1">Yu̶re ajitirũ̶nu̶rã jediro, Esp'iritu Santo su̶orine mu̶are yu̶ gotisere mu̶a ajimasiru̶ajama, quẽnaro tu̶oĩato —yigoticami yu̶re ruyuaĩocacu̶.</s>
     </seg>
     <seg type="verse" id="b.REV.3.14">
      <s id="b.REV.3.14.1">Quẽna ado bajiro yu̶re yicami yu̶re ruyuaĩocacu̶: —Laodicea vãme cu̶ti macana yu̶re ajitirũ̶nu̶rãre ũmato ñagũ̶re ado bajiro ucaya: “Adi mu̶are yu̶ ucase, ado bajiro bajicacu̶ mu̶are ĩ goticati ñaja: Ĩ su̶orine jediro quẽnase Dios ĩ gotimasiriarore bajirone yirũgũami Dios.</s>
      <s id="b.REV.3.14.2">Ĩ ñacami ĩ jacu̶ yere riojo gotirũgũgũ̶.</s>
      <s id="b.REV.3.14.3">Ĩ su̶orine adi macaru̶cu̶roaye jedirore rujeomasiñumi Dios”, yiucaya —yicami.</s>
      <s id="b.REV.3.14.4">To yicõari, ado bajiro mu̶are goticami:</s>
     </seg>
     <seg type="verse" id="b.REV.3.15">
      <s id="b.REV.3.15.1">—Jediro mu̶a yisere masiaja yu̶.</s>
      <s id="b.REV.3.15.2">Yu̶re tebetiboarine, quẽnaro yu̶re ajitirũ̶nu̶beaja mu̶a.</s>
      <s id="b.REV.3.15.3">To bajiro mu̶a bajise, rojose masu ñaja.</s>
      <s id="b.REV.3.15.4">Ti ũnire bojabeaja yu̶.</s>
     </seg>
     <seg type="verse" id="b.REV.3.16">
      <s id="b.REV.3.16.1">To bajiro bajirã mu̶a ñajare, yu̶ yarã mu̶a ñasere bojabeticõari, mu̶are reagu̶agu̶ yaja yu̶.</s>
     </seg>
     <seg type="verse" id="b.REV.3.17">
      <s id="b.REV.3.17.1">Ado bajiro tu̶oĩaboaja mu̶a: “Gajeyeũni jairã ñaja mani.</s>
      <s id="b.REV.3.17.2">Mani bojase ñajediro, dise ru̶yabeto cu̶oaja mani.</s>
      <s id="b.REV.3.17.3">To bajicõari, Dios ye quẽnamasuse ĩ u̶jose jediro cu̶orã ñaja mani”, yitu̶oĩaboaja mu̶a.</s>
      <s id="b.REV.3.17.4">Yu̶ ĩajama, ado bajiro bajirãju̶a ñaja mu̶a: Rojose yirã ñari, sudi manare bajiro bajiaja.</s>
      <s id="b.REV.3.17.5">Yu̶ bojarore bajiro yirã me ñari, ñie cu̶obetimasucõarãre bajiro bajiaja.</s>
      <s id="b.REV.3.17.6">To bajicõari, yu̶re masimena ñari, ĩamenare bajiro bajiaja mu̶a, yu̶ ĩajama.</s>
     </seg>
     <seg type="verse" id="b.REV.3.18">
      <s id="b.REV.3.18.1">To bajiro bajirã mu̶a ñajare, ado bajiro mu̶a yirotire mu̶are gotimasiogũ̶ yaja yu̶: Quẽnamasuse ñajediro cu̶orã mu̶a ñaru̶ajama, rojose mu̶a yisere yitu̶jacõari, yu̶re sẽniña.</s>
      <s id="b.REV.3.18.2">To bajiro mu̶a yijama, “Quẽnase sudi sãñarãre bajiro bajirã ñato” yigu̶, rojose mu̶a yisere Dios ĩ masiriojeorotire yigu̶, yiru̶cu̶ja.</s>
      <s id="b.REV.3.18.3">To yicõari, “Quẽnamasuse ñajediro cu̶orã ñato” yigu̶, yu̶ bojarore bajiro yirã mu̶a ñarotire yigu̶, yiru̶cu̶ja.</s>
      <s id="b.REV.3.18.4">To yicõari, “Ĩarãre bajiro ñato” yigu̶, yu̶re quẽnaro mu̶a masirotire yigu̶, yiru̶cu̶ja.</s>
     </seg>
     <seg type="verse" id="b.REV.3.19">
      <s id="b.REV.3.19.1">Yu̶ mairã jedirore, “Rojose yaja mu̶a; tire yitu̶jacõari, ado bajiroju̶a mu̶a yijama, quẽnaru̶aroja”, ĩnare yigotimasiorũgũaja yu̶.</s>
      <s id="b.REV.3.19.2">Riojo ñamasusere ĩnare gotimasiorũgũaja yu̶.</s>
      <s id="b.REV.3.19.3">To bajiri, “Rojose yitu̶jaja yu̶a”, yisocabeticõaña mu̶a.</s>
     </seg>
     <seg type="verse" id="b.REV.3.20">
      <s id="b.REV.3.20.1">Riojo ñamasusere mu̶are gotiaja yu̶: Yu̶ su̶orine ado bajiro tu̶oĩaama masa: “Cristore ajitirũ̶nu̶cõari, ĩre baba cu̶tiroti ñaja”, yitu̶oĩaama.</s>
      <s id="b.REV.3.20.2">Yu̶re ajitirũ̶nu̶cõari, yu̶re ĩna baba cu̶ti variquẽnarotire bojagu̶ ñari, ĩna cu̶disere yurũgũaja yu̶.</s>
      <s id="b.REV.3.20.3">“Ĩre baba cu̶tiru̶aja” ĩna masune ĩna yicu̶dijama, ĩna rãca quẽnaro baba cu̶tiru̶cu̶ja yu̶.</s>
     </seg>
     <seg type="verse" id="b.REV.3.21">
      <s id="b.REV.3.21.1">Yu̶re ajitirũ̶nu̶cõa ñaronare, õ vecaju̶ yu̶ tu̶ju̶ yu̶re ĩna rotibosarotire yiru̶cu̶ja yu̶.</s>
      <s id="b.REV.3.21.2">Yu̶ jacu̶re quẽnaro ajitirũ̶nu̶ tu̶jabeticõari, ĩ tu̶ju̶ ĩre yu̶ rotibosarũgũrore bajiro yu̶re rotibosarũgũru̶arãma ĩna quẽne.</s>
     </seg>
     <seg type="verse" id="b.REV.3.22">
      <s id="b.REV.3.22.1">Yu̶re ajitirũ̶nu̶rã jediro, Esp'iritu Santo ĩ ejarẽmose rãca mu̶are yu̶ gotisere mu̶a ajimasiru̶ajama, quẽnaro tu̶oĩato —yigoticami yu̶re ruyuaĩocacu̶.</s>
     </seg>
    </div>
    <div type="chapter" id="b.REV.4">
     <seg type="verse" id="b.REV.4.1">
      <s id="b.REV.4.1.1">To ĩ yiro bero, gajeye ado bajise yu̶re bajiĩocaju̶: Õ vecaju̶, Dios ĩ ñaroju̶, jãnariasojere ĩacaju̶ yu̶.</s>
      <s id="b.REV.4.1.2">To yu̶ ĩamu̶orone, jutiria trompeta vãme cu̶tiare jutibu̶su̶oriaro cõro bu̶to, ado bajiro ocaruyucaju̶ ti: —Mu̶jaaya.</s>
      <s id="b.REV.4.1.3">Bero bajiroti quetire mu̶re ĩoru̶cu̶ja yu̶ —yu̶re yi ocaruyucaju̶.</s>
     </seg>
     <seg type="verse" id="b.REV.4.2">
      <s id="b.REV.4.2.1">To bajiro ti yirone, Esp'iritu Santo su̶orine õ vecaju̶ ejagu̶re bajiro ĩacaju̶ yu̶.</s>
      <s id="b.REV.4.2.2">Toju̶ sĩgũ̶, rotigu̶ ĩ rujiri cũmurore rujicami.</s>
     </seg>
     <seg type="verse" id="b.REV.4.3">
      <s id="b.REV.4.3.1">Ĩ rioga, bu̶to yaacaju̶.</s>
      <s id="b.REV.4.3.2">Gũ̶ta quẽnase, jaspe vãme cu̶tise, to yicõari, gaje gũ̶ta, cornalina vãme cu̶tise ti yaarore bajiro yaacaju̶.</s>
      <s id="b.REV.4.3.3">Ĩ rujiro tu̶ju̶ buerimamu̶re bajiriberua ñacaju̶.</s>
      <s id="b.REV.4.3.4">Gajea gũ̶ta, esmeralda vãme cu̶tise ti yaarore bajiro yaacaju̶ tiberua.</s>
     </seg>
     <seg type="verse" id="b.REV.4.4">
      <s id="b.REV.4.4.1">Ĩ rujiro tu̶ju̶ veinticuatro cũmurori, u̶jarã ya cũmurori ñagãnibiacaju̶.</s>
      <s id="b.REV.4.4.2">Ti cũmuroriju̶re bu̶cu̶rã rujicama.</s>
      <s id="b.REV.4.4.3">Botise sudi sãñarã ñacama ĩna.</s>
      <s id="b.REV.4.4.4">To bajicõari, oro bedori jeocama.</s>
     </seg>
     <seg type="verse" id="b.REV.4.5">
      <s id="b.REV.4.5.1">Ĩna vatoagu̶ u̶ju̶ ñamasugũ̶ ĩ rujiri cũmuroju̶ne bu̶jo ĩ yabese budicaju̶.</s>
      <s id="b.REV.4.5.2">To bajicõari, bu̶jo ĩ jaro, ti bu̶su̶rore bajiro bu̶su̶caju̶.</s>
      <s id="b.REV.4.5.3">Ĩ rujiri cũmuro rĩjoroju̶a cojomo cõro ju̶a jẽnituarirãcu̶ jea ũ̶ju̶ricu̶ri rũ̶gõcaju̶.</s>
      <s id="b.REV.4.5.4">Ado bajiro yigotiro bajicaju̶: Sĩgũ̶ ñaboarine, cojomo cõro ju̶a jẽnituarirãcu̶ ñarãre bajiro bajigu̶, jediro masigũ̶ ĩ ñasere gotiro bajicaju̶.</s>
     </seg>
     <seg type="verse" id="b.REV.4.6">
      <s id="b.REV.4.6.1">U̶ju̶ ñamasugũ̶ ĩ rujiri cũmuro rĩjoroju̶ane u̶tabu̶cu̶rare bajirita ñacaju̶.</s>
      <s id="b.REV.4.6.2">Oco botirita ñacõari, quẽnaro ruyurita ñacaju̶.</s>
      <s id="b.REV.4.6.3">To bajicõari, ĩ rujiri cũmuro rĩjoroju̶a, ti cũmuro su̶yaroju̶a quẽne, riojojacatu̶a, gãcojacatu̶a quẽne, ĩaĩañamana babaricãrãcu̶ ñacama.</s>
      <s id="b.REV.4.6.4">Ĩna ruju̶ri jediro cajeari cu̶ticama.</s>
      <s id="b.REV.4.6.5">Ĩna riogari ñarijacatu̶a quẽne ĩna su̶yaroju̶ari quẽne cajeari cu̶tirã ñacama.</s>
     </seg>
     <seg type="verse" id="b.REV.4.7">
      <s id="b.REV.4.7.1">Ñasu̶ogu̶, yai, león vãme cu̶tigu̶re bajigu̶ ñacami.</s>
      <s id="b.REV.4.7.2">Ĩ beroagu̶, ta vecu̶re bajigu̶ ñacami.</s>
      <s id="b.REV.4.7.3">Ĩna beroagu̶, masu̶ riogare bajiro rioga cu̶ticami.</s>
      <s id="b.REV.4.7.4">Tu̶sagu̶, ga jaigu̶, vu̶gu̶re bajiro bajigu̶ ñacami.</s>
     </seg>
     <seg type="verse" id="b.REV.4.8">
      <s id="b.REV.4.8.1">Tocãrãcu̶, cojomo cõro, coja jẽnituarorãca queru̶ju̶ri cu̶ticama.</s>
      <s id="b.REV.4.8.2">Ĩna ru̶ju̶riju̶ quẽne cajeari cu̶ticama.</s>
      <s id="b.REV.4.8.3">Ti joeju̶a, ẽñerocaju̶a quẽne cajeari cu̶tirã ñacama.</s>
      <s id="b.REV.4.8.4">Ũ̶mu̶ari, ñamiri quẽne Diore rũ̶cu̶bu̶orã, ado bajiro basarũgũcama ĩna: —Mani u̶ju̶, quẽnase rĩne yigu̶ ñaami.</s>
      <s id="b.REV.4.8.5">Quẽnase rĩne yigu̶ ñaami.</s>
      <s id="b.REV.4.8.6">Quẽnase rĩne yigu̶ ñaami.</s>
      <s id="b.REV.4.8.7">Jediro masigũ̶ ñaami.</s>
      <s id="b.REV.4.8.8">Tirũ̶mu̶ju̶ ñamasir'i ñaboarine, adirũ̶mu̶rire quẽne ñacõa ñarũgũgũ̶ ñaami.</s>
      <s id="b.REV.4.8.9">Bero, masa tu̶ju̶ ñagũ̶, varocu̶ ñaami —yibasarũgũcama ĩna.</s>
     </seg>
     <seg type="verse" id="b.REV.4.9">
      <s id="b.REV.4.9.1">U̶ju̶ ya cũmuro rujigu̶re, ũ̶mu̶ari catimu̶orũ̶gõrocu̶re ĩna rũ̶cu̶bu̶ojama, ado bajiro yirũgũcama: —Mu̶ ñaja rẽtoro quẽnagũ̶.</s>
      <s id="b.REV.4.9.2">To bajicõari, rẽtoro ñamasugũ̶ ñaja mu̶.</s>
      <s id="b.REV.4.9.3">Quẽnaro yaja mu̶ —ĩre yirũgũcama ĩna.</s>
     </seg>
     <seg type="verse" id="b.REV.4.10">
      <s id="b.REV.4.10.1">Tocãrãcajine to bajiro ĩna yirone, bu̶cu̶rã, veinticuatro ñarã, ĩ tu̶ju̶ muquearũgũcama ĩna, ĩre rũ̶cu̶bu̶orã.</s>
      <s id="b.REV.4.10.2">Muqueacõari, ĩna jeoribedorire, “Rotirimasu̶ ñaja yu̶” yimasioriabedorire juacõari, ĩ rujiro rĩjoroju̶a cũrũgũcama, “Quẽnaro mu̶ yise su̶orine mu̶re rotibosamasiaja yu̶a” yirã.</s>
      <s id="b.REV.4.10.3">To yicõari, ĩre rũ̶cu̶bu̶orã, ado bajiro yicama:</s>
     </seg>
     <seg type="verse" id="b.REV.4.11">
      <s id="b.REV.4.11.1">—Yu̶a u̶ju̶, mu̶ sĩgũ̶ne ñaja mu̶, yu̶a rũ̶cu̶bu̶ogu̶.</s>
      <s id="b.REV.4.11.2">Ñajediro rujeomasir'i ñaja mu̶.</s>
      <s id="b.REV.4.11.3">Ti ñarotire mu̶ bojatu̶oĩamasire su̶orine ruyuacõari, ñacõa ñaja jediro.</s>
      <s id="b.REV.4.11.4">To bajiro yimasir'i mu̶ ñajare, ado bajiro quẽnaro mu̶re yirũ̶cu̶bu̶oroti ñaja: “Mu̶ ñaja rẽtoro quẽnagũ̶.</s>
      <s id="b.REV.4.11.5">To bajicõari, rẽtoro ñamasugũ̶, ñajediro masigũ̶ ñaja mu̶.</s>
      <s id="b.REV.4.11.6">Mu̶ rotijama, mu̶re cu̶diru̶arãma ñajediro” mu̶re yirũ̶cu̶bu̶oroti ñaja —ĩre yicama ĩna.</s>
     </seg>
    </div>
    <div type="chapter" id="b.REV.5">
     <seg type="verse" id="b.REV.5.1">
      <s id="b.REV.5.1.1">To bajiro ĩna yicatire yu̶ ajiro bero, u̶ju̶ ya cũmuroju̶ rujigu̶ ĩ ãmo riojojacatu̶a papera tũnariajoti ĩ cu̶osere ĩacaju̶ yu̶.</s>
      <s id="b.REV.5.1.2">Tijoti totiju̶, joeju̶a quẽne ucare ñacaju̶.</s>
      <s id="b.REV.5.1.3">To bajicõari, cojomo cõro ju̶a jẽnituaro su̶oñiare ñacaju̶, tijotiju̶re.</s>
     </seg>
     <seg type="verse" id="b.REV.5.2">
      <s id="b.REV.5.2.1">To ĩ bajirone, sĩgũ̶ ángel, gãjerã ángel mesa rẽtoro tutuagu̶, ado bajise ruyugoaro sẽniĩacami: —¿Niju̶a ñarojari, tijotire su̶oñiarere jãnecõari, ti ucare manire ĩagotirocu̶, Dios ĩ ĩavariquẽnarocu̶? —yisẽniĩaboacami.</s>
     </seg>
     <seg type="verse" id="b.REV.5.3">
      <s id="b.REV.5.3.1">To bajiro ĩ yisẽniĩaboajaquẽne, õ vecana, adi macaru̶cu̶roana, adi sita ẽñerocana quẽne, sĩgũ̶ju̶ama tijotire su̶oñiarere jãnerocu̶ Dios ĩ ĩavariquẽnagũ̶ manicami.</s>
      <s id="b.REV.5.3.2">Ĩ manijare, bu̶to oticaju̶ yu̶.</s>
     </seg>
     <seg type="verse" id="b.REV.5.5">
      <s id="b.REV.5.5.1">Yu̶ otisere ĩacõari, sĩgũ̶ bu̶cu̶, ado bajiro yu̶re goticami: —To cõrone otiya.</s>
      <s id="b.REV.5.5.2">Adoju̶a ĩaña.</s>
      <s id="b.REV.5.5.3">Adone ñaami sĩgũ̶, vãtia u̶ju̶ ĩ rotimasibecu̶.</s>
      <s id="b.REV.5.5.4">Vãtia u̶ju̶ ĩ bojabeti ti ñaboajaquẽne, masa rojose ĩna yise vaja ĩnare vaja yibosagu̶, rijabosayumi.</s>
      <s id="b.REV.5.5.5">To bajicõari, rijacoaboarine, tudicatiyumi.</s>
      <s id="b.REV.5.5.6">U̶ju̶ ñamasugũ̶, Judá ya jũnagu̶ ñaami.</s>
      <s id="b.REV.5.5.7">U̶ju̶ David ñamasir'i jãnami ñaami.</s>
      <s id="b.REV.5.5.8">Tijoti cojomo cõro ju̶a jẽnituarorãcaji su̶oñiarere jãnecõari, manire ĩ ĩagotisere Dios ĩ ĩavariquẽnarocu̶ ñaami —yu̶re yicami.</s>
     </seg>
     <seg type="verse" id="b.REV.5.6">
      <s id="b.REV.5.6.1">To ĩ yirone, bu̶cu̶rã vatoaju̶, to yicõari, ĩaĩañamana vatoaju̶, u̶ju̶ ya cũmuro gu̶darecoju̶ ñacami oveja macu̶re bajiro rijabosacacu̶.</s>
      <s id="b.REV.5.6.2">Cojomo cõro, ju̶a jẽnituarorãca jotari cu̶ticami.</s>
      <s id="b.REV.5.6.3">Ĩ cajeari quẽne, to cõrone ñacaju̶.</s>
      <s id="b.REV.5.6.4">Tire ĩacõari, “Sĩgũ̶ ñaboarine, cojomo cõro ju̶a jẽnituarirãcu̶ ñarãre bajiro bajigu̶re, adi macaru̶cu̶ro jediroju̶ Dios ĩ cõagũ̶, Esp'iritu Santore cu̶ogu̶ ñaami”, ĩre yiĩamasicaju̶.</s>
     </seg>
     <seg type="verse" id="b.REV.5.7">
      <s id="b.REV.5.7.1">U̶ju̶ ya cũmuro rujigu̶ riojojacatu̶a ĩ cu̶orijotire ãmicami.</s>
     </seg>
     <seg type="verse" id="b.REV.5.8">
      <s id="b.REV.5.8.1">To ĩ yirone, babaricãrãcu̶ ĩaĩañamana, to yicõari, veinticuatro ñarã bu̶cu̶rã quẽne, oveja macu̶re bajiro rijabosacacu̶ rĩjoroju̶a muqueacama, ĩre rũ̶cu̶bu̶orã.</s>
      <s id="b.REV.5.8.2">Ĩna jediro jabasariarorire arpa vãme cu̶tiriaserire cu̶ocama.</s>
      <s id="b.REV.5.8.3">Orone quẽnoriabajarire quẽne cu̶ocama.</s>
      <s id="b.REV.5.8.4">Tibajariju̶ su̶tiquẽnase soemu̶oroti jũ̶mu̶cõacaju̶.</s>
      <s id="b.REV.5.8.5">Su̶tiquẽnase ti buemu̶ja vase, masa, Dios yarã ĩre ĩna sẽnisere bajiro bajise ñacaju̶.</s>
     </seg>
     <seg type="verse" id="b.REV.5.9">
      <s id="b.REV.5.9.1">Ĩ rĩjoroju̶a muquearãne, ado bajiro basacama ĩna, basaĩañamanire: —Mu̶re sĩañuma masa.</s>
      <s id="b.REV.5.9.2">To ĩna yirone, tocãrãca macanare, cojo masa jũna ru̶yabeto, cojo oca ru̶yabeto ñagõrãre, to yicõari, cojo sita ru̶yabetoanare Satanás yarã ñaboarãre rijabosacõari, mu̶ ri'i su̶ori yu̶are vaja yibosayuja mu̶, “Dios yarãju̶a ñato” yigu̶.</s>
      <s id="b.REV.5.9.3">To bajiro mu̶ yire su̶orine paiare bajiro mu̶ jacu̶, mani u̶ju̶ ĩ bojasere yirã ñaja yu̶a quẽne.</s>
      <s id="b.REV.5.9.4">To bajicõari, adi macaru̶cu̶roanare rotiru̶arãja yu̶a.</s>
      <s id="b.REV.5.9.5">Mu̶ yire su̶orine to bajiro yu̶a bajiroti ñajare, mu̶ne ñaja, tijoti su̶oñiare jãnecõari, ti ucare yu̶are mu̶ ĩagotisere Dios ĩ ĩavariquẽnagũ̶ma —yibasacama, ĩ rĩjoroju̶a muqueacana.</s>
     </seg>
     <seg type="verse" id="b.REV.5.11">
      <s id="b.REV.5.11.1">To ĩna yiro bero, u̶ju̶ ya cũmuro tu̶ju̶, babaricãrãcu̶ ĩaĩañamana, to yicõari, veinticuatro ñarã bu̶cu̶rã ĩna ñaro su̶yaroju̶aju̶re ñacõari, basacama ángel mesa.</s>
      <s id="b.REV.5.11.2">Jãjarã masu ĩna ñajare, ĩnare cõĩajeobeticaju̶ yu̶.</s>
     </seg>
     <seg type="verse" id="b.REV.5.12">
      <s id="b.REV.5.12.1">Ado bajise ruyugoaro basacama: —Oveja macu̶re bajiro rijabosacacu̶, ado bajiro bajigu̶ mu̶ ñajare, quẽnaro mu̶re yirũ̶cu̶bu̶o variquẽnaroti ñaja: Mu̶ rotijama, mu̶re cu̶diru̶arãma ñajediro.</s>
      <s id="b.REV.5.12.2">Ñajediro cu̶ogu̶ ñaja mu̶.</s>
      <s id="b.REV.5.12.3">Quẽnaro tu̶oĩagũ̶ ñaja mu̶.</s>
      <s id="b.REV.5.12.4">Rẽtoro masigũ̶ ñaja mu̶.</s>
      <s id="b.REV.5.12.5">Rẽtoro ñamasugũ̶, rẽtoro quẽnagũ̶ ñaja mu̶.</s>
      <s id="b.REV.5.12.6">Quẽnaro mu̶re yirũ̶cu̶bu̶o variquẽnaroti ñaja —yibasacama ángel mesa.</s>
     </seg>
     <seg type="verse" id="b.REV.5.13">
      <s id="b.REV.5.13.1">To bajiro ĩna yisere ajicõari, õ vecana, adi macaru̶cu̶roana quẽne, adi sita ẽñerocana quẽne, moa riagariana quẽne, ñajedirone, u̶ju̶ ya cũmuro rujigu̶re, to yicõari, oveja macu̶re bajiro rijabosacacu̶re quẽne quẽnaro ĩna yirũ̶cu̶bu̶o basacatire ajicaju̶ yu̶.</s>
      <s id="b.REV.5.13.2">Ado bajiro ĩnare yibasacama: —Ado bajiro bajirã mu̶a ñajare, quẽnaro mu̶are yirũ̶cu̶bu̶o variquẽnarũgũroti ñaja: Rẽtoro ñamasurã, rẽtoro quẽnarã ñaja mu̶a.</s>
      <s id="b.REV.5.13.3">To bajicõari, rẽtoro masirã ñaja mu̶a.</s>
      <s id="b.REV.5.13.4">To bajirã mu̶a ñajare, mu̶are quẽnaro yirũ̶cu̶bu̶o variquẽnacõa ñaroti ñaja —yibasacama.</s>
     </seg>
     <seg type="verse" id="b.REV.5.14">
      <s id="b.REV.5.14.1">To bajiro yigajanorãne, —To bajirone yirũgũroti ñaja —yicama babaricãrãcu̶ ĩaĩañamana.</s>
      <s id="b.REV.5.14.2">To ĩna yirone, u̶ju̶ ya cũmuro rujigu̶re, to yicõari, oveja macu̶re bajiro rijabosacacu̶re, ĩnare rũ̶cu̶bu̶orã, muqueacama ĩna, veinticuatro ñarirãcu̶ ñarã, bu̶cu̶rã.</s>
     </seg>
    </div>
    <div type="chapter" id="b.REV.6">
     <seg type="verse" id="b.REV.6.1">
      <s id="b.REV.6.1.1">To ĩna yiro bero, oveja macu̶re bajiro rijabosacacu̶, papera tũnariajotire su̶oñiasu̶oriaju̶re ĩ jãnesere ĩacaju̶ yu̶.</s>
      <s id="b.REV.6.1.2">To ĩ yirone, babaricãrãcu̶ ĩaĩañamana rãcagu̶ sĩgũ̶, bu̶jo ĩ jaro ti bu̶su̶se cõro bu̶to ruyugoaro ĩ ñagõsere ajicaju̶: —Adoju̶a vayá —yicami, gãjire jigu̶.</s>
     </seg>
     <seg type="verse" id="b.REV.6.2">
      <s id="b.REV.6.2.1">To ĩ yirone, caballo botigu̶ joe jesagu̶re ĩacaju̶.</s>
      <s id="b.REV.6.2.2">Ĩ joe jesagu̶, tẽmubedo cu̶ocami.</s>
      <s id="b.REV.6.2.3">Ru̶joa jeoriabedo jeoecocami.</s>
      <s id="b.REV.6.2.4">Ti bedore jeoecocõari, adi macaru̶cu̶roanare, ĩre ĩaterãre quẽne ĩ rotijama, ĩna cu̶dirotire yigu̶, vacami.</s>
     </seg>
     <seg type="verse" id="b.REV.6.3">
      <s id="b.REV.6.3.1">Ĩ vato bero, papera tũnariajotire su̶oñiariaju̶re gajeju̶re jãnecami oveja macu̶re bajiro rijabosacacu̶.</s>
      <s id="b.REV.6.3.2">To ĩ yirone, quẽna gãji ĩaĩañamagũ̶ ado bajise yicami: —Adoju̶a vayá —yicami ĩ quẽne, gãjire jigu̶.</s>
     </seg>
     <seg type="verse" id="b.REV.6.4">
      <s id="b.REV.6.4.1">To ĩ yirone, caballo sũagũ̶re ĩacaju̶ yu̶.</s>
      <s id="b.REV.6.4.2">Ĩ joe jesagu̶ jariase jairijãi ĩsiecocami.</s>
      <s id="b.REV.6.4.3">To yicõari, “Ado bajiro yiru̶cu̶ja mu̶”, yiecocami: Masa quẽnaro ĩna ñabetirotire yigu̶, to yicõari, ĩna gãmerã sĩarotire yigu̶, cũecocami.</s>
     </seg>
     <seg type="verse" id="b.REV.6.5">
      <s id="b.REV.6.5.1">Ĩ vato bero, gajeju̶ su̶oñiariaju̶re jãnecami oveja macu̶re bajiro rijabosacacu̶.</s>
      <s id="b.REV.6.5.2">To ĩ yirone, ado bajiro yicami quẽna gãji ĩaĩañamagũ̶: —Adoju̶a vayá —yicami ĩ quẽne, gãjire jigu̶.</s>
      <s id="b.REV.6.5.3">To ĩ yirone, caballo ñigũ̶re ĩacaju̶ yu̶.</s>
      <s id="b.REV.6.5.4">Ĩ joe jesagu̶, rũ̶cu̶oĩariaro cu̶ocami.</s>
     </seg>
     <seg type="verse" id="b.REV.6.6">
      <s id="b.REV.6.6.1">To ĩ bajirone, ĩaĩañamana vatoaju̶ ado bajiro ocaruyucaju̶ ti, caballo joe jesagu̶re ĩre gotiro: —“Trigo vãme cu̶tise, to yicõari, cebada vãme cu̶tise mojoroaca bu̶jato” yigu̶, tire yirojoru̶cu̶ja mu̶.</s>
      <s id="b.REV.6.6.2">To bajiro mu̶ yijare, trigo vãme cu̶tise bare, cojorũ̶mu̶ moare vaja, cojo kilo cõro bu̶jare ñaru̶aroja.</s>
      <s id="b.REV.6.6.3">To yicõari, cebada vãme cu̶tise bare, cojorũ̶mu̶ moare vaja, idia kilo cõro bu̶jare ñaru̶aroja.</s>
      <s id="b.REV.6.6.4">“To bajirone bajiato” yigu̶, yiru̶cu̶ja mu̶.</s>
      <s id="b.REV.6.6.5">To bajiro yiboarine, olivo vãme cu̶ti yucú̶rire, to yicõari, u̶yemarire quẽne yirojobetiru̶cu̶ja mu̶.</s>
      <s id="b.REV.6.6.6">“U̶ye roabare, u̶ye oco quẽne, jairo vaja cu̶tibeticõato” yigu̶, yiru̶cu̶ja mu̶ —yi ocaruyucaju̶, caballo joe jesagu̶re gotiro.</s>
     </seg>
     <seg type="verse" id="b.REV.6.7">
      <s id="b.REV.6.7.1">Ĩ vato bero, gajeju̶ su̶oñiariaju̶re jãnecami oveja macu̶re bajiro rijabosacacu̶.</s>
      <s id="b.REV.6.7.2">To ĩ yirone, quẽna gãji tu̶sagu̶, ĩaĩañamagũ̶, ado bajiro yicami: —Adoju̶a vayá —yicami ĩ quẽne, gãjire jigu̶.</s>
     </seg>
     <seg type="verse" id="b.REV.6.8">
      <s id="b.REV.6.8.1">To ĩ yirone, caballo su̶riribogu̶ ñagũ̶re ĩacaju̶ yu̶.</s>
      <s id="b.REV.6.8.2">Ĩ joe jesagu̶, Rijare Rotigu̶ vãme cu̶ticami.</s>
      <s id="b.REV.6.8.3">Ĩ su̶yaroju̶a gãji vadicami, Rijariarã Ĩna Ñaro vãme cu̶tigu̶.</s>
      <s id="b.REV.6.8.4">To ĩna bajirone, ado bajiro ĩnare roti ocaruyucami Dios: —Adi macaru̶cu̶roana masa ĩna gãmerã sĩarotire, ĩna ñiorijarotire, rijaye rãca ĩna bajirearotire, to yicõari, vaibu̶cu̶rã no yiyamana ĩnare ĩna sĩarotire yirã, yiru̶arãja mu̶a —ĩnare yiroticami.</s>
      <s id="b.REV.6.8.5">To yicõari, —Masa jediro babaricãrãcatubuari batecõari, cojotubuanare mu̶ sĩajeocõajama, quẽnaru̶aroja —ĩnare yiroti ocaruyucami Dios.</s>
     </seg>
     <seg type="verse" id="b.REV.6.9">
      <s id="b.REV.6.9.1">Ĩna vato bero, gajeju̶ su̶oñiariaju̶re jãnecami oveja macu̶re bajiro rijabosacacu̶.</s>
      <s id="b.REV.6.9.2">To ĩ yirone, Diore rũ̶cu̶bu̶orã ĩna soemu̶oriaju̶ ẽñerocaju̶ gãjerã ĩna sĩariarãre ĩacaju̶ yu̶.</s>
      <s id="b.REV.6.9.3">Dios oca quẽnaro ĩna gotimasiojare, to yicõari, “Jesúre ajitirũ̶nu̶aja yu̶a” ĩna yitu̶jabetijare, ĩnare sĩañuma.</s>
     </seg>
     <seg type="verse" id="b.REV.6.10">
      <s id="b.REV.6.10.1">Ado bajise ruyugoaro goticama: —Jediro masigũ̶ ñaja mu̶.</s>
      <s id="b.REV.6.10.2">Quẽnase rĩne yigu̶, riojo gotigu̶ ñaja mu̶.</s>
      <s id="b.REV.6.10.3">Yu̶are sĩacana rojose ĩna yicatire ĩacõari, “Rojose tãmu̶otu̶jabetiru̶arãja” ĩnare mu̶ yiroti, ¿no cõro yoaro ru̶yati? —yicama ĩna.</s>
     </seg>
     <seg type="verse" id="b.REV.6.11">
      <s id="b.REV.6.11.1">To ĩna yirone, botise sudi yoese ĩnare ĩsicami Dios.</s>
      <s id="b.REV.6.11.2">To yicõari, —Tu̶oĩarejaibesa.</s>
      <s id="b.REV.6.11.3">Quẽnaca yucõa ñaña maji.</s>
      <s id="b.REV.6.11.4">Gãjerã ñaru̶arãma, mu̶are bajiro yu̶ macu̶ ĩ bojasere yirã ñari, sĩaecorona.</s>
      <s id="b.REV.6.11.5">Ĩnare ĩna sĩajeoro berone, ĩna sĩase vaja rojose tãmu̶otu̶jabetiriaroju̶ ĩnare rearu̶cu̶ja —yicami Dios.</s>
     </seg>
     <seg type="verse" id="b.REV.6.12">
      <s id="b.REV.6.12.1">To ĩ yiro bero, quẽna gajeju̶ su̶oñiariaju̶re jãnecami oveja macu̶re bajiro rijabosacacu̶.</s>
      <s id="b.REV.6.12.2">To ĩ yirone, sita bu̶to ti sabesere ĩacaju̶ yu̶.</s>
      <s id="b.REV.6.12.3">To bajicõari, muiju ũ̶mu̶agu̶ busu tu̶jacami.</s>
      <s id="b.REV.6.12.4">To bajiri, noju̶a bususe manicaju̶.</s>
      <s id="b.REV.6.12.5">To bajicõari, ñamiagu̶ muiju, ri'ire bajiro bu̶to sũacami.</s>
     </seg>
     <seg type="verse" id="b.REV.6.13">
      <s id="b.REV.6.13.1">Ñocoa quẽne, sita tũcuroju̶are vẽjacoacama ĩna.</s>
      <s id="b.REV.6.13.2">Higuera vãme cu̶tiu̶ ti rica burirodo rĩjoro, ti rica busere mino vẽasure vẽjacatore bajiro vẽjacama ĩna.</s>
     </seg>
     <seg type="verse" id="b.REV.6.14">
      <s id="b.REV.6.14.1">To bajicõari, ũ̶mu̶agasero yayicoacaju̶.</s>
      <s id="b.REV.6.14.2">Paperajoti tũnariarore bajiro bajiyayicoacaju̶.</s>
      <s id="b.REV.6.14.3">Jediro gũ̶tau̶rire, yucú̶yoarire quẽne yivãreocõari, gajeroju̶ tire cõacami Dios.</s>
     </seg>
     <seg type="verse" id="b.REV.6.15">
      <s id="b.REV.6.15.1">To bajiro bajijare, gũ̶ta gojeriju̶, gũ̶tayucu̶ri vatoaju̶ rudisãjacoacama masa.</s>
      <s id="b.REV.6.15.2">U̶jarã, rotirimasa, ñamasurã, ñamasumena quẽne, gãjerãre moabosarã, gãjerãre moabosamena quẽne, rudisãjacoacama.</s>
      <s id="b.REV.6.15.3">Gãjoa jairã, ñie mana quẽne, masa jediro rudisãjacoacama.</s>
     </seg>
     <seg type="verse" id="b.REV.6.16">
      <s id="b.REV.6.16.1">To bajiro rudicõari, gũ̶tayucu̶rire, gũ̶tari jacasere quẽne, ado bajiro yicama ĩna: —U̶ju̶ ya cũmuroju̶ rujigu̶, Dios yu̶are ĩ ĩabetirotire yiro, yu̶are tãjoyayioya.</s>
      <s id="b.REV.6.16.2">“Oveja macu̶re bajiro rijabosacacu̶ quẽne, yu̶are ĩacõari, rojose yu̶a yise vaja rojose yu̶are yibeticõato ĩ” yiro, yu̶are tãjoyayioya —yicama ĩna, gũ̶tayucu̶rire. —Rojose yu̶a yisere ĩacõari, “To bajiro yirã ñari, rojose tãmu̶otu̶jabetiru̶arãja” yu̶are Dios, ĩ macu̶ ĩna yirotirirũ̶mu̶ mojoroaca ti ru̶yajare, to bajiro yaja yu̶a.</s>
      <s id="b.REV.6.16.3">To bajiro ĩna yijama, “Rojose tãmu̶obetiru̶cu̶ja yu̶ma” ĩnare yicu̶dimasirocu̶ magũ̶mi.</s>
      <s id="b.REV.6.16.4">To bajiro ti bajijare, yu̶are tãjoyayioya —yicama ĩna, gũ̶tayucu̶rire, gũ̶tari jacasere quẽne.</s>
     </seg>
    </div>
    <div type="chapter" id="b.REV.7">
     <seg type="verse" id="b.REV.7.1">
      <s id="b.REV.7.1.1">To ĩna yiro bero, ángel mesa babarirãcu̶ ĩacaju̶ yu̶.</s>
      <s id="b.REV.7.1.2">Ju̶doaga sojeju̶ ñacami sĩgũ̶.</s>
      <s id="b.REV.7.1.3">Jũnaga sojeju̶ ñacami gãji.</s>
      <s id="b.REV.7.1.4">Varuaga sojeju̶ ñacami gãji.</s>
      <s id="b.REV.7.1.5">To bajicõari, gajejacatu̶aju̶a varuaga sojeju̶ ñacami gãji.</s>
      <s id="b.REV.7.1.6">To bajirone ñacõacama ĩna, “Mino vabeticõato” yirã.</s>
      <s id="b.REV.7.1.7">To ĩna bajijare, adi sita joe, riagari joe quẽne, mino vabeticaju̶.</s>
      <s id="b.REV.7.1.8">Yucú̶ joere quẽne, mino vabeticaju̶.</s>
     </seg>
     <seg type="verse" id="b.REV.7.2">
      <s id="b.REV.7.2.1">To ĩna bajirone, muiju ĩ jiadoju̶a gãji ángel ĩ vadisere ĩacaju̶ yu̶.</s>
      <s id="b.REV.7.2.2">Masirẽtogũ̶, Dios vãme ucaturiaro cu̶ocõari, ĩ vadore ĩacaju̶ yu̶.</s>
      <s id="b.REV.7.2.3">Vadicõari, gãjerã ángel mesare, adi sitare, riagarire quẽne, Dios rojose ĩ yirotiriarãre bu̶to ruyugoaro ado bajise ĩnare goticami:</s>
     </seg>
     <seg type="verse" id="b.REV.7.3">
      <s id="b.REV.7.3.1">—Adi sita, riagari, yucú̶rire quẽne rojose yibesa mu̶a maji.</s>
      <s id="b.REV.7.3.2">Mani u̶ju̶, Dios ĩ bojasere yirã ĩna riovecarire Dios vãme ĩnare ucatuto mani maji.</s>
      <s id="b.REV.7.3.3">Ĩnare ucatujeocõari, adi sitare, riagarire, yucú̶rire quẽne rojose yiru̶arãja mani —ĩnare yicami ángel.</s>
     </seg>
     <seg type="verse" id="b.REV.7.4">
      <s id="b.REV.7.4.1">To ĩ yiro bero, —Dios vãmere ucatuecorã, ju̶aãmo cõro, gu̶bo ju̶a jẽnituarorãca jũnana ñaama —yu̶re yicama. —Jediro ciento cuarenta y cuatro mil Israel ñamasir'i jãnerabatia ñaama —yu̶re yicama.</s>
     </seg>
     <seg type="verse" id="b.REV.7.5">
      <s id="b.REV.7.5.1">Ti jũnanare cõĩacõari, ado bajiro yu̶re goticama: —Judá ñamasir'i jãnerabatia doce mil ñarã ñaama.</s>
      <s id="b.REV.7.5.2">Tocãrãcu̶ jãnerabatia, cojoro cõrone ñaama.</s>
      <s id="b.REV.7.5.3">Adocãrãcu̶ ñaama: Rubén ñamasir'i jãnerabatia, Gad ñamasir'i jãnerabatia, Aser ñamasir'i jãnerabatia, Neftal'i ñamasir'i jãnerabatia, Manasés ñamasir'i jãnerabatia, Simeón ñamasir'i jãnerabatia, Lev'i ñamasir'i jãnerabatia, Isacar ñamasir'i jãnerabatia, Zabulón ñamasir'i jãnerabatia, José ñamasir'i jãnerabatia, to yicõari, ñatu̶samasir'i Benjam'in ñamasir'i jãnerabatia, ĩna jediroju̶ne doce mil ñarã ñacõaama ĩna, Dios vãmere ucatuecorã —yu̶re yicama.</s>
     </seg>
     <seg type="verse" id="b.REV.7.9">
      <s id="b.REV.7.9.1">To ĩna yiro bero, u̶ju̶ ya cũmuro, to yicõari, oveja macu̶re bajiro rijabosacacu̶ rĩjoroju̶a, jãjarã masare ĩacaju̶ yu̶.</s>
      <s id="b.REV.7.9.2">Tocãrãca macana, cojo masa jũna ru̶yabeto, ricatiri rĩne ñagõrã, to yicõari, cojo sita ru̶yabetoana ñacama ĩna.</s>
      <s id="b.REV.7.9.3">Jãjarã masu ĩna ñajare, ĩnare mani cõĩajama, cõĩajeomenaja.</s>
      <s id="b.REV.7.9.4">Sudi botise sãñacõari, jũqueri cu̶ocama.</s>
     </seg>
     <seg type="verse" id="b.REV.7.10">
      <s id="b.REV.7.10.1">To bajicõari, ruyugoaro ado bajise ĩnare yicama: —Yu̶a rũ̶cu̶bu̶ogu̶, Dios, rotigu̶ ĩ rujiri cũmurore rujigu̶, to yicõari, oveja macu̶re bajiro rijabosacacu̶, ĩnane ñaama rojose tãmu̶otu̶jabetiriaroju̶ yu̶a vaborotire yu̶are yirẽtobosarã —yicama ĩna.</s>
     </seg>
     <seg type="verse" id="b.REV.7.11">
      <s id="b.REV.7.11.1">To bajiro ĩna yirone, ángel mesa ñajediro, to yicõari, bu̶cu̶rã, veinticuatro ñarã, to yicõari, babaricãrãcu̶ ĩaĩañamana, u̶ju̶ ya cũmuro tu̶ju̶ rũ̶gõgãnibiacama ĩna.</s>
      <s id="b.REV.7.11.2">Gãjerã ruyugoaro ĩna ñagõsere ajicõari, Diore rũ̶cu̶bu̶orã, ĩ rĩjoroju̶a muqueacama ĩna.</s>
     </seg>
     <seg type="verse" id="b.REV.7.12">
      <s id="b.REV.7.12.1">Muqueacõari, ado bajiro yicama: —Riojo gotiama ĩna.</s>
      <s id="b.REV.7.12.2">Mu̶re rũ̶cu̶bu̶oaja yu̶a quẽne.</s>
      <s id="b.REV.7.12.3">Quẽnaro mu̶re yirũ̶cu̶bu̶o variquẽnaroti ñaja.</s>
      <s id="b.REV.7.12.4">Rẽtoro quẽnagũ̶ ñaja mu̶.</s>
      <s id="b.REV.7.12.5">Quẽnaro yaja mu̶.</s>
      <s id="b.REV.7.12.6">Mu̶ rotijama, mu̶re cu̶diru̶arãma ñajediro.</s>
      <s id="b.REV.7.12.7">Rẽtoro masigũ̶ ñaja mu̶.</s>
      <s id="b.REV.7.12.8">To bajiro mu̶ bajijare, quẽnaro mu̶re yirũ̶cu̶bu̶o variquẽnacõa ñarũgũroti ñaja.</s>
      <s id="b.REV.7.12.9">To bajirone bajiato —yicama ĩna, Diore gotirã.</s>
     </seg>
     <seg type="verse" id="b.REV.7.13">
      <s id="b.REV.7.13.1">To ĩna yiro bero, sĩgũ̶ bu̶cu̶, ado bajise yu̶re sẽniĩacami: —Botise sudi sãñarã, ¿no bajiro bajiriarãju̶a ñati? —yu̶re yisẽniĩacami.</s>
     </seg>
     <seg type="verse" id="b.REV.7.14">
      <s id="b.REV.7.14.1">To ĩ yijare, ado bajiro ĩre cu̶dicaju̶ yu̶: —Masibeaja yu̶.</s>
      <s id="b.REV.7.14.2">Mu̶ masigũ̶ja.</s>
      <s id="b.REV.7.14.3">Yu̶re gotiya —ĩre yicaju̶ yu̶.</s>
      <s id="b.REV.7.14.4">To bajiro yu̶ yijare, ado bajiro yu̶re gotimasiocami: —Ĩna ñaama rẽtoro rojose tãmu̶oriarodo bu̶to rojose tãmu̶oboarine, Cristore ajitirũ̶nu̶ tu̶jabetiriarã.</s>
      <s id="b.REV.7.14.5">Rojose yiriarã ñaboarine, rojose ĩna yirere yitu̶jacõari, “Rojose yu̶ yise vaja yu̶re vaja yijeobosayumi Cristo”, yitu̶oĩariarã ñaama.</s>
      <s id="b.REV.7.14.6">To bajiro yiriarã ñari, Cristo ĩ rijabosare su̶ori, “Rojose mana ñaama”, Dios ĩ yirã ñaama.</s>
     </seg>
     <seg type="verse" id="b.REV.7.15">
      <s id="b.REV.7.15.1">To bajiro Dios ĩ yirã ñari, ĩ ya cũmuro rĩjoroju̶a ejacõari, ĩ bojasere yitu̶jabeama ĩna.</s>
      <s id="b.REV.7.15.2">Ĩ tu̶ana ñari, ñieju̶a rojose yiecobetiru̶arãma ĩna.</s>
      <s id="b.REV.7.15.3">Ĩnare quẽnaro coderũgũru̶cu̶mi Dios.</s>
     </seg>
     <seg type="verse" id="b.REV.7.16">
      <s id="b.REV.7.16.1">To bajicõari, oveja coderimasu̶re bajiro ĩnare quẽnaro coderũgũru̶cu̶mi Cristo quẽne.</s>
      <s id="b.REV.7.16.2">Oco catire ĩnare iocõari, ĩnare ũmato ñarũgũru̶cu̶mi.</s>
      <s id="b.REV.7.16.3">To yicõari, “Ju̶aji su̶tiritibeticõato” yigu̶, ĩnare quẽnaro yiru̶cu̶mi Dioju̶a.</s>
      <s id="b.REV.7.16.4">To bajiro ĩna yijare, ñiorijabetiru̶arãma.</s>
      <s id="b.REV.7.16.5">Tudi oco idiru̶abetiru̶arãma.</s>
      <s id="b.REV.7.16.6">To bajicõari, muiju ĩnare tudiasibetiru̶cu̶mi.</s>
      <s id="b.REV.7.16.7">To bajiri muiju ĩ asise tudi asisãjabetiru̶arãma —yu̶re yigotimasiocami.</s>
     </seg>
    </div>
    <div type="chapter" id="b.REV.8">
     <seg type="verse" id="b.REV.8.1">
      <s id="b.REV.8.1.1">To ĩ yiro bero, oveja macu̶re bajiro rijabosacacu̶, cojomo cõro ju̶a jẽnituarorãcaju̶ su̶oñiariaju̶re jãnecami.</s>
      <s id="b.REV.8.1.2">Tiju̶re ĩ jãnerone, yoaro treinta minuto cõro oca mano ñacaju̶.</s>
     </seg>
     <seg type="verse" id="b.REV.8.2">
      <s id="b.REV.8.2.1">To bajiro ti bajiro tu̶sarone, cojomo cõro, ju̶a jẽnituarirãcu̶ ángel mesa, Dios rĩjoro ĩna rũ̶gõsere ĩacaju̶ yu̶.</s>
      <s id="b.REV.8.2.2">Cojomo cõro, ju̶a jẽnituarirãca jutiriari trompeta vãme cu̶tiricari boca juacama ĩna.</s>
     </seg>
     <seg type="verse" id="b.REV.8.3">
      <s id="b.REV.8.3.1">Gãji ángel, orone quẽnoriabaja, su̶tiquẽnase soemu̶oriabajare cu̶ogu̶ ñacami.</s>
      <s id="b.REV.8.3.2">U̶ju̶ ya cũmuro rĩjoroju̶a Diore rũ̶cu̶bu̶orã, ĩna soemu̶oriju̶ orone ĩna quẽnoriaju̶ tu̶ju̶ tibajare ãmiejarũ̶gũ̶cami.</s>
      <s id="b.REV.8.3.3">Ĩ ejarũ̶gũ̶rone, Dios yarã Cristore ajitirũ̶nu̶ tu̶jabetiriarã, Diore ĩna sẽnise rãca vu̶ocõari, Diore rũ̶cu̶bu̶ogu̶ ĩ soemu̶orotire yirã, jairo su̶tiquẽnase ĩre ĩsicama ángel mesa.</s>
     </seg>
     <seg type="verse" id="b.REV.8.4">
      <s id="b.REV.8.4.1">Tire ĩ soemu̶orone, buese quẽnaro su̶tiquẽnase Diore bueejacaju̶.</s>
      <s id="b.REV.8.4.2">Dios yarã ĩre ĩna sẽnise quẽne ejacaju̶, ĩ tu̶ju̶.</s>
     </seg>
     <seg type="verse" id="b.REV.8.5">
      <s id="b.REV.8.5.1">Tire soemu̶ogajano, ĩ cu̶oribajare soemu̶oriaju̶aye rĩti yaasere sãjũ̶mu̶ocõacami.</s>
      <s id="b.REV.8.5.2">Tire sãjũ̶mu̶ocõari, adi macaru̶cu̶roju̶ jioreajeocõacami.</s>
      <s id="b.REV.8.5.3">To ĩ yirone, adi macaru̶cu̶roju̶ bu̶to bu̶jo yabecõari, jacami.</s>
      <s id="b.REV.8.5.4">To ĩ yise bu̶to bu̶su̶caju̶.</s>
      <s id="b.REV.8.5.5">To bajicõari, bu̶to güioro ocaruyucaju̶.</s>
      <s id="b.REV.8.5.6">To bajicõari, sita sabecaju̶.</s>
     </seg>
     <seg type="verse" id="b.REV.8.6">
      <s id="b.REV.8.6.1">To ĩ yiro bero, trompeta vãme cu̶tiricari jutiru̶arã, cu̶ocama ángel mesa, cojomo cõro ju̶a jẽnituarirãcu̶ ñarã.</s>
     </seg>
     <seg type="verse" id="b.REV.8.7">
      <s id="b.REV.8.7.1">Rĩjoroagu̶ jutisu̶ocami.</s>
      <s id="b.REV.8.7.2">Ĩ jutisu̶orone, yu̶su̶jedise oco veta vẽjacaju̶.</s>
      <s id="b.REV.8.7.3">To bajicõari, jea ũ̶ju̶se, ri'i vu̶sase, vẽjacaju̶.</s>
      <s id="b.REV.8.7.4">Ti vẽjarone, adi sita idiaju̶ ñasere cojoju̶ cõĩariaro cõro u̶ajedicoacaju̶.</s>
      <s id="b.REV.8.7.5">Yucú̶ri, jediro ta catise quẽne, u̶ajedicoacaju̶.</s>
     </seg>
     <seg type="verse" id="b.REV.8.8">
      <s id="b.REV.8.8.1">Ĩ beroagu̶ juticami quẽna.</s>
      <s id="b.REV.8.8.2">Ĩ jutirone, ũ̶mu̶aricu̶ gũ̶tau̶re bajiricu̶ ñacõari, moa riagaju̶re ũ̶ju̶rocaroacoacaju̶.</s>
      <s id="b.REV.8.8.3">To ti bajirone, moa riaga idiaju̶ ñasere cojoju̶ cõĩariaro cõro ri'i godovedicoacaju̶.</s>
     </seg>
     <seg type="verse" id="b.REV.8.9">
      <s id="b.REV.8.9.1">To bajiri moa riagana ñajediro idiaju̶ ñaboariarã cojoju̶ana cõĩariaro cõro bajireajedicoacama.</s>
      <s id="b.REV.8.9.2">To bajicõari, cũmuari jacase idiaju̶ ñaboariaju̶, cojoju̶ rujajedicoacaju̶.</s>
     </seg>
     <seg type="verse" id="b.REV.8.10">
      <s id="b.REV.8.10.1">Ĩna beroagu̶ juticami quẽna.</s>
      <s id="b.REV.8.10.2">Ĩ jutirone, õ vecagu̶ ñoco jaigu̶ quedicoacami.</s>
      <s id="b.REV.8.10.3">Jea ũ̶ju̶rore bajiro ũ̶ju̶cõa quedirujiacami.</s>
      <s id="b.REV.8.10.4">Oco idiaju̶ ñasere, cojoju̶ cõĩariaro cõro rocaroacoacami.</s>
     </seg>
     <seg type="verse" id="b.REV.8.11">
      <s id="b.REV.8.11.1">Sũ̶egũ̶ vãme cu̶ticami ñoco.</s>
      <s id="b.REV.8.11.2">To bajiri ĩ rocaroariju̶ne, idiaju̶ ñase, cojoju̶ cõĩariaro cõro sũ̶ese godovedicoacaju̶ oco.</s>
      <s id="b.REV.8.11.3">To bajiri tire idicõari, jãjarã masa bajireacama.</s>
     </seg>
     <seg type="verse" id="b.REV.8.12">
      <s id="b.REV.8.12.1">Ĩna beroagu̶ juticami quẽna.</s>
      <s id="b.REV.8.12.2">Ĩ jutirone, ũ̶mu̶agu̶ muiju, ñamiagu̶ quẽne, ñocoa quẽne, ĩna busurũgũro cõro busubeticama ĩna yuja.</s>
      <s id="b.REV.8.12.3">Idiaju̶ cõro, cojoju̶ cõĩariaro cõro busuboariarã, busubeticoacama ĩna.</s>
      <s id="b.REV.8.12.4">Cojorũ̶mu̶ jediro busuboare, babari horari busumasibeticami.</s>
      <s id="b.REV.8.12.5">Ñamire quẽne, ñamiagu̶ muiju, ñocoa quẽne, cojo ñami jediro busuboare, babari horari busumasibeticama.</s>
      <s id="b.REV.8.12.6">To bajiri, ũ̶mu̶a, ñami quẽne ĩna busubetijare, bu̶to rẽtiacaju̶.</s>
     </seg>
     <seg type="verse" id="b.REV.8.13">
      <s id="b.REV.8.13.1">Tiju̶ bero, õ vecaju̶ ga ĩ vu̶sere ĩacaju̶ yu̶.</s>
      <s id="b.REV.8.13.2">Vu̶gu̶ne ado bajise ruyugoaro goticami: —Bu̶to güiose ñaru̶aroja adi macaru̶cu̶roanare.</s>
      <s id="b.REV.8.13.3">Bu̶to rojose tãmu̶oru̶arãma ĩna.</s>
      <s id="b.REV.8.13.4">Ángel mesa idiarã, ĩna jutiroti ru̶yaja.</s>
      <s id="b.REV.8.13.5">Ĩna jutirone, bu̶to rojose tãmu̶oru̶arãma adi macaru̶cu̶roana —yigoticami ga.</s>
     </seg>
    </div>
    <div type="chapter" id="b.REV.9">
     <seg type="verse" id="b.REV.9.1">
      <s id="b.REV.9.1.1">To bajiro ĩ yigotiro bero, cojomocãrãcu̶ tu̶sacu̶ juticami ángel.</s>
      <s id="b.REV.9.1.2">Ĩ jutirone, sĩgũ̶ ñoco adi macaru̶cu̶roju̶ ĩ quedirujiato ĩacaju̶ yu̶.</s>
      <s id="b.REV.9.1.3">Ĩ ñacami tu̶sabetigoje ĩna tubiberiagojere jãnariarore Dios ĩ ĩsicacu̶.</s>
     </seg>
     <seg type="verse" id="b.REV.9.2">
      <s id="b.REV.9.2.1">Quedirujiacõari, ti gojere jãnacami.</s>
      <s id="b.REV.9.2.2">Ĩ jãnarone, jairime jeame ti buemu̶jarore bajiro buemu̶jacaju̶.</s>
      <s id="b.REV.9.2.3">Jairo buejũ̶mu̶cõari, rẽtiacoacaju̶.</s>
      <s id="b.REV.9.2.4">To bajicõari, ruyubeticami muiju quẽne.</s>
     </seg>
     <seg type="verse" id="b.REV.9.3">
      <s id="b.REV.9.3.1">Bueri vatoaju̶ joreroa jãjarã vu̶batecama, adi macaru̶cu̶rore.</s>
      <s id="b.REV.9.3.2">Cotibaja ĩ toarore bajiro ĩnare toaroticami Dios.</s>
     </seg>
     <seg type="verse" id="b.REV.9.4">
      <s id="b.REV.9.4.1">“Tare, yucú̶rire, no bojase judisere barojobesa mu̶a”, Dios ĩ yicana ñacama ĩna.</s>
      <s id="b.REV.9.4.2">“Ĩna riovecare, ‘Ãni ñaami Dios yu̶’ yi vãme ucatu ecomena rĩrene rojose yiru̶arãja mu̶a”, Dios ĩ yiroticõacana ñacama.</s>
     </seg>
     <seg type="verse" id="b.REV.9.5">
      <s id="b.REV.9.5.1">Ĩnare gõjanabiorotiboarine, sĩarotibeticami Dios. —Cojomocãrãcu̶ muijua, cotibaja ĩ toarore bajiro ĩnare toarũgũru̶arãja mu̶a —ĩnare yiroticami.</s>
     </seg>
     <seg type="verse" id="b.REV.9.6">
      <s id="b.REV.9.6.1">—Tocãrãcu̶ muijuane bu̶to rojose tãmu̶orã ñari, bu̶to bajirearu̶aboaru̶arãma.</s>
      <s id="b.REV.9.6.2">To bajiboarine rijamasibetiru̶arãma ĩna —ĩnare yicami Dios.</s>
     </seg>
     <seg type="verse" id="b.REV.9.7">
      <s id="b.REV.9.7.1">Yu̶ ĩajama, sĩarimasa, gãmerã sĩaru̶arã caballo mesare ĩnare toose turiarãre bajiro bajirã ñacama joreroa.</s>
      <s id="b.REV.9.7.2">Ĩna ru̶joari joere orone quẽnoriabedorire bajise jeocama.</s>
      <s id="b.REV.9.7.3">Ĩna riogarima, masu̶ riogare bajise ñacaju̶.</s>
     </seg>
     <seg type="verse" id="b.REV.9.8">
      <s id="b.REV.9.8.1">Yoese joa cu̶ticama.</s>
      <s id="b.REV.9.8.2">To bajicõari, yai, león vãme cu̶tigu̶ gujire bajise jacase guji cu̶ticama.</s>
     </seg>
     <seg type="verse" id="b.REV.9.9">
      <s id="b.REV.9.9.1">Ĩna ruju̶rire toose cõme gase ñacaju̶.</s>
      <s id="b.REV.9.9.2">Ĩna vu̶jama, bu̶to bu̶su̶caju̶.</s>
      <s id="b.REV.9.9.3">Gãmerã sĩaroana, caballo mesa jairo tũnuricori ĩna tũ̶avatore bajiro ocaruyucaju̶ ti.</s>
     </seg>
     <seg type="verse" id="b.REV.9.10">
      <s id="b.REV.9.10.1">Cotibaja ĩ toaricare bajise toaricari cu̶tirã ñacama joreroa.</s>
      <s id="b.REV.9.10.2">Ĩna toajama, cojomocãrãcu̶ muijua cõro yoaro ti jũnijare, rojose tãmu̶orũgũcama.</s>
     </seg>
     <seg type="verse" id="b.REV.9.11">
      <s id="b.REV.9.11.1">Joreroa u̶ju̶, ángel rojogu̶ ñacami.</s>
      <s id="b.REV.9.11.2">To bajicõari, tu̶sabetigoje u̶ju̶ ñacami.</s>
      <s id="b.REV.9.11.3">Hebreo oca rãca Abadón vãme cu̶ticami.</s>
      <s id="b.REV.9.11.4">To bajicõari, griego ye rãca Apolión vãme cu̶ticami.</s>
      <s id="b.REV.9.11.5">“Rearimasu̶” yire ũni ñaja ti.</s>
     </seg>
     <seg type="verse" id="b.REV.9.12">
      <s id="b.REV.9.12.1">To bajirone bajicaju̶ joreroa ĩna toase rãca masa rojose ĩna tãmu̶oroti quẽne.</s>
      <s id="b.REV.9.12.2">Tire bajirone bajiru̶aroja adi macaru̶cu̶ro tu̶sarirũ̶mu̶ri rojose ĩna tãmu̶osu̶oroti.</s>
      <s id="b.REV.9.12.3">Tiju̶ bero, rojose ĩna tãmu̶oroti ju̶aji ru̶yacaju̶ quẽna.</s>
     </seg>
     <seg type="verse" id="b.REV.9.13">
      <s id="b.REV.9.13.1">Joreroa ĩna toaro bero, cojomo cõro coja jẽnituarirãcu̶ tu̶sacu̶ ángel juticami.</s>
      <s id="b.REV.9.13.2">Ĩ jutirone, Diore rũ̶cu̶bu̶orã, ĩ rĩjoroju̶a su̶tiquẽnase, ĩna soemu̶oriaju̶ orone ĩna quẽnoriaju̶ ñase babaricãrãca saviari gu̶darecoju̶ ocaruyucaju̶.</s>
     </seg>
     <seg type="verse" id="b.REV.9.14">
      <s id="b.REV.9.14.1">Ĩ jutirone, ado bajiro ocaruyucaju̶: —Riaga, Éufrates vãme cu̶tirisa tu̶ju̶ babaricãrãcu̶ ángel mesa rojose yirãre yu̶ siacũcanare õjaaya —yi ocaruyucaju̶.</s>
     </seg>
     <seg type="verse" id="b.REV.9.15">
      <s id="b.REV.9.15.1">To bajiro ti yi ocaruyujare, “Idiaju̶ ñaboariaju̶, cojoju̶anare masare sĩajeocõato” yigu̶, ĩnare õjacami.</s>
      <s id="b.REV.9.15.2">“Tirodone, ĩ muijune, tirũ̶mu̶ne, ti horane masare sĩaru̶arãma” ĩ yitu̶oĩariarore bajirone ĩna yirotire yigu̶, ĩnare siacũñuju Dios.</s>
     </seg>
     <seg type="verse" id="b.REV.9.16">
      <s id="b.REV.9.16.1">Ĩnare ĩ õjaro bero, jãjarã masu, surara mesa, caballo joeju̶ jesarãre ĩacaju̶ yu̶.</s>
      <s id="b.REV.9.16.2">“Doscientos millones ñaama” yi ocaruyusere ajicaju̶ yu̶.</s>
     </seg>
     <seg type="verse" id="b.REV.9.17">
      <s id="b.REV.9.17.1">Yu̶ ĩajama, ado bajiro bajicama: Ĩna ruju̶rire toose ricati rĩne ñacaju̶.</s>
      <s id="b.REV.9.17.2">Gãjerã sũase, gãjerã ũ̶mu̶agaserore bajiro sũ̶mese, gãjerã su̶rise sãñacama.</s>
      <s id="b.REV.9.17.3">Caballo mesa, yai, león vãme cu̶tigu̶ ru̶joare bajiro ru̶joari cu̶ticama ĩna.</s>
      <s id="b.REV.9.17.4">Ĩna riseriju̶ budicaju̶ jea bueri.</s>
      <s id="b.REV.9.17.5">To yicõari, rojose su̶tise azufre vãme cu̶tise quẽne budicaju̶.</s>
     </seg>
     <seg type="verse" id="b.REV.9.18">
      <s id="b.REV.9.18.1">Idiaju̶ ñaboariaju̶, cojoju̶anare masare sĩajeocõacaju̶ ti, caballo mesa riseriju̶ budicati.</s>
     </seg>
     <seg type="verse" id="b.REV.9.19">
      <s id="b.REV.9.19.1">Ĩna riseri budise su̶orine güiorã masu ñacama.</s>
      <s id="b.REV.9.19.2">Ĩna jĩcorori quẽne ãñare bajise ñacaju̶.</s>
      <s id="b.REV.9.19.3">To bajicõari, ãña ĩ ru̶joa rãca ĩ cũnirore bajiro güioro yise ñacaju̶.</s>
     </seg>
     <seg type="verse" id="b.REV.9.20">
      <s id="b.REV.9.20.1">Jãjarã ĩna sĩaecosere ĩaboarine, ĩna sĩaru̶acanaju̶ama ado bajiro rojose yicõa ñarũgũcama: Vãtiare rũ̶cu̶bu̶ocõa ñarũgũcama.</s>
      <s id="b.REV.9.20.2">To yicõari, rũ̶cu̶bu̶oru̶arã ĩna quẽnoriarã ñacama: Oro, plata, bronce, gũ̶ta, yucú̶ quẽne ti rãca quẽnocõari, rũ̶cu̶bu̶orã ñacama.</s>
      <s id="b.REV.9.20.3">Ĩna quẽnoriarã, ĩase me, vase me, ajise me ti ñaboajaquẽne, tire rũ̶cu̶bu̶ocõa ñarũgũcama.</s>
     </seg>
     <seg type="verse" id="b.REV.9.21">
      <s id="b.REV.9.21.1">To yicõari, gãjerãre sĩacõa ñarũgũcama.</s>
      <s id="b.REV.9.21.2">Masare rojacõa ñarũgũcama.</s>
      <s id="b.REV.9.21.3">Dios ĩ bojabetire ajeriarã cu̶ticõa ñarũgũcama.</s>
      <s id="b.REV.9.21.4">To yicõari, juarudicõa ñarũgũcama.</s>
     </seg>
    </div>
    <div type="chapter" id="b.REV.10">
     <seg type="verse" id="b.REV.10.1">
      <s id="b.REV.10.1.1">Tiju̶ bero, gajeye ado bajise bajicaju̶: Sĩgũ̶ ángel, gãjerã ángel mesa rẽtoro tutuagu̶, õ vecaju̶ buerigaseri vatoaju̶ rujiacami.</s>
      <s id="b.REV.10.1.2">Ado bajiro bajicami: Ĩ ru̶joa vecare buerimamu̶ ñacami.</s>
      <s id="b.REV.10.1.3">Ĩ riogama, muiju ũ̶mu̶agu̶re bajiro busucaju̶.</s>
      <s id="b.REV.10.1.4">Ĩ ñicu̶gũ̶ri quẽne, jeare bajise yaacaju̶.</s>
     </seg>
     <seg type="verse" id="b.REV.10.2">
      <s id="b.REV.10.2.1">Papera tũnariajotiaca õjacõari cu̶ocami.</s>
      <s id="b.REV.10.2.2">Rujiejacõari, ĩ gu̶bo riojojacatu̶aju̶a, moa riagaju̶ cu̶darocaroacami.</s>
      <s id="b.REV.10.2.3">Gãcojacatu̶a gu̶bo boeju̶a cu̶dacũcami.</s>
     </seg>
     <seg type="verse" id="b.REV.10.3">
      <s id="b.REV.10.3.1">To yicõari, ruyugoaro avasãcami.</s>
      <s id="b.REV.10.3.2">Yai, león vãme cu̶tigu̶ ĩ avasãrore bajiro ruyucaju̶, ĩ avasãcati.</s>
      <s id="b.REV.10.3.3">Ruyugoaro ĩ avasãrone, cojomo cõro, ju̶a jẽnituarirãcu̶ bu̶joa ñarã ĩre cu̶di ocaruyucama.</s>
     </seg>
     <seg type="verse" id="b.REV.10.4">
      <s id="b.REV.10.4.1">Ĩna cu̶di ocaruyusere ajicõari, ucagu̶agu̶ yiboacaju̶ yu̶.</s>
      <s id="b.REV.10.4.2">Tire ucagu̶agu̶ yu̶ yirone, —Tire ucabesa.</s>
      <s id="b.REV.10.4.3">To yicõari, gãjerãre gotibesa —yu̶re yi ocaruyucaju̶, õ vecaju̶.</s>
     </seg>
     <seg type="verse" id="b.REV.10.5">
      <s id="b.REV.10.5.1">To bajise ti yi ocaruyuro bero, cojojacatu̶a gu̶bo moa riagaju̶ cu̶darocaroacõari, gaje gu̶bo boeju̶ cu̶dacũcõari, ĩ ãmo riojojacatu̶a ĩ ñumu̶osere ĩacaju̶ yu̶.</s>
     </seg>
     <seg type="verse" id="b.REV.10.6">
      <s id="b.REV.10.6.1">“ ‘Yu̶ gotirore bajirone bajiru̶aroja’ ĩre mani yimasirotire” yigu̶, ado bajise yicami yu̶re ruyuaĩocacu̶: —Catimu̶orũ̶gõrocu̶, Dios, õ vecaye, to yicõari, adi macaru̶cu̶roaye jediro rujeocacu̶, ĩ ĩaro rĩjoroju̶a riojo yu̶ gotirũgũrore bajirone ado bajise yaja yu̶: Cojomo cõro ju̶a jẽnituarirãcu̶ tu̶sacu̶ ángel ĩ jutitu̶sarirĩmarone, masa ĩna masibeticati, “Ado bajiro yiru̶cu̶ja yu̶” gotirẽtobosarimasare ĩnare ĩ yicatore bajirone yijeocõaru̶cu̶mi Dios, yicami yu̶re ruyuaĩocacu̶.</s>
      <s id="b.REV.10.6.2">“To cõrone yijeoru̶cu̶ja yu̶” ĩ yitu̶oĩariaju̶ ejaja —yicami yuja.</s>
     </seg>
     <seg type="verse" id="b.REV.10.8">
      <s id="b.REV.10.8.1">To ĩ yiro bero, õ vecaju̶ yu̶ ajicati quẽna ado bajiro yu̶re gotirẽmo ocaruyucaju̶: —Ángel riojojacatu̶a gu̶bo moa riagaju̶ cu̶darocaroacõari, gaje gu̶bo boeju̶ cu̶dacũcõari ñagũ̶ tu̶ju̶ vasa.</s>
      <s id="b.REV.10.8.2">Papera tũnariajotiaca ĩ cu̶orijotire ãmiaya —yu̶re yi ocaruyucaju̶.</s>
     </seg>
     <seg type="verse" id="b.REV.10.9">
      <s id="b.REV.10.9.1">To bajiro ti ocaruyusere ajicõari, ángel tu̶ju̶ vacaju̶ yu̶.</s>
      <s id="b.REV.10.9.2">Ĩ tu̶ju̶ ejacõari, —Tijotiacare yu̶re ĩsiña —ĩre yisẽnicaju̶ yu̶.</s>
      <s id="b.REV.10.9.3">To yu̶ yisere ajicõari, yu̶re ĩsigũ̶ne, ado bajiro yu̶re yicami: —Ũma.</s>
      <s id="b.REV.10.9.4">Baya mu̶.</s>
      <s id="b.REV.10.9.5">Adijotiacare mu̶ barone, beroa ocore bajiro ibisitiru̶aroja mu̶ riseju̶.</s>
      <s id="b.REV.10.9.6">To bajiboarine, mu̶ baro bero, mu̶ gu̶dajoaju̶ sũ̶ecoaru̶aroja —yu̶re yicami.</s>
     </seg>
     <seg type="verse" id="b.REV.10.10">
      <s id="b.REV.10.10.1">To ĩ yijare, tijotire ãmicõari, bacaju̶ yu̶.</s>
      <s id="b.REV.10.10.2">Beroa ocore bajiro ibisiticaju̶.</s>
      <s id="b.REV.10.10.3">To bajiboarine yu̶ baro bero, yu̶ gu̶dajoaju̶ bu̶to sũ̶ecaju̶.</s>
     </seg>
     <seg type="verse" id="b.REV.10.11">
      <s id="b.REV.10.11.1">Yu̶ baro bero, ado bajiro yu̶re goticami ĩ quẽna: —Masa tocãrãca macana, cojo masa jũna ru̶yabeto, cojo oca ru̶yabeto ñagõrã, to yicõari, cojo sita ru̶yabetoana ĩna u̶jarã quẽne ĩna bajirotire goti rĩjoro yiroti ñaja mu̶re quẽna —yu̶re yicami.</s>
     </seg>
    </div>
    <div type="chapter" id="b.REV.11">
     <seg type="verse" id="b.REV.11.1">
      <s id="b.REV.11.1.1">To ĩ yiro bero, cõĩariu̶re yu̶re ĩsicami ángel.</s>
      <s id="b.REV.11.1.2">Ĩ ĩsirone, ado bajiro yu̶re yi ocaruyucami Dios: —Tiu̶ rãca yu̶re yirũ̶cu̶bu̶oriavire cõĩaaya.</s>
      <s id="b.REV.11.1.3">Yu̶re rũ̶cu̶bu̶orã ĩna soemu̶oriju̶re quẽne cõĩama.</s>
      <s id="b.REV.11.1.4">To yicõari, “¿Nocãrãcu̶ masu ñati yu̶re rũ̶cu̶bu̶oriaviju̶ rẽjarã?” yigu̶, ĩnare cõĩama.</s>
     </seg>
     <seg type="verse" id="b.REV.11.2">
      <s id="b.REV.11.2.1">Ti vi tu̶ ñaritũcurorema cõĩabesa.</s>
      <s id="b.REV.11.2.2">Yu̶re ajimena yatũcuro ñaru̶aroja ti tũcuro.</s>
      <s id="b.REV.11.2.3">Toju̶re idia cũ̶ma gaje cũ̶ma gu̶dareco cõro yu̶ ya macaju̶re rojose yicudiru̶arãma ĩna.</s>
     </seg>
     <seg type="verse" id="b.REV.11.3">
      <s id="b.REV.11.3.1">To bajiri ju̶arã yu̶re gotirẽtobosaronare cõaru̶cu̶ja yu̶.</s>
      <s id="b.REV.11.3.2">Idia cũ̶ma, gaje cũ̶ma gu̶dareco cõro yu̶re gotirẽtobosa ñaru̶arãma ĩna. “ ‘Su̶tiritiama’ yiĩato” yimasiore sudi sãñacõari, gotiñaru̶arãma —yu̶re yi ocaruyucami Dios.</s>
     </seg>
     <seg type="verse" id="b.REV.11.4">
      <s id="b.REV.11.4.1">Ĩna ju̶arã gotirẽtobosarimasa ĩna ñajama, adi macaru̶cu̶ro u̶ju̶, Dios ĩaro rĩjoroju̶a, ju̶ olivo vãme cu̶tiu̶ri, to bajicõari, sĩabusuojeoriaju̶ri, ju̶aju̶ ti ñarore bajiro ñarã bajicama.</s>
     </seg>
     <seg type="verse" id="b.REV.11.5">
      <s id="b.REV.11.5.1">Gotirẽtobosarimasare ĩaterã, ĩnare rojose ĩna yiru̶aboajama, ĩna riseriju̶ jea budicaju̶.</s>
      <s id="b.REV.11.5.2">Ti rãca ĩnare soereajeocõacama ĩna.</s>
     </seg>
     <seg type="verse" id="b.REV.11.6">
      <s id="b.REV.11.6.1">Oco quedise ĩna bojabetijama, “Oco quedibeticõato” yirã ñacama.</s>
      <s id="b.REV.11.6.2">To bajiri, Diore ĩna gotirẽtobosarirodo cõrone “Oco quedibeticõato” yicama.</s>
      <s id="b.REV.11.6.3">Ocore quẽne, ri'i godoveomasirã ñacama.</s>
      <s id="b.REV.11.6.4">To yicõari, adi macaru̶cu̶roanare, no ĩna bojase “Rojose tãmu̶oato” yimasirã ñacama.</s>
      <s id="b.REV.11.6.5">No ĩna bojarore bajiro tire yimasirã ñacama.</s>
     </seg>
     <seg type="verse" id="b.REV.11.7">
      <s id="b.REV.11.7.1">Diore ĩna gotirẽtobosa gajanorone, ĩnare sĩagu̶agu̶ ĩna tu̶ju̶ mu̶jaejacami tu̶sabetigojeagu̶ güiogu̶.</s>
      <s id="b.REV.11.7.2">To bajicõari, ĩnare sĩareacami.</s>
     </seg>
     <seg type="verse" id="b.REV.11.8">
      <s id="b.REV.11.8.1">Ĩnare sĩareacõari, jairimaca varia maaju̶ ĩna ruju̶rire cũcami.</s>
      <s id="b.REV.11.8.2">Mani u̶ju̶re ĩna jajusĩacati maca ñacaju̶ ti maca.</s>
      <s id="b.REV.11.8.3">Ti macana bu̶to rojose yirã ñari, Sodoma macana ñamasiriarã, to yicõari, Egipto sitana ñamasiriarãre bajiro yicama ĩna.</s>
     </seg>
     <seg type="verse" id="b.REV.11.9">
      <s id="b.REV.11.9.1">To bajiri güiogu̶ ĩ sĩacana idiarũ̶mu̶ gajerũ̶mu̶ gu̶dareco maaju̶ cũñacaju̶ ĩna ruju̶ri.</s>
      <s id="b.REV.11.9.2">Masa ñajediro, cojo jũnana ru̶yabeto, cojo sitana ru̶yabeto, ĩna ruju̶rire ĩacama.</s>
      <s id="b.REV.11.9.3">Sĩgũ̶ri, ĩacõari, ĩna yujeru̶aboajaquẽne, ĩnare matacami güiogu̶.</s>
      <s id="b.REV.11.9.4">Bu̶to ĩna ĩaterã ĩna ñajare, —Ĩnare yujebeticõato —yicama masa.</s>
     </seg>
     <seg type="verse" id="b.REV.11.10">
      <s id="b.REV.11.10.1">Gotirẽtobosarimasa ĩna rijacoajare, jãjarã masa, bu̶to variquẽnacama.</s>
      <s id="b.REV.11.10.2">Variquẽnarã ñari, vaja manone gajeyeũni gãmerã ĩsicama. —Ĩna ju̶arã manire rojose yibetiru̶arãma yuja —yivariquẽnacama.</s>
     </seg>
     <seg type="verse" id="b.REV.11.11">
      <s id="b.REV.11.11.1">To bajiro ĩna yiboajaquẽne, idiarũ̶mu̶ gajerũ̶mu̶ gu̶dareco tu̶satone, ĩnare catiocami Dios.</s>
      <s id="b.REV.11.11.2">To ĩ yijare, tudicaticõari, ĩna vũ̶mu̶rũ̶gũ̶sere ĩau̶cacõari, bu̶to güicama masa.</s>
     </seg>
     <seg type="verse" id="b.REV.11.12">
      <s id="b.REV.11.12.1">To ĩna bajirone, õ vecaju̶ ruyugoaro ado bajise ocaruyucaju̶: —Adoju̶a mu̶jaaya —yi ocaruyucaju̶.</s>
      <s id="b.REV.11.12.2">To bajiro yi ocaruyucatire ajicõari, masa ĩnare ĩaterã ĩna ĩarone, buerigaseri vatoaju̶ mu̶jacoacama ĩna.</s>
     </seg>
     <seg type="verse" id="b.REV.11.13">
      <s id="b.REV.11.13.1">Ĩna mu̶jatone, adi macaru̶cu̶ro bu̶to sabecaju̶.</s>
      <s id="b.REV.11.13.2">Ti saberone, ti macare mil ñariviri ti ñajama, cien ñariviri juriavẽjacaju̶.</s>
      <s id="b.REV.11.13.3">To ti bajirone, siete mil masa bajireacama.</s>
      <s id="b.REV.11.13.4">Gãjerã, catiru̶yarã, ĩau̶cacoacama ĩna quẽna.</s>
      <s id="b.REV.11.13.5">Bu̶to güirãne Diore rũ̶cu̶bu̶ocama.</s>
     </seg>
     <seg type="verse" id="b.REV.11.14">
      <s id="b.REV.11.14.1">To bajiro ĩna bajicati, ju̶aji bajitu̶sacaju̶.</s>
      <s id="b.REV.11.14.2">Yoato mene rojose tãmu̶ocama ĩna quẽna.</s>
     </seg>
     <seg type="verse" id="b.REV.11.15">
      <s id="b.REV.11.15.1">Masa Diore ĩna rũ̶cu̶bu̶oro beroacane, cojomo cõro ju̶a jẽnituarirãcu̶ tu̶sacu̶, Dios tu̶agu̶ ángel jutitu̶sacami.</s>
      <s id="b.REV.11.15.2">Ĩ jutirone, õ vecaju̶ jãjarã masa ĩna oca jedirore bajiro ruyugoaro ado bajiro yi ocaruyucaju̶: —Dios mani u̶ju̶, Cristo quẽne, ñajediro u̶jarã masu ñaama yuja.</s>
      <s id="b.REV.11.15.3">Adi macaru̶cu̶roana ñajediro, rojose yirã quẽne, cu̶dibetiru̶aboarine, ĩna bojarore bajiro rĩne ĩna cu̶dirotire yirã, yama.</s>
      <s id="b.REV.11.15.4">To ĩna yijare, ñimarãju̶a ĩnare cu̶dibetirona maniru̶arãma yuja.</s>
      <s id="b.REV.11.15.5">To bajiro rĩne rotirũgũru̶arãma —yi ocaruyucaju̶, õ vecaju̶.</s>
     </seg>
     <seg type="verse" id="b.REV.11.16">
      <s id="b.REV.11.16.1">Ti ocaruyusere ajicõari, veinticuatro ñarã bu̶cu̶rã, Dios rĩjoroju̶a, u̶ju̶ ya cũmuroriju̶ rujiriarã ñari, rũjuqueacõari, sitaju̶ muqueacoacama ĩna.</s>
      <s id="b.REV.11.16.2">To bajiro yicama, ĩre rũ̶cu̶bu̶orã.</s>
      <s id="b.REV.11.16.3">To yicõari, ado bajiro Diore basarũ̶cu̶bu̶ocama: —Ñajediro masijeogu̶ ñaja mu̶.</s>
      <s id="b.REV.11.16.4">Tirũ̶mu̶ju̶ ñamasir'i ñaboarine, adirũ̶mu̶rire quẽne ñacõa ñarũgũgũ̶ ñaja mu̶.</s>
      <s id="b.REV.11.16.5">To bajiri quẽnaro rotisu̶ogu̶ yaja mu̶.</s>
      <s id="b.REV.11.16.6">Tire tu̶oĩacõari, “Quẽnaro yaja” mu̶re yivariquẽnaja yu̶a.</s>
     </seg>
     <seg type="verse" id="b.REV.11.18">
      <s id="b.REV.11.18.1">Mu̶re masimena bu̶to mu̶re jũnisiniadicama ĩna.</s>
      <s id="b.REV.11.18.2">Yucu̶rema, mu̶ju̶a, ĩnare ĩajũnisinicõari, rojose ĩna yise vaja rojose mu̶ yirotirũ̶mu̶ ejacoaju̶.</s>
      <s id="b.REV.11.18.3">Rojose ĩnare yicõari, mu̶re gotirẽtobosarimasare, to yicõari, mu̶ yarã, mu̶re rũ̶cu̶bu̶orã ñamasurã, ñamasumena quẽne, ĩna jedirore quẽnaro ĩna yire vaja, quẽnaro ĩnare yiru̶cu̶ja mu̶.</s>
      <s id="b.REV.11.18.4">Adi macaru̶cu̶roanare gãjerãre rojose yirãre rojose tãmu̶otu̶jabetiriaroju̶ ĩnare mu̶ rearotirũ̶mu̶ ejacoaju̶ yuja —Diore yibasarũ̶cu̶bu̶ocama, Dios rĩjoroju̶a muqueacana.</s>
     </seg>
     <seg type="verse" id="b.REV.11.19">
      <s id="b.REV.11.19.1">To ĩna yirone, õ vecaju̶ Diore rũ̶cu̶bu̶oriavi soje jãnacoacaju̶.</s>
      <s id="b.REV.11.19.2">To bajirone, ti vi jubeaju̶re Dios ĩ rotimasire sãñarijataro ruyucaju̶.</s>
      <s id="b.REV.11.19.3">Ruyucõari, tiju̶ne bu̶to bu̶jo yabecõari, jacami.</s>
      <s id="b.REV.11.19.4">To bajicõari, bu̶to güioro ocaruyucaju̶.</s>
      <s id="b.REV.11.19.5">To bajicõari, sita sabecaju̶.</s>
      <s id="b.REV.11.19.6">To bajicõari, yu̶su̶jedise oco veta bu̶to vẽjacaju̶.</s>
     </seg>
    </div>
    <div type="chapter" id="b.REV.12">
     <seg type="verse" id="b.REV.12.1">
      <s id="b.REV.12.1.1">Bero, õ vecaju̶ ũ̶mu̶agaseroju̶re, gaje vãme ñamasuse bajirotire ĩoro ruyucaju̶.</s>
      <s id="b.REV.12.1.2">Ñasu̶ose rõmio ruyucamo.</s>
      <s id="b.REV.12.1.3">Ũ̶mu̶agu̶ muiju ĩ yaasere bajiro yaarito sudiro sãñagõ ñacamo.</s>
      <s id="b.REV.12.1.4">Ñamiagu̶ muiju joere rũ̶gõcamo.</s>
      <s id="b.REV.12.1.5">So ru̶joa jeoriabedore ju̶aãmo cõro, ju̶a jẽnituarirãcu̶ ñocoa ñacama.</s>
     </seg>
     <seg type="verse" id="b.REV.12.2">
      <s id="b.REV.12.2.1">Macu̶ sãñagõ ñari, macu̶ cu̶tigoago, bu̶to visiogone avasãcamo so.</s>
     </seg>
     <seg type="verse" id="b.REV.12.3">
      <s id="b.REV.12.3.1">Tiju̶ bero, quẽna õ vecaju̶, gaje vãme ñamasuse bajirotire ĩoro ruyucaju̶.</s>
      <s id="b.REV.12.3.2">So tu̶ju̶ gu̶sore bajigu̶ ñagũ̶ro, sũagũ̶ ñacami.</s>
      <s id="b.REV.12.3.3">Cojomo cõro ju̶a jẽnituarirãca ru̶joari cu̶ticami.</s>
      <s id="b.REV.12.3.4">To bajicõari, ju̶aãmo cõro jotari cu̶ticami.</s>
      <s id="b.REV.12.3.5">To bajicõari, tocãrãca ru̶joari joere u̶jarãre rotibosarã ye jeoriabedori jeocami.</s>
     </seg>
     <seg type="verse" id="b.REV.12.4">
      <s id="b.REV.12.4.1">To bajicõari, ñocoa idiaju̶ ñaboariaju̶, cojoju̶anare ĩ jĩcoro rãca ĩnare javẽjacami, adi macaru̶cu̶roju̶.</s>
      <s id="b.REV.12.4.2">Ĩnare javẽjacõari, rõmio rĩjoroju̶a ejarũ̶gũ̶ ejacami, so macu̶ cu̶tirone ĩre sĩabaru̶.</s>
     </seg>
     <seg type="verse" id="b.REV.12.5">
      <s id="b.REV.12.5.1">To ĩ bajirone, masa jediro u̶ju̶ ñarocu̶re, macu̶ cu̶ticamo so.</s>
      <s id="b.REV.12.5.2">Ĩ ñacami bu̶to rotirocu̶.</s>
      <s id="b.REV.12.5.3">Gu̶sore bajigu̶ ñagũ̶ro sũcare ĩ baru̶ajare, ĩre so macu̶ cu̶tirone, ãmimu̶jacõari, U̶ju̶ Dios ya cũmuroju̶ ĩre rojocama, sũcare.</s>
     </seg>
     <seg type="verse" id="b.REV.12.6">
      <s id="b.REV.12.6.1">Rõmioju̶a quẽne, gu̶sore bajigu̶ ñagũ̶rore rudiacõari, masa ĩna ñabetoju̶, “Toju̶ ñaru̶ocomo” Dios ĩ yiriaju̶re ejacamo.</s>
      <s id="b.REV.12.6.2">Toju̶re idia cũ̶ma gaje cũ̶ma gu̶dareco cõro sore codeñacami Dios.</s>
     </seg>
     <seg type="verse" id="b.REV.12.7">
      <s id="b.REV.12.7.1">Sore ĩ codero bero, õ vecaju̶ ĩna gãmerã quẽaro ĩacaju̶ yu̶.</s>
      <s id="b.REV.12.7.2">Miguel rãcana ángel mesa, vãtia u̶ju̶, gu̶sore bajigu̶ ñagũ̶ro yarãre quẽacama ĩna.</s>
     </seg>
     <seg type="verse" id="b.REV.12.8">
      <s id="b.REV.12.8.1">Gu̶sore bajigu̶ ñagũ̶ro yarãju̶a, quẽatĩmabeticama.</s>
      <s id="b.REV.12.8.2">To bajiri Miguel rãcanaju̶a, ĩnare quẽatĩmacõari, ĩnare bureacõacama, õ vecaju̶re.</s>
     </seg>
     <seg type="verse" id="b.REV.12.9">
      <s id="b.REV.12.9.1">To bajiro ĩna yijama, toju̶re ñabeticõari, adi macaru̶cu̶roju̶ ĩna ñarotire yirã, yicama.</s>
      <s id="b.REV.12.9.2">Gu̶sore bajigu̶ ñagũ̶rore yu̶ yijama, vãtia u̶ju̶ Satanás yigu̶ yaja.</s>
      <s id="b.REV.12.9.3">Adi macaru̶cu̶ro masa ñajedirore “Dios ĩ bojabetire yato” yigu̶, yitorimasu̶ ñaami.</s>
      <s id="b.REV.12.9.4">Cojojirema, diablo ĩre yire ñaja.</s>
      <s id="b.REV.12.9.5">Tirũ̶mu̶ju̶ ãñare bajigu̶ ñacõari, yitomasir'i ñaami.</s>
     </seg>
     <seg type="verse" id="b.REV.12.10">
      <s id="b.REV.12.10.1">Tiju̶ bero, õ vecaju̶ ruyugoaro ado bajiro ocaruyucaju̶: —Masa, ĩre ajitirũ̶nu̶rã, rojose tãmu̶otu̶jabetiriaroju̶ ĩna vaborotire ĩnare Dios ĩ yirẽtobosariju̶ ejacoaju̶ yuja.</s>
      <s id="b.REV.12.10.2">Adi macaru̶cu̶ro ñajediroana, rojose yirã quẽne, cu̶dibetiru̶aboarine, ĩna cu̶dirotire yirã, yama Dios, mani u̶ju̶, Cristo quẽne.</s>
      <s id="b.REV.12.10.3">To bajiro ĩna yijare, ũ̶mu̶ari, ñamiri quẽne Dios rĩjoroju̶a rũ̶gõcõari, masare mani mairãre Cristore ajitirũ̶nu̶rãre “Rojose ñaja” ĩnare yiñagõmacarũgũboagu̶re Satanás ĩre burocacõamu̶ mani yuja.</s>
     </seg>
     <seg type="verse" id="b.REV.12.11">
      <s id="b.REV.12.11.1">Cristo oca riojo gotisere ajicõari, “Ĩ rijabosare su̶orine rojose yu̶a yise vaja, yu̶are vaja yijeobosayumi Cristo” yitu̶oĩacõari, ĩ yere gotitu̶jamena ñari, sĩaecoyuma.</s>
      <s id="b.REV.12.11.2">To bajiro yitu̶oĩacõari, ĩna gotitu̶jabetijare, adoju̶re ñamasibeami Satanás yuja, “Rojose yama.</s>
      <s id="b.REV.12.11.3">To bajiri rojose ĩnare yiroti ñaja” masare ĩnare yigoti yiroboagu̶.</s>
     </seg>
     <seg type="verse" id="b.REV.12.12">
      <s id="b.REV.12.12.1">To bajiri adoju̶are Satanás ĩ ñamasibetijare, variquẽnato mani.</s>
      <s id="b.REV.12.12.2">Mani variquẽnaboajaquẽne, macaru̶cu̶roanare, riagarianare quẽne, bu̶to rojose bajiru̶aroja.</s>
      <s id="b.REV.12.12.3">Macaru̶cu̶roju̶re mani rocagu̶, “Yoaro mene yu̶ bojarore bajiro yu̶ yitu̶jarotire yiru̶cu̶mi Dios” yimasicõari, bu̶to jũnisinigũ̶mi —yi ocaruyucaju̶, õ vecaju̶.</s>
     </seg>
     <seg type="verse" id="b.REV.12.13">
      <s id="b.REV.12.13.1">“Õ vecaju̶ ñagũ̶re yu̶re rocarujioyuma Dios yarã, adi macaru̶cu̶roju̶ yu̶ ñarotire yirã” yitu̶oĩamasicõari, rõmio macu̶ cu̶ticacore su̶yacami gu̶sore bajigu̶ ñagũ̶ro.</s>
     </seg>
     <seg type="verse" id="b.REV.12.14">
      <s id="b.REV.12.14.1">Sore ĩ su̶yaboajaquẽne, ga jaigu̶ queru̶ju̶ri sore ĩsicami Dios, so vu̶rotire yigu̶. “ ‘Masa ĩna ñabetoju̶, toju̶ ñaru̶ocomo’ Dios ĩ yiriaju̶re vu̶ ejacõari, quẽnaro ñato” yigu̶, sore ĩsicami.</s>
      <s id="b.REV.12.14.2">Toju̶re idia cũ̶ma gaje cũ̶ma gu̶dareco cõro bare sore ecacõari, codecami Dios.</s>
     </seg>
     <seg type="verse" id="b.REV.12.15">
      <s id="b.REV.12.15.1">So vu̶rudisere ĩacõari, sore sĩaru̶acami gu̶sore bajigu̶ ñagũ̶ro.</s>
      <s id="b.REV.12.15.2">To bajiri ĩ riseju̶ jairo oco yibucami, sore ruuru̶.</s>
     </seg>
     <seg type="verse" id="b.REV.12.16">
      <s id="b.REV.12.16.1">To bajiro ĩ yiboajaquẽne, sita sore ejarẽmocaju̶.</s>
      <s id="b.REV.12.16.2">Oco ĩ yibuboasere udijuajeocõacaju̶.</s>
     </seg>
     <seg type="verse" id="b.REV.12.17">
      <s id="b.REV.12.17.1">To bajiro ti bajiro ĩacõari, bu̶to sore jũnisinicami gu̶sore bajigu̶ ñagũ̶ro.</s>
      <s id="b.REV.12.17.2">Sore sĩamasibeticõari, so jãnerabatiaju̶are sĩagũ̶ vacami yuja.</s>
      <s id="b.REV.12.17.3">Ĩna ñacama Dios ĩ rotisere cu̶dirã, Jesús su̶orine riojo ĩna masisere ajitirũ̶nu̶ tu̶jamena.</s>
     </seg>
     <seg type="verse" id="b.REV.12.18">
      <s id="b.REV.12.18.1">Ĩnare sĩaru̶, moa riaga tu̶saroju̶ rũ̶gõcami gu̶sore bajigu̶ ñagũ̶ro.</s>
     </seg>
    </div>
    <div type="chapter" id="b.REV.13">
     <seg type="verse" id="b.REV.13.1">
      <s id="b.REV.13.1.1">Tiju̶ bero, ado bajise bajiĩocaju̶ quẽna: Sĩgũ̶ güiogu̶, moa riagaju̶ majadicami.</s>
      <s id="b.REV.13.1.2">Cojomo cõro, ju̶a jẽnituarirãca ru̶joari cu̶ticami.</s>
      <s id="b.REV.13.1.3">To bajicõari, ju̶aãmo cõro jotari cu̶ticami.</s>
      <s id="b.REV.13.1.4">Tocãrãca jotari joere u̶jarãre rotibosarimasa ye jeoriabedori jeocami.</s>
      <s id="b.REV.13.1.5">To bajicõari, “ ‘Dios ñaami’ yu̶re yiĩato” yigu̶, tocãrãca ru̶joariju̶ “Dios ñaja yu̶” yisocari vãme ucatu ecoyumi.</s>
     </seg>
     <seg type="verse" id="b.REV.13.2">
      <s id="b.REV.13.2.1">Macarocagu̶ yai, leopardo vãme cu̶tigu̶re bajiro bajigu̶ ñacami.</s>
      <s id="b.REV.13.2.2">Ĩ gu̶borima, bu̶co gu̶borire bajise gu̶bori cu̶ticami.</s>
      <s id="b.REV.13.2.3">Yai, león vãme cu̶tigu̶ risere bajiro rise cu̶ticami.</s>
      <s id="b.REV.13.2.4">Gu̶sore bajigu̶ ñagũ̶ro, ĩre bajiro ĩ rotimasirotire yigu̶, ĩ masisere ĩ u̶jocacu̶ ñacami.</s>
     </seg>
     <seg type="verse" id="b.REV.13.3">
      <s id="b.REV.13.3.1">Coja ĩ ru̶joare catibetirocu̶re bajiroju̶ jairicãmiro, cãmiro cu̶ticami.</s>
      <s id="b.REV.13.3.2">To bajiroju̶ bajicõacacu̶ ñaboarine, “Rijabesujari” yitu̶oĩacõari, ĩre ajitirũ̶nu̶ su̶yacama adi macaru̶cu̶roana jediro.</s>
     </seg>
     <seg type="verse" id="b.REV.13.4">
      <s id="b.REV.13.4.1">Ĩre ajitirũ̶nu̶cõari, gu̶sore bajigu̶ ñagũ̶rore quẽne rũ̶cu̶bu̶ocama masa, ĩ masise ĩ u̶jocacu̶ ĩ ñajare.</s>
      <s id="b.REV.13.4.2">Gãjiju̶are, yaire bajigu̶ ñagũ̶re ado bajiro rũ̶cu̶bu̶ocama: —Gãji, ĩre bajiro bajigu̶ magũ̶mi.</s>
      <s id="b.REV.13.4.3">Ĩ rãca ĩna gãmerã quẽajama, ñimu̶ju̶a ĩre quẽarẽtobecu̶mi —ĩre yirũ̶cu̶bu̶ocama masa.</s>
     </seg>
     <seg type="verse" id="b.REV.13.5">
      <s id="b.REV.13.5.1">—Yu̶ ñaja rẽtoro ñamasugũ̶.</s>
      <s id="b.REV.13.5.2">Ñimu̶ gãji yu̶re bajiro bajigu̶ magũ̶mi —yigoticami güiogu̶.</s>
      <s id="b.REV.13.5.3">To yicõari, Dios ĩ ajitese masu ĩre ñagõmacacami.</s>
      <s id="b.REV.13.5.4">Idia cũ̶ma gaje cũ̶ma gu̶dareco cõro ĩnare rotiñacami.</s>
      <s id="b.REV.13.5.5">To bajiri güiogu̶ rojose ĩ yiñasere, “Tire yibeticõaña”, ĩre yibeticami Dios.</s>
     </seg>
     <seg type="verse" id="b.REV.13.6">
      <s id="b.REV.13.6.1">“Yibesa” ĩ yibetijare, to bajirone goticõa ñacami: Diore, ĩ ñaroju̶re, to yicõari, ĩ tu̶anare quẽne rojose ñagõmacacõa ñacami.</s>
     </seg>
     <seg type="verse" id="b.REV.13.7">
      <s id="b.REV.13.7.1">To bajiri, Diore ajitirũ̶nu̶rãre sĩareacõari, adi macaru̶cu̶ro jediroanare roticami.</s>
      <s id="b.REV.13.7.2">“Ĩnare rotibesa” Dios ĩre ĩ yibetijare, to bajiro yicami.</s>
     </seg>
     <seg type="verse" id="b.REV.13.8">
      <s id="b.REV.13.8.1">Adi macaru̶cu̶ro ĩ rujeoroto rĩjoroju̶, “Ado cõro ñaru̶arãma yu̶ tu̶ju̶ ñarũgũrona” Dios ĩ yiriatutire cu̶ocami oveja macu̶re bajiro rijabosacacu̶.</s>
      <s id="b.REV.13.8.2">To bajiro Dios ĩ yibetiriarã rĩne güiogu̶re ĩre rũ̶cu̶bu̶oru̶arãma.</s>
     </seg>
     <seg type="verse" id="b.REV.13.9">
      <s id="b.REV.13.9.1">To bajiri, adi oca mu̶are yu̶ gotisere mu̶a ajimasiru̶ajama, quẽnaro ajiya mu̶a:</s>
     </seg>
     <seg type="verse" id="b.REV.13.10">
      <s id="b.REV.13.10.1">“Yu̶ yarã, Cristore ajitirũ̶nu̶rã, adocãrãcu̶ tubiberiaviju̶ tubibe ecoru̶arãma” Dios ĩ yitu̶oĩariarore bajiro bajiru̶arãma.</s>
      <s id="b.REV.13.10.2">To bajiri, sĩaecorona quẽne, “Sĩaecoru̶arãma” ĩ yiriaro cõrone bajiru̶arãma. “ ‘To bajirone bajiru̶aroja’ Dios ĩ yire ñajare, bajiaja” yitu̶oĩarã, Cristore ĩna ajitirũ̶nu̶ tu̶jabetijama, quẽnaru̶aroja.</s>
     </seg>
     <seg type="verse" id="b.REV.13.11">
      <s id="b.REV.13.11.1">To bajiro yu̶re bajiĩocati bero, quẽna gãji güiogu̶ sita tũcuroju̶ joe jeaejacami.</s>
      <s id="b.REV.13.11.2">Oveja macu̶ mame jotari bugu̶re bajiro jotari cu̶tigu̶ ñacami.</s>
      <s id="b.REV.13.11.3">To bajiboarine, gu̶sore bajigu̶ ñagũ̶ro, ocare bajiro ñagõcami.</s>
     </seg>
     <seg type="verse" id="b.REV.13.12">
      <s id="b.REV.13.12.1">Gãji, sita tũcuroju̶ joe jeaejacacu̶re rotigu̶ ñacami güiogu̶, moa riagaju̶ majadicacu̶.</s>
      <s id="b.REV.13.12.2">Ĩre rotigu̶ ĩ ñajare, ĩ ĩaro rĩjoroju̶a ejarũ̶gũ̶ ejacõari, jediro ĩ masise rãca ĩre rotibosacami sita tũcuroju̶ joe jeaejacacu̶.</s>
      <s id="b.REV.13.12.3">To yigu̶ne, adi macaru̶cu̶ro ñarã jedirore, ĩ u̶ju̶re rũ̶cu̶bu̶oroticami.</s>
     </seg>
     <seg type="verse" id="b.REV.13.13">
      <s id="b.REV.13.13.1">To yicõari, ĩaĩañamanire yiĩorũgũcami.</s>
      <s id="b.REV.13.13.2">To yigu̶ne, masa ĩna ĩaro rĩjoro õ vecaye jea ũ̶ju̶vẽjase yiĩorũgũcami.</s>
     </seg>
     <seg type="verse" id="b.REV.13.14">
      <s id="b.REV.13.14.1">Güiogu̶, moa riagaju̶ majadicacu̶ ĩ masise su̶orine ĩ ĩaro rĩjoroju̶a ĩaĩañamanire yiĩogũ̶ ñari, adi macaru̶cu̶ro ñarã jedirore ado bajiro ĩnare yitocami: —Moa riagaju̶ majadicacu̶re jariase rãca ĩna jasĩaboajaquẽne, rijabetir'i ĩ ñajare, ĩre rũ̶cu̶bu̶orã, ĩre bajigu̶ quẽnoña.</s>
      <s id="b.REV.13.14.2">Ĩre bajigu̶ quẽnogajanocõari, ĩre rũ̶cu̶bu̶oya —ĩnare yitocami, “Dios ĩ bojabetire yato” yigu̶.</s>
     </seg>
     <seg type="verse" id="b.REV.13.15">
      <s id="b.REV.13.15.1">To ĩ yitoro bero, ĩna quẽnorujeocacu̶re ñagõgũ̶ ĩre godoveocami sita tũcuroju̶ joe jeaejacacu̶.</s>
      <s id="b.REV.13.15.2">To ĩ yijare, ñagõcõari, ĩre rũ̶cu̶bu̶omenare sĩacõacami.</s>
     </seg>
     <seg type="verse" id="b.REV.13.16">
      <s id="b.REV.13.16.1">To yicõari, “Masa jediro ucatu ecoru̶arãma”, yiroticami.</s>
      <s id="b.REV.13.16.2">To ĩ yijare, gajeyeũni jairã, maioro bajirã quẽne, gãjerãre moabosarã, moabosamena quẽne, ĩna ãmo riojojacatu̶are vãme ucatu ecocama ĩna.</s>
      <s id="b.REV.13.16.3">Ĩna ãmore ĩna ucatubetijama, ĩna riovecaju̶are vãme ucatu ecocama.</s>
     </seg>
     <seg type="verse" id="b.REV.13.17">
      <s id="b.REV.13.17.1">To bajiro ĩna yiecocati, güiogu̶ moa riagaju̶ majadicacu̶ ya vãme ñacaju̶.</s>
      <s id="b.REV.13.17.2">To bajiro ti bajibetijama, ĩ ya númeroju̶a ñacaju̶.</s>
      <s id="b.REV.13.17.3">Ti vãme ucatu ecomena, ĩsicõari, vaja sẽnimasibeti, ĩna bojasere vaja yimasibeticama.</s>
     </seg>
     <seg type="verse" id="b.REV.13.18">
      <s id="b.REV.13.18.1">To bajiri, ĩ ya número, 666 ñacaju̶ ti.</s>
      <s id="b.REV.13.18.2">Ũ̶mu̶ vãme yire ũni ñacaju̶ ti número.</s>
      <s id="b.REV.13.18.3">“To bajirivãme yire ũni ñaja” yimasiru̶arã, quẽnaro ĩnare bueroti ñaja.</s>
     </seg>
    </div>
    <div type="chapter" id="b.REV.14">
     <seg type="verse" id="b.REV.14.1">
      <s id="b.REV.14.1.1">Tiju̶ bero, ado bajise bajiĩocaju̶ quẽna: Sión vãme cu̶ti buro joe rũ̶gõcami oveja macu̶re bajiro rijabosacacu̶.</s>
      <s id="b.REV.14.1.2">Ĩ rãcana ñacama ciento cuarenta y cuatro mil masa.</s>
      <s id="b.REV.14.1.3">Ĩna riovecariju̶ oveja macu̶re bajiro rijabosacacu̶ vãme, to yicõari, ĩ jacu̶ vãme ucatu ecoriarã ñacama.</s>
     </seg>
     <seg type="verse" id="b.REV.14.2">
      <s id="b.REV.14.2.1">Bero, õ vecaju̶ oco menirore bajiro ruyugoaro ocaruyucaju̶.</s>
      <s id="b.REV.14.2.2">To bajicõari, bu̶jo ĩ jaro bu̶su̶sere bajiro ruyugoaro ocaruyucaju̶.</s>
      <s id="b.REV.14.2.3">To bajicõari, arpa vãme cu̶tise rãca jãjarã masa ĩna jabasarore bajiro ocaruyucaju̶.</s>
     </seg>
     <seg type="verse" id="b.REV.14.3">
      <s id="b.REV.14.3.1">Babaricãrãcu̶ ĩaĩañamana, to yicõari, bu̶cu̶rã, u̶ju̶ ya cũmuro tu̶re ñacama.</s>
      <s id="b.REV.14.3.2">Ĩna ĩaro rĩjoro, ciento cuarenta y cuatro mil masa, mame basa basacama.</s>
      <s id="b.REV.14.3.3">Ĩna rĩne ti basare masicama.</s>
      <s id="b.REV.14.3.4">Ĩna ñacama adi macaru̶cu̶roana Satanás bojasere yiboariarã, Dios macu̶ ĩ rijabosare su̶orine, “Ñie rojose mana ñato” yigu̶, Dios ĩ yirẽtobosasu̶oriarã.</s>
      <s id="b.REV.14.3.5">To bajicõari, rõmia rãca ajeriarã cu̶tiĩamena ñacama.</s>
      <s id="b.REV.14.3.6">Ĩna vatoagu̶ sĩgũ̶ socagu̶ manicami.</s>
      <s id="b.REV.14.3.7">Oveja macu̶re bajiro rijabosacacu̶ju̶are ĩ bojarore bajiro ĩre ajisu̶yariarã ñacama.</s>
     </seg>
     <seg type="verse" id="b.REV.14.6">
      <s id="b.REV.14.6.1">Bero, ángel õ vecaju̶ ĩ vu̶sere ĩacaju̶ yu̶.</s>
      <s id="b.REV.14.6.2">Ĩ ñacami, Dios macu̶ su̶orine quẽnaro Dios ĩ yise quetire gotigu̶.</s>
      <s id="b.REV.14.6.3">Tocãrãca macanare, cojo masa jũna ru̶yabeto, ti queti jedibetirotire goticudigu̶acu̶ bajicami.</s>
     </seg>
     <seg type="verse" id="b.REV.14.7">
      <s id="b.REV.14.7.1">Ado bajiro ruyugoaro goticami: —Masare Dios ĩ beserirũ̶mu̶ ejacoaju̶ ti.</s>
      <s id="b.REV.14.7.2">To bajiri, güirãne, “Jediro masigũ̶ ñaja mu̶” Diore ĩre yirũ̶cu̶bu̶oya.</s>
      <s id="b.REV.14.7.3">Ĩ ñaami õ vecaye, adi macaru̶cu̶roaye, moa riagari, oco ũmaburigojeri, ñajediro rujeomasir'i.</s>
      <s id="b.REV.14.7.4">To bajiro yimasir'i ĩ ñajare, ĩre rũ̶cu̶bu̶oya —yigoticami ángel.</s>
     </seg>
     <seg type="verse" id="b.REV.14.8">
      <s id="b.REV.14.8.1">Bero, quẽna gãji ángel õ vecaju̶ ĩ vu̶sere ĩacaju̶ yu̶.</s>
      <s id="b.REV.14.8.2">Ado bajiro goticami: —Babilonia vãme cu̶ti macana rojose ĩna yirũgũse su̶orine masa jediro rojose yirũgũboama.</s>
      <s id="b.REV.14.8.3">To bajiri, ti macanare reacõami Dios yuja —yigoticami.</s>
     </seg>
     <seg type="verse" id="b.REV.14.9">
      <s id="b.REV.14.9.1">Bero, quẽna gãji ángel õ vecaju̶ ĩ vu̶sere ĩacaju̶ yu̶.</s>
      <s id="b.REV.14.9.2">Vu̶vacu̶ne, ado bajiro ruyugoaro goticami: —Güiogu̶, moa riagaju̶ majadicacu̶re rũ̶cu̶bu̶orãre, to yicõari, ĩre bajigu̶ ĩna quẽnorujeocacu̶re rũ̶cu̶bu̶orãre quẽne rojose yiru̶cu̶mi Dios.</s>
      <s id="b.REV.14.9.3">Ĩ vãmere ĩna ãmoriju̶, ĩna riovecariju̶ ucatu ecoriarãre ĩajũnisinicõari, ĩnare rojose yiru̶cu̶mi Dios.</s>
     </seg>
     <seg type="verse" id="b.REV.14.10">
      <s id="b.REV.14.10.1">Ĩnare ĩamaibecu̶ne, bu̶to rojose ĩna tãmu̶orotire yiru̶cu̶mi Dios.</s>
      <s id="b.REV.14.10.2">No bojarã güiogu̶re rũ̶cu̶bu̶orãre rojose tãmu̶otu̶jabetiriaroju̶ reacõaru̶cu̶mi Dios.</s>
      <s id="b.REV.14.10.3">Toju̶, azufre vãme cu̶tise ũ̶ju̶ñaroju̶re rojose tãmu̶orũgũru̶arãma ĩna.</s>
      <s id="b.REV.14.10.4">Oveja macu̶re bajiro rijabosacacu̶ ĩ ĩaro rĩjoro, to yicõari, ángel mesa ĩna ĩaro rĩjoroju̶a rojose tãmu̶oru̶arãma ĩna.</s>
     </seg>
     <seg type="verse" id="b.REV.14.11">
      <s id="b.REV.14.11.1">Ĩna ũ̶ju̶rimeaye bueri buetu̶jabetiru̶aroja.</s>
      <s id="b.REV.14.11.2">To bajiri, güiogu̶re rũ̶cu̶bu̶oboariarãre rojose ĩna tãmu̶ose jedibetiru̶aroja.</s>
      <s id="b.REV.14.11.3">Ĩna quẽnocacu̶re rũ̶cu̶bu̶orã, to yicõari, güiogu̶ vãme ucatu ecocana quẽne, to bajirone rojose tãmu̶oru̶arãma ĩna.</s>
     </seg>
     <seg type="verse" id="b.REV.14.12">
      <s id="b.REV.14.12.1">Rojose ĩna tãmu̶otu̶jabetirotire tu̶oĩacõari, Dios ĩ rotisere cu̶dirãma, Jesúre ajitirũ̶nu̶ tu̶jabetiroti ñaja mu̶are —yigoticami ángel.</s>
     </seg>
     <seg type="verse" id="b.REV.14.13">
      <s id="b.REV.14.13.1">To ĩ yiro bero, õ vecaju̶ ado bajiro yu̶re yi ocaruyucaju̶ ti: —Mu̶re yu̶ gotisere ucaya.</s>
      <s id="b.REV.14.13.2">Variquẽnase rãca ñato, mani u̶ju̶re ajitirũ̶nu̶ tu̶jabeticõari, bajirearã —yi ocaruyucaju̶, õ vecaju̶.</s>
      <s id="b.REV.14.13.3">Tire ajicõari, ado bajiro yi ocaruyucami Esp'iritu Santo: —To bajirone bajiru̶aroja.</s>
      <s id="b.REV.14.13.4">Josari moarũgũboariarã, to cõrone u̶su̶sãjaru̶arãma ĩna.</s>
      <s id="b.REV.14.13.5">Õ vecaju̶ ĩna ejarone, josare ĩna tãmu̶orere masicõari ĩnare vaja yiru̶cu̶mi Dios —yi ocaruyucami Esp'iritu Santo.</s>
     </seg>
     <seg type="verse" id="b.REV.14.14">
      <s id="b.REV.14.14.1">To ĩ yiro bero, buerigaseri quẽnaro botise ĩacaju̶ yu̶.</s>
      <s id="b.REV.14.14.2">Ti joere masu̶re bajiro rujigu̶re ĩacaju̶.</s>
      <s id="b.REV.14.14.3">Ĩ ru̶joare oro bedo jeocami.</s>
      <s id="b.REV.14.14.4">Jariase bu̶jariasere cu̶ocami.</s>
     </seg>
     <seg type="verse" id="b.REV.14.15">
      <s id="b.REV.14.15.1">Gãji ángel Diore rũ̶cu̶bu̶oriaviju̶ ĩ budiro ĩacaju̶ yu̶.</s>
      <s id="b.REV.14.15.2">Buerigaseri joeju̶ ñagũ̶re ruyugoaro ado bajiro goticami: —Ote rica bu̶cu̶acoaju̶.</s>
      <s id="b.REV.14.15.3">To bajiri ricare jasurejuaaya —ĩre yigoticami ángel.</s>
     </seg>
     <seg type="verse" id="b.REV.14.16">
      <s id="b.REV.14.16.1">To ĩ yisere ajicõari, buerigaseri joeju̶ ñagũ̶, quẽnase rĩne besecõari, jasurejuacami.</s>
     </seg>
     <seg type="verse" id="b.REV.14.17">
      <s id="b.REV.14.17.1">To ĩ yiro bero, õ vecaju̶ Diore rũ̶cu̶bu̶oriaviju̶ gãji ángel budiadicami quẽna.</s>
      <s id="b.REV.14.17.2">Ĩ quẽne, jariase bu̶jariasere cu̶ocami.</s>
     </seg>
     <seg type="verse" id="b.REV.14.18">
      <s id="b.REV.14.18.1">Ĩ bero, vadicami gãji ángel.</s>
      <s id="b.REV.14.18.2">Diore rũ̶cu̶bu̶orã, ĩna soemu̶oriaju̶ tu̶ju̶ ñar'i, jeare codegu̶ ñacami.</s>
      <s id="b.REV.14.18.3">Diore rũ̶cu̶bu̶oriaviju̶ budiadicõari, jariase cu̶ogu̶re ruyugoaro ado bajise goticami: —Macaru̶cu̶roaye u̶ye ñicoaju̶.</s>
      <s id="b.REV.14.18.4">To bajiri mu̶ jariase rãca jasurejuaaya —yigoticami.</s>
     </seg>
     <seg type="verse" id="b.REV.14.19">
      <s id="b.REV.14.19.1">To ĩ yisere ajicõari, ti rica rojosere jasurejuacami.</s>
      <s id="b.REV.14.19.2">Juacõari, ti oco rijerotiju̶ju̶ cũcami.</s>
      <s id="b.REV.14.19.3">“Masa rojose ĩna yisere ĩajũnisinicõari, bu̶to rojose ĩnare yiru̶cu̶mi Dios”, yire ũni ñacaju̶ ti.</s>
     </seg>
     <seg type="verse" id="b.REV.14.20">
      <s id="b.REV.14.20.1">Maca soju̶aju̶ cu̶daabocama, u̶yere.</s>
      <s id="b.REV.14.20.2">Ĩna cu̶daaborone, u̶ye oco ñaboasene ri'i godovedicõa yujacaju̶.</s>
      <s id="b.REV.14.20.3">Trescientos kilómetros yoaro ri'i ũmayucaju̶.</s>
      <s id="b.REV.14.20.4">To bajicõari, caballo ru̶joa tu̶sariju̶ cõro ũ̶cu̶aro ũmayucaju̶.</s>
     </seg>
    </div>
    <div type="chapter" id="b.REV.15">
     <seg type="verse" id="b.REV.15.1">
      <s id="b.REV.15.1.1">Tiju̶ bero, quẽna õ vecaju̶ ĩaĩañamani güiose ĩacaju̶ yu̶.</s>
      <s id="b.REV.15.1.2">Ángel mesa, cojomo cõro ju̶a jẽnituarirãcu̶ ñarã ñacama.</s>
      <s id="b.REV.15.1.3">“Bero, adi macaru̶cu̶roanare cojomo cõro ju̶a jẽnituarorãcaji ricati rĩne rojose yiru̶arãma” Dios ĩ yicũriarã ñacama.</s>
      <s id="b.REV.15.1.4">“Ĩna su̶orine yu̶re ajiterãre rojose ĩnare yirotijeocõaru̶cu̶ja yu̶” yigu̶, ĩ yire ñacaju̶.</s>
     </seg>
     <seg type="verse" id="b.REV.15.2">
      <s id="b.REV.15.2.1">Riaga jairisa oco botirisa ñacõari, quẽnaro ruyurisa ĩacaju̶ yu̶.</s>
      <s id="b.REV.15.2.2">To bajicõari, jea vu̶sarisa ñacaju̶.</s>
      <s id="b.REV.15.2.3">Tiya tu̶ju̶ masa rũ̶gõcama.</s>
      <s id="b.REV.15.2.4">Ĩna ñacama güiogu̶re, moa riagaju̶ majadicacu̶re, to yicõari, ĩre bajigu̶ ĩna quẽnorujeocacu̶re ajibeticana.</s>
      <s id="b.REV.15.2.5">Ĩna riovecarire güiogu̶ ya número ucatu ecobeticana ñacama.</s>
      <s id="b.REV.15.2.6">Arpa vãme cu̶tise jabasare Dios ĩ ĩsire cu̶ocama ĩna.</s>
     </seg>
     <seg type="verse" id="b.REV.15.3">
      <s id="b.REV.15.3.1">Moisés, Dios ĩ bojasere yimasir'i ĩ basamasirere, to yicõari, oveja macu̶re bajiro rijabosacacu̶ ĩ basacatire tu̶oĩacõari, ado bajiro Diore basacama: —Mu̶ ñaja yu̶a u̶ju̶, ñajediro masijeogu̶.</s>
      <s id="b.REV.15.3.2">Ñimu̶ju̶a gãji mu̶re bajiro masigũ̶ magũ̶mi.</s>
      <s id="b.REV.15.3.3">Ĩaĩañamanire, to yicõari, ñajediro quẽnase mu̶ yirere tu̶oĩacõari, “Quẽnaro yiyuja” mu̶re yaja yu̶a.</s>
      <s id="b.REV.15.3.4">Masare quẽnaro riojo yigu̶ ñaja mu̶.</s>
      <s id="b.REV.15.3.5">To bajicõari, mu̶ yirore bajiro yigu̶ ñaja mu̶.</s>
      <s id="b.REV.15.3.6">Adi macaru̶cu̶ro ñarã jediro u̶ju̶ ñaja mu̶.</s>
     </seg>
     <seg type="verse" id="b.REV.15.4">
      <s id="b.REV.15.4.1">Mu̶re güijediru̶arãma masa.</s>
      <s id="b.REV.15.4.2">Mu̶re güirãne, “Rẽtoro masigũ̶ ñaami” mu̶re yirũ̶cu̶bu̶oru̶arãma.</s>
      <s id="b.REV.15.4.3">Mu̶ sĩgũ̶ne ñaja cojoji rojose yiĩabecu̶.</s>
      <s id="b.REV.15.4.4">Quẽnaro riojo yigu̶ mu̶ ñajare, mu̶re quẽnaro rũ̶cu̶bu̶oru̶arãma adi macaru̶cu̶roana jediro —Diore yibasacama.</s>
     </seg>
     <seg type="verse" id="b.REV.15.5">
      <s id="b.REV.15.5.1">To bajiro ĩna yibasaro bero, õ vecaju̶ Diore rũ̶cu̶bu̶oriavi ti jãnasere ĩacaju̶ yu̶.</s>
      <s id="b.REV.15.5.2">To yicõari, Dios ĩ ñarisõa ti jãnasere ĩacaju̶ yu̶.</s>
     </seg>
     <seg type="verse" id="b.REV.15.6">
      <s id="b.REV.15.6.1">Diore rũ̶cu̶bu̶oriaviju̶ cojomo cõro ju̶a jẽnituarirãcu̶ ángel mesa, “Adi macaru̶cu̶roju̶ rojose yu̶re yibosaru̶arãma” Dios ĩ yicũriarã, ĩna budisere ĩacaju̶ yu̶.</s>
      <s id="b.REV.15.6.2">Sudi u̶eri mani quẽnaro botise sãñacama ĩna.</s>
      <s id="b.REV.15.6.3">To yicõari, orone ĩna quẽnoria gaserore cotitẽroju̶ tu̶sarigaserore vẽñacama.</s>
     </seg>
     <seg type="verse" id="b.REV.15.7">
      <s id="b.REV.15.7.1">To yicõari, babaricãrãcu̶ ĩaĩañamana rãcagu̶, sĩgũ̶, cojomo cõro ju̶a jẽnituarirãcu̶ ángel mesare tocãrãcu̶rene orone ĩna quẽnoriabajari, masare rojose Dios ĩ yiroti jũ̶mu̶ro sãñaribajarire ĩnare ĩsicami.</s>
      <s id="b.REV.15.7.2">Dios ñaami ñacõa ñarũgũrocu̶.</s>
     </seg>
     <seg type="verse" id="b.REV.15.8">
      <s id="b.REV.15.8.1">Tibajari ĩnare ĩ ĩsirone, “Quẽnarẽtogũ̶ ñaja yu̶” Dios ĩ yiĩose, ĩ masise quẽne, jea bueri buejũ̶mu̶coacaju̶ Diore rũ̶cu̶bu̶oriavi yuja.</s>
      <s id="b.REV.15.8.2">Ñimu̶ju̶a ti buerone, sãjariaro manicami.</s>
      <s id="b.REV.15.8.3">Cojomo cõro ju̶a jẽnituarirãcu̶ ángel mesa rojose yirona, ĩna yigajanobetone, ñimu̶ju̶a sãjariaro manicami, Diore rũ̶cu̶bu̶oriaviju̶re maji.</s>
     </seg>
    </div>
    <div type="chapter" id="b.REV.16">
     <seg type="verse" id="b.REV.16.1">
      <s id="b.REV.16.1.1">Diore rũ̶cu̶bu̶oriavi ti bueñarone, ti viju̶ne ocaruyusere ajicaju̶ yu̶ quẽna.</s>
      <s id="b.REV.16.1.2">Cojomo cõro ju̶a jẽnituarirãcu̶ ángel mesare ado bajiro goti ocaruyucaju̶ ti: —Masa rojose ĩna tãmu̶orotire yirã, mu̶a cu̶oribajarire adi macaru̶cu̶ro joeju̶ yuejeoya.</s>
      <s id="b.REV.16.1.3">Ti ñaja masa rojose ĩna yisere yu̶ ĩatese —yi ocaruyucaju̶.</s>
     </seg>
     <seg type="verse" id="b.REV.16.2">
      <s id="b.REV.16.2.1">To ti yirone, ñasu̶ogu̶ ángel ĩ cu̶oribajare adi macaru̶cu̶ro joeju̶ yuejeocami.</s>
      <s id="b.REV.16.2.2">To bajiro ĩ yirone, güiogu̶, moa riagaju̶ majadicacu̶re bajigu̶ ĩna quẽnorujeocacu̶re rũ̶cu̶bu̶ocõari, ĩ vãme ucatu ecocanare ĩna ruju̶rire bu̶to jũnise cãmi joe jeacaju̶.</s>
     </seg>
     <seg type="verse" id="b.REV.16.3">
      <s id="b.REV.16.3.1">Quẽna ĩ beroagu̶ ángel, ĩ cu̶oribajare moa riagaju̶ yuerearodecami.</s>
      <s id="b.REV.16.3.2">Ĩ yuerearoderone, ri'i godovedicoacaju̶ oco.</s>
      <s id="b.REV.16.3.3">To bajicõari rijar'i ri'ire bajise ñacaju̶ ti.</s>
      <s id="b.REV.16.3.4">To bajiro ti bajirone, tiyaju̶ ñaboariarã jediro rijajedicoacama.</s>
     </seg>
     <seg type="verse" id="b.REV.16.4">
      <s id="b.REV.16.4.1">Ju̶arã berore quẽna gãji ángel ĩ cu̶oribajare, riagariju̶, oco ũmaburigojerire quẽne yuerearodecami.</s>
      <s id="b.REV.16.4.2">To ĩ yirone, ri'i godovedicoacaju̶, riagari quẽne.</s>
     </seg>
     <seg type="verse" id="b.REV.16.5">
      <s id="b.REV.16.5.1">To bajise ti bajirone, ángel, oco codegu̶, ado bajiro ocaruyucami, Diore gotigu̶: —Mu̶ ñaja rojose yiĩabecu̶.</s>
      <s id="b.REV.16.5.2">Tirũ̶mu̶ju̶ ñamasir'i ñaboarine, adirũ̶mu̶rire quẽne ñacõa ñagũ̶ ñaja mu̶.</s>
      <s id="b.REV.16.5.3">Masa rojose ĩna yisere ĩajũnisinicõari, “Ocore, ri'i godoveocõaca” mu̶ yijama, quẽnaja.</s>
     </seg>
     <seg type="verse" id="b.REV.16.6">
      <s id="b.REV.16.6.1">Masare mu̶ yarãre sĩacama ĩna.</s>
      <s id="b.REV.16.6.2">Mu̶re gotirẽtobosarimasare quẽne, to bajirone yicama ĩna.</s>
      <s id="b.REV.16.6.3">To bajiri, “Ri'i idiato ĩna rojose yicana” mu̶ yijama, quẽnaja —yi ocaruyucami ángel, oco coderimasu̶.</s>
     </seg>
     <seg type="verse" id="b.REV.16.7">
      <s id="b.REV.16.7.1">To ĩ yi ocaruyusere ajicõari, Diore rũ̶cu̶bu̶orã ĩna soemu̶oriaju̶ cu̶toju̶ quẽne ado bajise ocaruyucaju̶, Diore gotiro: —Riojo ñaja.</s>
      <s id="b.REV.16.7.2">To bajirone bajiaja.</s>
      <s id="b.REV.16.7.3">Yu̶a u̶ju̶, masijeogu̶ ñaja mu̶.</s>
      <s id="b.REV.16.7.4">To bajigu̶ ñari, masa rojose ĩna yise vajare, riojo vaja yaja mu̶ —yi ocaruyucaju̶.</s>
     </seg>
     <seg type="verse" id="b.REV.16.8">
      <s id="b.REV.16.8.1">Ĩna bero babaricãrãcu̶ tu̶sacu̶ ángel, ĩ cu̶oribajare muiju joere yuejeocami.</s>
      <s id="b.REV.16.8.2">To ĩ yirone, ĩ asise rãca masare soecami muiju.</s>
     </seg>
     <seg type="verse" id="b.REV.16.9">
      <s id="b.REV.16.9.1">Ĩnare ĩ soeboajaquẽne, rojose ĩna yisere yitu̶jabeticama.</s>
      <s id="b.REV.16.9.2">To bajicõari, masirẽtogũ̶re Diore rũ̶cu̶bu̶obeticõari, rojose ñagõmacacama ĩna.</s>
     </seg>
     <seg type="verse" id="b.REV.16.10">
      <s id="b.REV.16.10.1">Ĩna bero, cojomo cõro tu̶sacu̶ ángel ĩ cu̶oribajare, güiogu̶ moa riagaju̶ majadicacu̶, rotigu̶ ĩ rujiri cũmuro joere yuejeocami.</s>
      <s id="b.REV.16.10.2">To ĩ yirone, güiogu̶ ĩ rotirã ĩna ñari sita jedirone rẽtiacoacaju̶.</s>
      <s id="b.REV.16.10.3">To bajiri, rojose tãmu̶orã ñari, visiorã, ĩna ñemerori cũnicama ĩna.</s>
     </seg>
     <seg type="verse" id="b.REV.16.11">
      <s id="b.REV.16.11.1">To bajiboarine, rojose ĩna yisere yitu̶jabeticama ĩna.</s>
      <s id="b.REV.16.11.2">“Rojose tãmu̶oato” Dios ĩnare ĩ yijare, ĩre rojose ñagõmacacama ĩna.</s>
     </seg>
     <seg type="verse" id="b.REV.16.12">
      <s id="b.REV.16.12.1">Ĩna bero cojomo cõro coja jẽnituarirãcu̶ tu̶sacu̶ ángel ĩ cu̶oribajare, Éufrates vãme cu̶tiyaju̶ yuerearodecami.</s>
      <s id="b.REV.16.12.2">To ĩ yirone, oco manicoacaju̶, “Muiju ĩ jiadoju̶a vaná, u̶jarã jẽato” yiro.</s>
     </seg>
     <seg type="verse" id="b.REV.16.13">
      <s id="b.REV.16.13.1">To ĩ yiro bero, vãtia tũjare bajirã ñarãre idiarã ĩacaju̶ yu̶.</s>
      <s id="b.REV.16.13.2">Sĩgũ̶, gu̶sore bajigu̶ ñagũ̶ro riseju̶ budiadicami.</s>
      <s id="b.REV.16.13.3">Güiogu̶, moa riagaju̶ majadicacu̶, riseju̶ budiadicami gãji.</s>
      <s id="b.REV.16.13.4">“Diore gotirẽtobosarimasu̶ ñaja yu̶” yitogu̶, riseju̶ budiadicami gãji.</s>
      <s id="b.REV.16.13.5">Ĩne ñacami sita tũcuroju̶ joe jeadicacu̶.</s>
     </seg>
     <seg type="verse" id="b.REV.16.14">
      <s id="b.REV.16.14.1">To bajiri, adi macaru̶cu̶roana u̶jarã ñajedirore rẽocõari, masirẽtogũ̶ Dios masare ĩ beserirũ̶mu̶ ti ejaro, Dios yarã rãca ĩna gãmerã quẽarotire yirã, vacama.</s>
      <s id="b.REV.16.14.2">Ĩna ñacama ĩaĩañamani yiĩorũgũrã.</s>
     </seg>
     <seg type="verse" id="b.REV.16.15">
      <s id="b.REV.16.15.1">Ĩ sĩaecoroto rĩjoro ado bajiro yicami Cristo: “Quẽnaro ajiya mu̶a.</s>
      <s id="b.REV.16.15.2">‘To cõro ejaru̶cu̶ja yu̶’ juarudirimasu̶ ĩ yigotibetire bajiro tudiejaru̶cu̶ja yu̶.</s>
      <s id="b.REV.16.15.3">To bajiro yu̶ bajirotire ĩ masicõa ñajama, yu̶ tudiejaro, variquẽnaru̶cu̶mi.</s>
      <s id="b.REV.16.15.4">Masiritigu̶ju̶ama, sudi magũ̶ gãjerã ĩna ĩaro rĩjoroju̶a bojonegũ̶re bajiro bajiru̶cu̶mi”, yicami Cristo, ĩ sĩaecoroto rĩjoro.</s>
     </seg>
     <seg type="verse" id="b.REV.16.16">
      <s id="b.REV.16.16.1">To bajiri, Hebreo oca rãca Armagedón vãme cu̶toju̶ u̶jarãre rẽocama vãtia.</s>
     </seg>
     <seg type="verse" id="b.REV.16.17">
      <s id="b.REV.16.17.1">To bajiri, cojomo cõro coja jẽnituarirãcu̶ beroagu̶, ĩ ñacami tu̶sagu̶ ángel.</s>
      <s id="b.REV.16.17.2">Ĩ cu̶oribajare õ vecaju̶ yuebatecami.</s>
      <s id="b.REV.16.17.3">To ĩ yirone, õ vecaju̶ Diore rũ̶cu̶bu̶oriaviju̶ rotigu̶ ĩ rujiri cũmuroju̶ ado bajiro ruyugoaro ocaruyucaju̶: —To cõrone ñaja yuja —yi ocaruyucaju̶, õ vecaju̶.</s>
     </seg>
     <seg type="verse" id="b.REV.16.18">
      <s id="b.REV.16.18.1">To ĩ yirone, bu̶to bu̶jo yabecõari, jacami.</s>
      <s id="b.REV.16.18.2">To bajicõari, güiose ocaruyucaju̶.</s>
      <s id="b.REV.16.18.3">To bajicõari, sita bu̶to sabecaju̶.</s>
      <s id="b.REV.16.18.4">Adi macaru̶cu̶roana ĩna sabe ecoriaro rẽtoro sabecaju̶.</s>
     </seg>
     <seg type="verse" id="b.REV.16.19">
      <s id="b.REV.16.19.1">Ti saberone, jairimaca, Babilonia vãme cu̶ti maca, idiaju̶ baterũ̶gũ̶caju̶.</s>
      <s id="b.REV.16.19.2">To bajicõari, adi macaru̶cu̶roaye macari jediro sita ti saberone, vẽjajedicoacaju̶.</s>
      <s id="b.REV.16.19.3">Babilonia macana rojose ĩna yimasirere masiritibeticõari, bu̶to rojose ĩnare yicami Dios yuja.</s>
     </seg>
     <seg type="verse" id="b.REV.16.20">
      <s id="b.REV.16.20.1">To bajicõari, yucú̶yoari, gũ̶tayucu̶ri quẽne yayijedicoacaju̶.</s>
     </seg>
     <seg type="verse" id="b.REV.16.21">
      <s id="b.REV.16.21.1">To bajicõari, õ vecaye oco vetacujiri vẽjacaju̶.</s>
      <s id="b.REV.16.21.2">Cuarenta kilos rẽtoro rũ̶cu̶ricujiri ñacaju̶ ti.</s>
      <s id="b.REV.16.21.3">Tire tãjo ecocõari, bu̶to rojose Diore ñagõmacacama masa.</s>
     </seg>
    </div>
    <div type="chapter" id="b.REV.17">
     <seg type="verse" id="b.REV.17.1">
      <s id="b.REV.17.1.1">To yicõari, cojomo cõro ju̶a jẽnituarirãcu̶ ángel mesa rãcagu̶ orobaja cu̶ocacu̶ yu̶ tu̶ju̶ ejacami.</s>
      <s id="b.REV.17.1.2">Ejacõari, ado bajiro yu̶re goticami: —Adoju̶a vayá.</s>
      <s id="b.REV.17.1.3">Riaga jairisa tu̶ju̶ ñagõ, jãjarã ũ̶mu̶a rãca ajeriarã cu̶tigo rojose so tãmu̶orotire mu̶re ĩoru̶ yaja.</s>
     </seg>
     <seg type="verse" id="b.REV.17.2">
      <s id="b.REV.17.2.1">To bajiro rojose yigo ñari, adi macaru̶cu̶roanare, ĩna u̶jarãre quẽne, rojose ĩnare yimecu̶orũgũamo —yu̶re yicami ángel.</s>
     </seg>
     <seg type="verse" id="b.REV.17.3">
      <s id="b.REV.17.3.1">To ĩ yirone, Esp'iritu Santo ĩ masise su̶orine ado bajise ĩacaju̶ yu̶: Masa manoju̶ yu̶re ãmiacami ángel.</s>
      <s id="b.REV.17.3.2">Toju̶ ejacõari, güiogu̶ sũagũ̶re ĩacaju̶.</s>
      <s id="b.REV.17.3.3">Ĩ joere jesacamo rõmio.</s>
      <s id="b.REV.17.3.4">So jesagu̶re Dios ĩ ĩateri vãme ucature tuyacaju̶.</s>
      <s id="b.REV.17.3.5">Cojomo cõro ju̶a jẽnituarirãca ru̶joari cu̶ticami.</s>
      <s id="b.REV.17.3.6">To bajicõari, ju̶aãmo cõro jotari cu̶ticami.</s>
     </seg>
     <seg type="verse" id="b.REV.17.4">
      <s id="b.REV.17.4.1">Ĩ joe jesago, sũariase sudiro sãñacamo.</s>
      <s id="b.REV.17.4.2">Gajeyeũni jairo vaja cu̶ti cu̶ocamo so.</s>
      <s id="b.REV.17.4.3">Ti ñacaju̶ oro, to yicõari gũ̶ta jairo vaja cu̶ti, perla vãme cu̶ti quẽne.</s>
      <s id="b.REV.17.4.4">To yicõari, orobaja cu̶ocamo.</s>
      <s id="b.REV.17.4.5">Tibajare rojose so yise sãñacaju̶.</s>
     </seg>
     <seg type="verse" id="b.REV.17.5">
      <s id="b.REV.17.5.1">So riovecare masa ĩna masibeti vãme ucatu ecorio ñacamo.</s>
      <s id="b.REV.17.5.2">Ado bajiro goticaju̶ ti vãme: “Jairimaca Babilonia vãme cu̶tigo ñaamo adio.</s>
      <s id="b.REV.17.5.3">So su̶orine jediro rojose masa ĩna yijare, ‘Ajeriarã cu̶tirã jaco’ to yicõari, ‘Rojose jediro jaco ñaamo’ ” yirivãme ñacaju̶ so rioveca tuyari vãme.</s>
     </seg>
     <seg type="verse" id="b.REV.17.6">
      <s id="b.REV.17.6.1">To bajicõari, “Adione ñaamo Dios yarãre sĩario, to yicõari, Jesúre ajitirũ̶nu̶ tu̶jamenare sĩavariquẽnagõ”, yiĩamasicaju̶ yu̶.</s>
      <s id="b.REV.17.6.2">“Rojogo masu ñaamo” yiĩamasicõari, no yimasibeticaju̶ yu̶.</s>
     </seg>
     <seg type="verse" id="b.REV.17.7">
      <s id="b.REV.17.7.1">To bajiro yu̶ bajirone, ado bajiro yu̶re goticami ángel: —Sore mu̶ ĩase, masa ĩna masibeticatire, mu̶ masirotire yigu̶, mu̶re gotimasiogũ̶ yaja yu̶: Güiogu̶, cojomo cõro ju̶a jẽnituarirãca ru̶joari cu̶ticõari, ju̶aãmocãrãca jotari cu̶tigu̶, sore ĩ ãmisere mu̶ ĩajama, ado bajiro yire ũni ñaja:</s>
     </seg>
     <seg type="verse" id="b.REV.17.8">
      <s id="b.REV.17.8.1">Güiogu̶, mu̶ ĩagũ̶, tirũ̶mu̶ju̶ ñacami maji.</s>
      <s id="b.REV.17.8.2">Adirũ̶mu̶rirema ruyubeami yuja.</s>
      <s id="b.REV.17.8.3">To bajiboarine, rojose tãmu̶otu̶jabetiriaroju̶ Dios ĩre ĩ rocaroto rĩjoro, tu̶sabetigojeju̶ ñar'i joe jeamu̶jadiru̶cu̶mi.</s>
      <s id="b.REV.17.8.4">Ĩ joe jeasere ĩacõari, ĩre ĩau̶caru̶arãma masa.</s>
      <s id="b.REV.17.8.5">Ĩna ñaru̶arãma adi macaru̶cu̶rore Dios ĩ rujeoroto rĩjoroju̶ paperatuti ucagu̶, “Ado cõro ñaru̶arãma catirona” ĩ yiucabetiriarã.</s>
     </seg>
     <seg type="verse" id="b.REV.17.9">
      <s id="b.REV.17.9.1">Quẽnaro ajigu̶rema, ajimasirene ñaja.</s>
      <s id="b.REV.17.9.2">Cojomo cõro ju̶a jẽnituarirãca ru̶joari cu̶tigu̶ mu̶ ĩagũ̶, cojomo cõro ju̶a jẽnituarirãca burori ñasere ĩoro bajiaja.</s>
      <s id="b.REV.17.9.3">Ti burori ñaja, ajeriarã cu̶tigo so ñariburori.</s>
      <s id="b.REV.17.9.4">Gajeye cojomo cõro ju̶a jẽnituarirãca ru̶joari ti ñajama, tiari ñaro cõrone u̶jarã ĩna ñasere ĩoro bajiaja.</s>
     </seg>
     <seg type="verse" id="b.REV.17.10">
      <s id="b.REV.17.10.1">Jẽre cojomo cõro bajireacoariarãma u̶jarã ñaboariarã.</s>
      <s id="b.REV.17.10.2">To bajiboarine ju̶arã ru̶yaama.</s>
      <s id="b.REV.17.10.3">Sĩgũ̶ adirũ̶mu̶rire rotigu̶ ñaami.</s>
      <s id="b.REV.17.10.4">Ĩ bero rotirocu̶, ruyubeami maji.</s>
      <s id="b.REV.17.10.5">To bajiboarine yoaro rotibetiru̶cu̶mi.</s>
     </seg>
     <seg type="verse" id="b.REV.17.11">
      <s id="b.REV.17.11.1">Tirũ̶mu̶ju̶re ñaboar'i güiogu̶ sũagũ̶, yucu̶rirema ñabetiboarine, rotigu̶ ñaru̶cu̶mi.</s>
      <s id="b.REV.17.11.2">Cojomo cõro ju̶a jẽnituarirãcu̶ u̶jarã ñarã rãcagu̶ne tudicaticõari, Dios ĩ rocaroto rĩjoro, rotitu̶saru̶cu̶mi.</s>
     </seg>
     <seg type="verse" id="b.REV.17.12">
      <s id="b.REV.17.12.1">Ju̶aãmo cõro jotari mu̶ ĩase, ju̶aãmocãrãcu̶ u̶jarã ĩna ñasere ĩoro bajiaja.</s>
      <s id="b.REV.17.12.2">Masare rotisu̶obeama maji.</s>
      <s id="b.REV.17.12.3">Bero güiogu̶ sũagũ̶ ĩ rotirirũ̶mu̶rire ĩna quẽne yoaro meaca rotirã ñaru̶arãma.</s>
     </seg>
     <seg type="verse" id="b.REV.17.13">
      <s id="b.REV.17.13.1">Ju̶aãmo cõro u̶jarã ñarã, ĩna jedirone “Güiogu̶ sũagũ̶ manire rotigu̶ ñato”, ĩre yicũru̶arãma.</s>
     </seg>
     <seg type="verse" id="b.REV.17.14">
      <s id="b.REV.17.14.1">To bajiri, oveja macu̶re bajiro rijabosacacu̶ yarã rãca gãmerã quẽaru̶arãma.</s>
      <s id="b.REV.17.14.2">To bajiboarine, oveja macu̶re bajiro rijabosacacu̶ ĩ yarã rãca, ĩna rẽtoro quẽaru̶arãma.</s>
      <s id="b.REV.17.14.3">Gãjerã ñamasurã rẽtoro ñamasugũ̶ ñaami.</s>
      <s id="b.REV.17.14.4">To yicõari, u̶jarãre quẽne u̶ju̶ ñamasugũ̶ ñaami.</s>
      <s id="b.REV.17.14.5">To bajiri, Dios ĩ masise su̶ori ĩre ajitirũ̶nu̶ tu̶jamena ñaama ĩna, ĩ yarã —yu̶re yigoticami ángel.</s>
     </seg>
     <seg type="verse" id="b.REV.17.15">
      <s id="b.REV.17.15.1">To yicõari, gajeye ado bajiro yu̶re goticami ángel: —Ajeriarã cu̶tigo so ñaroju̶ riagari mu̶ ĩase, masa ñaama ĩna.</s>
      <s id="b.REV.17.15.2">Tocãrãca macana, cojo masa jũna ru̶yabeto, to yicõari, cojo sita ru̶yabetoana ñaama ĩna.</s>
     </seg>
     <seg type="verse" id="b.REV.17.16">
      <s id="b.REV.17.16.1">Dioju̶ama, “Ado bajiro yito mani” ĩna yitu̶oĩarotire ĩnare yiru̶cu̶mi.</s>
      <s id="b.REV.17.16.2">To bajiro ĩ yijare, ju̶aãmo cõro ñarã u̶jarã, sĩgũ̶re bajiro tu̶oĩacõari, güiogu̶ sũagũ̶re, “Manire rotigu̶ ñato”, ĩre yicũru̶arãma ĩna.</s>
      <s id="b.REV.17.16.3">Ĩ rãca ñacõari, ajeriarã cu̶tigore ĩateru̶arãma ĩna.</s>
      <s id="b.REV.17.16.4">So ye jedirore ẽmaru̶arãma.</s>
      <s id="b.REV.17.16.5">To yicõari, so ruju̶re baru̶arãma.</s>
      <s id="b.REV.17.16.6">So gõarema, jeameju̶ soerearu̶arãma ĩna.</s>
      <s id="b.REV.17.16.7">To bajiro ĩna yijama, Dios ĩ tu̶oĩariarore bajiro yirã yiru̶arãma.</s>
     </seg>
     <seg type="verse" id="b.REV.17.18">
      <s id="b.REV.17.18.1">Ajeriarã cu̶tigo mu̶ ĩase, jairimaca Babilonia vãme cu̶ti maca ti ñasere ĩoro bajiaja.</s>
      <s id="b.REV.17.18.2">Ti macana u̶ju̶, gaje macariana u̶jarãre rotiru̶cu̶mi —yu̶re yigoticami ángel.</s>
     </seg>
    </div>
    <div type="chapter" id="b.REV.18">
     <seg type="verse" id="b.REV.18.1">
      <s id="b.REV.18.1.1">To ĩ yiro bero, õ vecaju̶ gãji ángel bu̶to yaagu̶ ĩ rujiadirere ĩacaju̶ yu̶.</s>
      <s id="b.REV.18.1.2">To bajiro bajigu̶ ĩ ñajare, adi macaru̶cu̶ro busujedicoacaju̶.</s>
      <s id="b.REV.18.1.3">To bajicõari, gãjerã ángel mesare rotigu̶ ñacami.</s>
     </seg>
     <seg type="verse" id="b.REV.18.2">
      <s id="b.REV.18.2.1">Ruyugoaro ado bajiro ñagõcami: —Jairimaca, Babilonia vãme cu̶tiboaria maca yayicoato yaja.</s>
      <s id="b.REV.18.2.2">Ti macana masa bajireajediroana yama.</s>
      <s id="b.REV.18.2.3">Vãtia ĩna ñarimaca ñaru̶aroja.</s>
      <s id="b.REV.18.2.4">To bajicõari, vu̶rã ñajediro, roacu̶ose barã ĩna ñaro ñaru̶aroja yuja.</s>
     </seg>
     <seg type="verse" id="b.REV.18.3">
      <s id="b.REV.18.3.1">Babilonia macana bu̶to rojose ĩna yisere ĩacõari, rojose yama gãjerã quẽne.</s>
      <s id="b.REV.18.3.2">To yicõari, adi macaru̶cu̶ro ñarã u̶jarã, rojose rõmia rãca ajeriarã cu̶tiama.</s>
      <s id="b.REV.18.3.3">Babilonia macana bu̶to ĩna gajeyeũni bojatu̶jabetijare, ĩnare gajeyeũni ĩsicõari, gãjoa bu̶jarũgũama gaje macariana.</s>
      <s id="b.REV.18.3.4">Babilonia macana to bajiro yirũgũrã ĩna ñajare, ĩnare rearu̶cu̶mi Dios —yu̶re yigoticami ángel.</s>
     </seg>
     <seg type="verse" id="b.REV.18.4">
      <s id="b.REV.18.4.1">To yicõari, õ vecaju̶ ado bajiro yu̶re goti ocaruyucami Dios: —Ti macana rãca ñabesa.</s>
      <s id="b.REV.18.4.2">To bajicõari, rojose ĩna yirore bajiro yibesa, “Rojose ĩna tãmu̶orore bajiro rojose tãmu̶orobe” yirã.</s>
     </seg>
     <seg type="verse" id="b.REV.18.5">
      <s id="b.REV.18.5.1">Ti macana bu̶to rojose ĩna yisere masiritibeaja yu̶ —yi ocaruyucami Dios.</s>
     </seg>
     <seg type="verse" id="b.REV.18.6">
      <s id="b.REV.18.6.1">To yicõari, rojose yironaju̶are ado bajise goti ocaruyucami Dios: —Gãjerãre rojose ĩna yise vaja, bu̶tobu̶sa rojose ĩnare yiba mu̶a.</s>
     </seg>
     <seg type="verse" id="b.REV.18.7">
      <s id="b.REV.18.7.1">Ti macana jairo gajeyeũni cu̶orã ñaama ĩna.</s>
      <s id="b.REV.18.7.2">Diseju̶a ru̶yabeaja ĩnare.</s>
      <s id="b.REV.18.7.3">“U̶jarã ñaja mani” yiboama.</s>
      <s id="b.REV.18.7.4">“Manaju̶a rijaveoriarãre bajiro su̶tiritibetiru̶arãja mani” yiboama.</s>
      <s id="b.REV.18.7.5">“Rojose tãmu̶omenane, quẽnaro ñacõa ñaru̶arãja mani” yirã ñaboarine, bu̶to rojose yirã ĩna ñajare, bu̶to rojose ĩnare yiru̶cu̶ja —yi ocaruyucami Dios.</s>
     </seg>
     <seg type="verse" id="b.REV.18.8">
      <s id="b.REV.18.8.1">—To bajiri cojorũ̶mu̶ne bu̶to rojose yiecoru̶arãma.</s>
      <s id="b.REV.18.8.2">Sĩgũ̶ri rijayene bajirearu̶arãma.</s>
      <s id="b.REV.18.8.3">Gãjerã, ñione rijaru̶arãma.</s>
      <s id="b.REV.18.8.4">Gãjerã bu̶to su̶tiritiru̶arãma.</s>
      <s id="b.REV.18.8.5">Gãjerã jeameju̶ soe ecoru̶arãma.</s>
      <s id="b.REV.18.8.6">To yicõari, ti macare soereajeocõaru̶cu̶ja.</s>
      <s id="b.REV.18.8.7">Rẽtoro masigũ̶ ñari, to bajiro rojose ĩnare yiru̶cu̶ja —yi ocaruyucami Dios, mani u̶ju̶.</s>
     </seg>
     <seg type="verse" id="b.REV.18.9">
      <s id="b.REV.18.9.1">—Ti maca buesere ĩacõari, bu̶to su̶tiritiru̶arãma adi macaru̶cu̶roana u̶jarã.</s>
      <s id="b.REV.18.9.2">“Ti macana su̶orine jairo gajeyeũni bu̶jaboacaju̶”, yiotiru̶arãma.</s>
      <s id="b.REV.18.9.3">Ĩna ñaru̶arãma ti macana ñaboariarã rãca bu̶to rojose yirũgũriarã.</s>
     </seg>
     <seg type="verse" id="b.REV.18.10">
      <s id="b.REV.18.10.1">Ti macana rãca rojose tãmu̶oru̶amena, sõju̶ne tujaru̶arãma ĩna, tire güirã.</s>
      <s id="b.REV.18.10.2">Otirãne, ado bajiro yiru̶arãma ĩna: “¡Abe!</s>
      <s id="b.REV.18.10.3">Jairimaca ñaboaria maca u̶ayayicoaju̶.</s>
      <s id="b.REV.18.10.4">Gaje macari rẽtoro ñamasuri maca ñaboabu̶.</s>
      <s id="b.REV.18.10.5">Ti macana rojose ĩna yise vaja yoaro mene yayicoaju̶ ti.</s>
      <s id="b.REV.18.10.6">Yucu̶rema maaja”, yiñagõru̶arãma adi macaru̶cu̶roana u̶jarã —yi ocaruyucaju̶.</s>
     </seg>
     <seg type="verse" id="b.REV.18.11">
      <s id="b.REV.18.11.1">—Adi macaru̶cu̶roana gajeyeũni ĩsicudirimasa quẽne, ti maca u̶asere ĩacõari, bu̶to su̶tiritiru̶arãma.</s>
      <s id="b.REV.18.11.2">To yicõari, otiru̶arãma ĩna.</s>
      <s id="b.REV.18.11.3">“Ñimu̶ mani juavasere boca juagu̶ magũ̶mi”, yiotiru̶arãma.</s>
     </seg>
     <seg type="verse" id="b.REV.18.12">
      <s id="b.REV.18.12.1">Ĩsiru̶arã ĩna juavase ado cõro ñaboaru̶aroja: oro, plata, gũ̶ta jairo vaja cu̶ti, perla, sudi jairo vaja cu̶ti, to yicõari, yucú̶ quẽnaro su̶tiquẽnase ĩna juare, gajeye marfil vãme cu̶tise rãca ĩna quẽnore, yucú̶ jairo vaja cu̶ti ĩna juare, cõme hierro vãme cu̶ti, to yicõari, bronce vãme cu̶ti juavarũgũboayuma.</s>
     </seg>
     <seg type="verse" id="b.REV.18.13">
      <s id="b.REV.18.13.1">To yicõari, gajeye quẽnase su̶tise ĩna buebatose, to yicõari ĩna ruju̶re ĩna tuse juavarũgũboayuma.</s>
      <s id="b.REV.18.13.2">To yicõari, gajeye canela vãme cu̶ti bare sãvu̶ore, u̶ye oco, u̶ye gatere, trigo vãiaabore, vãiaaboyamani quẽne, ta vecu̶a, oveja, caballo mesa, caballo mesa ĩna tũ̶avato masa ĩna sãñavaticori quẽne juavarũgũboayuma.</s>
      <s id="b.REV.18.13.3">To yicõari, ĩna moarimasa ñaronare quẽne juavarũgũboayuma.</s>
      <s id="b.REV.18.13.4">To bajiboarine ti macagu̶ ñimu̶ju̶a boca juagu̶ ĩ manijare, su̶tiritiru̶arãma ĩna.</s>
     </seg>
     <seg type="verse" id="b.REV.18.14">
      <s id="b.REV.18.14.1">Babilonia macana ñaboacanare tu̶oĩarã, ado bajiro yiru̶arãma ĩna: “Jairo vaja cu̶ti ĩna bavariquẽnaboacati, to yicõari, jediro gajeyeũni jairo vaja cu̶ti ĩna cu̶ovariquẽnaboacati rãcane bajireajedicoajama”, yiru̶arãma —yi ocaruyucaju̶.</s>
     </seg>
     <seg type="verse" id="b.REV.18.15">
      <s id="b.REV.18.15.1">—To bajiri Babilonia macana ñaboariarãre gajeyeũni ĩsicõari, jairo gãjoa bu̶jarũgũboariarã ti maca buemu̶jasere ĩacõari, su̶tiritirã, sõju̶ ĩarũ̶gõru̶arãma ĩna, ti macana rãca rojose tãmu̶oru̶amena.</s>
     </seg>
     <seg type="verse" id="b.REV.18.16">
      <s id="b.REV.18.16.1">Toju̶ ĩarũ̶gõcõari, otirãne, ado bajiro yiru̶arãma: “¡Abe!</s>
      <s id="b.REV.18.16.2">Rojose tãmu̶oaja Babilonia ñaboacati maca.</s>
      <s id="b.REV.18.16.3">Rõmio quẽnaro ruyugore bajiro ñaboacaju̶ ti maca.</s>
      <s id="b.REV.18.16.4">Sudi sũase quẽnase sãñagõre bajiro ñaboacaju̶ ti maca.</s>
      <s id="b.REV.18.16.5">Oro, gũ̶ta jairo vaja cu̶tise, perla vãme cu̶tise, jediro gajeyeũni cu̶ogore bajiro ñaboacaju̶ ti maca.</s>
     </seg>
     <seg type="verse" id="b.REV.18.17">
      <s id="b.REV.18.17.1">To bajiboarine yoaro mene ti macaye ĩna cu̶oboacati quẽne u̶ayayicoaju̶ ti”, yiru̶arãma gajeyeũni ĩsicudirimasa —yi ocaruyucaju̶. —Cũmuari jacase u̶jarã, ĩnare moabosarimasa, cũmua rãca vacõari, ĩsicudirimasa quẽne, sõju̶ ĩajayaru̶arãma ĩna.</s>
     </seg>
     <seg type="verse" id="b.REV.18.18">
      <s id="b.REV.18.18.1">Ti maca u̶aro ti buesere ĩacõari, otirãne, ado bajiro ruyugoaro avasãjayaru̶arãma ĩna: “Ti maca ñaboacati maca cõro gaje maca ñamasuri maca manoja”, yiavasã jayaru̶arãma —yi ocaruyucaju̶.</s>
     </seg>
     <seg type="verse" id="b.REV.18.19">
      <s id="b.REV.18.19.1">—Bu̶to su̶tiritirã ñari, ĩna ru̶joa joere sita majeoru̶arãma ĩna.</s>
      <s id="b.REV.18.19.2">To yicõari, otirãne, ado bajiro yiru̶arãma ĩna: “¡Abe!</s>
      <s id="b.REV.18.19.3">Rojose tãmu̶oaja Babilonia ñaboacati maca.</s>
      <s id="b.REV.18.19.4">Jairimaca ñaboacaju̶ ti maca.</s>
      <s id="b.REV.18.19.5">Mani, jacase cũmuari cu̶orã ĩnare gajeyeũni ĩsicõari, gãjoa jairo bu̶jarũgũboacaju̶ mani.</s>
      <s id="b.REV.18.19.6">Yoaro mene ti maca u̶ajedicoaju̶”, yiru̶arãma ti macare ĩajayarã —yi ocaruyucaju̶.</s>
     </seg>
     <seg type="verse" id="b.REV.18.20">
      <s id="b.REV.18.20.1">Gajeye ado bajiro yi ocaruyucaju̶: —Ti maca u̶asere ĩacõari, variquẽnaña õ vecaju̶ ñarã.</s>
      <s id="b.REV.18.20.2">Ĩ oca mu̶a gotirotire yigu̶, Cristo ĩ cõacana, to yicõari, Diore gotirẽtobosarimasa quẽne, Dios yere ajirã jediro variquẽnaña.</s>
      <s id="b.REV.18.20.3">Ti macana mu̶are rojose yicama ĩna.</s>
      <s id="b.REV.18.20.4">To bajiri, rojose mu̶are ĩna yicati vaja rojose tãmu̶oma ĩna quẽne.</s>
      <s id="b.REV.18.20.5">Ĩna ya macare rocacõami Dios —yi ocaruyucaju̶.</s>
     </seg>
     <seg type="verse" id="b.REV.18.21">
      <s id="b.REV.18.21.1">To yicõari, sĩgũ̶ ángel, gãjerã ángel mesa rẽtoro tĩmagũ̶re ĩacaju̶ yu̶.</s>
      <s id="b.REV.18.21.2">Gũ̶ta jairicare ãmicõari, moa riagaju̶ rocaroacami.</s>
      <s id="b.REV.18.21.3">Trigo vãiaaboria gũ̶ta jairica ñacaju̶ tia.</s>
      <s id="b.REV.18.21.4">To yicõari, ado bajiro yicami: —Gũ̶tare yu̶ rocaroayayiorore bajirone, Babilonia macare yayioru̶cu̶mi Dios.</s>
      <s id="b.REV.18.21.5">To bajiri ju̶aji tudiĩabetiru̶arãma masa.</s>
     </seg>
     <seg type="verse" id="b.REV.18.22">
      <s id="b.REV.18.22.1">Ti macaye arpa vãme cu̶tise ĩna jabasase, to yicõari, tõroari, trompeta ĩna jutise jedirone ajiyamaniru̶aroja.</s>
      <s id="b.REV.18.22.2">Ti maca moarimasa quẽne tudimoabetiru̶arãma ĩna.</s>
      <s id="b.REV.18.22.3">Trigo vãiaaborimasa quẽne, ju̶aji moabetiru̶arãma.</s>
     </seg>
     <seg type="verse" id="b.REV.18.23">
      <s id="b.REV.18.23.1">Ti macaye sĩabusuoriabajari busuboacati quẽne busubetiru̶aroja.</s>
      <s id="b.REV.18.23.2">To yicõari, ãmosiarã ĩna basase ajiyamano ñaru̶aroja ti maca.</s>
      <s id="b.REV.18.23.3">“Gajeyeũni ĩsicudirimasa rẽtoro ñamasurã ñaboacama ti macana” ĩnare yiru̶arãma masa.</s>
      <s id="b.REV.18.23.4">Adi macaru̶cu̶ro ñarã jedirore rojose ĩna ũmato yitorã ñaboacama —yicami gũ̶ta jairicare rocaroacacu̶.</s>
     </seg>
     <seg type="verse" id="b.REV.18.24">
      <s id="b.REV.18.24.1">Quẽna õ vecaju̶ ado bajiro yi ocaruyucaju̶: —Diore gotirẽtobosarimasare, gãjerã Dios yere ajirãre, to yicõari adi macaru̶cu̶ro ñarã jedirore sĩacama ti macana.</s>
      <s id="b.REV.18.24.2">To bajiro ĩna yicati vaja, bu̶to rojose tãmu̶oru̶arãma —yi ocaruyucaju̶.</s>
     </seg>
    </div>
    <div type="chapter" id="b.REV.19">
     <seg type="verse" id="b.REV.19.1">
      <s id="b.REV.19.1.1">Tiju̶ bero, jãjarã õ vecaju̶ ruyugoaro ĩna ocaruyusere ajicaju̶ yu̶.</s>
      <s id="b.REV.19.1.2">Ado bajiro yi ocaruyucama ĩna: —“Quẽnarẽtogũ̶ ñaami Dios mani u̶ju̶” Diore yivariquẽnato mani —yi ocaruyucama ĩna. —Ĩ ñaami rojose tãmu̶otu̶jabetiriaroju̶ mani vaborotire manire yirẽtobosar'i.</s>
      <s id="b.REV.19.1.3">Ĩ ñaami rẽtoro ñamasugũ̶, to yicõari, rẽtoro masigũ̶.</s>
     </seg>
     <seg type="verse" id="b.REV.19.2">
      <s id="b.REV.19.2.1">Masa rojose ĩna yise vaja, “Rojose mu̶are yiru̶cu̶ja yu̶” yir'i ñari, socu̶ mene rojose ĩnare yirũgũami.</s>
      <s id="b.REV.19.2.2">Ajeriarã cu̶tigo ñaboariore rocacõami.</s>
      <s id="b.REV.19.2.3">“Adi macaru̶cu̶ro ñarãre rojose yato Dios” yigo, ĩnare yirocamo so.</s>
      <s id="b.REV.19.2.4">To yicõari, Dios ĩ bojasere yirã ñaboacanare sĩacamo.</s>
      <s id="b.REV.19.2.5">To bajiro so yicatire ĩacõari, ti vaja sore rocacõami —yi ocaruyucama ĩna, õ vecaju̶.</s>
     </seg>
     <seg type="verse" id="b.REV.19.3">
      <s id="b.REV.19.3.1">Quẽna ado bajiro ñagõ ocaruyucama ĩna: —¡Quẽnaro Diore rũ̶cu̶bu̶o variquẽnato mani!</s>
      <s id="b.REV.19.3.2">Babilonia maca u̶ase bueri mu̶jajedibetiru̶aroja —yi ocaruyucama ĩna.</s>
     </seg>
     <seg type="verse" id="b.REV.19.4">
      <s id="b.REV.19.4.1">To bajiro ĩna yi ocaruyurone, Dios, rotigu̶ ĩ rujiri cũmuro rĩjoroju̶a, ĩre rũ̶cu̶bu̶orã, gu̶somuniari tuetuejarũjũcama veinticuatro ñarã, bu̶cu̶rã, to bajicõari, babaricãrãcu̶ ĩaĩañamana quẽne.</s>
      <s id="b.REV.19.4.2">Gãjerã jãjarã ĩna yi ocaruyusere ajicõari, —To bajirone bajiato.</s>
      <s id="b.REV.19.4.3">Diore rũ̶cu̶bu̶o variquẽnaroti ñaja manire —yicu̶dicama ĩna.</s>
     </seg>
     <seg type="verse" id="b.REV.19.5">
      <s id="b.REV.19.5.1">To ĩna yiro bero, u̶ju̶ ya cũmuroju̶ ado bajiro ocaruyucaju̶: —“Quẽnarẽtogũ̶ ñaja mu̶” Diore ĩre yivariquẽnato mani.</s>
      <s id="b.REV.19.5.2">Ñamasurã, ñamasumena quẽne, to bajiro ĩre quẽnaro rũ̶cu̶bu̶o variquẽnato mani —yi ocaruyucaju̶.</s>
     </seg>
     <seg type="verse" id="b.REV.19.6">
      <s id="b.REV.19.6.1">Ti bero yu̶ ajijama, jãjarã ĩna ocaruyurore bajiro yiboasene, oco menirore bajiro ruyugoaro, yicõari, bu̶to bu̶jo ĩ jaro ti bu̶su̶rore bajiro ocaruyucõari, ado bajiro yicaju̶: —Ñajediro masijeogu̶ ñaami Dios, mani u̶ju̶.</s>
      <s id="b.REV.19.6.2">Rojose yirãre reacõari, ĩre ajirã rĩne rotirũgũru̶cu̶mi.</s>
      <s id="b.REV.19.6.3">To bajiri “Quẽnarẽtogũ̶ ñaami” Diore yivariquẽnato mani.</s>
     </seg>
     <seg type="verse" id="b.REV.19.7">
      <s id="b.REV.19.7.1">Oveja macu̶re bajiro rijabosar'i ĩ boserũ̶mu̶ ejacoaju̶.</s>
      <s id="b.REV.19.7.2">To bajiri Diore quẽnaro rũ̶cu̶bu̶o variquẽnato mani, ñamasugũ̶ ĩ ñajare.</s>
      <s id="b.REV.19.7.3">Oveja macu̶re bajiro rijabosar'i manajo ũgõ ñarotirene yirã ĩre ajitirũ̶nu̶rã quẽnaro ĩre ñayuama.</s>
     </seg>
     <seg type="verse" id="b.REV.19.8">
      <s id="b.REV.19.8.1">Sudi gosise, u̶eri mani botise, ĩna sãñarotire ĩnare ĩsimi Dios.</s>
      <s id="b.REV.19.8.2">Ĩna ye sudi u̶eri mani, “Rojose mana ñaama Dios yarã” yiĩore ũni ñacaju̶ ti —yi ocaruyucaju̶ ti.</s>
     </seg>
     <seg type="verse" id="b.REV.19.9">
      <s id="b.REV.19.9.1">Tiju̶ bero, ángel ado bajiro yu̶re yicami: —Mu̶re yu̶ gotisere ucaya: “ ‘Oveja macu̶re bajiro rijabosacacu̶ manajo ũgõ ñarotirene yirã ĩre ajitirũ̶nu̶rã quẽnaro ĩre ĩna ñayuse boserũ̶mu̶re ĩarã vadiato’ yigotiecocana variquẽnaru̶arãma ĩna” yiucaya mu̶ —yu̶re yigoticami ángel. —Ti mu̶re yu̶ gotise, Dios oca riojo ñaja ti —yu̶re yigoticami ángel.</s>
     </seg>
     <seg type="verse" id="b.REV.19.10">
      <s id="b.REV.19.10.1">To ĩ yijare, ĩre rũ̶cu̶bu̶ogu̶, ĩ rĩjoroju̶a gu̶somuniari tuetuejarũjũcaju̶ yu̶.</s>
      <s id="b.REV.19.10.2">To bajiro yu̶ bajirone, ado bajiro yu̶re goticami: —To bajiro yu̶re rũ̶cu̶bu̶obesa.</s>
      <s id="b.REV.19.10.3">Yu̶ quẽne, mu̶re bajirone Dios ĩ bojasere yigu̶ ñaja.</s>
      <s id="b.REV.19.10.4">Jesús oca riojo gotisere ajitirũ̶nu̶ tu̶jamenare bajiro bajigu̶ ñaja yu̶ quẽne.</s>
      <s id="b.REV.19.10.5">To bajiri, Dioju̶are mu̶ rũ̶cu̶bu̶ojama, quẽnaja —yu̶re yigoticami ángel. —Jesús ĩ gotimasiorotire, ti ñaja Diore gotirẽtobosarimasa mu̶a gotimasio variquẽnase —yu̶re yigoticami ángel.</s>
     </seg>
     <seg type="verse" id="b.REV.19.11">
      <s id="b.REV.19.11.1">To ĩ yiro bero, õ vecaju̶ ti jãnasere ĩacaju̶ yu̶.</s>
      <s id="b.REV.19.11.2">Ti jãnarone, caballo botigu̶re ĩacaju̶ yu̶.</s>
      <s id="b.REV.19.11.3">Ĩ joe jesacami sĩgũ̶.</s>
      <s id="b.REV.19.11.4">Ado bajiro vãme cu̶ticami: Ĩ Yirore Bajiro Yigu̶, Riojo Gotigu̶ vãme cu̶ticami.</s>
      <s id="b.REV.19.11.5">Ĩ rotijama, riojo yigu̶ ñacami.</s>
      <s id="b.REV.19.11.6">To yicõari, rojose yirãre rojose ĩ yijama, rojose ĩna yiriaro bajirone rojose yigu̶ ñacami.</s>
     </seg>
     <seg type="verse" id="b.REV.19.12">
      <s id="b.REV.19.12.1">Ĩ cajeari jeare bajiro busubatocaju̶.</s>
      <s id="b.REV.19.12.2">Ĩ ru̶joaju̶ jairo cõmebedori jeocami.</s>
      <s id="b.REV.19.12.3">To bajicõari, ĩ rioveca tuyari vãmere ĩ sĩgũ̶ne masicami.</s>
     </seg>
     <seg type="verse" id="b.REV.19.13">
      <s id="b.REV.19.13.1">Ri'i tuyarito sudiro sãñacami.</s>
      <s id="b.REV.19.13.2">“Diore mu̶a ĩaru̶ajama, yu̶ju̶are ĩaña” yiria vãmene ñacaju̶.</s>
     </seg>
     <seg type="verse" id="b.REV.19.14">
      <s id="b.REV.19.14.1">Õ vecana surara, caballo botirã joeju̶ sudi, gosise, u̶eri mani botise sãñacõari, ri'i tuyarito sudiro sãñagũ̶ rãcana ñari, ĩre su̶yacama.</s>
     </seg>
     <seg type="verse" id="b.REV.19.15">
      <s id="b.REV.19.15.1">Ri'i tuyarito sãñagũ̶re ĩ riseju̶ jariase bu̶to bu̶jariase budicaju̶.</s>
      <s id="b.REV.19.15.2">Tiase ñacaju̶ ĩre ajitirũ̶nu̶menare rojose ĩnare ĩ yirotiase.</s>
      <s id="b.REV.19.15.3">Bu̶to rotimasirocu̶ ñacami.</s>
      <s id="b.REV.19.15.4">To yicõari, rojose ĩna yisere Dios, masijeogu̶, ĩ ĩajũnisinirore bajirone bu̶to rojose yirocu̶ ñacami.</s>
     </seg>
     <seg type="verse" id="b.REV.19.16">
      <s id="b.REV.19.16.1">Ri'i tuyarito sãñagũ̶ ñacami ĩ sudirore, ĩ sagarore quẽne, ado bajiro yirivãme tuyagu̶: “Ãni ñaami u̶jarã ñamasurã rẽtoro ñamasugũ̶” yirivãme ĩre tuyacaju̶.</s>
     </seg>
     <seg type="verse" id="b.REV.19.17">
      <s id="b.REV.19.17.1">Tiju̶ bero sĩgũ̶ ángel, muiju joeju̶ ĩ rũ̶gõsere ĩacaju̶ yu̶.</s>
      <s id="b.REV.19.17.2">Õ vecaju̶ vu̶rã, minia boase barã jedirore ado bajiro ruyugoaro yicami: —Masare Dios ĩ sĩarãre rẽjacõari, barã vayá.</s>
     </seg>
     <seg type="verse" id="b.REV.19.18">
      <s id="b.REV.19.18.1">Macari u̶jarã, surara u̶jarã, ũ̶mu̶a tĩmarã, caballo mesa, ĩna joe jesarũgũboariarãre quẽne, gãjerãre moabosarã, moabosamenare quẽne, ñamasurã, ñamasumenare quẽne, ĩ sĩarearã riire baru̶arãja mu̶a —miniare yicami ángel.</s>
     </seg>
     <seg type="verse" id="b.REV.19.19">
      <s id="b.REV.19.19.1">To ĩ yiro bero, güiogu̶ sũagũ̶, adi macaru̶cu̶ro ñarã u̶jarã, ĩna surara rãca rẽjacama.</s>
      <s id="b.REV.19.19.2">Caballo botigu̶ joe jesagu̶ yarã surara rãca quẽarona ĩna bajisere ĩacaju̶ yu̶.</s>
     </seg>
     <seg type="verse" id="b.REV.19.20">
      <s id="b.REV.19.20.1">Caballo botigu̶ joe jesagu̶ju̶a, ĩnare quẽacõari, ju̶arã rojose yirãre ñiacami.</s>
      <s id="b.REV.19.20.2">Güiogu̶ sũagũ̶ baba ñaboarine, “Yu̶ ñaja Diore gotirẽtobosarimasu̶” yisocagu̶re quẽne ĩre ñiacami.</s>
      <s id="b.REV.19.20.3">Ĩne ñacami güiogu̶ sũagũ̶ ĩ ĩaro rĩjoroju̶a ĩaĩañamanire masare yitocacu̶, to yicõari, güiogu̶re bajigu̶ ĩna quẽnorujeocacu̶re rũ̶cu̶bu̶oroticõari, güiogu̶ vãmere ucaturoticacu̶.</s>
      <s id="b.REV.19.20.4">To bajiri, rojose yirã ĩna ñajare, güiogu̶ sũagũ̶re, to yicõari, “Diore gotirẽtobosarimasu̶ ñaja yu̶” yisocagu̶re quẽne, catirãrene azufre vãme cu̶tise ũ̶ju̶ri jeameju̶ ĩnare cõacami caballo botigu̶ joe jesagu̶ju̶a.</s>
     </seg>
     <seg type="verse" id="b.REV.19.21">
      <s id="b.REV.19.21.1">To yicõari, gãjerãrema, ĩ riseju̶ jariase budicatiasene ĩnare sĩacami.</s>
      <s id="b.REV.19.21.2">To bajiri, minia boase barãju̶ama, ĩ sĩacana riire ba yajicama.</s>
     </seg>
    </div>
    <div type="chapter" id="b.REV.20">
     <seg type="verse" id="b.REV.20.1">
      <s id="b.REV.20.1.1">Tiju̶ bero, õ vecaju̶ ángel ĩ rujiadore ĩacaju̶ yu̶.</s>
      <s id="b.REV.20.1.2">Cõmema, jairima, gu̶sore bajigu̶ ñagũ̶rore ĩ siarotimare, to yicõari, tu̶sabetigoje jãnariaro llave cu̶ocõari rujiadicami.</s>
      <s id="b.REV.20.1.3">Rujiejacõari, gu̶sore bajigu̶ ñagũ̶rore ñiacami.</s>
      <s id="b.REV.20.1.4">Ĩ ñacami vãtia u̶ju̶ Satanás tirũ̶mu̶ju̶ma ãñare bajigu̶ ñacõari, yitomasir'i.</s>
      <s id="b.REV.20.1.5">Ĩre ñiacõari, cõmema rãca ĩre siacami ángel, tu̶sabetigojeju̶ ĩre rocasãgũ̶.</s>
      <s id="b.REV.20.1.6">To yicõari, ĩre bibetocũcami, mil ñari cũ̶mari cõro masare yitobecu̶ne ĩ ñacõa ñarotire yigu̶.</s>
      <s id="b.REV.20.1.7">To yicõari, “Gãjerã ĩna jãnasere ĩamasigũ̶sa” yigu̶, ti goje tususe jediro bibejeocõacami.</s>
      <s id="b.REV.20.1.8">Mil ñari cũ̶mari ti jediro bero, ĩre burocu̶ ñacami.</s>
      <s id="b.REV.20.1.9">To bajiboarine yoaro meaca ñarocu̶ ñacami.</s>
     </seg>
     <seg type="verse" id="b.REV.20.4">
      <s id="b.REV.20.4.1">Tiju̶ bero, rotirã ĩna rujiri cũmurorire ĩacaju̶ yu̶.</s>
      <s id="b.REV.20.4.2">Ti cũmuroriju̶ rujirãre quẽne ĩacaju̶ yu̶.</s>
      <s id="b.REV.20.4.3">Ĩna ñacama masa rojose ĩna yisere ĩacõari, “Ado bajiro yirã ñari, rojose tãmu̶oru̶arãja” ĩnare yirona.</s>
      <s id="b.REV.20.4.4">“To bajiro yiru̶arãja mu̶a”, ĩnare yicũñumi Dios.</s>
      <s id="b.REV.20.4.5">To bajicõari, Jesúre ajitirũ̶nu̶ tu̶jabeticõari, ĩ ocare ĩna gotimasio tu̶jabetijare, ĩna ãmu̶arire jasurereacama.</s>
      <s id="b.REV.20.4.6">To bajiro yiecorã ñacama güiogu̶re, to yicõari, ĩre bajigu̶ ĩna quẽnorujeocacu̶re quẽne rũ̶cu̶bu̶obeticana.</s>
      <s id="b.REV.20.4.7">To yicõari, ĩ vãmere ĩna riovecarire, ĩna ãmorire quẽne ucatu ecobeticana ñacama.</s>
      <s id="b.REV.20.4.8">Ĩna ãmu̶ari jasurereacana ñaboarine, tudicaticõari, õ vecaju̶ mil cũ̶mari Cristo rãca rotirona ñacama ĩna.</s>
     </seg>
     <seg type="verse" id="b.REV.20.5">
      <s id="b.REV.20.5.1">Ĩna ñacama tudicatisu̶orona.</s>
      <s id="b.REV.20.5.2">Gãjerã ĩna masu bajireariarãju̶ama, mil ñari cũ̶mari ĩ rotiro bero, tudicatirona ñacama.</s>
     </seg>
     <seg type="verse" id="b.REV.20.6">
      <s id="b.REV.20.6.1">To bajiri Dios ĩ catiosu̶orona, bu̶to variquẽnarona ñacama.</s>
      <s id="b.REV.20.6.2">Ĩre ajitirũ̶nu̶rã rãca ñarona ñari, tudirijabetirona ñacama.</s>
      <s id="b.REV.20.6.3">To bajiri Dios ĩ bojasere paia ĩna yirũgũrore bajiro yirona ñacama.</s>
      <s id="b.REV.20.6.4">Cristore quẽne ĩ bojasere yirũgũrona ñacama.</s>
      <s id="b.REV.20.6.5">To bajiri mil ñari cũ̶mari Cristo rãca rotiñarũgũrona ñacama.</s>
     </seg>
     <seg type="verse" id="b.REV.20.7">
      <s id="b.REV.20.7.1">Mil ñari cũ̶mari ti jediro bero vãtia u̶ju̶ Satanás tu̶sabetigojeju̶ sãñar'i, jãnabu ecorocu̶ ñacami.</s>
     </seg>
     <seg type="verse" id="b.REV.20.8">
      <s id="b.REV.20.8.1">Ĩre ĩna jãnaburo bero, Gog vãme cu̶ti sitanare, to yicõari, Magog vãme cu̶ti sitanare quẽne yitocudirocu̶ ñacami.</s>
      <s id="b.REV.20.8.2">To bajiro yu̶ yijama, “Masa adi macaru̶cu̶ro ñarã jedirore yitocudirocu̶ ñacami” yigu̶ yaja.</s>
      <s id="b.REV.20.8.3">Ĩ yitosere ajitirũ̶nu̶cõari, rẽjarona ñacama ĩna, Dios yarã rãca gãmerã quẽaru̶arã.</s>
      <s id="b.REV.20.8.4">Jãjarã masu ñarona ñacama ĩna.</s>
      <s id="b.REV.20.8.5">Cõĩajama, cõĩajeobetiroti ñacaju̶.</s>
     </seg>
     <seg type="verse" id="b.REV.20.9">
      <s id="b.REV.20.9.1">Dios yarãre sĩaru̶arã, adi macaru̶cu̶ro ñaro cõrone ñarona ñacama.</s>
      <s id="b.REV.20.9.2">To bajicõari, Dios ĩ mairimacare gãnibiarona ñacama.</s>
      <s id="b.REV.20.9.3">To bajiro ĩna bajiboajaquẽne, õ vecaye jea ũ̶ju̶se rãca vẽjacõari, ĩnare soereajeocõarocu̶ ñacami Dios.</s>
     </seg>
     <seg type="verse" id="b.REV.20.10">
      <s id="b.REV.20.10.1">To ĩ yiro bero, vãti ĩnare yitor'ire azufre vãme cu̶tise ũ̶ju̶ri jeameju̶ ĩre rocarocu̶ ñacami Dios.</s>
      <s id="b.REV.20.10.2">Timene ñacaju̶ rĩjorore quẽne, güiogu̶ sũagũ̶re, to yicõari, “Diore gotirẽtobosarimasu̶ ñaja yu̶” yisocagu̶re quẽne, ĩnare ĩ cõacato.</s>
      <s id="b.REV.20.10.3">Toju̶ ñacõari, ũ̶mu̶ari, ñamiri quẽne rojose tãmu̶orũgũrona ñacama ĩna.</s>
     </seg>
     <seg type="verse" id="b.REV.20.11">
      <s id="b.REV.20.11.1">Tiju̶ bero, ĩ ya cũmuro botiri cũmurore rujigu̶re ĩacaju̶ yu̶.</s>
      <s id="b.REV.20.11.2">To rujigu̶ ĩ ĩase jediro, adi macaru̶cu̶roaye, õ vecaye quẽne, yayijedicoacaju̶.</s>
      <s id="b.REV.20.11.3">To bajicõari, tudiruyuabeticaju̶.</s>
     </seg>
     <seg type="verse" id="b.REV.20.12">
      <s id="b.REV.20.12.1">Adi macaru̶cu̶ro bajireariarã, tudicaticõari toju̶ rujigu̶ tu̶re ĩna ñasere ĩacaju̶ yu̶.</s>
      <s id="b.REV.20.12.2">Ñamasurã, ñamasumena quẽne ñacama.</s>
      <s id="b.REV.20.12.3">To ĩna ñarone, paperatutiri jãna ecocaju̶.</s>
      <s id="b.REV.20.12.4">Titutiriju̶ masa jediro ĩna yire ucature ñacaju̶.</s>
      <s id="b.REV.20.12.5">To bajiri, tire ĩacõari, “To bajiro yicana ñari, quẽnase bu̶jarã, rojose tãmu̶orã, bajiru̶arãja” bajireariarãre ĩnare yicami to rujigu̶.</s>
      <s id="b.REV.20.12.6">To yicõari, “Ado cõro ñaama yu̶ rãca ñarũgũrona” ĩ yiucaturiatuti quẽne jãna ecocaju̶.</s>
     </seg>
     <seg type="verse" id="b.REV.20.14">
      <s id="b.REV.20.14.1">Tiju̶ bero, adi macaru̶cu̶roaye, rojose mani tãmu̶ose, rijaye jediro juacõari, azufre vãme cu̶tise ũ̶ju̶ri jeameju̶ tire reajeocõacami Dios.</s>
      <s id="b.REV.20.14.2">To ĩ yijare, ĩ rãca ñarũgũrona, ju̶aji rijarona me ñacama.</s>
      <s id="b.REV.20.14.3">To ĩ yiro bero, “Ado cõro ñaama yu̶ rãca ñarũgũrona” ĩ yiucabetiriarãre quẽne juacõari, azufre vãme cu̶tise ũ̶ju̶ri jeameju̶ ĩnare reacami Dios.</s>
     </seg>
    </div>
    <div type="chapter" id="b.REV.21">
     <seg type="verse" id="b.REV.21.1">
      <s id="b.REV.21.1.1">Adi macaru̶cu̶ro ti yayiro bero, õ vecaye, to yicõari, adi macaru̶cu̶roaye jediro Dios ĩ rujeosere ĩacaju̶ yu̶.</s>
     </seg>
     <seg type="verse" id="b.REV.21.2">
      <s id="b.REV.21.2.1">Quẽnase rĩne ĩna yirimaca, mame quẽnoria maca Jerusalén vãme cu̶ti maca ti rujiadore ĩacaju̶ yu̶.</s>
      <s id="b.REV.21.2.2">Dios ĩ ñaroju̶ne rujiadicaju̶ ti maca.</s>
      <s id="b.REV.21.2.3">Rõmio ãmosiagoago quẽnase sudi so sãñayuriarore bajiro quẽnari maca ñacaju̶.</s>
      <s id="b.REV.21.2.4">Ti macare quẽnoñumi Dios, ĩ tu̶ju̶ ĩ yarã, masa mani ejarotire yigu̶.</s>
     </seg>
     <seg type="verse" id="b.REV.21.3">
      <s id="b.REV.21.3.1">To bajiro ti bajirone, rotigu̶ ĩ rujiri cũmuro ado bajise ruyugoaro ocaruyucaju̶: —Ĩaña.</s>
      <s id="b.REV.21.3.2">Masa rãca ñaami Dios.</s>
      <s id="b.REV.21.3.3">To bajiri, “Õ vecaju̶ ñagũ̶mi Dios” yire maja.</s>
      <s id="b.REV.21.3.4">Ĩna rãcane ñacõa ñarũgũru̶cu̶mi.</s>
      <s id="b.REV.21.3.5">To bajicõari, masa quẽne ĩ yarã ñacõa ñarũgũru̶arãma.</s>
     </seg>
     <seg type="verse" id="b.REV.21.4">
      <s id="b.REV.21.4.1">Diorãca ñacõa ñarũgũrona ĩna ñajare, bajireare, su̶tiritire, otire, jũnise, sarese, vũ̶ase ĩna tãmu̶oboare jediro maniru̶aroja.</s>
      <s id="b.REV.21.4.2">To bajiri, variquẽnarũgũru̶arãma ĩna.</s>
      <s id="b.REV.21.4.3">Tirũ̶mu̶ju̶ bajiboacati ti rẽtojedicoajare, to bajiroju̶a bajiru̶aroja —yi ocaruyucaju̶, õ vecaju̶.</s>
     </seg>
     <seg type="verse" id="b.REV.21.5">
      <s id="b.REV.21.5.1">Tiju̶ bero, rotigu̶ ĩ rujiri cũmurore rujigu̶, ado bajiro yu̶re yi ocaruyucami: —Ñajediro tirũ̶mu̶ju̶ ñaboare, mame rĩne vasoacõaja yu̶ —yigoti ocaruyucami.</s>
      <s id="b.REV.21.5.2">To bajiro yicõari, quẽna ado bajiro yu̶re yi ocaruyucami: —Mu̶re yu̶ gotisere ajicõari, tire ucaya.</s>
      <s id="b.REV.21.5.3">Riojo gotire ñaja.</s>
      <s id="b.REV.21.5.4">Mu̶re yu̶ gotirore bajirone bajiru̶aroja.</s>
      <s id="b.REV.21.5.5">To bajiri, tire ucaya —yu̶re yi ocaruyucami.</s>
     </seg>
     <seg type="verse" id="b.REV.21.6">
      <s id="b.REV.21.6.1">Bero, quẽna ado bajiro yu̶re yigoti ocaruyucami: —Ñajediro vasoajeocõaja yu̶.</s>
      <s id="b.REV.21.6.2">To bajiri, alfa, omega ñaja yu̶.</s>
      <s id="b.REV.21.6.3">Alfa yu̶ yijama, “Ñajediro ti ruyuaroto rĩjoroju̶ ñacaju̶ yu̶.</s>
      <s id="b.REV.21.6.4">To bajicõari, omega yu̶ yijama, ñajediro ti yayiro beroju̶ quẽne ñacõa ñarũgũru̶cu̶ja” yigu̶ yaja.</s>
      <s id="b.REV.21.6.5">Oco bu̶to idiru̶arãre bajiro yu̶re masiru̶arã, yu̶re ĩna sẽnijama, bajireacõari bero yu̶ tu̶ju̶ ĩna caticõa ñarotire yigu̶, yu̶ catisere ĩnare ĩsiru̶cu̶ja.</s>
     </seg>
     <seg type="verse" id="b.REV.21.7">
      <s id="b.REV.21.7.1">Yu̶re ajitirũ̶nu̶ tu̶jamenare to bajirone yiru̶cu̶ja yu̶.</s>
      <s id="b.REV.21.7.2">Yu̶ sĩgũ̶rene rũ̶cu̶bu̶orũgũru̶arãma.</s>
      <s id="b.REV.21.7.3">To bajicõari, yu̶ rĩare bajiro bajirã ñarũgũru̶arãma.</s>
     </seg>
     <seg type="verse" id="b.REV.21.8">
      <s id="b.REV.21.8.1">Gãjerã Jesúre ajitirũ̶nu̶menaju̶arema, azufre vãme cu̶tise ũ̶ju̶ri jeameju̶ ĩnare reacõaru̶cu̶ja yu̶, ado bajiro rojose yirã ĩna ñajare: “Jesúre mani ajitirũ̶nu̶jama, gãjerã manire ĩaterãma” yirã, yu̶re ajitirũ̶nu̶ tu̶jarãre rearu̶cu̶ja.</s>
      <s id="b.REV.21.8.2">Yu̶ ĩatesere yirãre ĩnare rearu̶cu̶ja.</s>
      <s id="b.REV.21.8.3">Sĩarimasare, Dios ĩ bojabetire yirã, ĩna ruju̶ ti bojarore bajiro gãmerã ajeriarã cu̶tirãre, to yicõari gãjerãre rojarãre quẽne rearu̶cu̶ja.</s>
      <s id="b.REV.21.8.4">“Ado bajirã ñarãma” ĩna masune yitu̶oĩa quẽnorujeocõari, rũ̶cu̶bu̶orãre, to yicõari, socarãre quẽne azufre vãme cu̶tise ũ̶ju̶ri jeameju̶ ĩnare rearu̶cu̶ja yu̶ —yu̶re yigoti ocaruyucami.</s>
      <s id="b.REV.21.8.5">Toju̶ rojose tãmu̶otu̶jabetiru̶arãma.</s>
     </seg>
     <seg type="verse" id="b.REV.21.9">
      <s id="b.REV.21.9.1">To ĩ yiro bero, sĩgũ̶ ángel, vadicõari, yu̶ tu̶ ejacami.</s>
      <s id="b.REV.21.9.2">Ĩ ñacami cojomo cõro ju̶a jẽnituarirãcu̶ ángel mesa rãcagu̶, masa rojose ĩna tãmu̶orotire sãñaribajare cu̶ocacu̶.</s>
      <s id="b.REV.21.9.3">Ejacõari, ado bajiro yu̶re goticami: —Adoju̶a vayá.</s>
      <s id="b.REV.21.9.4">Oveja macu̶re bajiro rijabosacacu̶ manajo ñarocore mu̶re ĩoru̶ yaja yu̶ —yu̶re yigoticami.</s>
     </seg>
     <seg type="verse" id="b.REV.21.10">
      <s id="b.REV.21.10.1">To ĩ yirone, Esp'iritu Santo su̶orine ado bajise yu̶re bajiĩocaju̶: Gũ̶tau̶ ũ̶mu̶aricu̶ro joeju̶ yu̶re jivacami ángel.</s>
      <s id="b.REV.21.10.2">Toju̶ ejacõari, quẽnase rĩne ĩna yirimaca, mame quẽnoria maca, Jerusalén ti rujiadore yu̶re ĩocami quẽna.</s>
      <s id="b.REV.21.10.3">To bajiri Dios ĩ ñaroju̶ne ĩ rãcane rujiadicaju̶ ti maca.</s>
     </seg>
     <seg type="verse" id="b.REV.21.11">
      <s id="b.REV.21.11.1">Ti macaju̶ ĩ ñajare, ĩ bususe rãca quẽnaro busubatocaju̶ ti maca.</s>
      <s id="b.REV.21.11.2">Gũ̶ta jairo vaja cu̶tia quẽnarica ruyucõari, ĩarẽtoburiare bajiro ruyucaju̶ ti maca.</s>
     </seg>
     <seg type="verse" id="b.REV.21.12">
      <s id="b.REV.21.12.1">Ti maca matariacũ̶ni, ũ̶mu̶aricũ̶ni ñagãnibiacaju̶.</s>
      <s id="b.REV.21.12.2">Ĩna matariacũ̶ni ju̶aãmo cõro, gu̶bo ju̶a jẽnituarirãca sojeri, sojeri cu̶ticaju̶.</s>
      <s id="b.REV.21.12.3">Muiju ĩ jiadoju̶a idia soje, ĩ rocasãtoju̶a idia soje, varuju̶are idia soje, gajejacatu̶a varuju̶are idia soje ñacaju̶ ti.</s>
      <s id="b.REV.21.12.4">Israel ñamasir'i jãnerabatia ju̶aãmo cõro, gu̶bo ju̶a jẽnituarirãca jũnana ĩna ñamasiriarã cõrone ñaro bajicaju̶.</s>
      <s id="b.REV.21.12.5">To bajiri, tocãrãca sojene ĩna vãme ucatu ecoria sojeri ñacaju̶.</s>
      <s id="b.REV.21.12.6">To bajicõari, tocãrãca sojere sĩgũ̶ ángel rũ̶gõcami.</s>
     </seg>
     <seg type="verse" id="b.REV.21.14">
      <s id="b.REV.21.14.1">“Ticũ̶ni juriaquedibeticõato” yirã, gũ̶tari jacase cũsu̶oyuma.</s>
      <s id="b.REV.21.14.2">Ju̶aãmo cõro, gu̶bo ju̶a jẽnituarirãca gũ̶tari ñagãnibiacaju̶.</s>
      <s id="b.REV.21.14.3">To bajiri, tocãrãca gũ̶tariju̶re, oveja macu̶re bajiro rijabosacacu̶, “Yu̶ oca goticudiru̶arãja” ĩ yicõacana vãme ucature tuyacaju̶.</s>
     </seg>
     <seg type="verse" id="b.REV.21.15">
      <s id="b.REV.21.15.1">Ángel yu̶ rãca ñagõcacu̶, macare ĩ cõĩaroti orone quẽnoriu̶re cu̶ocami.</s>
      <s id="b.REV.21.15.2">Ti macare, matariacũ̶nire, sojerire quẽne ĩ cõĩaroti ñacaju̶ tiu̶.</s>
     </seg>
     <seg type="verse" id="b.REV.21.16">
      <s id="b.REV.21.16.1">Ĩ cõĩajama, ti maca eyase, ti maca ũ̶mu̶ase quẽne, cojoro cõrone ñacaju̶.</s>
      <s id="b.REV.21.16.2">Ĩ cõĩajama, dos mil doscientos kilómetros cõro ñacaju̶ eyase, ũ̶mu̶ase quẽne.</s>
     </seg>
     <seg type="verse" id="b.REV.21.17">
      <s id="b.REV.21.17.1">Ti maca matariacũ̶ni ĩ cõĩajama, sesenta y cinco metros ũ̶mu̶aricũ̶ni ñacaju̶.</s>
      <s id="b.REV.21.17.2">Masa ĩna cõĩarore bajirone cõĩacami ángel.</s>
     </seg>
     <seg type="verse" id="b.REV.21.18">
      <s id="b.REV.21.18.1">Ti maca matariacũ̶nire, gũ̶tari jaspe vãme cu̶tise rãca quẽnoriacũ̶ni ñacaju̶.</s>
      <s id="b.REV.21.18.2">To bajicõari, orone quẽnoria maca ñacaju̶ ti maca.</s>
      <s id="b.REV.21.18.3">Ẽo sojeri u̶eri manire ĩarẽtoburiarore bajiro ruyucaju̶ ti maca.</s>
     </seg>
     <seg type="verse" id="b.REV.21.19">
      <s id="b.REV.21.19.1">Ti maca matariacũ̶nire ĩna cũsu̶oriari ju̶aãmo cõro, gu̶bo ju̶a jẽnituarirãca gũ̶tari jacase tu̶re, “Quẽnaro ruyuato” yirã, gũ̶ta jairo vaja cu̶tire cũñuma.</s>
      <s id="b.REV.21.19.2">Gũ̶ta ñasu̶orica, jaspe vãme cu̶ticaju̶.</s>
      <s id="b.REV.21.19.3">Beroaga, zafiro vãme cu̶ticaju̶.</s>
      <s id="b.REV.21.19.4">Beroaga, ágata vãme cu̶ticaju̶.</s>
      <s id="b.REV.21.19.5">Beroaga, esmeralda vãme cu̶ticaju̶.</s>
     </seg>
     <seg type="verse" id="b.REV.21.20">
      <s id="b.REV.21.20.1">Beroaga, ónice vãme cu̶tirica ñacaju̶.</s>
      <s id="b.REV.21.20.2">Beroaga, cornalina vãme cu̶ticaju̶.</s>
      <s id="b.REV.21.20.3">Beroaga, crisólito vãme cu̶ticaju̶.</s>
      <s id="b.REV.21.20.4">Beroaga, berilo vãme cu̶ticaju̶.</s>
      <s id="b.REV.21.20.5">Beroaga, topacio vãme cu̶ticaju̶.</s>
      <s id="b.REV.21.20.6">Beroaga, crisoprasa vãme cu̶ticaju̶.</s>
      <s id="b.REV.21.20.7">Beroaga, jacinto vãme cu̶ticaju̶.</s>
      <s id="b.REV.21.20.8">Tu̶sarica, ju̶aãmo cõro, gu̶bo ju̶a jẽnituarirãca ñacaju̶ amatista vãme cu̶tirica.</s>
     </seg>
     <seg type="verse" id="b.REV.21.21">
      <s id="b.REV.21.21.1">Ju̶aãmo cõro, gu̶bo ju̶a jẽnituarirãca ñarisojeri perla vãme cu̶tisene quẽnoria sojeri ñacaju̶.</s>
      <s id="b.REV.21.21.2">Tocãrãca sojene perla vãme cu̶tia rãca quẽnoria sojeri ñacaju̶.</s>
      <s id="b.REV.21.21.3">Ti maca gu̶dareco ñavati maare, orone quẽnoria maa ñacaju̶.</s>
      <s id="b.REV.21.21.4">To bajicõari, ẽo sojeri ĩarẽtoburiarore bajiro ruyucaju̶ ti maa.</s>
     </seg>
     <seg type="verse" id="b.REV.21.22">
      <s id="b.REV.21.22.1">Diore rũ̶cu̶bu̶oriavire ĩabu̶jabeticaju̶ yu̶, ti macare.</s>
      <s id="b.REV.21.22.2">Jẽre ti macane mani u̶ju̶, Dios, ñajediro masijeogu̶, to yicõari, oveja macu̶re bajiro rijabosacacu̶ quẽne rũ̶cu̶bu̶oriavire bajiro ĩna bajicõajare, ĩnare rũ̶cu̶bu̶ocama ti macana jediro.</s>
      <s id="b.REV.21.22.3">To bajiri, gaje vi ĩnare rũ̶cu̶bu̶orotivi bojabeticaju̶ ti maca.</s>
     </seg>
     <seg type="verse" id="b.REV.21.23">
      <s id="b.REV.21.23.1">To bajicõari, Dios ĩ ñarimaca ti ñajare, ĩ bususe rãca busucaju̶ ti maca.</s>
      <s id="b.REV.21.23.2">To bajicõari, oveja macu̶re bajiro rijabosacacu̶ ĩre bajirone ĩ busurẽmojare, ũ̶mu̶agu̶ muiju ĩ bususe, ñamiagu̶ ĩ bususe quẽne bojabeticaju̶ ti maca.</s>
     </seg>
     <seg type="verse" id="b.REV.21.24">
      <s id="b.REV.21.24.1">Mame macaru̶cu̶ro ĩ vasoaro bero, masa rãca Dios ĩ ñajare, ĩre masijedirona ñacama.</s>
      <s id="b.REV.21.24.2">To bajicõari, “Mu̶ su̶orine ñamasurã ñadicaju̶ yu̶a”, Diore ĩre yirũ̶cu̶bu̶orona ñacama.</s>
     </seg>
     <seg type="verse" id="b.REV.21.25">
      <s id="b.REV.21.25.1">Ti maca matariacũ̶ni ñarisojeri rẽtiaroti ti manijare, jãnariasojeri ñacõa ñaroti ñacaju̶.</s>
     </seg>
     <seg type="verse" id="b.REV.21.26">
      <s id="b.REV.21.26.1">Mame macaru̶cu̶ro ĩ vasoaro bero, ĩna cu̶ose jairo vaja cu̶tise juadicõari, Diore ĩsicama ĩna, ĩre rũ̶cu̶bu̶orã.</s>
     </seg>
     <seg type="verse" id="b.REV.21.27">
      <s id="b.REV.21.27.1">To bajicõari, —Dios ĩ ĩatese, rojosere juavabetiru̶arãma ti macaju̶re.</s>
      <s id="b.REV.21.27.2">Rojose yirã, socarimasa quẽne, ti macare sãjabetiru̶arãma ĩna quẽne —yigoticami ángel. —Oveja macu̶re bajiro rijabosacacu̶ yatutiju̶, “Ado cõro ñaama yu̶ rãca ñarũgũrona” yiucatu ecoriarã rĩne sãjamasiru̶arãma —yigoticami ángel.</s>
     </seg>
    </div>
    <div type="chapter" id="b.REV.22">
     <seg type="verse" id="b.REV.22.1">
      <s id="b.REV.22.1.1">Tire yu̶re ĩ ĩoro bero, quẽna riaga oco u̶eri maniya catirũgũrotiayere oco cu̶tiyare yu̶re ĩocami ángel.</s>
      <s id="b.REV.22.1.2">Tiya, u̶eri mani botise oco cu̶ticõari, ẽo sojeri ĩarẽtoburiarore bajiro quẽnaro ruyurisa ñacaju̶ tiya.</s>
      <s id="b.REV.22.1.3">Dios, rotigu̶ ĩ rujiri cũmuroju̶, to yicõari, oveja macu̶re bajiro rijabosacacu̶, rotigu̶ ĩ rujiri cũmuroju̶ jode cu̶ticaju̶ tiya riaga.</s>
     </seg>
     <seg type="verse" id="b.REV.22.2">
      <s id="b.REV.22.2.1">Ti maca ñari maa gu̶darecore ñacaju̶ tiya.</s>
      <s id="b.REV.22.2.2">Tiya veca ñaricu̶ riagare ju̶ajacatu̶aju̶ne saari cu̶ticõari catirũgũrotiayere rica cu̶tiricu̶ ñacaju̶.</s>
      <s id="b.REV.22.2.3">Tocãrãcarodorine rica cu̶tirũgũroti ñacaju̶ tiu̶.</s>
      <s id="b.REV.22.2.4">To bajiri cojo cũ̶mare, ju̶aãmo cõro, gu̶bo ju̶a jẽnituarorãcaji rica cu̶tirũgũroti ñacaju̶.</s>
      <s id="b.REV.22.2.5">Tiu̶ jũ quẽne, “Ju̶aji rijabeticõato” yirã, masare ĩna u̶co yiroti ñacaju̶.</s>
     </seg>
     <seg type="verse" id="b.REV.22.3">
      <s id="b.REV.22.3.1">Ti macaju̶ Dios ĩ ĩatese maniroti ñacaju̶.</s>
      <s id="b.REV.22.3.2">Ñajediro quẽnase rĩne ñarũgũroti ñacaju̶.</s>
      <s id="b.REV.22.3.3">Ti macaju̶ Dios, to yicõari, oveja macu̶re bajiro rijabosacacu̶ rãca rotirã ĩna rujiri cũmuro ñaroti ñacaju̶.</s>
      <s id="b.REV.22.3.4">Ti macana jediro Dios ĩ bojasere yirã ĩre rũ̶cu̶bu̶orona ñacama.</s>
     </seg>
     <seg type="verse" id="b.REV.22.4">
      <s id="b.REV.22.4.1">Adi macaru̶cu̶roju̶ Diore ĩabetirũgũriarã ñaboarine, toju̶rema ĩre ĩarona ñacama.</s>
      <s id="b.REV.22.4.2">To yicõari, Dios vãme ĩna riovecariju̶re ucatu ecorona ñacama.</s>
     </seg>
     <seg type="verse" id="b.REV.22.5">
      <s id="b.REV.22.5.1">Toju̶ ñami maniroti ñacaju̶.</s>
      <s id="b.REV.22.5.2">Ti macana sĩabusuore bojamena ñarona ñacama.</s>
      <s id="b.REV.22.5.3">Mani u̶ju̶, Dios ĩ bususe rãca busuroti ñacaju̶, ti macare.</s>
      <s id="b.REV.22.5.4">To bajiri, ũ̶mu̶agu̶ muiju ĩ bususere bojamena ñarona ñacama.</s>
      <s id="b.REV.22.5.5">To bajicõari, Diorãca roticõa ñarũgũrona ñacama.</s>
     </seg>
     <seg type="verse" id="b.REV.22.6">
      <s id="b.REV.22.6.1">Bero, quẽna ado bajiro yu̶re goticami ángel: —Jediro mu̶ ĩase, to yicõari, mu̶re yu̶ gotise, riojo gotise ñaja.</s>
      <s id="b.REV.22.6.2">Mu̶re yu̶ gotirore bajirone bajiru̶aroja.</s>
      <s id="b.REV.22.6.3">Diore gotirẽtobosamasiriarã ĩna gotirẽtomasire u̶jomasir'i ñaami mani u̶ju̶ Dios mu̶re yu̶ ĩosere rotigu̶ —yu̶re yigoticami ángel.</s>
     </seg>
     <seg type="verse" id="b.REV.22.7">
      <s id="b.REV.22.7.1">Gajeye ado bajiro yu̶re goticami ángel: —Ado bajiro gotiami Jesús: “Yoaro mene varu̶cu̶ja yu̶” yigotiami.</s>
      <s id="b.REV.22.7.2">To bajiri, adi quetire Dios ĩ cõarere cu̶dirã, quẽnase bu̶jarona ñarãma —yu̶re yigoticami ángel.</s>
     </seg>
     <seg type="verse" id="b.REV.22.8">
      <s id="b.REV.22.8.1">Yu̶ ñaja Juan, adi quetire ucagu̶.</s>
      <s id="b.REV.22.8.2">Jediro yu̶re bajiĩocatire ĩacõari, ángel ĩ goticati ñaro cõrone ajicaju̶ yu̶.</s>
      <s id="b.REV.22.8.3">Tire yu̶ ajiro bero, yu̶re ĩocacu̶ ángel rĩjoroju̶a gu̶somuniari tuetuejarũjũcaju̶ yu̶, ĩre rũ̶cu̶bu̶ogu̶.</s>
     </seg>
     <seg type="verse" id="b.REV.22.9">
      <s id="b.REV.22.9.1">To bajiro yu̶ bajirone, ado bajiro yu̶re yicami ángel: —To bajiro yu̶re rũ̶cu̶bu̶obesa.</s>
      <s id="b.REV.22.9.2">Yu̶ quẽne, mu̶re bajirone Dios ĩ bojasere yigu̶ ñaja.</s>
      <s id="b.REV.22.9.3">Diore gotirẽtobosarãre, to yicõari, adi paperatuti ucare ajitirũ̶nu̶ronare bajirone bajigu̶ ñaja yu̶ quẽne.</s>
      <s id="b.REV.22.9.4">To bajiri, Diore mu̶ rũ̶cu̶bu̶orore bajiro yu̶re rũ̶cu̶bu̶obesa.</s>
      <s id="b.REV.22.9.5">Dioju̶are to bajiro mu̶ rũ̶cu̶bu̶ojama, quẽnaja —yu̶re yigoticami ángel.</s>
     </seg>
     <seg type="verse" id="b.REV.22.10">
      <s id="b.REV.22.10.1">Gajeye ado bajiro yu̶re goticami: —Ti oca mu̶ ucasere no bojarone tire yiyayiobeja, bero bajiroti ti cõñajare.</s>
     </seg>
     <seg type="verse" id="b.REV.22.11">
      <s id="b.REV.22.11.1">To bajiroti mojoroaca ti cõñajare, masa ĩna yirũgũrore bajiro yicõa ñato.</s>
      <s id="b.REV.22.11.2">Rojose tu̶oĩacõari yirũgũrãma, to bajirone yicõa ñato.</s>
      <s id="b.REV.22.11.3">To yicõari, “Rojose mana ñaama” Dios ĩ yiĩarã quẽne, ĩ ĩavariquẽnase rĩne yicõa ñato —yu̶re yigoticami ángel.</s>
     </seg>
     <seg type="verse" id="b.REV.22.12">
      <s id="b.REV.22.12.1">To yicõa, quẽna Jesús ĩ gotisere yu̶re goticami ángel: —“Riojo ñamasusere gotiaja yu̶.</s>
      <s id="b.REV.22.12.2">Yoaro mene varu̶cu̶ja yu̶ quẽna.</s>
      <s id="b.REV.22.12.3">Ĩna tu̶ju̶ ejacõari, ĩna yirere masigũ̶ ñari, ‘Quẽnase bu̶jarã, rojose tãmu̶orã, bajiru̶arãja mu̶a’ ĩnare yiru̶cu̶ja yu̶.</s>
     </seg>
     <seg type="verse" id="b.REV.22.13">
      <s id="b.REV.22.13.1">Alfa, omega ñaja yu̶.</s>
      <s id="b.REV.22.13.2">Alfa yu̶ yijama, ‘Ñajediro ti ruyuaroto rĩjoroju̶ ñacaju̶ yu̶.</s>
      <s id="b.REV.22.13.3">To bajicõari, omega yu̶ yijama, ñajediro ti yayiro beroju̶ quẽne ñacõa ñarũgũru̶cu̶ja’ yigu̶ yaja yu̶”, yigotiami Jesús —yu̶re yigoticami ángel.</s>
     </seg>
     <seg type="verse" id="b.REV.22.14">
      <s id="b.REV.22.14.1">Quẽna ado bajiro yu̶re goticami: —“Rojose yu̶a yirere yu̶are masiriobosacõañumi Cristo” yitu̶oĩarã rĩne ñaama yucú̶ caticõa ñarũgũrotiaye ricare barona.</s>
      <s id="b.REV.22.14.2">To bajiri ĩna ñaama ti maca sojerire sãjamasirona.</s>
      <s id="b.REV.22.14.3">To bajirona ñari, variquẽnato ĩna.</s>
     </seg>
     <seg type="verse" id="b.REV.22.15">
      <s id="b.REV.22.15.1">Adocãrãca vãme rojose yirã ñaama ti macare sãjabetirona: Gãjerãre rojarã, Dios ĩ bojabetire yirã, ĩna ruju̶ ti bojarore bajiro gãmerã ajeriarã cu̶tirã, sĩarimasa quẽne, “Ado bajirã ñarãma” ĩna masune yitu̶oĩa quẽnorujeocõari, rũ̶cu̶bu̶orã quẽne sãjabetiru̶arãma.</s>
      <s id="b.REV.22.15.2">To yicõari, socase yirã quẽne sãjabetiru̶arãma ti macare —yu̶re yigoticami ángel.</s>
     </seg>
     <seg type="verse" id="b.REV.22.16">
      <s id="b.REV.22.16.1">To yicõari, gajeye Jesús ĩ gotisere gotigu̶, ado bajiro goticami ángel: —“ ‘Yu̶re ajitirũ̶nu̶rãre ti oca gotiato ĩ’ yigu̶, ángel vãme cu̶tigu̶re cõamu̶ yu̶.</s>
      <s id="b.REV.22.16.2">U̶ju̶ David ñamasir'i jãnami ñaja yu̶.</s>
      <s id="b.REV.22.16.3">Busuriñoco, busuroto rĩjoro ĩ busumu̶jadore bajiro bajirocu̶ ñaja yu̶.</s>
      <s id="b.REV.22.16.4">To bajiro yu̶ bajisere ĩacõari, ‘Mame macaru̶cu̶ro Dios ĩ vasoaroti ejacoaju̶’, yimasiru̶arãma masa”, yigotiami Jesús —yigoticami ángel.</s>
     </seg>
     <seg type="verse" id="b.REV.22.17">
      <s id="b.REV.22.17.1">Oveja macu̶re bajiro rijabosacacu̶re ajitirũ̶nu̶rã ñari, to bajicõari, mani rãcagu̶ Esp'iritu Santo quẽne, ado bajiro Jesúre sẽniaja mani: —Yu̶a tu̶ju̶ vayá quẽna —ĩre yaja mani.</s>
      <s id="b.REV.22.17.2">Gãjerã adi queti yu̶ ucasere ajirã quẽne, —Yu̶a tu̶ju̶ vayá —Jesúre yiru̶arãma.</s>
      <s id="b.REV.22.17.3">Jesúju̶a quẽne, —Yu̶re sẽniña —yigu̶mi, ĩre masiru̶arãre.</s>
      <s id="b.REV.22.17.4">Bu̶to oco idiru̶arãre bajiro ĩre masiru̶arã, ĩre ĩna sẽnijama, “Ĩna rijato beroju̶ tudirijabeticõato” yigu̶, Dios ĩ catisere ĩnare ĩsiru̶cu̶mi.</s>
      <s id="b.REV.22.17.5">Dios ĩ bojabetire mani yiboajaquẽne, rojose mani yisere manire vaja yibosayumi Jesús.</s>
     </seg>
     <seg type="verse" id="b.REV.22.18">
      <s id="b.REV.22.18.1">Jesúre ajitirũ̶nu̶rã, adi quetire ajirãre ado bajiro mu̶are gotiaja yu̶: No bojarã adi queti yu̶ ucasere ti gotiro bajiro me ĩna ucarẽmojama, “Rojose tãmu̶oru̶arãma” ángel yu̶re ĩ yigotirore bajirone rojose ĩnare yiru̶cu̶mi Dios.</s>
     </seg>
     <seg type="verse" id="b.REV.22.19">
      <s id="b.REV.22.19.1">Adi queti ti gotise, “Socase ñaja” yitu̶oĩagũ̶re, “Socagu̶ ñaami.</s>
      <s id="b.REV.22.19.2">Yu̶ tu̶ ñarocu̶ me ñaami”, ĩre yiĩaru̶cu̶mi Dios.</s>
      <s id="b.REV.22.19.3">To ĩ yijare, yucú̶ caticõa ñarũgũrotiaye rica cu̶tiu̶ ricare ĩ baborotire ĩre barotibetiru̶cu̶mi Dios.</s>
      <s id="b.REV.22.19.4">To bajicõari, Dios ĩ ñarimacare sãjabetiru̶cu̶mi.</s>
     </seg>
     <seg type="verse" id="b.REV.22.20">
      <s id="b.REV.22.20.1">Adi quetire gotigu̶, ado bajiro gotiami: —Yu̶ gotirore bajirone yigu̶, yoaro mene tudivadiru̶cu̶ja —yami.</s>
      <s id="b.REV.22.20.2">To ĩ yirone, —To bajirone bajiato.</s>
      <s id="b.REV.22.20.3">Yoaro mene tudivayá, yu̶ u̶ju̶ —ĩre yaja yu̶.</s>
     </seg>
     <seg type="verse" id="b.REV.22.21">
      <s id="b.REV.22.21.1">Mani u̶ju̶, Jesús, mani jedirore quẽnaro yato.</s>
      <s id="b.REV.22.21.2">To cõrone ñaja.</s>
     </seg>
    </div>
   </div>
  </body>
 </text>
</cesDoc>