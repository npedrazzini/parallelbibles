<?xml version="1.0" encoding="UTF-8"?>

<cesDoc version="4">
 <cesHeader version="2">
  <fileDesc>
   <titleStmt>
    <h.title></h.title>
    <respStmt>
     <respType></respType>
     <respName></respName>
    </respStmt>
   </titleStmt>
   <extent>
    <wordCount></wordCount>
    <byteCount units="bytes"></byteCount>
   </extent>
   <publicationStmt>
    <distributor></distributor>
    <eAddress></eAddress>
    <availability></availability>
   </publicationStmt>
   <sourceDesc></sourceDesc>
  </fileDesc>
  <encodingDesc>
   <projectDesc></projectDesc>
   <editorialDesc>
    <conformance level="1"></conformance>
    <correction status="medium" method="silent"></correction>
    <segmentation></segmentation>
   </editorialDesc>
   <tagsDecl></tagsDecl>
  </encodingDesc>
  <profileDesc>
   <langUsage>
    <language iso639="cni" id="cn"></language>
   </langUsage>
   <wsdUsage>
    <writingSystem id="utf-8"></writingSystem>
   </wsdUsage>
  </profileDesc>
 </cesHeader>
 <text>
  <body lang="cn" id="Bible">
   <div type="book" id="b.MAT">
    <div type="chapter" id="b.MAT.1">
     <seg type="verse" id="b.MAT.1.1">
      <s id="b.MAT.1.1.1">Meeca nosanquenajeitempiro ivajiropee icharinepeeni Jesoquirishito.</s>
      <s id="b.MAT.1.1.2">Tempa irio ishanincani Iravirini aisati Avaramani.</s>
     </seg>
     <seg type="verse" id="b.MAT.1.2">
      <s id="b.MAT.1.2.1">Ari itimini Avarama.</s>
      <s id="b.MAT.1.2.2">Iri itomi iriori: Isaca.</s>
      <s id="b.MAT.1.2.3">Iri itomi iriori Isaca: Jacovo.</s>
      <s id="b.MAT.1.2.4">Iri itomipee iriori Jacovo: Jora aisati irirentipee.</s>
     </seg>
     <seg type="verse" id="b.MAT.1.3">
      <s id="b.MAT.1.3.1">Iri itomipee Jora: Jareshi aisati Sara.</s>
      <s id="b.MAT.1.3.2">Iro irinironi Jareshi opajitani Tamara.</s>
      <s id="b.MAT.1.3.3">Iri itomi Jareshi: Eshiromo.</s>
      <s id="b.MAT.1.3.4">Iri itomi Eshiromo: Arama.</s>
     </seg>
     <seg type="verse" id="b.MAT.1.4">
      <s id="b.MAT.1.4.1">Iri itomi Arama: Aminarava.</s>
      <s id="b.MAT.1.4.2">Iri itomi Aminarava: Naso.</s>
      <s id="b.MAT.1.4.3">Iri itomi Naso: Saramo.</s>
     </seg>
     <seg type="verse" id="b.MAT.1.5">
      <s id="b.MAT.1.5.1">Iri itomi Saramo: Voso.</s>
      <s id="b.MAT.1.5.2">Iro irinironi Voso opajitani Arava.</s>
      <s id="b.MAT.1.5.3">Iri itomi Voso: Overe.</s>
      <s id="b.MAT.1.5.4">Iro irinironi Overe opajitani Oroto.</s>
      <s id="b.MAT.1.5.5">Iri itomi Overe: Jese.</s>
     </seg>
     <seg type="verse" id="b.MAT.1.6">
      <s id="b.MAT.1.6.1">Iri itomi Jese: Iraviri, yora pincatsaritatsiri.</s>
      <s id="b.MAT.1.6.2">Ari icarajeitaque iriori 14 shirampari.</s>
      <s id="b.MAT.1.6.3">Impoiji itimi itomi Iraviri: Saromo.</s>
      <s id="b.MAT.1.6.4">Iro iriniro Saromo ora yaaveitaniri Oriashi.</s>
     </seg>
     <seg type="verse" id="b.MAT.1.7">
      <s id="b.MAT.1.7.1">Iri itomi Saromo: Orovoama.</s>
      <s id="b.MAT.1.7.2">Iri itomi Orovoama: Aviashi.</s>
      <s id="b.MAT.1.7.3">Iri itomi Aviashi: Asa.</s>
     </seg>
     <seg type="verse" id="b.MAT.1.8">
      <s id="b.MAT.1.8.1">Iri itomi Asa: Josavata.</s>
      <s id="b.MAT.1.8.2">Iri itomi Josavata: Jorama.</s>
      <s id="b.MAT.1.8.3">Iri itomi Jorama: Oshiashi.</s>
     </seg>
     <seg type="verse" id="b.MAT.1.9">
      <s id="b.MAT.1.9.1">Iri itomi Oshiashi: Joatama.</s>
      <s id="b.MAT.1.9.2">Iri itomi Joatama: Acasa.</s>
      <s id="b.MAT.1.9.3">Iri itomi Acasa: Eshequiashi.</s>
     </seg>
     <seg type="verse" id="b.MAT.1.10">
      <s id="b.MAT.1.10.1">Iri itomi Eshequiashi: Manasheshi.</s>
      <s id="b.MAT.1.10.2">Iri itomi Manasheshi: Amo.</s>
      <s id="b.MAT.1.10.3">Iri itomi Amo: Joshiashi.</s>
     </seg>
     <seg type="verse" id="b.MAT.1.11">
      <s id="b.MAT.1.11.1">Iri itomi Joshiashi: Jeconiashi, aisati irirentipee.</s>
      <s id="b.MAT.1.11.2">Ari icarajeiti iriori aisati 14 shirampari.</s>
      <s id="b.MAT.1.11.3">Itimantari Jeconiashi, yora soraropee poneachari Vavironiaqui yaajeitanaqueri maaroni joriopee anta inampiqui.</s>
     </seg>
     <seg type="verse" id="b.MAT.1.12">
      <s id="b.MAT.1.12.1">Impoiji itimi itomi Jeconiashi: Saratiyeri.</s>
      <s id="b.MAT.1.12.2">Iri itomi Saratiyeri: Sorovaveri.</s>
     </seg>
     <seg type="verse" id="b.MAT.1.13">
      <s id="b.MAT.1.13.1">Iri itomi Sorovaveri: Aviori.</s>
      <s id="b.MAT.1.13.2">Iri itomi Aviori: Eriaquimi.</s>
      <s id="b.MAT.1.13.3">Iri itomi Eriaquimi: Asoro.</s>
     </seg>
     <seg type="verse" id="b.MAT.1.14">
      <s id="b.MAT.1.14.1">Iri itomi Asoro: Saroco.</s>
      <s id="b.MAT.1.14.2">Iri itomi Saroco: Aquimi.</s>
      <s id="b.MAT.1.14.3">Iri itomi Aquimi: Erioro.</s>
     </seg>
     <seg type="verse" id="b.MAT.1.15">
      <s id="b.MAT.1.15.1">Iri itomi Erioro: Erisara.</s>
      <s id="b.MAT.1.15.2">Iri itomi Erisara: Mata.</s>
      <s id="b.MAT.1.15.3">Iri itomi Mata: Jacovo.</s>
     </seg>
     <seg type="verse" id="b.MAT.1.16">
      <s id="b.MAT.1.16.1">Iri itomi Jacovo: Jose.</s>
      <s id="b.MAT.1.16.2">Iri Jose ojimetsori Maria, ora iriniro Jesoshi.</s>
      <s id="b.MAT.1.16.3">Ipajitiri aisati Quirishito.</s>
      <s id="b.MAT.1.16.4">Ari icarajeiti maaroni iriori shirampari 14.</s>
     </seg>
     <seg type="verse" id="b.MAT.1.18">
      <s id="b.MAT.1.18.1">Meeca noncamantempi jaoca ocantari itimantacari peerani Jesoshi.</s>
      <s id="b.MAT.1.18.2">Ainiro yora Jose ijinatsori, opajita Maria.</s>
      <s id="b.MAT.1.18.3">Isareacaro irayero, iro cantaincha tequera irineero.</s>
      <s id="b.MAT.1.18.4">Iro cantaincha otsomontetaque: iro otsomontetantacari otasoncaquero Ishire Tasorentsi.</s>
     </seg>
     <seg type="verse" id="b.MAT.1.19">
      <s id="b.MAT.1.19.1">Iro iotantacari Jose otsomontetaque, iquenqueshireaca iriori: "Te oncameetsateji tsinane.</s>
      <s id="b.MAT.1.19.2">Timatsiata oneayetiri.</s>
      <s id="b.MAT.1.19.3">Eiro nairotsi".</s>
      <s id="b.MAT.1.19.4">Iro cantaincha icameetsataque, icoaque incavintsayero Maria, te irininteji iroashiventayero; iquenqueshiretanaca: "Eiro nocamantajeitiritsi oshanincapee, ishirontimentarocari.</s>
      <s id="b.MAT.1.19.5">Apaniro noncantero irointi: 'Eiro meeca naimpitsi'".</s>
     </seg>
     <seg type="verse" id="b.MAT.1.20">
      <s id="b.MAT.1.20.1">Irootaque iquenqueshiretanaqueri, irosati imapocantacari inampire Tasorentsi, ineamainetaqueri.</s>
      <s id="b.MAT.1.20.2">Icantapaaqueri: --Jose, tempa aviro ishanincani Iravirini, eiro piquenqueshireatsi.</s>
      <s id="b.MAT.1.20.3">Tecatsi onee shirampari pijinatsori.</s>
      <s id="b.MAT.1.20.4">Iro otsomontetantacari otasoncaquero Ishire Tasorentsi.</s>
     </seg>
     <seg type="verse" id="b.MAT.1.21">
      <s id="b.MAT.1.21.1">Coajica ontimeri otomi, pimpajiteri iriori Jesoshi.</s>
      <s id="b.MAT.1.21.2">Iro pimpajitanteariri Jesoshi iroavisacojeiteri antayetirori caari cameetsatatsi.</s>
     </seg>
     <seg type="verse" id="b.MAT.1.22">
      <s id="b.MAT.1.22.1">Iro intimanteari iriori omoncaratanteari isanquenatiniri peerani camantantatsiniri Isayashini.</s>
      <s id="b.MAT.1.22.2">Irio Avincatsarite sanquenatacaaqueriri.</s>
      <s id="b.MAT.1.22.3">Jero oca icantiniri:</s>
     </seg>
     <seg type="verse" id="b.MAT.1.23">
      <s id="b.MAT.1.23.1">"Coajica ontsomontetashitanaquea caari neiri shirampari, ontimeri otomi.</s>
      <s id="b.MAT.1.23.2">Impajiyeeteri Emanoere".</s>
      <s id="b.MAT.1.23.3">Iro Emanoere ocanti aneanequi arori: "Itsipajeitaquee Tasorentsi".</s>
     </seg>
     <seg type="verse" id="b.MAT.1.24">
      <s id="b.MAT.1.24.1">Ari itinaanaca Jose, iquemisantaquero icantaqueriri.</s>
      <s id="b.MAT.1.24.2">Ijatashitaquero Maria, icantaquero: --Ari coajica naasanotempi.</s>
     </seg>
     <seg type="verse" id="b.MAT.1.25">
      <s id="b.MAT.1.25.1">Iro cantaincha tequera irineeroji: iro caariquera ineantaro, tequera intimeji otomi.</s>
      <s id="b.MAT.1.25.2">Itimantacari, ipajitaqueri Jesoshi.</s>
      <s id="b.MAT.1.25.3">Impoijiquea yaasanotaquero.</s>
     </seg>
    </div>
    <div type="chapter" id="b.MAT.2">
     <seg type="verse" id="b.MAT.2.1">
      <s id="b.MAT.2.1.1">Ari itimapaaque Jesoshi anta Verequi.</s>
      <s id="b.MAT.2.1.2">Otimi Vere anta Joreaqui.</s>
      <s id="b.MAT.2.1.3">Itimantacari Jesoshi, irio pincatsariventantatsiri Eroreshi.</s>
      <s id="b.MAT.2.1.4">Ari yareetapaaca Jerosarequi poneajeitachari pashiniqui quipatsi, anta arejiqui.</s>
      <s id="b.MAT.2.1.5">Iquenapaaque anta iquenapainta catsirincaiteri.</s>
      <s id="b.MAT.2.1.6">Ishiavetari saserotepee, ioyevetari impoquiropee, paitaricapee.</s>
     </seg>
     <seg type="verse" id="b.MAT.2.2">
      <s id="b.MAT.2.2.1">Isampitapaaqueri jerosaresati: --¿Jaoca yora ivincatsarite joriopee, yora iroaquera timaintsiri?</s>
      <s id="b.MAT.2.2.2">Noneaqueri anta nonampiqui impoquiro iotacaanari itimaque.</s>
      <s id="b.MAT.2.2.3">Meeca nopoqui nompincatsateri.</s>
     </seg>
     <seg type="verse" id="b.MAT.2.3">
      <s id="b.MAT.2.3.1">Iquemantacariri yora pincatsari Eroreshi, iquenqueshireanaca, aisati iquempejeitaca maaroni jerosaresati.</s>
     </seg>
     <seg type="verse" id="b.MAT.2.4">
      <s id="b.MAT.2.4.1">Impoiji yora Eroreshi icajemacantajeitaqueri maaroni jivatacaajeitaqueriri saserotepee aisati maaroni yora oametantajeitirori sanquenarentsi.</s>
      <s id="b.MAT.2.4.2">Isampijeitaqueri: --¿Paita ocantiri Sanquenarentsi?</s>
      <s id="b.MAT.2.4.3">¿Jaoca intimapeeri yora Quirishitotatsiri?</s>
     </seg>
     <seg type="verse" id="b.MAT.2.5">
      <s id="b.MAT.2.5.1">Yacajeitanaqueri: --Ocanti Sanquenarentsi intimapaaque Verequi, aca Joreaqui.</s>
      <s id="b.MAT.2.5.2">Irootaque isanquenatacotitacariniri peerani yora quenquetsatacantantatsiniri pajitachaniri Miqueashi:</s>
     </seg>
     <seg type="verse" id="b.MAT.2.6">
      <s id="b.MAT.2.6.1">"Otimi Vere anta Joreaqui.</s>
      <s id="b.MAT.2.6.2">Eiro itseencajeitirotsi ora nampitsi.</s>
      <s id="b.MAT.2.6.3">Tempa imponeaquea anta Pincatsarisanori.</s>
      <s id="b.MAT.2.6.4">Impincatsariventajeiteri maaroni joriopee".</s>
     </seg>
     <seg type="verse" id="b.MAT.2.7">
      <s id="b.MAT.2.7.1">Impoiji imanaquero Eroreshi icajemacantaqueri yora coatsiri irineeri Jesoshi.</s>
      <s id="b.MAT.2.7.2">Isampijeitaqueri: --¿Jaoca ocaratiri pineantacariri impoquiro piotantacari itimapaaque pincatsari?</s>
      <s id="b.MAT.2.7.3">Pincamantasanotena niotasanotantearori itimantacari.</s>
     </seg>
     <seg type="verse" id="b.MAT.2.8">
      <s id="b.MAT.2.8.1">Ari icamantaqueri.</s>
      <s id="b.MAT.2.8.2">Impoiji icantaqueri aisati: --Cameetsa pijajeite meeca Verequi, pamenaiteri jaocarica isavicasanotaqueri yora jananequi.</s>
      <s id="b.MAT.2.8.3">Ariorica pineapaaqueri, pimpocaje aisati aca, pincamantapeena.</s>
      <s id="b.MAT.2.8.4">Nocoaque noneeri narori, nompincatsatanteariri.</s>
     </seg>
     <seg type="verse" id="b.MAT.2.9">
      <s id="b.MAT.2.9.1">Ari ijajeitanaque.</s>
      <s id="b.MAT.2.9.2">Nianqui ineajiri aisati impoquiro ineaqueri chapinqui anta iponeacanta.</s>
      <s id="b.MAT.2.9.3">Ijivatanaqueri impoquiro anta itimaquenta jananequi, impoiji yaratincapaaque anta, iojeitantapaacarori ivanco.</s>
     </seg>
     <seg type="verse" id="b.MAT.2.10">
      <s id="b.MAT.2.10.1">Iquimoshireimentasanotacari impoquiro iotacaajeitaqueriri.</s>
     </seg>
     <seg type="verse" id="b.MAT.2.11">
      <s id="b.MAT.2.11.1">Impoiji ijatanaque pancotsiquinta, iqueapaaque.</s>
      <s id="b.MAT.2.11.2">Ineapaaqueri Jesoshi, aisati iriniro.</s>
      <s id="b.MAT.2.11.3">Itiyeroashitapaacari Jesoshi, ipincatsatapaaqueri.</s>
      <s id="b.MAT.2.11.4">Impoiji itatareapaajiro itsivoote, yaajiro ashirotatsiri pajitachari oro.</s>
      <s id="b.MAT.2.11.5">Opinatasanotaca.</s>
      <s id="b.MAT.2.11.6">Aisati yaajiro casancayetatsiri, ipajeitapaaqueri.</s>
     </seg>
     <seg type="verse" id="b.MAT.2.12">
      <s id="b.MAT.2.12.1">Impoiji imaajeitanaque irioripee.</s>
      <s id="b.MAT.2.12.2">Ineamainetaqueri Tasorentsi, icantaqueri: --Eiro pipianajatsi anta Eroreshiqui; ariorica pimpianaje piipatsitequi, pinquenanaje pashiniqui avotsi.</s>
     </seg>
     <seg type="verse" id="b.MAT.2.13">
      <s id="b.MAT.2.13.1">Ari ipiajeitanaja yora iovetariri impoquiropee.</s>
      <s id="b.MAT.2.13.2">Impoiji aisati yora Jose ineamainetaqueri inampire Avincatsarite.</s>
      <s id="b.MAT.2.13.3">Icantapaaqueri: --Meeca pijajeite: avirori, yora jananequi, aisati iriniro.</s>
      <s id="b.MAT.2.13.4">Pishiajeitanaque Ejipitoqui.</s>
      <s id="b.MAT.2.13.5">Pisavicajeitapaaque anta irosati noncantantempiri.</s>
      <s id="b.MAT.2.13.6">Irotaintsi incoayeteri Eroreshi yora jananequi.</s>
      <s id="b.MAT.2.13.7">Icoaque iroyeri.</s>
     </seg>
     <seg type="verse" id="b.MAT.2.14">
      <s id="b.MAT.2.14.1">Irosati ijajeitantanaca, nianquiiteni tsiteniri.</s>
      <s id="b.MAT.2.14.2">Yaanaqueri jananequi anta Ejipitoqui, itsipatanacaro iriniro.</s>
     </seg>
     <seg type="verse" id="b.MAT.2.15">
      <s id="b.MAT.2.15.1">Ari osamanitanaque isavicajeitapaaque anta.</s>
      <s id="b.MAT.2.15.2">Impoiji icamaque Eroreshi.</s>
      <s id="b.MAT.2.15.3">Iquemacotaqueri icamaque, irosati ipiajeitantaja anta iipatsitequi.</s>
      <s id="b.MAT.2.15.4">Irootaque peerani isanquenatacotaqueniri oca yora quenquetsatacaantatsiniri pajitachari Oseashi.</s>
      <s id="b.MAT.2.15.5">Iriotaque Avincatsarite sanquenatacairiri.</s>
      <s id="b.MAT.2.15.6">Isanquenatini: "Icanti Tasorentsi: 'Intimavetea notomi anta Ejipitoqui, noncajemajeri impiaje aisati'".</s>
     </seg>
     <seg type="verse" id="b.MAT.2.16">
      <s id="b.MAT.2.16.1">Impoiji ionirotanaque Eroreshi yamatavitaqueri yora iovetariri impoquiropee: te impiajeji aisati.</s>
      <s id="b.MAT.2.16.2">Ari iquisasanotanaca, itiancaqueri soraropee, icantiri: --Pijajeite anta Verequi, poajeiteri maaroni jananequipee, pintsoncajeiteri maaroni shirampari: iroaquera timayetatsiri, maaroni; aisati poajeiteri moncaratainchari apite irosarintsite, maaroni.</s>
      <s id="b.MAT.2.16.3">Ja, icantaqueri chapinqui yoranqui tequera irimoncarateroji Jesoshi apite irosarintsite.</s>
     </seg>
     <seg type="verse" id="b.MAT.2.17">
      <s id="b.MAT.2.17.1">Aisati isanquenatacotaqueroni oca yora quenquetsatacaantatsiniri pajitachaniri Jeremiashi:</s>
     </seg>
     <seg type="verse" id="b.MAT.2.18">
      <s id="b.MAT.2.18.1">"Oncajemacotasanoteri aramasato otomipee, oshequi iraacojeiteri.</s>
      <s id="b.MAT.2.18.2">Ompajitea Araquere iraacoterineri otomipee.</s>
      <s id="b.MAT.2.18.3">Iro oashiretanteari iroiteetero otomipee, maaroni".</s>
     </seg>
     <seg type="verse" id="b.MAT.2.19">
      <s id="b.MAT.2.19.1">Ari impoiji icamaque Eroreshi, ainiroquera isaviqui Jose iriori anta Ejipitoqui.</s>
      <s id="b.MAT.2.19.2">Impoiji ineamainetajiri aisati inampire Avincatsarite, icantaqueri:</s>
     </seg>
     <seg type="verse" id="b.MAT.2.20">
      <s id="b.MAT.2.20.1">--Tsame pimpianaje anta piipatsitequi, paanajeri jananequica aisati iriniro.</s>
      <s id="b.MAT.2.20.2">Camaque meeca coavetachari iroyerime.</s>
      <s id="b.MAT.2.20.3">Ari ipajijeitirori iipatsite Jose iipatsiteni Ishiraerini.</s>
     </seg>
     <seg type="verse" id="b.MAT.2.21">
      <s id="b.MAT.2.21.1">Ari ijatanaji, yaajeitanajiri anta iipatsitequi.</s>
     </seg>
     <seg type="verse" id="b.MAT.2.22">
      <s id="b.MAT.2.22.1">Iro cantaincha yareetantajari Jose, icamanteetiri: --Irio pincatsariventajeitiriri meeca joreasati yora Arequerao.</s>
      <s id="b.MAT.2.22.2">Ipoyeetajari iririni: yora Eroreshini.</s>
      <s id="b.MAT.2.22.3">Ari aisati itsaroacaapaacari Jose yora pincatsaritajantsiri, aisati ineamainetaqueri Tasorentsi, icantiri: --Paamayeariyea yora Arequerao.</s>
      <s id="b.MAT.2.22.4">Irosati yovaantanaja Jose anta Carireaqui.</s>
     </seg>
     <seg type="verse" id="b.MAT.2.23">
      <s id="b.MAT.2.23.1">Yareetapaaca, isavicapaaque nampitsiqui pajitachari Nasarete.</s>
      <s id="b.MAT.2.23.2">Irootaque omoncaratantacari isanquenatacotiteetacariniri Jesoshi: "Imponeaquea Quirishito Nasaretequi".</s>
     </seg>
    </div>
    <div type="chapter" id="b.MAT.3">
     <seg type="verse" id="b.MAT.3.1">
      <s id="b.MAT.3.1.1">Ari impoiji ijataque Joa, yora vaotisatantatsiri ora caaraiteriqui: ora carireaquiniri.</s>
      <s id="b.MAT.3.1.2">Iquenquetsatacaapinitiri ishaninca,</s>
     </seg>
     <seg type="verse" id="b.MAT.3.2">
      <s id="b.MAT.3.2.1">icantapinitiri: --Pinquenqueshirejeitanaquea, eiro piquempejeitajatsi peerani: paventajeiteari meeca Tasorentsi, irotaintsi impincatsariventajeitee.</s>
     </seg>
     <seg type="verse" id="b.MAT.3.3">
      <s id="b.MAT.3.3.1">Ari peerani iquenquetsatacotaquerini Joa yora quenquetsatacaantatsiniri pajiveitachaniri Isayashi.</s>
      <s id="b.MAT.3.3.2">Jero oca isanquenatacotaqueriniri Joa: "Coajica inquenquetsatacaajeiteri ishaninca anta caaraiteriqui, incanteri: 'Paamayeariyea Avincatsarite, pincameetsatanaque paacameetsatavacaajeitanteari'".</s>
     </seg>
     <seg type="verse" id="b.MAT.3.4">
      <s id="b.MAT.3.4.1">Irio iquitsaatari Joa tijachari iviti cameyo.</s>
      <s id="b.MAT.3.4.2">Irio ishiticatsaquitari meshinantsitsa.</s>
      <s id="b.MAT.3.4.3">Yoapinitari quentori aisati irapinitiri ija pitsi.</s>
     </seg>
     <seg type="verse" id="b.MAT.3.5">
      <s id="b.MAT.3.5.1">Ijatashijeitaqueri maaroni jerosaresati iquemisantajeitavaqueri, aisati maaroni joreasati aisati maaroni savicajeitatsiri Joriraniqui.</s>
     </seg>
     <seg type="verse" id="b.MAT.3.6">
      <s id="b.MAT.3.6.1">Icantajeitapaaqueri: --Ainiro nantayetiri caari cameetsatatsi.</s>
      <s id="b.MAT.3.6.2">Nocoaque incavintsayena Tasorentsi, iroavisacotajena.</s>
      <s id="b.MAT.3.6.3">Impoiji ivaotisajeitavaqueri Joa Joriraniqui.</s>
     </seg>
     <seg type="verse" id="b.MAT.3.7">
      <s id="b.MAT.3.7.1">Aisati ipocajeivetaca variseopee aisati saroseopee, icoajeivetaca irivaotisajeiteame, iro cantaincha iquisatsatavaqueri Joa.</s>
      <s id="b.MAT.3.7.2">Icantavaqueri: --Te pincameetsajeitejive, quempejeitaquempi maranque.</s>
      <s id="b.MAT.3.7.3">¿Pijitashijeivetampa eiro yoasanquejeitimpitsi Tasorentsi?</s>
     </seg>
     <seg type="verse" id="b.MAT.3.8">
      <s id="b.MAT.3.8.1">Picoajeitaquerica novaotisajeitempi, ari cameetsa pisavicajeite niotanteari pojocasanotaquero caari cameetsatatsi pantapinijeitiri.</s>
     </seg>
     <seg type="verse" id="b.MAT.3.9">
      <s id="b.MAT.3.9.1">Picantajeivetaca: "Narojeitaque ishanincani Avaramani, aitaque irineacameetsataquena Tasorentsi".</s>
      <s id="b.MAT.3.9.2">Pamatavitaja avisati.</s>
      <s id="b.MAT.3.9.3">Incoaquericame Tasorentsi, impeajerome oca mapi ishanincani Avaramani, iro cantaincha eiro ojatitsi inquitequi.</s>
      <s id="b.MAT.3.9.4">Aisati piquempejeitaca avirori: patsipetashijeitacaro pishanincavetacari Avaramani.</s>
     </seg>
     <seg type="verse" id="b.MAT.3.10">
      <s id="b.MAT.3.10.1">Tempa achaquitapinitiro inchatopee caari timatsi oitsoqui, impoiji ataajeitajiro.</s>
      <s id="b.MAT.3.10.2">Aisati inquempetea Tasorentsi, irotaintsi iroasanquejeiteri maaroni caari antiniri icoacaajeivetariri.</s>
     </seg>
     <seg type="verse" id="b.MAT.3.11">
      <s id="b.MAT.3.11.1">Ariorica niotaque yojocajeitiro atiripee caari cameetsatatsi yantajeitaqueri, novaotisajeitaqueri nijaqui.</s>
      <s id="b.MAT.3.11.2">Iro cantaincha timatsi impoitapeenaneri: intiancajeiteneri iriori quemisantajeiterineri Ishire Tasorentsi, irinti tseencantatsiri iroasanquejeiteri.</s>
      <s id="b.MAT.3.11.3">Oshequi ipincatsaritaque irinti impoitenaneri.</s>
      <s id="b.MAT.3.11.4">Oshequi nopincatsataqueri; notseencaja narori catsini.</s>
     </seg>
     <seg type="verse" id="b.MAT.3.12">
      <s id="b.MAT.3.12.1">Ariorica aviitero aroso, impoiji antincaiquitero.</s>
      <s id="b.MAT.3.12.2">Otaqui antayero, irointi oitsoqui anquempoyeajero onantariqui.</s>
      <s id="b.MAT.3.12.3">Aisati inquempetea Avincatsarite, irinashitacaajeitajeari atiripee: incavintsayeri quemisantajeiterineri, irintiquea caari cameetsatatsine irojocajeri paamariqui, ora caari tsivacanetatsi.</s>
     </seg>
     <seg type="verse" id="b.MAT.3.13">
      <s id="b.MAT.3.13.1">Impoiji ijataque Jesoshi Joriraniqui, iponeanaca Carireaqui.</s>
      <s id="b.MAT.3.13.2">Ijatashitaqueri Joa, irivaotisatantavaqueariri.</s>
     </seg>
     <seg type="verse" id="b.MAT.3.14">
      <s id="b.MAT.3.14.1">Te incoaveteaji Joa irivaotisateri, icantavaqueri: --Eiro novaotisatimpitsi avinti.</s>
      <s id="b.MAT.3.14.2">Aviroquea vaotisatapeenane avinti.</s>
      <s id="b.MAT.3.14.3">¿Paita picoantari novaotisatavaquempi avirori?</s>
      <s id="b.MAT.3.14.4">Oshequi pipincatsaritaque.</s>
     </seg>
     <seg type="verse" id="b.MAT.3.15">
      <s id="b.MAT.3.15.1">Yacanaqueri Jesoshi: --Nocoasanotaque pivaotisatavaquena.</s>
      <s id="b.MAT.3.15.2">Irootaque icoacaaquenari Tasorentsi.</s>
      <s id="b.MAT.3.15.3">Icantaqueri: --Ari, novaotisataquempi.</s>
     </seg>
     <seg type="verse" id="b.MAT.3.16">
      <s id="b.MAT.3.16.1">Ari ivaotisataqueri, impoiji yaatanaji.</s>
      <s id="b.MAT.3.16.2">Impoiji iriori Jesoshi, ineavaquero Ishire Tasorentsi, oponeaca inquitequi, aniireashitapaaqueri, oshiavetapaacari sampaquiti.</s>
      <s id="b.MAT.3.16.3">Aatapaaqueri.</s>
     </seg>
     <seg type="verse" id="b.MAT.3.17">
      <s id="b.MAT.3.17.1">Impoiji iquemajeitaqueri Tasorentsi anta inquitequi, icanti: --Iriotaque yoca notomi nonintasanotaqueri.</s>
      <s id="b.MAT.3.17.2">Oshequi noveshireimentacari.</s>
     </seg>
    </div>
    <div type="chapter" id="b.MAT.4">
     <seg type="verse" id="b.MAT.4.1">
      <s id="b.MAT.4.1.1">Impoiji Ishire Tasorentsi aanaqueri Jesoshi anta ocaraiteapai.</s>
      <s id="b.MAT.4.1.2">Aitaque ocoaqueri irineantaveteari camaari.</s>
      <s id="b.MAT.4.1.3">Icoavetaca camaari irantacayerime Jesoshi caari cameetsatatsi.</s>
     </seg>
     <seg type="verse" id="b.MAT.4.2">
      <s id="b.MAT.4.2.1">Ari itimaque Jesoshi anta ocarataque 40 quitaiteri, te iroyeaji catsini.</s>
      <s id="b.MAT.4.2.2">Aasanotaqueri itashe.</s>
     </seg>
     <seg type="verse" id="b.MAT.4.3">
      <s id="b.MAT.4.3.1">Impoiji yora camaari ijatashitaqueri Jesoshi, irineantapeempariri.</s>
      <s id="b.MAT.4.3.2">Icantavetapaacari: --Avirosanotaquerica Itomi Tasorentsi, jentsite, pimpeero mapica pitantane, poantearori.</s>
     </seg>
     <seg type="verse" id="b.MAT.4.4">
      <s id="b.MAT.4.4.1">Yacanaqueri Jesoshi: --Te apaniro oncoiteimotee atantane, irointi acoaque anquemisantero maaroni icantaqueeri Tasorentsi.</s>
     </seg>
     <seg type="verse" id="b.MAT.4.5">
      <s id="b.MAT.4.5.1">Impoiji yaanaqueri camaari anta Jerosarequi: anta ochoviinaquiitapaaque ivanco Tasorentsi.</s>
     </seg>
     <seg type="verse" id="b.MAT.4.6">
      <s id="b.MAT.4.6.1">Icantavetacari: --Avirorica Itomi Tasorentsi, pisapocanaque oshaavijinta quipatsiqui.</s>
      <s id="b.MAT.4.6.2">Pinquenqueshireero ocantiri Sanquenarentsi: "Intianquempiri Tasorentsi inampire inquempoyempi.</s>
      <s id="b.MAT.4.6.3">Irancatsatavajempi eiro pipariantatsi mapiqui".</s>
     </seg>
     <seg type="verse" id="b.MAT.4.7">
      <s id="b.MAT.4.7.1">Yacanaqueri: --Aisati ocanti Sanquenarentsi: "Eiro pineantaritsi Pivincatsarite, tempa irio Tasorentsi".</s>
     </seg>
     <seg type="verse" id="b.MAT.4.8">
      <s id="b.MAT.4.8.1">Aisati yapiivetajari camaari, yaanajiri antearoqui toncaari.</s>
      <s id="b.MAT.4.8.2">Ijicotapainiri maaroni quipatsi, icantavetari: --Pineajeitaqueri maaroni savicajeitatsiri, aisati tempa ocameetsajeitaque maaroni imajeitaqueri.</s>
     </seg>
     <seg type="verse" id="b.MAT.4.9">
      <s id="b.MAT.4.9.1">Ariorica pimpincatsatena narori, noncamantajeiteri maaroni impincatsajeitempi avirori.</s>
     </seg>
     <seg type="verse" id="b.MAT.4.10">
      <s id="b.MAT.4.10.1">Yacanaqueri aisati: --Pijanirotaje.</s>
      <s id="b.MAT.4.10.2">Avironiro Satanashi.</s>
      <s id="b.MAT.4.10.3">Tempa ocanti Sanquenarentsi: "Pimpincatsatasanoteri Avincatsarite, tempa iriotaque Tasorentsi.</s>
      <s id="b.MAT.4.10.4">Apaniro irinti catsini pinquemisanteri".</s>
     </seg>
     <seg type="verse" id="b.MAT.4.11">
      <s id="b.MAT.4.11.1">Irosati ijatantanaja camaari.</s>
      <s id="b.MAT.4.11.2">Impoiji ipocaque inampirepee Tasorentsi, intacojeitacari.</s>
     </seg>
     <seg type="verse" id="b.MAT.4.12">
      <s id="b.MAT.4.12.1">Impoiji iquemaque Jesoshi yoyeetaqueri Joa caravosoqui, irosati ipiantanaja Carireaqui.</s>
     </seg>
     <seg type="verse" id="b.MAT.4.13">
      <s id="b.MAT.4.13.1">Iro cantaincha te irisavicapeeji Nasaretequi, ainti ijataque Caperenaoqui, isavicapaaque anta.</s>
      <s id="b.MAT.4.13.2">Otimi Caperenao anta otsapijaqui antearoja incajare.</s>
      <s id="b.MAT.4.13.3">Otimi quempeji Savorono aisati Nejatari.</s>
     </seg>
     <seg type="verse" id="b.MAT.4.14">
      <s id="b.MAT.4.14.1">Aisati isanquenatacotaqueroni oca yora Isayashini peerani:</s>
     </seg>
     <seg type="verse" id="b.MAT.4.15">
      <s id="b.MAT.4.15.1">"Otimi Savorono aisati Nejatari otsapijaqui incajare, anta Joriraniqui intatiquero, anta Carireaqui.</s>
      <s id="b.MAT.4.15.2">Anta itiminta oshequi itsipapee atiri, caari inajeiti jorio.</s>
     </seg>
     <seg type="verse" id="b.MAT.4.16">
      <s id="b.MAT.4.16.1">Oquempetimojeivetacari itimini tsiteniriqui, te iriojeiveitearini Tasorentsi.</s>
      <s id="b.MAT.4.16.2">Irijajeiteme Sharincaveniqui, iro cantaincha meeca oquempetaca itimi quitaitetacojeitiriri, iotacaajeitiriri".</s>
     </seg>
     <seg type="verse" id="b.MAT.4.17">
      <s id="b.MAT.4.17.1">Ari intanacarori Jesoshi iquenquetsatacaajeitaqueri atiri anta, icantajeitaqueri: --Pinquenqueshirejeitanaquea, eiro piquempetajatsi peerani.</s>
      <s id="b.MAT.4.17.2">Irotaintsi impincatsariventajeitempi Tasorentsi.</s>
     </seg>
     <seg type="verse" id="b.MAT.4.18">
      <s id="b.MAT.4.18.1">Ari ishiteatanaca Jesoshi anta otsapijaqui incajare: ora timatsiri Carireaqui.</s>
      <s id="b.MAT.4.18.2">Ineapaaqueri apite shirampari, yora Shimo Petero, jeri aisati irirenti, yora Antirishi.</s>
      <s id="b.MAT.4.18.3">Irio quitsatapinitiriri shima.</s>
      <s id="b.MAT.4.18.4">Ineapaaqueri Jesoshi, iquitsajeiti,</s>
     </seg>
     <seg type="verse" id="b.MAT.4.19">
      <s id="b.MAT.4.19.1">icantapaaqueri: --Tsame poijatanaquena.</s>
      <s id="b.MAT.4.19.2">Nocoaque pinquemisantacaapiniteri atiri.</s>
     </seg>
     <seg type="verse" id="b.MAT.4.20">
      <s id="b.MAT.4.20.1">Irosati yojocajeitantanacaro iitsarite, yoijajeitanaqueri.</s>
     </seg>
     <seg type="verse" id="b.MAT.4.21">
      <s id="b.MAT.4.21.1">Ari yavishimatanaque irosati ineantapaacari Santiaco aisati Joa.</s>
      <s id="b.MAT.4.21.2">Iriojeitaque itomipee Severeo.</s>
      <s id="b.MAT.4.21.3">Isavicajeiti ivitoqui, ishiticajeitiro iitsarite.</s>
      <s id="b.MAT.4.21.4">Icajemapaaqueri Jesoshi,</s>
     </seg>
     <seg type="verse" id="b.MAT.4.22">
      <s id="b.MAT.4.22.1">irosati yoijajeitantanacari.</s>
      <s id="b.MAT.4.22.2">Yojocajeitanaqueri iriri apaniro anta ivitoqui.</s>
     </seg>
     <seg type="verse" id="b.MAT.4.23">
      <s id="b.MAT.4.23.1">Iquenaquenayetanaque Jesoshi anta Carireaqui.</s>
      <s id="b.MAT.4.23.2">Maaroni nampitsiqui iquenquetsatacaajeitaqueri atiri anta pancotsiqui yapatotapinijeitantari.</s>
      <s id="b.MAT.4.23.3">Icantiri atiri jaoca icanta Tasorentsi ipincatsariventajeitaquee.</s>
      <s id="b.MAT.4.23.4">Yoavisaacojeitaqueri oshequi mantsiaripee: onashiyetaca aayetiriri imantsiare.</s>
     </seg>
     <seg type="verse" id="b.MAT.4.24">
      <s id="b.MAT.4.24.1">Iquemacojeitaqueri Jesoshi yora savicajeitatsiri anta arejiqui: iotacotaqueri maaroni shiriasati.</s>
      <s id="b.MAT.4.24.2">Yaajeitanaqueneri Jesoshi oshequi ishaninca mantsiayetatsiri iroavisacojeiteri.</s>
      <s id="b.MAT.4.24.3">Yojoquiiyetaca, icatsiyetaque, icamanatapiniyetaque, iquisoporoquiyetaque.</s>
      <s id="b.MAT.4.24.4">Aisati yaanaqueneri neayetiriri camaari.</s>
      <s id="b.MAT.4.24.5">Ari yoavisacojeitavaqueri Jesoshi.</s>
     </seg>
     <seg type="verse" id="b.MAT.4.25">
      <s id="b.MAT.4.25.1">Yoijajeitaqueri oshequi carireasati, tecaporishisati, jerosaresati, joreasati, poneayetachari Joriraniqui intatiquero.</s>
     </seg>
    </div>
    <div type="chapter" id="b.MAT.5">
     <seg type="verse" id="b.MAT.5.1">
      <s id="b.MAT.5.1.1">Ineajeitaqueri Jesoshi icarajeitaque oshequi apatotimentajeitariri, ari ijataque toncaariqui, isavicapaaque anta.</s>
      <s id="b.MAT.5.1.2">Yora iroamerepee yapatojeitaqueri atiri, maaroni.</s>
      <s id="b.MAT.5.1.3">Icantajeitaqueri ishoncajeitapaacari.</s>
     </seg>
     <seg type="verse" id="b.MAT.5.2">
      <s id="b.MAT.5.2.1">Impoiji yoamejeitaqueri, icantajeitaqueri:</s>
     </seg>
     <seg type="verse" id="b.MAT.5.3">
      <s id="b.MAT.5.3.1">--Inquimoshiretacaajeiteri Tasorentsi maaroni caari shemetatsi, impincatsariventajeiteri.</s>
     </seg>
     <seg type="verse" id="b.MAT.5.4">
      <s id="b.MAT.5.4.1">Inquimoshiretacaajeiteri Tasorentsi maaroni oashirejeivetainchari, iroimoshirencajeiteri.</s>
     </seg>
     <seg type="verse" id="b.MAT.5.5">
      <s id="b.MAT.5.5.1">Inquimoshiretacaajeiteri Tasorentsi maaroni ashinoncaincari, incavintsaajeiteri.</s>
     </seg>
     <seg type="verse" id="b.MAT.5.6">
      <s id="b.MAT.5.6.1">Inquimoshiretacaajeiteri Tasorentsi maaroni coasanotatsiri intime cameetsa, iramitacojeiteri.</s>
     </seg>
     <seg type="verse" id="b.MAT.5.7">
      <s id="b.MAT.5.7.1">Inquimoshiretacaajeiteri Tasorentsi maaroni cavintsaajeitiriri ishaninca, incavintsaasanojeiteri iriori.</s>
     </seg>
     <seg type="verse" id="b.MAT.5.8">
      <s id="b.MAT.5.8.1">Inquimoshiretacaajeiteri Tasorentsi maaroni cameetsashirejeitatsiri, irineajeitajeri.</s>
     </seg>
     <seg type="verse" id="b.MAT.5.9">
      <s id="b.MAT.5.9.1">Inquimoshiretacaajeiteri Tasorentsi maaroni oimajerentajeitaqueriri quisachari, intomintajeiteari.</s>
     </seg>
     <seg type="verse" id="b.MAT.5.10">
      <s id="b.MAT.5.10.1">Ariorica pincameetsatanaque, irootaque inquisantempiri, ari pinquimoshiretanaque: aviro savicasanotatsineri anta ipincatsaritinta Tasorentsi.</s>
     </seg>
     <seg type="verse" id="b.MAT.5.11">
      <s id="b.MAT.5.11.1">Iriotempirica atiri piquemisantajeitaquena, incantimatempi, inquisaquempi, intseeyacotaquempi.</s>
      <s id="b.MAT.5.11.2">Ari pinquimoshirejeitanaque.</s>
     </seg>
     <seg type="verse" id="b.MAT.5.12">
      <s id="b.MAT.5.12.1">Pinquimoshirejeitanaque, piveshireajeitanaquea: impinatasanojeitempi Tasorentsi anta inquitequi.</s>
      <s id="b.MAT.5.12.2">Eiro pipeacotarotsi: tempa peerani iquisheetirini iriori yora camantantatsiniri.</s>
     </seg>
     <seg type="verse" id="b.MAT.5.13">
      <s id="b.MAT.5.13.1">Aisati icantajeitaqueri Jesoshi: --Tempa ativitapinitiri ivatsa eiro ishititantatsi.</s>
      <s id="b.MAT.5.13.2">Irompa terica ompoteate, ontimaite: tempa ari ajocajero, tecatsi coyeroneri.</s>
      <s id="b.MAT.5.13.3">Piquempejeivetacaro tivi: avirojeitaque oameetsajeiterineri atiri.</s>
     </seg>
     <seg type="verse" id="b.MAT.5.14">
      <s id="b.MAT.5.14.1">Ariorica otimi nampitsi anta toncaariqui, otsiota maaroni pancotsipee tsiteniriqui.</s>
      <s id="b.MAT.5.14.2">Tecatsi ancantero nampitsi amanero, tempa oconijatasanoti.</s>
      <s id="b.MAT.5.14.3">Aisati piquempejeitacaro, aviro oamejeiterineri maaroni atiri: eiro pimanirotsi piojeitiri.</s>
     </seg>
     <seg type="verse" id="b.MAT.5.15">
      <s id="b.MAT.5.15.1">Aisati, ariorica pintsiotero pitsiomento, te pimanapiniteroji otapinaqui cantiri.</s>
      <s id="b.MAT.5.15.2">Tempa poapinitiro anta onantariqui yamenajeitantari maaroni savicajeitatsiri pancotsiqui.</s>
     </seg>
     <seg type="verse" id="b.MAT.5.16">
      <s id="b.MAT.5.16.1">Aisati aviroripee, cameetsa pisavicajeitanaque irineajeitantempiri maaroni pishanincapee ocameetsataque maaroni pantajeitaqueri.</s>
      <s id="b.MAT.5.16.2">Impoiji irineacameetsajeitanteariri Apa savicatsiri inquitequi.</s>
     </seg>
     <seg type="verse" id="b.MAT.5.17">
      <s id="b.MAT.5.17.1">Aisati icantajeitaqueri: --Eiro pijitashijeitatsi nocoaque nojocacaajempiro piquemisantiro isanquenare Moishishi aisati icantajeitiniri yora quenquetsatacaantatsiniri.</s>
      <s id="b.MAT.5.17.2">Iro cantaincha nocoaque noamejeitempiro icantasanojeitaqueri.</s>
     </seg>
     <seg type="verse" id="b.MAT.5.18">
      <s id="b.MAT.5.18.1">Queariotaque oca noncamantempiri: ontsoncajearica quipatsi aisati inquite, iro cantaincha eiro otsonquimatatsi catsini isanquenajeitaqueri.</s>
      <s id="b.MAT.5.18.2">Omoncarataquea maaroni icantaqueri.</s>
     </seg>
     <seg type="verse" id="b.MAT.5.19">
      <s id="b.MAT.5.19.1">Eirorica piquemisantasanotiro isanquenatiniri, aisati ariorica poameteri pishaninca eiro iquemisantasanotiro, eiro ineacameetsatasanotimpitsi Tasorentsi anta ipincatsaritinta.</s>
      <s id="b.MAT.5.19.2">Iro cantaincha ariorica pinquemisantasanotaquero maaroni isanquenajeitiniri, aisati ariorica poamejeiteri pishaninca inquemisantasanojeitero, ari pimpincatsariventasanotantapaaje anta ipincatsaritinta Tasorentsi.</s>
     </seg>
     <seg type="verse" id="b.MAT.5.20">
      <s id="b.MAT.5.20.1">¿Pijitashijeitacarimpa icameetsajeitaque yora oametantirori sanquenarentsi aisati yora variseopee?</s>
      <s id="b.MAT.5.20.2">Meeca noncamantempi: te irimoncarajeiteroji icoacaajeivetariri Tasorentsi.</s>
      <s id="b.MAT.5.20.3">Eirorica panaacojeitiritsi pincameetsatasanote, eiro pijatitsi anta ipincatsaritinta Tasorentsi.</s>
     </seg>
     <seg type="verse" id="b.MAT.5.21">
      <s id="b.MAT.5.21.1">Aisati icantajeitaqueri: --Piojeitaquero icantiniri yora intacaroniri: "Eiro poanti.</s>
      <s id="b.MAT.5.21.2">Ariorica poante, iroasanquetayempi Tasorentsi".</s>
     </seg>
     <seg type="verse" id="b.MAT.5.22">
      <s id="b.MAT.5.22.1">Iro cantaincha noncamantempi: eiro piquishiritsi pishaninca: yoasanquetaimpicari Tasorentsi.</s>
      <s id="b.MAT.5.22.2">Eiro picantiritsi: "Te pioteji": iquishimpicari yora oametavacainchari.</s>
      <s id="b.MAT.5.22.3">Eiro picantimatiritsi pishaninca: pitaacari anta Sharincaveniqui.</s>
     </seg>
     <seg type="verse" id="b.MAT.5.23">
      <s id="b.MAT.5.23.1">Pamene, ariorica pijate anta ivancoqui Tasorentsi poaqueneri pivira pimpanteariri; iro cantaincha otimirica iquishimentaquempiri pishaninca,</s>
     </seg>
     <seg type="verse" id="b.MAT.5.24">
      <s id="b.MAT.5.24.1">aritsita icantavacatsita pivira, pijatashiteri yora quisaquempiri.</s>
      <s id="b.MAT.5.24.2">Pincamanteri: "Eiro napiitajirotsi caari cameetsatatsi.</s>
      <s id="b.MAT.5.24.3">Pincavintsayena aacameetsatavacaajeitantajeari".</s>
      <s id="b.MAT.5.24.4">Ariorica cameetsa paacameetsatavacaajea, ari pimpianaje ivancoqui Tasorentsi, irosati pimpantapeempariri pivira.</s>
     </seg>
     <seg type="verse" id="b.MAT.5.25">
      <s id="b.MAT.5.25.1">Ariorica intime quishempineri aanaquempineri anta joeshiqui.</s>
      <s id="b.MAT.5.25.2">Ari pishintsite pincantajeri: "Eiro piquisajanatsi, tsame aacameetsatavacaajea aisati".</s>
      <s id="b.MAT.5.25.3">Ariorica irareetacaapaaquempi joeshiqui, incanteri variria: "Paanaqueri yoca", impoiji iroiminqueaquempi anta caravosoqui.</s>
     </seg>
     <seg type="verse" id="b.MAT.5.26">
      <s id="b.MAT.5.26.1">Impoiji eirorica pipinatasanotiri maaroni pirevitiriri, eiro yoimisoquijacantajimpitsi aisati.</s>
     </seg>
     <seg type="verse" id="b.MAT.5.27">
      <s id="b.MAT.5.27.1">Aisati icantajeitaqueri: --Piojeitaquero icantaqueri intacaroniri: "Eiro paimentarotsi pijina, eiro paimentaritsi pijime".</s>
     </seg>
     <seg type="verse" id="b.MAT.5.28">
      <s id="b.MAT.5.28.1">Noncamantempi nainti: ariorica pinevetearo tsinane aisati pinquenqueshiretero pantero, ainiro pantane; aitaque pinquenqueshiretaquea paimentearo pijina.</s>
     </seg>
     <seg type="verse" id="b.MAT.5.29">
      <s id="b.MAT.5.29.1">Noshiacantempiro: ariorica antacayempi poquisanori caari cameetsatatsi, pinquitsoreero, pojocajero.</s>
      <s id="b.MAT.5.29.2">Te pininteji catsini ojatacayempi Sharincaveniqui.</s>
      <s id="b.MAT.5.29.3">Tempa ocameetsati pijanaroquitashitea anta inquitequi.</s>
     </seg>
     <seg type="verse" id="b.MAT.5.30">
      <s id="b.MAT.5.30.1">Ariorica antacayempiro pacosanori caari cameetsatatsi, pimpesajero, pojocajero.</s>
      <s id="b.MAT.5.30.2">Te pininteji catsini ojatacayempi Sharincaveniqui.</s>
      <s id="b.MAT.5.30.3">Tempa ocameetsati pijacaraquitanaje anta inquitequi.</s>
      <s id="b.MAT.5.30.4">Pineaquero, te oncameetsateji catsini pampiitapinitero caari cameetsatatsi.</s>
     </seg>
     <seg type="verse" id="b.MAT.5.31">
      <s id="b.MAT.5.31.1">Aisati icantaqueni yora intacarori: "Ariorica pincoaque pojocajero pijina, pisanquenatenero paperi pojocantajearori, ari moncarataca".</s>
     </seg>
     <seg type="verse" id="b.MAT.5.32">
      <s id="b.MAT.5.32.1">Iro cantaincha noncantempi nainti: eiro catsini pojocajirotsi pijina.</s>
      <s id="b.MAT.5.32.2">Ariorica pojocajero pijina, aisati paaje pashini, aitaque paimentaquearo pijinasanori: paavioncaque pijina.</s>
      <s id="b.MAT.5.32.3">Aajerica aisati pijina ontime antane: aimenteari ojimesanori.</s>
      <s id="b.MAT.5.32.4">Aisati yora aajeroneri, ontime irantane.</s>
      <s id="b.MAT.5.32.5">Irointiquea apatiro ocameetsaveta pojocajero ariorica aimentaquempi, tecatsi pashini.</s>
     </seg>
     <seg type="verse" id="b.MAT.5.33">
      <s id="b.MAT.5.33.1">Aisati icantaqueri Jesoshi: --Piojeitaque ocantini Sanquenarentsi.</s>
      <s id="b.MAT.5.33.2">Oametaquerini ashanincani: "Pintseeyarica, eiro picantashitatsi: 'Ioti Avincatsarite nomoncaratempiro maaroni nocantaquempiri.</s>
      <s id="b.MAT.5.33.3">Ariorica namatavitimpi, iroyenata'.</s>
      <s id="b.MAT.5.33.4">Ariorica pincante: 'Ioti Avincatsarite nomoncaratero maaroni nocantaqueri', ari pimoncaratero, maaroni".</s>
     </seg>
     <seg type="verse" id="b.MAT.5.34">
      <s id="b.MAT.5.34.1">Irootaque isanquenatiniri peerani.</s>
      <s id="b.MAT.5.34.2">Iro cantaincha nocantimpi nainti: ¿paita pincoanteari pincante: "Ioti Avincatsarite queario oca nocantaqueri"?</s>
      <s id="b.MAT.5.34.3">Ocameetsataque pimoncaratasanotaquero maaroni picantaqueri.</s>
      <s id="b.MAT.5.34.4">Eiro aisati picantitsi: "Tempa ocantani otimi inquite, aisati noquempeta narori, nocantani tampatica noneanati".</s>
      <s id="b.MAT.5.34.5">Noncantempi nainti: iro inquite isavicantari Tasorentsi; iotimpi, ioti queariorica picantaqueri.</s>
     </seg>
     <seg type="verse" id="b.MAT.5.35">
      <s id="b.MAT.5.35.1">Aisati eiro picantitsi: "Tempa ocantani otimi quipatsi, aisati narori nocantani tampatica noneanati".</s>
      <s id="b.MAT.5.35.2">Noncantempi narori: itsoteiro Tasorentsi quipatsi, iotimpi; ioti queariorica picantaqueri.</s>
      <s id="b.MAT.5.35.3">Eiro picantitsi: "Tempa ocantani otimi Jerosare, aisati narori nocantani tampatica noneanati".</s>
      <s id="b.MAT.5.35.4">Noncantempi: ipincatsariventajeitiri Tasorentsi jerosaresati, iriotaque pincatsarisanori.</s>
      <s id="b.MAT.5.35.5">Ioti queariorica picantaqueri.</s>
     </seg>
     <seg type="verse" id="b.MAT.5.36">
      <s id="b.MAT.5.36.1">Eiro picantitsi: "Eiro notseeyatsi, irosati noncamantaquea, noncanteani tampatica noneanate".</s>
      <s id="b.MAT.5.36.2">Tempa irio Tasorentsi cantatsine jaocarica oncarate ancame.</s>
      <s id="b.MAT.5.36.3">Pimpincatsateri irinti, irio iotimpiri pitseeyanirica.</s>
     </seg>
     <seg type="verse" id="b.MAT.5.37">
      <s id="b.MAT.5.37.1">Eiro pitseeyatsi, eiro pamatavitantitsi.</s>
      <s id="b.MAT.5.37.2">Queariorica pantero paitapeerica, pincante: "Je, nantero".</s>
      <s id="b.MAT.5.37.3">Eirorica pantirotsi, pincante: "Eiro nantirotsi".</s>
      <s id="b.MAT.5.37.4">Moncarataca.</s>
      <s id="b.MAT.5.37.5">Te oncameetsateji pishequiyero pineane pamatavitanteariri itsipapee.</s>
     </seg>
     <seg type="verse" id="b.MAT.5.38">
      <s id="b.MAT.5.38.1">Jero aisati icantajeitaqueriri Jesoshi: --Aisati icantaqueniri iriori yora intacaroniri: "Ariorica pinquitsoreero iroqui itsipa, ocameetsati impiatacoventajeari inquitsoreitempiro poqui avirori.</s>
      <s id="b.MAT.5.38.2">Ariorica pijireiteri pishaninca iraji, ocameetsati impiatacoventajeari, irijireitempiro paji avirori".</s>
     </seg>
     <seg type="verse" id="b.MAT.5.39">
      <s id="b.MAT.5.39.1">Iro cantaincha noncantempi nainti: eiro pipiataritsi quisajeitaquempiri, irointi ariorica impasavorotempi acaqueroca, pishineteri aisati otsipa pivoro impasatero aisati.</s>
     </seg>
     <seg type="verse" id="b.MAT.5.40">
      <s id="b.MAT.5.40.1">Ariorica incoaque atiri iraitempiro piitsaare, pimpavaqueri aisati poicoro.</s>
     </seg>
     <seg type="verse" id="b.MAT.5.41">
      <s id="b.MAT.5.41.1">Ariorica imperanatempi paanajeneri irovaararo aparoni quirometero, poavisayeneri apite quirometero.</s>
     </seg>
     <seg type="verse" id="b.MAT.5.42">
      <s id="b.MAT.5.42.1">Ariorica incantapeempi pishaninca: "Pimpenaro", ari pimpavaqueri.</s>
      <s id="b.MAT.5.42.2">Aisati, ariorica incantempi: "Pimpashitavaquenarota oca", ari pimpashitavaqueari, eiro pitsaneapitsataritsi.</s>
     </seg>
     <seg type="verse" id="b.MAT.5.43">
      <s id="b.MAT.5.43.1">Aisati icantajeitaqueri: --Aisati icantaqueni yora intacaroniri: "Pininteri pishanincasanori, pincavintsayeri.</s>
      <s id="b.MAT.5.43.2">Irintiquea quisaquempiri, pinquisavaqueri iriori".</s>
     </seg>
     <seg type="verse" id="b.MAT.5.44">
      <s id="b.MAT.5.44.1">Iro cantaincha noncantajeitempi nainti: pinintajeiteri maaroni quisajeitaquempiri, pincavintsayeri, pincanteri Tasorentsi incavintsayeri, maaroni.</s>
     </seg>
     <seg type="verse" id="b.MAT.5.45">
      <s id="b.MAT.5.45.1">Irootaque icoacaajeitaqueriri Tasorentsi maaroni quemisantajeitiriri itomintajeitacari.</s>
      <s id="b.MAT.5.45.2">Tempa iriotaque vetsiquiriri catsirincaiteri: yovoreacojeitaqueri maaroni atiri, cameetsajeitatsiri aisati caari cameetsajeitatsi.</s>
      <s id="b.MAT.5.45.3">Aisati incani, yoariajeitaqueneri maaroni atiri: yora quemisantatsiri aisati caari quemisantatsi.</s>
     </seg>
     <seg type="verse" id="b.MAT.5.46">
      <s id="b.MAT.5.46.1">Ariorica pincavintsayeri apaniro yora cavintsaimpiri, ¿pijitimpa irineacameetsatempi Tasorentsi?</s>
      <s id="b.MAT.5.46.2">Tempa ioti tseencantatsiri icavintsaavacaajeita iriori.</s>
     </seg>
     <seg type="verse" id="b.MAT.5.47">
      <s id="b.MAT.5.47.1">Ariorica pincavintsayeri apaniro yora shanincatasanojeitimpiri, ¿paita pishemetanteari?</s>
      <s id="b.MAT.5.47.2">Aitaque iojeiti maaroni caari ioterine Tasorentsi icavintsaavacaajeita iriori.</s>
     </seg>
     <seg type="verse" id="b.MAT.5.48">
      <s id="b.MAT.5.48.1">Pincameetsatasanotanaque catsini, pinquempejeitanaqueari Apa Tasorentsi: tempa icameetsatasanotaque irinti catsini.</s>
     </seg>
    </div>
    <div type="chapter" id="b.MAT.6">
     <seg type="verse" id="b.MAT.6.1">
      <s id="b.MAT.6.1.1">Aisati icantajeitaqueri Jesoshi: --Eiro pishiacantanirotatsi piquemisanti, eiro piquemisantamempeatsi pamatavitantearirime atiripee.</s>
      <s id="b.MAT.6.1.2">Ariorica irineaquempi Apa Tasorentsi pishiacantaca, eiro ineacameetsatimpitsi iriori.</s>
     </seg>
     <seg type="verse" id="b.MAT.6.2">
      <s id="b.MAT.6.2.1">Ariorica pimpashiteari ashinoncaincari coiteimojeitacariri, eiro picamantajeitiritsi itsipapee.</s>
      <s id="b.MAT.6.2.2">Irootaque yamenirojeitari yora shiacantavetachari iquemisanti.</s>
      <s id="b.MAT.6.2.3">Ariorica ipiri ashinoncaincari paitarica, icamantajeitaqueri quemisantajeitatsiri, aisati savicajeitatsiri anta nampitsiqui.</s>
      <s id="b.MAT.6.2.4">Icoanirojeitaque iriori irineacameetsajeiteri ishaninca.</s>
      <s id="b.MAT.6.2.5">Ariorica irineacameetsaveteari ishaninca, iro cantaincha moncarataca: eiro ineacameetsatiritsi iriori Tasorentsi, tecatsi impinateri.</s>
     </seg>
     <seg type="verse" id="b.MAT.6.3">
      <s id="b.MAT.6.3.1">Ariorica pincavintsayeri ashinoncaincari, pimanaquero: eiro piotacaajeitiritsi itsipapee.</s>
     </seg>
     <seg type="verse" id="b.MAT.6.4">
      <s id="b.MAT.6.4.1">Ari iriotaque Tasorentsi irinti, impinatempi irinti.</s>
     </seg>
     <seg type="verse" id="b.MAT.6.5">
      <s id="b.MAT.6.5.1">Aisati icantajeitaqueri: --Ariorica pinquenquetsatacayeri Tasorentsi, eiro piquempetaritsi shiacantavetachari: icoaque iriori incatiye anta yapatojeitanta atiripee, aisati anta nampitsiqui nianqui, irineantanirojeitavaqueariri ishanincapee.</s>
      <s id="b.MAT.6.5.2">Queario oca noncamantempiri: moncarataca.</s>
      <s id="b.MAT.6.5.3">Ariorica irineacameetsajeiteri ishaninca, iro cantaincha eiro ineacameetsatiritsi Tasorentsi.</s>
     </seg>
     <seg type="verse" id="b.MAT.6.6">
      <s id="b.MAT.6.6.1">Ariorica pinquenquetsatacayeri, pijate apaniro pivancoqui, pashitacotanaquea tsompoina, impoiji pinquenquetsatacayeri Apa.</s>
      <s id="b.MAT.6.6.2">Irineaquempi apaniro irinti, irineacameetsatempi, impinatempi.</s>
     </seg>
     <seg type="verse" id="b.MAT.6.7">
      <s id="b.MAT.6.7.1">Ariorica pinquenquetsatacayeri, eiro pineanatashiveeta, vero, vero, vero.</s>
      <s id="b.MAT.6.7.2">Aitaque yametaro caari iotiri Tasorentsi, ineaveetashita.</s>
      <s id="b.MAT.6.7.3">Ijitashijeiveta ariorica irineanatashiveetea, ari inquemisantaqueri.</s>
     </seg>
     <seg type="verse" id="b.MAT.6.8">
      <s id="b.MAT.6.8.1">Queariyea, piquempejeitaricari avirori.</s>
      <s id="b.MAT.6.8.2">Iotasanotiro Tasorentsi maaroni coiteimojeitaquempiri.</s>
      <s id="b.MAT.6.8.3">Tequerata pincanteri, iotitacaro coiteimotaquempiri.</s>
     </seg>
     <seg type="verse" id="b.MAT.6.9">
      <s id="b.MAT.6.9.1">Ariorica pinquenquetsatacayeri Tasorentsi, ari pinquempetaquerori avirori oca: Apa, savicatsiri inquitequi, oshequi nopincatsatasanojeitaquempi.</s>
     </seg>
     <seg type="verse" id="b.MAT.6.10">
      <s id="b.MAT.6.10.1">Pimpincatsariventajeitena narori.</s>
      <s id="b.MAT.6.10.2">Nocoajeitaque aca quipatsiqui nomajeitempiro maaroni pincoacaajeitenari, nonquempeteari pinampirepee anta jenoqui: tempa imajeitaquempiro iriori maaroni picoacaajeitaqueriri.</s>
     </seg>
     <seg type="verse" id="b.MAT.6.11">
      <s id="b.MAT.6.11.1">Pimpapinijeitena noyeari coiteimotaquenari.</s>
     </seg>
     <seg type="verse" id="b.MAT.6.12">
      <s id="b.MAT.6.12.1">Ainiro nantajeitiri caari cameetsayetatsi, iro cantaincha eiro poasanquetimentanarotsi, irointi nocoajeitaque pincavintsaajeitena.</s>
      <s id="b.MAT.6.12.2">Aisati narori noncavintsaajeiteri noshaninca antanajeitenaneri paitapeerica, eiro noquishiritsi iriori.</s>
     </seg>
     <seg type="verse" id="b.MAT.6.13">
      <s id="b.MAT.6.13.1">Eiro pishinetiritsi yora camaari irineantajeitena, eiro pishinetiritsi irantacaajeitena caari cameetsatatsi.</s>
      <s id="b.MAT.6.13.2">Pincantaitatiyempani pimpincatsariventajeitena.</s>
      <s id="b.MAT.6.13.3">Pincantaitatiyempani pintasoncaventajeitena.</s>
      <s id="b.MAT.6.13.4">Aisati narori, noncanteani nompincatsajeitempi, maaroni.</s>
      <s id="b.MAT.6.13.5">Irootaque nocantaquempiri, ari.</s>
     </seg>
     <seg type="verse" id="b.MAT.6.14">
      <s id="b.MAT.6.14.1">Aisati icantajeitiri: --Ariorica pincavintsayeri quisajeitaquempiri, incavintsaajeitempi avirori Apa savicatsiri inquitequi.</s>
     </seg>
     <seg type="verse" id="b.MAT.6.15">
      <s id="b.MAT.6.15.1">Iro cantaincha eirorica picavintsairitsi pishanincapee, eiro icavintsaajeitimpitsi Apa.</s>
     </seg>
     <seg type="verse" id="b.MAT.6.16">
      <s id="b.MAT.6.16.1">Aisati icantajeitiri: --Aisati, ariorica pintitea pinquenqueshiretanteariri Tasorentsi, eiro piotacaajeitiritsi itsipapee.</s>
      <s id="b.MAT.6.16.2">Eiro piquempetaritsi yora shiacantachari iquemisanti: ariorica ititapinita, yoashirevorotashitaca iriojeitanteari ishaninca itita.</s>
      <s id="b.MAT.6.16.3">Yatsipetashitacaro, te inquenqueshireteriji Tasorentsi, irointiquea icoaque incavintsaajeiteri ishaninca.</s>
      <s id="b.MAT.6.16.4">Eiro ipinatiritsi Tasorentsi.</s>
     </seg>
     <seg type="verse" id="b.MAT.6.17">
      <s id="b.MAT.6.17.1">Ariorica pintitimenteari Tasorentsi pinquenqueshiretanteariri, cameetsa pinquishitea, pinquivavorotea aisati,</s>
     </seg>
     <seg type="verse" id="b.MAT.6.18">
      <s id="b.MAT.6.18.1">oncanteata eiro iotanta pishaninca pitita.</s>
      <s id="b.MAT.6.18.2">Apaniro iriotempi irinti Piri jenoquiniri, impinatempi irinti.</s>
     </seg>
     <seg type="verse" id="b.MAT.6.19">
      <s id="b.MAT.6.19.1">Aisati icantajeitiri Jesoshi: --Eiro pipiotirotsi pivaararo aca quipatsiquica: opatsaaranticari, aisati icoshiyeetimpicari.</s>
     </seg>
     <seg type="verse" id="b.MAT.6.20">
      <s id="b.MAT.6.20.1">Aintiquea pimpiotero pivaararo anta inquitequi: eiro ainti opatsaitsi, aisati eiro ainti icoshiyeetajimpitsi.</s>
     </seg>
     <seg type="verse" id="b.MAT.6.21">
      <s id="b.MAT.6.21.1">Ariorica ontime pivaararo aca quipatsiqui, pinquenqueshiretapinitero timajeitatsiri aca quipatsiqui; iro cantaincha ontimerica pivaararo inquitequi, pinquenqueshiretapiniteri Tasorentsi.</s>
     </seg>
     <seg type="verse" id="b.MAT.6.22">
      <s id="b.MAT.6.22.1">Otimi poqui pamenantari, otimantari piotantari.</s>
      <s id="b.MAT.6.22.2">Oshiaquero tsiomentotsi pitsiotapinitantari tsiteniriqui pineantari.</s>
      <s id="b.MAT.6.22.3">Ariorica ocameetsataque, piojeitanaque,</s>
     </seg>
     <seg type="verse" id="b.MAT.6.23">
      <s id="b.MAT.6.23.1">iro cantaincha eirorica ocameetsati, eiro pamenitsi, eiro piotitsi, pintime tsiteniriqui.</s>
      <s id="b.MAT.6.23.2">Aisati oquempetaca, ariorica pinquenqueshiretapinitero caari cameetsatatsi, eiro piotiritsi Tasorentsi, ainti pintime tsiteniriqui.</s>
     </seg>
     <seg type="verse" id="b.MAT.6.24">
      <s id="b.MAT.6.24.1">Pashini aisati icantiriri Jesoshi: --Tecatsi pincantea pintsameeteneri apite pivatorote, aisati oquempetaca: ariorica panteneri Tasorentsi icoacaaquempiri, irompa ariorica pantaveetanontea avisati paantearori pivaararo.</s>
      <s id="b.MAT.6.24.2">Tecatsi pincantero apite.</s>
      <s id="b.MAT.6.24.3">Pineaquero, ariorica pinintasanoteri Tasorentsi, eiro picoitsi pivionquero pivaararo.</s>
      <s id="b.MAT.6.24.4">Aisati, ariorica pincoaque pivionquero pivaararo, eiro picoitsi pinquemisanteri Tasorentsi.</s>
     </seg>
     <seg type="verse" id="b.MAT.6.25">
      <s id="b.MAT.6.25.1">Aisati icantajeitiri Jesoshi: --Meeca noncamantajeitempi: eiro piquenqueshiretapinitirotsi paitapeerica poayeteari, pirayeteri, pinquitsaatapiniteari, paitapeerica.</s>
      <s id="b.MAT.6.25.2">¿Irompa pitimantari poapinitearo poari?</s>
      <s id="b.MAT.6.25.3">Te iro pintimantea, tempa iro pitimantari pinquenqueshireteri vetsicanaquempiri.</s>
      <s id="b.MAT.6.25.4">¿Irompa otimantari pivatsa pinquitsaatero, poaneenquero?</s>
      <s id="b.MAT.6.25.5">Te iro ontimantea.</s>
      <s id="b.MAT.6.25.6">Irointi pitimajeitanta piojeiteri Tasorentsi, aisati panteneri icoacaajeitaquempiri.</s>
     </seg>
     <seg type="verse" id="b.MAT.6.26">
      <s id="b.MAT.6.26.1">Pamenajeiteri yora tsimeripee: te impanquitanonteaji, aisati te irantanonteaji ivanco irivioncantearori ivanquire.</s>
      <s id="b.MAT.6.26.2">Iro cantaincha ipapinitiri Apa Tasorentsi yoari maaroni quitaiteriqui.</s>
      <s id="b.MAT.6.26.3">Ari icavintsairi maaroni quitaiteriqui; tempa avinti icavintsaasanotaquempi, eiro yoashinoncaimpitsi.</s>
     </seg>
     <seg type="verse" id="b.MAT.6.27">
      <s id="b.MAT.6.27.1">Ariorica pinquenqueshirete, ¿arimpa pimatero pishequiajero pisarintsite?</s>
      <s id="b.MAT.6.27.2">Eiro.</s>
      <s id="b.MAT.6.27.3">Patsipetashita piquenqueshiretashita.</s>
     </seg>
     <seg type="verse" id="b.MAT.6.28">
      <s id="b.MAT.6.28.1">¿Paita piquenqueshiretantarori piitsaare, paitarica pinquitsaateari?</s>
      <s id="b.MAT.6.28.2">Pamenajeitero oteapee tojari, te onquenqueshireteaji irointi: "¿Paita nonquitsaateari?"</s>
      <s id="b.MAT.6.28.3">Te onquiriqueji, aisati te ontijeji,</s>
     </seg>
     <seg type="verse" id="b.MAT.6.29">
      <s id="b.MAT.6.29.1">iro cantaincha, oshequi oaneencaca.</s>
      <s id="b.MAT.6.29.2">Pamene, peerani oshequi yoaneencaveitani yora pincatsariveitachaniri Saromoni, iro cantaincha te inquempetasanotearoji oteaquipee: oshequi oaneencasanota irointi.</s>
     </seg>
     <seg type="verse" id="b.MAT.6.30">
      <s id="b.MAT.6.30.1">Tempa irio Tasorentsi oaneenquirori oteaquipee tojari, iro cantaincha eiro osamanititsi ontime, impoiji tempa itaapiniyeetiro, pomei.</s>
      <s id="b.MAT.6.30.2">Irompa avinti, pintimajeiteni peerani: tempa iroaneencasanotempi avinti.</s>
      <s id="b.MAT.6.30.3">Pishireteari, eiro pitseenquiritsi.</s>
     </seg>
     <seg type="verse" id="b.MAT.6.31">
      <s id="b.MAT.6.31.1">Eiro picantashiretitsi, eiro picantitsi: "¿Paita ayeari?</s>
      <s id="b.MAT.6.31.2">¿Paita ireri?</s>
      <s id="b.MAT.6.31.3">¿Paita anquitsaateari?"</s>
     </seg>
     <seg type="verse" id="b.MAT.6.32">
      <s id="b.MAT.6.32.1">Icoajeitiro ocapee yora tseencajeitantatsiri.</s>
      <s id="b.MAT.6.32.2">Iro cantaincha iojeitimpi Piri jenoquiniri, iojeitiro coiteimojeitaquempiri.</s>
     </seg>
     <seg type="verse" id="b.MAT.6.33">
      <s id="b.MAT.6.33.1">Irioquea pijivate pimpincatsateri, aisati pincanteri iroameetsashiretempi, impoijiquea impapinijeitempiro coiteimojeitaquempiri.</s>
     </seg>
     <seg type="verse" id="b.MAT.6.34">
      <s id="b.MAT.6.34.1">Ari eiro piquenqueshiretirotsi osaitequera, paitarica panteri.</s>
      <s id="b.MAT.6.34.2">Irintacotempi osaitequera, aisati maaroni quitaiteriqui.</s>
      <s id="b.MAT.6.34.3">Timatsi aquenqueshiretaqueri meeca quitaiteriqui, te oncameetsateji anquenqueshiretero aisati osaitequera.</s>
     </seg>
    </div>
    <div type="chapter" id="b.MAT.7">
     <seg type="verse" id="b.MAT.7.1">
      <s id="b.MAT.7.1.1">Aisati icantajeitiri Jesoshi: --Eiro picantimatiritsi pishaninca.</s>
      <s id="b.MAT.7.1.2">Ariorica pincantimateri itsipapee, icantimpicari Tasorentsi: "Ainiro pantane avirori".</s>
     </seg>
     <seg type="verse" id="b.MAT.7.2">
      <s id="b.MAT.7.2.1">Ariorica anquisaqueri itsipapee, ari inquisavaquee arori; aisati oquempetaca, ariorica ancavintsayeri itsipapee, incavintsayee arori.</s>
     </seg>
     <seg type="verse" id="b.MAT.7.3">
      <s id="b.MAT.7.3.1">Otimirica pantayetiri avirori, te oncameetsateji pincanteri pishaninca avirori: "Ainiro pantane".</s>
      <s id="b.MAT.7.3.2">Jero oca noshiacaventempiri: ariorica pitijaquitaca quimota avinti, ¿arimpa pineaquero itijaquiro pishaninca ovane quipatsi capichaji?</s>
     </seg>
     <seg type="verse" id="b.MAT.7.4">
      <s id="b.MAT.7.4.1">¿Ocameetsatimpa pincanteri: "Jentsite, naajempiro pitijaquiro"?</s>
      <s id="b.MAT.7.4.2">Eiro pineirotsi.</s>
     </seg>
     <seg type="verse" id="b.MAT.7.5">
      <s id="b.MAT.7.5.1">Oshequi picantashitaca.</s>
      <s id="b.MAT.7.5.2">Pijivate pojoquero inchatora jocaaquempirira avirori, impoiji pamenaje paantajeanariri itijaquiro pishaninca.</s>
      <s id="b.MAT.7.5.3">Aisati pincoaquerica pincanteri pishaninca irojocajero yantayetiri, pijivate pojocajero caari cameetsatatsi pantayetiri avirori.</s>
     </seg>
     <seg type="verse" id="b.MAT.7.6">
      <s id="b.MAT.7.6.1">Te pimpapiniteriji otsiti cameetsatasanotatsiri ivatsa.</s>
      <s id="b.MAT.7.6.2">Aisati te pimpapiniteriji chancho marereatatsiri mapi iroyearo, eiro icoitsi iroyearo.</s>
      <s id="b.MAT.7.6.3">Tempa ari iraticavaquerome, irovitsintavaquerome, impoiji inquisacotaquearo iroyeari, irantsiquimentaquempiro.</s>
      <s id="b.MAT.7.6.4">Aisati oquempetaca, ocameetsati irineane Tasorentsi.</s>
      <s id="b.MAT.7.6.5">Ocameetsati pinquenquetsatacayeri itsipapee ashaninca, iro cantaincha ariorica inquishimentempiro, incanteata.</s>
     </seg>
     <seg type="verse" id="b.MAT.7.7">
      <s id="b.MAT.7.7.1">Aisati icantiri Jesoshi: --Ariorica pincanteri Tasorentsi, irimatempiro paitarica pincanteriri.</s>
      <s id="b.MAT.7.7.2">Pincoayetajero paitarica, impoiji pineajero.</s>
      <s id="b.MAT.7.7.3">Ariorica pareetea pancotsiqui, pincantapaaqueri savicatsiri: "Pashitareenaro", ari irashitareaquempiro.</s>
     </seg>
     <seg type="verse" id="b.MAT.7.8">
      <s id="b.MAT.7.8.1">Aitaque ipapinijeitiri Tasorentsi maaroni coacotiriri.</s>
      <s id="b.MAT.7.8.2">Aisati ariorica pincoayetanaque, iramenacayempiro.</s>
      <s id="b.MAT.7.8.3">Ariorica pincanteri: "Pashitareenaro", ari irashitareaquempiro.</s>
     </seg>
     <seg type="verse" id="b.MAT.7.9">
      <s id="b.MAT.7.9.1">Ariorica incantempi pitomi: "Apa, pimpena noyeari", ¿arimpa pimpaqueri mapi?</s>
     </seg>
     <seg type="verse" id="b.MAT.7.10">
      <s id="b.MAT.7.10.1">Ariorica incantempi: "Pimpena shima noyea", ¿arimpa pimperi maranque iroyeari?</s>
     </seg>
     <seg type="verse" id="b.MAT.7.11">
      <s id="b.MAT.7.11.1">Pineaquero, te pincameetsatasanojeiteji, iro cantaincha piojeiti picavintsaapinitiri pitomipee.</s>
      <s id="b.MAT.7.11.2">Irinti Apa savicatsiri inquitequi icameetsatasanotaque, ioti irinti catsini icavintsaajeitaqueri maaroni quenquetsatacaajeitiriri.</s>
     </seg>
     <seg type="verse" id="b.MAT.7.12">
      <s id="b.MAT.7.12.1">Aisati icantajeitiri: --Ariorica pincoaque incavintsaajeitempi pishanincapee, ari pincavintsaajeiteri avirori.</s>
      <s id="b.MAT.7.12.2">Pincoaquericame iroashinoncaajeitempime, ari poashinoncaajeiterime avirori.</s>
      <s id="b.MAT.7.12.3">Irootaque isanquenatiniri yora Moishishini aisati maaroni camantantatsiniri.</s>
     </seg>
     <seg type="verse" id="b.MAT.7.13">
      <s id="b.MAT.7.13.1">Jero aisati ishiacantiniri Jesoshi: --Pincoaquerica pinqueapaaquero ivanco Tasorentsi, pinqueapaaquero orijani omoro.</s>
      <s id="b.MAT.7.13.2">Ainiro pashini avotsi, antearo irointi, te ompomerentsiteaji anquenantearo, aisati anta ocaratapainta otimi omoro antearo.</s>
      <s id="b.MAT.7.13.3">Iro cantaincha maaroni quenayetanaintsine anta irashinoncaajeitea anta Sharincaveniqui.</s>
      <s id="b.MAT.7.13.4">Icarajeiti iriori oshequi.</s>
     </seg>
     <seg type="verse" id="b.MAT.7.14">
      <s id="b.MAT.7.14.1">Iro cantaincha timatsi ora orijani avotsi, aisati orijani omoro.</s>
      <s id="b.MAT.7.14.2">Oshequi opomerentsitaca irointi, itimi aparopee quenantarori.</s>
      <s id="b.MAT.7.14.3">Iro cantaincha irareetea irinti Tasorentsiqui, incantaitatiyempani intime irioriqui.</s>
     </seg>
     <seg type="verse" id="b.MAT.7.15">
      <s id="b.MAT.7.15.1">Aisati icantajeitiri Jesoshi: --Queariompia, yamatavijeitimpicari shiavetariri quenquetsatacotiriri Tasorentsi.</s>
      <s id="b.MAT.7.15.2">Pishiacantiricari ovisha, pijiticari tecatsi incantempi; iro cantaincha noquempetacantaqueri nainti maniti: oshequi icovencati.</s>
     </seg>
     <seg type="verse" id="b.MAT.7.16">
      <s id="b.MAT.7.16.1">Pamenasanoteri yantayetiri, piotanteariri icameetsatirica.</s>
      <s id="b.MAT.7.16.2">¿Otimantarompa tojari ova?</s>
      <s id="b.MAT.7.16.3">Teve, te ontimantearoji.</s>
      <s id="b.MAT.7.16.4">¿Otimantarompa iyera?</s>
      <s id="b.MAT.7.16.5">Aisati te omateroji.</s>
      <s id="b.MAT.7.16.6">Aisati iquempejeita yora amatavitantatsiri: tecatsi incantero irimatero cameetsayetatsiri.</s>
     </seg>
     <seg type="verse" id="b.MAT.7.17">
      <s id="b.MAT.7.17.1">Inchato cameetsari otimi oitsoqui cameetsari, ari avaquearo.</s>
      <s id="b.MAT.7.17.2">Iro cantaincha terica oncameetsateji inchato, te ontimeji oitsoqui cameetsari.</s>
     </seg>
     <seg type="verse" id="b.MAT.7.18">
      <s id="b.MAT.7.18.1">Ora inchato cameetsari, tecatsi oncantero ontimero oitsoqui caari cameetsatatsi.</s>
      <s id="b.MAT.7.18.2">Aisati caari cameetsatatsi inchato, tecatsi oncantero ontimero cameetsatatsiri oitsoqui.</s>
     </seg>
     <seg type="verse" id="b.MAT.7.19">
      <s id="b.MAT.7.19.1">Tempa achaquitapinitiro inchato caari oitsoquitatsi, ataapinitiro.</s>
     </seg>
     <seg type="verse" id="b.MAT.7.20">
      <s id="b.MAT.7.20.1">Aisati piojeiteri maaroni coatsiri iroamejeitempi.</s>
      <s id="b.MAT.7.20.2">Piotaque ocameetsatirica yantayetiri, ari cameetsa aisati yoametantiro irineane Tasorentsi.</s>
      <s id="b.MAT.7.20.3">Irompa terica oncameetsateji yantayetiri, te oncameetsateji aisati yoametanti.</s>
     </seg>
     <seg type="verse" id="b.MAT.7.21">
      <s id="b.MAT.7.21.1">Pashini aisati icantiriri Jesoshi: --Ainiro inaveta oshequi cantashitanari: "Aviro novincatsarite, oshequi nopincatsatimpi".</s>
      <s id="b.MAT.7.21.2">Iro cantaincha eiro ijajeititsi iriori anta nompincatsaritenta.</s>
      <s id="b.MAT.7.21.3">Irinti jatasanotatsineri anta inquitequi maaroni yora antasanotiniriri Apa icoacaajeitaqueriri.</s>
     </seg>
     <seg type="verse" id="b.MAT.7.22">
      <s id="b.MAT.7.22.1">Ariorica nompincatsaritasanotanaque nampatojeiteri maaroni atiri noncantacoventajeitanteariri.</s>
      <s id="b.MAT.7.22.2">Intime oshequi cantashitenaneri: "Novincatsarite, oshequi noquenquetsatacotaquempi.</s>
      <s id="b.MAT.7.22.3">Nocantaqueri neiriri camaari: 'Paventeari Jesoshi pavisacotantajeari'.</s>
      <s id="b.MAT.7.22.4">Aisati nocantaqueri noshaninca: 'Irio Jesoshi matacaanarori notasoncantayeti'".</s>
     </seg>
     <seg type="verse" id="b.MAT.7.23">
      <s id="b.MAT.7.23.1">Iro cantaincha noncanteri narori: "Te niotempiji, te noshanincatempiji.</s>
      <s id="b.MAT.7.23.2">Tsame pijate arejiqui, oshequi pantayetiro caari cameetsatatsi".</s>
     </seg>
     <seg type="verse" id="b.MAT.7.24">
      <s id="b.MAT.7.24.1">Pamene, ariorica pinquenqueshiretero maaroni nocantaquempiri, aisati ariorica pantenaro maaroni nocoacaaquempiri, ocameetsati.</s>
      <s id="b.MAT.7.24.2">Ontime piotanteari, pinquempeteari vetsiquirori ivanco mapiqui.</s>
     </seg>
     <seg type="verse" id="b.MAT.7.25">
      <s id="b.MAT.7.25.1">Opariaque incani, ooncanaca.</s>
      <s id="b.MAT.7.25.2">Aisati otimi antearo tampea otatsincavetanacaro, iro cantaincha te aaveeroji.</s>
      <s id="b.MAT.7.25.3">Iro caari aaveantaro, yovetsiquiro mapiqui, oquisotasanotaque.</s>
     </seg>
     <seg type="verse" id="b.MAT.7.26">
      <s id="b.MAT.7.26.1">Aisati oquempetaca avirori, eirorica piquenqueshiretiro maaroni nocantaquempiri, aisati eirorica pantanaro maaroni nocoacaavetimpiri, te oncameetsateji.</s>
      <s id="b.MAT.7.26.2">Eiro otimitsi piotanteari.</s>
      <s id="b.MAT.7.26.3">Pinquempeteari vetsiquirori ivanco anta impanequiqui.</s>
     </seg>
     <seg type="verse" id="b.MAT.7.27">
      <s id="b.MAT.7.27.1">Opariaque incani, ooncanaca.</s>
      <s id="b.MAT.7.27.2">Aisati otimi antearo tampea, otatsincanaquero.</s>
      <s id="b.MAT.7.27.3">Ojaraaquero, jaran; otsoncanaquero, aanaquero, poyere.</s>
      <s id="b.MAT.7.27.4">Tempa yatsipetashitacaro yora vetsicavetarori.</s>
      <s id="b.MAT.7.27.5">Eiro patsipetashitarotsi avirorijei piquemajeitaquena, irointi pantasanotero nocoacaajeitaquempiri.</s>
     </seg>
     <seg type="verse" id="b.MAT.7.28">
      <s id="b.MAT.7.28.1">Irootaque icantajeitaqueriri apatotimentajeitariri anta toncaariqui, ari yoajeitanaqueri cavaco maaroni.</s>
      <s id="b.MAT.7.28.2">Icantajeiti:</s>
     </seg>
     <seg type="verse" id="b.MAT.7.29">
      <s id="b.MAT.7.29.1">--Oshequi ioti irinti, oshequi ipincatsariti, cameetsa yoamejeitaquee; te inquempeteariji yora oametantavetarori Sanquenarentsi.</s>
     </seg>
    </div>
    <div type="chapter" id="b.MAT.8">
     <seg type="verse" id="b.MAT.8.1">
      <s id="b.MAT.8.1.1">Ari iquenquetsatacanti Jesoshi anta toncaariqui, impoiji yoirincapaaja, yoijajeitaqueri oshequi atiri.</s>
     </seg>
     <seg type="verse" id="b.MAT.8.2">
      <s id="b.MAT.8.2.1">Ari ijatashitaqueri aparoni shirampari patsaatsiri, itonquiotavacari, icantavaqueri: --Novincatsarite, pincoaquerica poavisacotajena, niotaque aitaque pimatajenaro.</s>
     </seg>
     <seg type="verse" id="b.MAT.8.3">
      <s id="b.MAT.8.3.1">Ari yacotanaque, ipamitaqueri, icantiri: --Aitaque nocoaque.</s>
      <s id="b.MAT.8.3.2">Aitaque pavisacotanaje meeca.</s>
      <s id="b.MAT.8.3.3">Irosati yavisacotantanaja.</s>
     </seg>
     <seg type="verse" id="b.MAT.8.4">
      <s id="b.MAT.8.4.1">Ari icantaqueri Jesoshi: --Eiroya picamantitsi, irointiquea pantero icantiniri peerani Moishishi: pijatashiteri saserote, pincamanteri irinti: "Nopatsaaveitani, iro cantaincha pamenajenate, avisacotajana: te aneajeroji meeca novatsaaro".</s>
      <s id="b.MAT.8.4.2">Ari iramenavaquempi, impoiji iroyeri pivira, intayeneri Tasorentsi, iriojeitanteari ashanincapee pavisacotaji.</s>
      <s id="b.MAT.8.4.3">Ari ijatanaque.</s>
     </seg>
     <seg type="verse" id="b.MAT.8.5">
      <s id="b.MAT.8.5.1">Ari yovaanaja Jesoshi, aisati yora oijajeitiriri, impoiji yareejeitapaaca Caperenaoqui.</s>
      <s id="b.MAT.8.5.2">Itonquiotavacari aparoni capitano, yora ivincatsarite oshequi soraro.</s>
      <s id="b.MAT.8.5.3">Caari ini jorio yora capitano.</s>
     </seg>
     <seg type="verse" id="b.MAT.8.6">
      <s id="b.MAT.8.6.1">Icantavaqueri: --Novincatsarite, ainiro nonampire anta novancoqui, te irimatajeaji irishevatajea, aisati oshequi icatsitaque.</s>
      <s id="b.MAT.8.6.2">Catsiqueti oanaqueri.</s>
      <s id="b.MAT.8.6.3">Nocoaque poavisacoteri.</s>
     </seg>
     <seg type="verse" id="b.MAT.8.7">
      <s id="b.MAT.8.7.1">Ari yacanaqueri: --Aitaque nojataque noavisacotajeri.</s>
     </seg>
     <seg type="verse" id="b.MAT.8.8">
      <s id="b.MAT.8.8.1">Iro cantaincha icantiri: --Oshequi nopincatsataquempi: te noncameetsateji, eiro pintsipatapaanatsi anta novancoqui.</s>
      <s id="b.MAT.8.8.2">Ariorica pincante iravisacotanaje, niotaque ari iravisacotanaje: patsipetarocari pijate novancoqui.</s>
      <s id="b.MAT.8.8.3">Oshequi pipincatsariti.</s>
     </seg>
     <seg type="verse" id="b.MAT.8.9">
      <s id="b.MAT.8.9.1">Timatsi peranatanari, aisati itimi soraro noperanajeitacari narori.</s>
      <s id="b.MAT.8.9.2">Ariorica noncanteri soraro: "Pijate", ari irijataque.</s>
      <s id="b.MAT.8.9.3">Ariorica noncanteri itsipa: "Pimpoque", ari impoque.</s>
      <s id="b.MAT.8.9.4">Ariorica noncanteri nonampire: "Jeroca panteri", ari irimataquero.</s>
      <s id="b.MAT.8.9.5">Aisati onquempetaquea avirori, aitaque omoncarataquea paitarica pincanteri.</s>
     </seg>
     <seg type="verse" id="b.MAT.8.10">
      <s id="b.MAT.8.10.1">Ari yoanaqueri Jesoshi cavaco, icantajeitiri oijajeitiriri: --Queario oca noncamantempiri: oshequi catsini iquemisantasanotaque yoca, yanaacojeitaqueri maaroni jorio iquemisanti.</s>
     </seg>
     <seg type="verse" id="b.MAT.8.11">
      <s id="b.MAT.8.11.1">Coajica anta ipincatsaritinta Tasorentsi intime oshequi itsipapee atiri poneayetachaneri otsipapeequi quipatsi.</s>
      <s id="b.MAT.8.11.2">Incarajeiteri Avarama, Isaca, Jacovo, maaroni.</s>
     </seg>
     <seg type="verse" id="b.MAT.8.12">
      <s id="b.MAT.8.12.1">Iro cantaincha eiro itimitsi oshequi jorio anta.</s>
      <s id="b.MAT.8.12.2">Icoacaavetacari Tasorentsi intsipajeitearime anta ipincatsaritinta, iro cantaincha oshequi itseencajeitaqueri, irootaque intiancajeitanteariri anta otsitenitasanotinta.</s>
      <s id="b.MAT.8.12.3">Oshequi anta iroashinoncaajeitea, oshequi inquematsicatearo.</s>
     </seg>
     <seg type="verse" id="b.MAT.8.13">
      <s id="b.MAT.8.13.1">Ari icantiri yora capitano: --Meeca pijataje pivancoqui.</s>
      <s id="b.MAT.8.13.2">Piquemisanti, irootaque iravisacotantajeari pinampire.</s>
      <s id="b.MAT.8.13.3">Irosati yavisacotantanaja inampire.</s>
     </seg>
     <seg type="verse" id="b.MAT.8.14">
      <s id="b.MAT.8.14.1">Ari ijatanaque Jesoshi ivancoqui Petero.</s>
      <s id="b.MAT.8.14.2">Ineapaaquero irairo, ojoquiitaca, aaquero catsiirentsi.</s>
     </seg>
     <seg type="verse" id="b.MAT.8.15">
      <s id="b.MAT.8.15.1">Ipamitapairo acoqui, irosati avisacotantaja.</s>
      <s id="b.MAT.8.15.2">Otinaanaja, irosati opantavacariri iroapeempari.</s>
     </seg>
     <seg type="verse" id="b.MAT.8.16">
      <s id="b.MAT.8.16.1">Ari ishaavijiitanaque catsirincaiteri, irosati yamantajeitapaacari oshequi neiriri camaari.</s>
      <s id="b.MAT.8.16.2">Ari iquenquetsatacaavaqueri, irosati yavisacojeitantajari.</s>
      <s id="b.MAT.8.16.3">Aisati yoavisacojeitaqueri oshequi joquiijeitachari.</s>
     </seg>
     <seg type="verse" id="b.MAT.8.17">
      <s id="b.MAT.8.17.1">Aitaque itsataaquero Jesoshi maaroni iquenquetsatacotiniri peerani Isayashini: "Coajica iroavisacojeiteri Quirishito oshequi mantsiayetatsiri, oshequi incavintsaajeiteri".</s>
     </seg>
     <seg type="verse" id="b.MAT.8.18">
      <s id="b.MAT.8.18.1">Ari ineajeitavaqueri Jesoshi oshequi catsini apatotimentajeitacariri, irosati icantantariri iroamerepee: --Tsame ajajeite intatiquero incajare.</s>
     </seg>
     <seg type="verse" id="b.MAT.8.19">
      <s id="b.MAT.8.19.1">Ari icantiri oametantirori Sanquenarentsi: --Oametanari, jaocarica pijateri, nocoaque noijatanaquempi.</s>
     </seg>
     <seg type="verse" id="b.MAT.8.20">
      <s id="b.MAT.8.20.1">Yacanaqueri: --Yorari parari ainiro imoro imaantari, aisati yora tsimeripee ainiro yaatantari imaantari.</s>
      <s id="b.MAT.8.20.2">Noponeaca narori anta inquitequi, natiritapaaque, iro cantaincha te aneroji novanco nainti nomaanteari.</s>
      <s id="b.MAT.8.20.3">Patsipetashitacari poijatanaquena, pashinoncaacari.</s>
     </seg>
     <seg type="verse" id="b.MAT.8.21">
      <s id="b.MAT.8.21.1">Icantiri pashini iroamere: --Novincatsarite, nocoavetaca noijatempime, iro cantaincha incamaquetsita apa: impoijiquea quiso noanaquempi.</s>
     </seg>
     <seg type="verse" id="b.MAT.8.22">
      <s id="b.MAT.8.22.1">Iro cantaincha icantaqueri: --Poijatenata, impoiji ariorica incame piri, ainiro tijerineri itseencaririnte: yora caari iotiri Tasorentsi.</s>
     </seg>
     <seg type="verse" id="b.MAT.8.23">
      <s id="b.MAT.8.23.1">Ari itetanaca Jesoshi pitotsiqui, icarajeitaqueri iroamerepee.</s>
     </seg>
     <seg type="verse" id="b.MAT.8.24">
      <s id="b.MAT.8.24.1">Ari imaanaque Jesoshi.</s>
      <s id="b.MAT.8.24.2">Nianquijaqui omapocashijeitacari iroamerepee antearo tampea, otejatapaaca omotoncane.</s>
     </seg>
     <seg type="verse" id="b.MAT.8.25">
      <s id="b.MAT.8.25.1">Ari ijatashitaqueri, yoisaaquireaqueri, icantaqueri: --Novincatsarite, jentsinocanti ampiinquenive: poavisacojeitena, aisati poavisacotajea avirori.</s>
     </seg>
     <seg type="verse" id="b.MAT.8.26">
      <s id="b.MAT.8.26.1">Ari itinaanaca, yacanaqueri: --¿Paita pitsaroantacari?</s>
      <s id="b.MAT.8.26.2">¿Paita caari piquenqueshiretasanotantana?</s>
      <s id="b.MAT.8.26.3">Impoiji ipeajiro tampea, aisati ipeajiro omotoncane.</s>
      <s id="b.MAT.8.26.4">Opeasanotanaja tampea, opeasanotaja omotoncane.</s>
     </seg>
     <seg type="verse" id="b.MAT.8.27">
      <s id="b.MAT.8.27.1">Ari yoajeitanaqueri cavaco, icantavacaanaca: --¿Jaoca icantari yoca?</s>
      <s id="b.MAT.8.27.2">Pineaquero ipeajiro tampea, aisati ipeajiro omotoncane, maa.</s>
     </seg>
     <seg type="verse" id="b.MAT.8.28">
      <s id="b.MAT.8.28.1">Ari yareejeitanaca intatiquero, yaatacotapaaque.</s>
      <s id="b.MAT.8.28.2">Opajita nampitsi Carara.</s>
      <s id="b.MAT.8.28.3">Ari iponeaca tijaariqui apite neiriri camaari, itonquiotavacari Jesoshi.</s>
      <s id="b.MAT.8.28.4">Yora camaari, oshequi iquisacaacari neiriri, irootaque itsaroacaajeitantacariri ishaninca, te inquenantajearo tijaariqui.</s>
     </seg>
     <seg type="verse" id="b.MAT.8.29">
      <s id="b.MAT.8.29.1">Icantavaqueri camaari: --¿Aviro?</s>
      <s id="b.MAT.8.29.2">Niotaquempi, aviro Itomi Tasorentsi.</s>
      <s id="b.MAT.8.29.3">¿Paita pipocashitantanari?</s>
      <s id="b.MAT.8.29.4">¿Irompa pipocashitantanari meeca poashinoncayena?</s>
      <s id="b.MAT.8.29.5">Tequera omoncarateaji nonquematsicatantearori anta ishaaviji.</s>
     </seg>
     <seg type="verse" id="b.MAT.8.30">
      <s id="b.MAT.8.30.1">Ari itimi anta oshequi chancho, yoajeitanta.</s>
     </seg>
     <seg type="verse" id="b.MAT.8.31">
      <s id="b.MAT.8.31.1">Icantiri camaari: --Ariorica poavisacoteri neanarica, pintianquena anta chanchoqui, nonijapeempari iriori.</s>
     </seg>
     <seg type="verse" id="b.MAT.8.32">
      <s id="b.MAT.8.32.1">Ari icantiri: --Pijate, pinijapeempari iriori.</s>
      <s id="b.MAT.8.32.2">Ari ijatanaque, ineavaqueri iriori chancho, irosati ishiajeitantanaca imperitaqui, ipiincajeitanaque incajarequi, tsapo, tsapo, tsapo, tsapo.</s>
      <s id="b.MAT.8.32.3">Itsitiajeitanaque, pomiririri, poyere.</s>
     </seg>
     <seg type="verse" id="b.MAT.8.33">
      <s id="b.MAT.8.33.1">Ari ineavaqueri shentajeivetariri, ishiajeitanaca.</s>
      <s id="b.MAT.8.33.2">Ijatanaque nampitsiqui, icamantapaaqueri ishaninca maaroni oca ineaqueri.</s>
     </seg>
     <seg type="verse" id="b.MAT.8.34">
      <s id="b.MAT.8.34.1">Ari ijatashijeitaqueri maaroni savicajeitatsiri, icantapaaqueri Jesoshi: --Tsame pijataje: eiro pipocajitsi aca nonampiqui.</s>
     </seg>
    </div>
    <div type="chapter" id="b.MAT.9">
     <seg type="verse" id="b.MAT.9.1">
      <s id="b.MAT.9.1.1">Ari itetanaja aisati Jesoshi pitotsiqui, icarajeitiri iroamerepee.</s>
      <s id="b.MAT.9.1.2">Ipiajeitanaja inampisanoriqui.</s>
     </seg>
     <seg type="verse" id="b.MAT.9.2">
      <s id="b.MAT.9.2.1">Ari yameetaqueneri caari shevatacha, yamacotaqueri shitashintsiqui.</s>
      <s id="b.MAT.9.2.2">Iotaque Jesoshi oshequi iquemisantaque, irootaque icantantavacariri: --Piveshireanaquea, noshaninca, meeca noavisacotempi; eiro noquishimentimpirotsi caari cameetsatatsi pantayetiri.</s>
     </seg>
     <seg type="verse" id="b.MAT.9.3">
      <s id="b.MAT.9.3.1">Ari iquemajeitaqueri oametantirori Sanquenarentsi, icantavacaajeitanaca: --Ijitasorentsitacateemi Jesoshi.</s>
     </seg>
     <seg type="verse" id="b.MAT.9.4">
      <s id="b.MAT.9.4.1">Ari iotaque iriori iquenqueshirejeitiri, icantajeitiri: --¿Paita piquisashirejeitantanari?</s>
      <s id="b.MAT.9.4.2">¿Paita pitseencajeitantanari?</s>
     </seg>
     <seg type="verse" id="b.MAT.9.5">
      <s id="b.MAT.9.5.1">Ariorica noncantaqueri yoca: "Meeca noavisacotempi, paniitanaje", tempa ari pamenajeitavaqueri, sorerere.</s>
      <s id="b.MAT.9.5.2">Eirorica nomatirotsi, ari pishirontimentena.</s>
      <s id="b.MAT.9.5.3">Iro cantaincha pijitashijeitaca nocantashitari: "Noavisacotempi, eiro noquishimentimpirotsi caari cameetsatatsi pantayetaqueri".</s>
     </seg>
     <seg type="verse" id="b.MAT.9.6">
      <s id="b.MAT.9.6.1">Nocoaque piojeite te noncantashiteaji.</s>
      <s id="b.MAT.9.6.2">Noponeaca narori inquitequi, natiritapaaque.</s>
      <s id="b.MAT.9.6.3">Icantaquena Apa: "Poavisacotenari antirori caari cameetsatatsi, impoiji eiro aquishimentajiritsi aisati yantayetiri".</s>
      <s id="b.MAT.9.6.4">Nocoaque piojeite ainiro notasorenca.</s>
      <s id="b.MAT.9.6.5">Ari icantiri caari shevatacha: --Pincatianaje, paanajero pishitashi, pijataje pivancoqui.</s>
     </seg>
     <seg type="verse" id="b.MAT.9.7">
      <s id="b.MAT.9.7.1">Ari icatianaja, cati; ijatanaji ivancoqui.</s>
     </seg>
     <seg type="verse" id="b.MAT.9.8">
      <s id="b.MAT.9.8.1">Ineajeitavaqueri maaroni apatojeitainchari, yamenajeitavaqueri sorerere.</s>
      <s id="b.MAT.9.8.2">Itsaroajeitanaque, aisati icantajeiti: --Tempa icameetsati Tasorentsi, imatacaaqueri yoca yoavisacotajiri mantsiaripee.</s>
     </seg>
     <seg type="verse" id="b.MAT.9.9">
      <s id="b.MAT.9.9.1">Ari yovaanaja Jesoshi anta nosaviquinta narori.</s>
      <s id="b.MAT.9.9.2">Ineapaaquena naitayetiri noshaninca iirequite nompanteariri oromasati.</s>
      <s id="b.MAT.9.9.3">Icantapaaquena: --Tsame, poijatanaquena avirori.</s>
      <s id="b.MAT.9.9.4">Ari nocatianaca, noijatanaqueri.</s>
     </seg>
     <seg type="verse" id="b.MAT.9.10">
      <s id="b.MAT.9.10.1">Impoiji naanaqueri anta novancoqui, noacaapaacari.</s>
      <s id="b.MAT.9.10.2">Ari nocajemiri Jesoshi, itsipa iroamerepee, yora notsipajeitari napatojeitiniri oromasati iirequite, itsipapee caari quemisantatsi, maaroni.</s>
      <s id="b.MAT.9.10.3">Ari noajeitaca.</s>
     </seg>
     <seg type="verse" id="b.MAT.9.11">
      <s id="b.MAT.9.11.1">Ari ipocashitaquena yora variseopee, icajemiri itsipapee iroamere Jesoshi, isampijeitiri: --¿Paita yantiri yora oamejeitimpiri?</s>
      <s id="b.MAT.9.11.2">Jeri yoacaajeitacari apatotiniriri oromasati quirequi, aisati icarajeitiri caari cameetsajeitatsi.</s>
      <s id="b.MAT.9.11.3">Te oncameetsateji.</s>
     </seg>
     <seg type="verse" id="b.MAT.9.12">
      <s id="b.MAT.9.12.1">Ari iquemaque iroamere, impoiji ijatashitaqueri Jesoshi, icamantapaaqueri; impoiji icantanaque iriori: --Yora caari mantsiatatsi te incoyeji iravintea, irintiquea mantsiayetatsiri coatsiri iravintea.</s>
     </seg>
     <seg type="verse" id="b.MAT.9.13">
      <s id="b.MAT.9.13.1">Tsame pijajeite pinquenqueshirejeitero icantiri Tasorentsi: "Te noncoyeji poapinitenari pivira, pintaapinitenari; irointiquea nocoasanotaque pincavintsaajeiteri pishaninca".</s>
      <s id="b.MAT.9.13.2">Te iro nompocantea nonquemisantacaajeiteri cameetsayetatsiri, irintiquea caari cameetsajeitatsi.</s>
      <s id="b.MAT.9.13.3">Irootaque icantiriri Jesoshi variseopee.</s>
     </seg>
     <seg type="verse" id="b.MAT.9.14">
      <s id="b.MAT.9.14.1">Impoiji ipocaarantaque iroamerepee Joa, isampitapaaqueri Jesoshi: --Pamene, notitapinita noquenqueshiretantariri Tasorentsi, aisati iquempetaca yora variseopee; irintiquea poamerepee avirori, te intitimateaji.</s>
      <s id="b.MAT.9.14.2">¿Paitaquea?</s>
     </seg>
     <seg type="verse" id="b.MAT.9.15">
      <s id="b.MAT.9.15.1">Ari yacanaqueri: --Piojeitaque yamejeitari yora iroaquera aatsi ijina: icajemajeitaqueri ishaninca, yoacaajeitacari, iveshireimentajeitacari iriori.</s>
      <s id="b.MAT.9.15.2">¿Paita iroashiretacanteariri icajemacantiri?</s>
      <s id="b.MAT.9.15.3">Iro cantaincha, ariorica irijatanaque arejiqui, impoijiquea iroashirejeitanaquea, intijeitanaquea.</s>
      <s id="b.MAT.9.15.4">Aisati narori, coajica nojataje, impoijiquea iroashirejeitanaquea, intijeitanaquea noamerepee.</s>
     </seg>
     <seg type="verse" id="b.MAT.9.16">
      <s id="b.MAT.9.16.1">Aisati, otimirica piitsaare iroaquerari, te pintsereeroji pimpataquero peesatotaintsiri pimaatsara.</s>
      <s id="b.MAT.9.16.2">Ariorica poavitajero, eiro omoncaratavacaatsi.</s>
      <s id="b.MAT.9.16.3">Aisati ariorica pinquivajero oshirincamaotanaque iroaquerari, antsivianaquea peesatotaintsiri, ontsereanaque.</s>
     </seg>
     <seg type="verse" id="b.MAT.9.17">
      <s id="b.MAT.9.17.1">Tempa apeantantaro iroaquerajari pearentsi imeshinaqui iroaquerari, impoiji antsitacotaquero eiro aparajatanta.</s>
      <s id="b.MAT.9.17.2">Ariorica oshimoretanaque, aravoncanaque, ontapiaqueri imeshina.</s>
      <s id="b.MAT.9.17.3">Iroaquerarica ini, eiro ipesacotitsi, aisati eiro aparajatatsi: tempa iroaquera ini.</s>
      <s id="b.MAT.9.17.4">Irooricame ampeantantajearome pearentsi iroaquerajari peesatitatsiri imeshina, tempa ari iraravoncanaqueme, intoncanaqueme, ton.</s>
      <s id="b.MAT.9.17.5">Aitaque intsereanaqueme, aisati amparajatanaqueame iroaquerajari, chararara.</s>
      <s id="b.MAT.9.17.6">Iroaquera oni oca noamejeitimpiri, te oncameetsateji onconoyearo peeraniniri poamejeitiriri avirori.</s>
      <s id="b.MAT.9.17.7">Irootaque icantaqueriri Jesoshi.</s>
     </seg>
     <seg type="verse" id="b.MAT.9.18">
      <s id="b.MAT.9.18.1">Irosati ipocashitantacari pincatsaritatsiri, itiyeroashitapaacari Jesoshi, ipincatsatapaaqueri; icantapaaqueri: --Camaque nishintio, iro cantaincha nocoaque pijate novancoqui pimpamitapeero aneantajeari.</s>
     </seg>
     <seg type="verse" id="b.MAT.9.19">
      <s id="b.MAT.9.19.1">Ari yoijatanaqueri Jesoshi, nocarajeitanaqueri narori, maaroni iroamerepee.</s>
     </seg>
     <seg type="verse" id="b.MAT.9.20">
      <s id="b.MAT.9.20.1">Ari anta nianqui avotsi oneavaquena tsinane, ocarataque 12 osarintsi ashinoncaaca: ocantani irajataquenive.</s>
      <s id="b.MAT.9.20.2">Oquenqueshiretaca: "Ariorica nantitaqueri iitsaare Jesoshi, ari navisacotanaje".</s>
      <s id="b.MAT.9.20.3">Ari oquenapaaque itapiiqui, antitaqueri ovarashiqui iitsaare.</s>
     </seg>
     <seg type="verse" id="b.MAT.9.22">
      <s id="b.MAT.9.22.1">Ari ipitsocanaca, ineaquero, icantaquero: --Piveshireanaquea, noshaninca, piquemisantaque, irootaque pavisacotantajari.</s>
      <s id="b.MAT.9.22.2">Ari avisacotaji.</s>
     </seg>
     <seg type="verse" id="b.MAT.9.23">
      <s id="b.MAT.9.23.1">Ari novaajeitanaja, nareejeitapaaca ivancoqui pincatsari, noneapaaqueri shiovitacoventirori camaintsiri, aisati oshequi ashaninca, icajemajeitanaque.</s>
     </seg>
     <seg type="verse" id="b.MAT.9.24">
      <s id="b.MAT.9.24.1">Ari icantajeitiri Jesoshi: --Pijajeitanaque.</s>
      <s id="b.MAT.9.24.2">Te oncameji oca piraacojeitiri, irointi omai.</s>
      <s id="b.MAT.9.24.3">Ari ishirontimentajeitacari, iji, iji, iji.</s>
     </seg>
     <seg type="verse" id="b.MAT.9.25">
      <s id="b.MAT.9.25.1">Ari isoquijajeitanaque, irosati iqueantapaaca Jesoshi.</s>
      <s id="b.MAT.9.25.2">Yajiricavacotapaaquero, irosati otinaantanaja.</s>
     </seg>
     <seg type="verse" id="b.MAT.9.26">
      <s id="b.MAT.9.26.1">Irosati iquenquetsatacojeitantacari maaroni savicajeitatsiri.</s>
     </seg>
     <seg type="verse" id="b.MAT.9.27">
      <s id="b.MAT.9.27.1">Ari novaajeitanaja aisati, itimi anta apite caari amenatsi.</s>
      <s id="b.MAT.9.27.2">Yoijatanaqueri Jesoshi, icantajeitiri: --Tempa aviro ishanincani Iravirini.</s>
      <s id="b.MAT.9.27.3">Pincavintsaajena.</s>
     </seg>
     <seg type="verse" id="b.MAT.9.28">
      <s id="b.MAT.9.28.1">Ari noqueajeitapaaque pancotsiqui, aisati iriori yora caari amenatsi.</s>
      <s id="b.MAT.9.28.2">Ipocashijeitaqueri Jesoshi, impoiji icantavaqueri: --¿Paamaacampa ari nomatero namenacaajeitajempi?</s>
      <s id="b.MAT.9.28.3">Icantiri: --Je, novincatsarite; nioti ari pimatajena.</s>
     </seg>
     <seg type="verse" id="b.MAT.9.29">
      <s id="b.MAT.9.29.1">Irosati ipamijaquitantacari, icantaqueri: --Pishiretaquena, irootaque noavisacotantempiri.</s>
     </seg>
     <seg type="verse" id="b.MAT.9.30">
      <s id="b.MAT.9.30.1">Irosati yamenajeitantanaja, iro cantaincha icantasanotaqueri: --Eiroyea picamantiritsi itsipapee: "Yamenacaajana Jesoshi".</s>
     </seg>
     <seg type="verse" id="b.MAT.9.31">
      <s id="b.MAT.9.31.1">Iro cantaincha ijajeitanaque, icamantajeitaqueri maaroni ineajeitaqueri: --Yamenacaajana Avincatsarite.</s>
     </seg>
     <seg type="verse" id="b.MAT.9.32">
      <s id="b.MAT.9.32.1">Ari impoiji, jeri ipocapaaque neiriri camaari, te irimateroji irineanate.</s>
     </seg>
     <seg type="verse" id="b.MAT.9.33">
      <s id="b.MAT.9.33.1">Ari itianquiri Jesoshi yora masontitacaaveitariniri, ineanatacaajiri.</s>
      <s id="b.MAT.9.33.2">Ari yoajeitanaqueri cavaco maaroni amenajeitaqueriri, icantajeiti: --Peerani, te aneapiniteriji quempetearine yoca.</s>
     </seg>
     <seg type="verse" id="b.MAT.9.34">
      <s id="b.MAT.9.34.1">Iro cantaincha icantanirojeiti yora variseo: --Yamitacotiri ivincatsarite camaari, irootaque imatantacariri iamaaririnte itianquiri.</s>
     </seg>
     <seg type="verse" id="b.MAT.9.35">
      <s id="b.MAT.9.35.1">Ari oshequi iquenaquenayetanaque Jesoshi maaroni nampitsipeequi, yoametapinijeitiri noshaninca anta yapatotapinijeitanta.</s>
      <s id="b.MAT.9.35.2">Iquenquetsatacotapinitiri Tasorentsi, jaoca icanta ipincatsariventanti.</s>
      <s id="b.MAT.9.35.3">Yoavisacojeitiri maaroni: tecatsi ompomerentsitimoteari, imataquero maaroni mantsiarentsipee.</s>
     </seg>
     <seg type="verse" id="b.MAT.9.36">
      <s id="b.MAT.9.36.1">Ari ineaqueri oshequi catsini atiri yapatotimentajeitacari, oshequi icavintsaajeitaqueri.</s>
      <s id="b.MAT.9.36.2">Icanti: --Oshequi yashinoncaajeitaca, tecatsi intacotearine.</s>
      <s id="b.MAT.9.36.3">Iquempejeivetacari ovisha yora caari ishenteeti.</s>
     </seg>
     <seg type="verse" id="b.MAT.9.37">
      <s id="b.MAT.9.37.1">Impoiji icantajeitana: --Oquempetaca otimi oshequi oitsoqui panquirentsi, iro cantaincha te intimeji oshequi aviiteroneri.</s>
     </seg>
     <seg type="verse" id="b.MAT.9.38">
      <s id="b.MAT.9.38.1">Pincantajeiteri Pivincatsarite intiancajeitanteariri oshequi quenquetsatacaajeiterineri ashaninca, quemisantacaajeiterineri.</s>
     </seg>
    </div>
    <div type="chapter" id="b.MAT.10">
     <seg type="verse" id="b.MAT.10.1">
      <s id="b.MAT.10.1.1">Ari icajemajeitaquena Jesoshi, maaroni itsipapee iroamerepee, nocarajeiti 12.</s>
      <s id="b.MAT.10.1.2">Imatacaajeitaquena noavisacojeitaqueri neiriri camaari, nojocacoventajeitaqueri iamaarite.</s>
      <s id="b.MAT.10.1.3">Aisati imatacaaquena noavisacojeitaqueri maaroni mantsiayetatsiri.</s>
     </seg>
     <seg type="verse" id="b.MAT.10.2">
      <s id="b.MAT.10.2.1">Ari itiancajeitaquena nomayetero imatacaajeitaquenari.</s>
      <s id="b.MAT.10.2.2">Ari nocarajeitiri Shimo, irosati ivajiro aisati Petero; jeri Antirishi, irirenti Petero; Santiaco, yora itomi Severeo; Joa, yora irirenti Santiaco;</s>
     </seg>
     <seg type="verse" id="b.MAT.10.3">
      <s id="b.MAT.10.3.1">Jeripi; Varitorome; Tomashi; aisati narori: narotaque apatoveitanariniri oromasati iirequite; Santiaco itomi Arejeo; Tareo;</s>
     </seg>
     <seg type="verse" id="b.MAT.10.4">
      <s id="b.MAT.10.4.1">Shimo, icantiri aisati Sheraroro; jeri aisati yora Jorashi Ishicariote, yora aacaanterineri coajicani Jesoshi.</s>
     </seg>
     <seg type="verse" id="b.MAT.10.5">
      <s id="b.MAT.10.5.1">Ari itiancajeitaquena Jesoshi, icantavaquena: --Eiro pijatashitiritsi yora itsipapee atiri, aisati eiro pijatitsi anta itiminta samariasati.</s>
     </seg>
     <seg type="verse" id="b.MAT.10.6">
      <s id="b.MAT.10.6.1">Irintiquea pijatashijeite maaroni ajorioririnte.</s>
      <s id="b.MAT.10.6.2">Noshiacantajeitaqueri ovisha yora caari ishenteeti.</s>
     </seg>
     <seg type="verse" id="b.MAT.10.7">
      <s id="b.MAT.10.7.1">Jaocarica pinquenayetanaqueri, pinquenquetsatacaajeiteri atiripee.</s>
      <s id="b.MAT.10.7.2">Pincamantajeiteri: "Irotaintsi impincatsariventajeitee Tasorentsi".</s>
     </seg>
     <seg type="verse" id="b.MAT.10.8">
      <s id="b.MAT.10.8.1">Poavisacojeiteri mantsiaripee, pointinaajeitajeri camayetatsiri, poavisacojeiteri patsaayetatsiri aisati neayetiriri camaari.</s>
      <s id="b.MAT.10.8.2">Oshequi nocavintsaajeitaquempi, iro cantaincha tecatsi noncoacojeitempi.</s>
      <s id="b.MAT.10.8.3">Meeca pincavintsaajeiteri itsipapee, iro cantaincha tecatsi pincoacojeiteri avirori.</s>
     </seg>
     <seg type="verse" id="b.MAT.10.9">
      <s id="b.MAT.10.9.1">Eiro paanaqueritsi piirequite,</s>
     </seg>
     <seg type="verse" id="b.MAT.10.10">
      <s id="b.MAT.10.10.1">pitsarate, otsipa piitsaare, pisapatote, piotiquiro, tecatsi catsini.</s>
      <s id="b.MAT.10.10.2">Tempa ocameetsati incavintsaajeitempi maaroni yora pincavintsaajeiteri avirori: ocameetsati impashijeitempi maaroni coiteimojeitaquempiri.</s>
     </seg>
     <seg type="verse" id="b.MAT.10.11">
      <s id="b.MAT.10.11.1">Ariorica pareetea nampitsiqui, pincoapeeri quemisantasanotatsiri; pisaviquimoteri iriori irosati povaantanajeari otsipapeequi nampitsi.</s>
     </seg>
     <seg type="verse" id="b.MAT.10.12">
      <s id="b.MAT.10.12.1">Ariorica pareetapaaquea, pineacameetsajeitapeeri savicajeitatsiri.</s>
     </seg>
     <seg type="verse" id="b.MAT.10.13">
      <s id="b.MAT.10.13.1">Ariorica irineacameetsajeitavaquempi iriori, pincanteri Tasorentsi incavintsaasanoteri.</s>
      <s id="b.MAT.10.13.2">Iro cantaincha terica irineacameetsatempi, eiro picantiritsi incavintsayeri.</s>
     </seg>
     <seg type="verse" id="b.MAT.10.14">
      <s id="b.MAT.10.14.1">Eirorica ineacameetsatavaquempi, aisati eirorica iquemisantavaquempi, ari povaanajea.</s>
      <s id="b.MAT.10.14.2">Pincantanaqueri: "Te pinquemisantavaquena, ari coajica iroasanquejeitempi Tasorentsi".</s>
     </seg>
     <seg type="verse" id="b.MAT.10.15">
      <s id="b.MAT.10.15.1">Queariotaque oca noncantempiri: coajica, ariorica incantacoventajeiteri Tasorentsi maaroni atiri, iroasanquetaajeiteri maaroni soromasatini aisati maaroni comorasatini.</s>
      <s id="b.MAT.10.15.2">Iro cantaincha iroasanquetaasanojeiteri catsini maaroni caari neacameetsajeitempine, oshequi irashinoncaajeitanaquea.</s>
     </seg>
     <seg type="verse" id="b.MAT.10.16">
      <s id="b.MAT.10.16.1">Meeca nontiancajeitempi, iro cantaincha oquempetaca notianquiri ovisha anta itiminta covencari: oshequi iroashinoncaajeitempi tseencantatsiri.</s>
      <s id="b.MAT.10.16.2">Pinquenqueshirejeitanaquea, eiro catsini poashinoncairitsi pishaninca.</s>
      <s id="b.MAT.10.16.3">Irootaque icantajeitavaquenari Jesoshi.</s>
     </seg>
     <seg type="verse" id="b.MAT.10.17">
      <s id="b.MAT.10.17.1">Aisati icantajeitaquena Jesoshi: --Queariompia, yoashinoncaimpicari ashaninca.</s>
      <s id="b.MAT.10.17.2">Iraajeitanaquempi anta yoametavacaajeitanta pincatsaripee iroasanquetaacantantempiri.</s>
      <s id="b.MAT.10.17.3">Aisati iraajeitanaquempi ashanincapee anta yapatojeitantari, impasanatapinitempi.</s>
     </seg>
     <seg type="verse" id="b.MAT.10.18">
      <s id="b.MAT.10.18.1">Iriojeitempirica piquemisantajeitaquena, iraanajempi anta itiminta ivincatsaritepee itsipapee ashaninca, impoiji pinquenquetsatacaajeiteri iriojeitantenari itsipapee ashaninca.</s>
     </seg>
     <seg type="verse" id="b.MAT.10.19">
      <s id="b.MAT.10.19.1">Ariorica iraajeitanaquempi, eiro piquenqueshireatsi, eiro picantitsi: "¿Paitampa noncanteriri?"</s>
      <s id="b.MAT.10.19.2">Narotsitaquea nainti oamejeitempineri paitarica pincanteriri.</s>
     </seg>
     <seg type="verse" id="b.MAT.10.20">
      <s id="b.MAT.10.20.1">Eiro piotashitatsi avirori pinquenquetsatacayeri, irointi Ishire Tasorentsi oametasanotempineri pinquenquetsatacayeri.</s>
     </seg>
     <seg type="verse" id="b.MAT.10.21">
      <s id="b.MAT.10.21.1">Coajica oshequi inquisavacaimentajeitaquena atiripee.</s>
      <s id="b.MAT.10.21.2">Aparo iroacanteri irirenti, pashini iroacanteri itomi, aisati itsipapee iroacantayeteri ashiyetariri.</s>
     </seg>
     <seg type="verse" id="b.MAT.10.22">
      <s id="b.MAT.10.22.1">Piquemisantajeitaquena, irootaque inquisajeitantempiri pishanincapee, iro cantaincha eiro poipacairotsi piquemisanti.</s>
      <s id="b.MAT.10.22.2">Ariorica pincanteani pinquemisantena, noavisacojeitempi, cameetsa pisaviquimojeitena anta inquitequi.</s>
     </seg>
     <seg type="verse" id="b.MAT.10.23">
      <s id="b.MAT.10.23.1">Ariorica inquisajeitempi savicajeitatsiri aparoni nampitsiqui, ari pishianaque, povaanajea otsipaqui nampitsi.</s>
      <s id="b.MAT.10.23.2">Queario oca noncamantempiri: eirotsitarica pitsoteiro maaroni nampitsi isavicantari ajorioririntepee, aisati nompiapaaje narori.</s>
      <s id="b.MAT.10.23.3">Tempa noponeaca narori inquitequi, natiritapaaque.</s>
     </seg>
     <seg type="verse" id="b.MAT.10.24">
      <s id="b.MAT.10.24.1">Ariorica irimoncaraveteari iroamere oametiriri iriote, iro cantaincha eiro yanaacotiritsi.</s>
      <s id="b.MAT.10.24.2">Aisati ariorica irimoncaraveteari nampirentsi yora nampitariri ipincatsariti, iro cantaincha eiro yanaacotiritsi.</s>
      <s id="b.MAT.10.24.3">Ari meeca oshequi iquisajeitaquena ashaninca, ijitashijeitaquena naro ivincatsarite camaari.</s>
      <s id="b.MAT.10.24.4">Piquemisantajeitaquena, tempa irootaque inquisajeitantempiri avirori,</s>
     </seg>
     <seg type="verse" id="b.MAT.10.26">
      <s id="b.MAT.10.26.1">iro cantaincha, eiro pitsaroacaajeitaritsi.</s>
      <s id="b.MAT.10.26.2">Meeca te iriojeiteji maaroni nopincatsaritaque, iro cantaincha coajica iriotasanojeitanaque maaroni; irineajeitaquena nompincatsaritasanotanaque, aisati pincarajeitena avirori.</s>
     </seg>
     <seg type="verse" id="b.MAT.10.27">
      <s id="b.MAT.10.27.1">Meeca apaniro nocamantajeitaquempi, te iriojeiteji yora tseencantatsiri, iro cantaincha coajica niotacaajeiteri.</s>
      <s id="b.MAT.10.27.2">Meeca nomanavetacaro, iro cantaincha coajica noncamantasanojeiteri maaroni.</s>
     </seg>
     <seg type="verse" id="b.MAT.10.28">
      <s id="b.MAT.10.28.1">Irimajeivetearo iriori iroajeitaquempi, iro cantaincha eiro pitsaroacaaritsi: tecatsi incantempi intianquempi Sharincaveniqui.</s>
      <s id="b.MAT.10.28.2">Irinti pimpincatsatasanoteri Tasorentsi: incoaquerica iriori irimatajero iroajempi aisati intianquempi Sharincaveniqui.</s>
     </seg>
     <seg type="verse" id="b.MAT.10.29">
      <s id="b.MAT.10.29.1">Pamene, te impinateaji tsimeripee, iro cantaincha terica incoacayeri Apa incame, eiro icamitsi aparoni, catsini.</s>
     </seg>
     <seg type="verse" id="b.MAT.10.30">
      <s id="b.MAT.10.30.1">Iotiro jaoca ocaratiri piishi, iotasanotimpi catsini.</s>
     </seg>
     <seg type="verse" id="b.MAT.10.31">
      <s id="b.MAT.10.31.1">Pineaquero, oshequi panaacojeitiri tsimeripee, oshequi iquenqueshiretaquempi.</s>
      <s id="b.MAT.10.31.2">Meeca eiro pitsaroitsi.</s>
     </seg>
     <seg type="verse" id="b.MAT.10.32">
      <s id="b.MAT.10.32.1">Ariorica pincanteri ashaninca: "Nopincatsataqueri Jesoshi", aitaque anta inquitequi noncanteri Apa: "Ipincatsataquena iriori, noshanincatacari".</s>
     </seg>
     <seg type="verse" id="b.MAT.10.33">
      <s id="b.MAT.10.33.1">Iro cantaincha pincanteririca ashaninca: "Te nompincatsateriji Jesoshi", ari anta inquitequi noncanteri Apa: "Te impincatsatenaji yora, te nioteriji narori".</s>
     </seg>
     <seg type="verse" id="b.MAT.10.34">
      <s id="b.MAT.10.34.1">Aisati icantana Jesoshi: --Eiro pijitashitanatsi nopoqui iraacameetsatavacaajeitanteari maaroni savicajeitatsiri.</s>
      <s id="b.MAT.10.34.2">Te iro nompocantea iraacameetsatavacaajeitanteari, irointi inquisavacaajeitanteari.</s>
     </seg>
     <seg type="verse" id="b.MAT.10.35">
      <s id="b.MAT.10.35.1">Irointi nopocanta inquisanteariri shirampari iriri, onquisantearori tsinane iniro, onquisantearori tsinane airo,</s>
     </seg>
     <seg type="verse" id="b.MAT.10.36">
      <s id="b.MAT.10.36.1">inquisanteariri shirampari ishanincasanori.</s>
     </seg>
     <seg type="verse" id="b.MAT.10.37">
      <s id="b.MAT.10.37.1">Tempa ocameetsati pinintajeiteri piri aisati piniro, iro cantaincha ocameetsatasanoti pinintasanojeitena narori.</s>
      <s id="b.MAT.10.37.2">Eirorica pinintasanotanatsi narori, eiro noneacameetsatimpitsi avirori.</s>
      <s id="b.MAT.10.37.3">Aisati, ocameetsati pinintajeiteri pitomi aisati pishinto, iro cantaincha ocameetsatasanoti pinintasanotena narori.</s>
      <s id="b.MAT.10.37.4">Eirorica pinintasanotanatsi narori, eiro noneacameetsatimpitsi avirori.</s>
     </seg>
     <seg type="verse" id="b.MAT.10.38">
      <s id="b.MAT.10.38.1">Nocoaque pinquearioventenaro maaroni nocoacaaquempiri.</s>
      <s id="b.MAT.10.38.2">Ariorica inquishimenteetempiro, iro cantaincha nocoaque pimpomerentsiventenaro.</s>
      <s id="b.MAT.10.38.3">Eirorica pipomerentsiventanarotsi, eiro noneacameetsatimpitsi narori.</s>
     </seg>
     <seg type="verse" id="b.MAT.10.39">
      <s id="b.MAT.10.39.1">Ariorica pincavintsaasanotajea avisati meeca, pashinoncaasanotanaquea coajica.</s>
      <s id="b.MAT.10.39.2">Iro cantaincha pinquemisantasanotenarica meeca, ariorica iroashinoncaajeivetempi pishaninca, iro cantaincha eiro patsipetarotsi: coajica paneajeitanaje anta ocameetsaitetasanotinta catsini.</s>
     </seg>
     <seg type="verse" id="b.MAT.10.40">
      <s id="b.MAT.10.40.1">Maaroni aacameetsajeitempineri, yaacameetsajeitaquena narori.</s>
      <s id="b.MAT.10.40.2">Aisati maaroni aacameetsajeitanari, yaacameetsajeitaqueri Apa iriori: yora tiancaquenari.</s>
     </seg>
     <seg type="verse" id="b.MAT.10.41">
      <s id="b.MAT.10.41.1">Ariorica irioyeetempi aviro quenquetsatacotiriri Tasorentsi, irootaque iraacameetsatantempiri, ari pimoncaratavacaajeitea impinajeitempi Tasorentsi: avirori, aisati yora aacameetsajeitempineri.</s>
      <s id="b.MAT.10.41.2">Aisati oquempetaca, irioyeetempirica picameetsati avirori, irootaque iraacameetsatantempiri, ari pimoncaratavacaajeitea impinajeitempi Tasorentsi.</s>
     </seg>
     <seg type="verse" id="b.MAT.10.42">
      <s id="b.MAT.10.42.1">Ariorica irioyeetempi piquemisantana, irootaque impacotantempirori pireri, iriotero Tasorentsi, impinatasanoteri yora cavintsaimpiri.</s>
      <s id="b.MAT.10.42.2">Irootaque icantajeitanari Jesoshi.</s>
     </seg>
    </div>
    <div type="chapter" id="b.MAT.11">
     <seg type="verse" id="b.MAT.11.1">
      <s id="b.MAT.11.1.1">Ari ivecarataquero yoamejeitaquena Jesoshi, yovaanaja anta otsipapeequi nampitsipee, yoamejeitaqueri savicajeitatsiri, iquenquetsatacaajeitaqueri.</s>
      <s id="b.MAT.11.1.2">Noijatanajiri narori, aisati nocarajeitaqueri itsipapee iroamerepee, nocarajeiti 12.</s>
     </seg>
     <seg type="verse" id="b.MAT.11.2">
      <s id="b.MAT.11.2.1">Chapinqui yoiminqueetaqueri Joa, yora vaotisatantatsiri.</s>
      <s id="b.MAT.11.2.2">Meeca ari inaqueri caravosoqui, iro cantaincha iquemacotaqueri yantayetaqueri Quirishito, irosati itiancantacariri iroamerepee iriori:</s>
     </seg>
     <seg type="verse" id="b.MAT.11.3">
      <s id="b.MAT.11.3.1">--Pijatashijeiteri Jesoshi, pisampitaiteri: "¿Avirompa Quirishito naamaajeitari?</s>
      <s id="b.MAT.11.3.2">Terica aviro, ari naamayea pashini".</s>
     </seg>
     <seg type="verse" id="b.MAT.11.4">
      <s id="b.MAT.11.4.1">Ari yareejeitapaacari Jesoshi, isampitapairi.</s>
      <s id="b.MAT.11.4.2">Ari yacavaqueri: --Pimpiajeitanaje, pincamantapeeri Joa maaroni piquemaquenari aisati maaroni pineacotaquenari.</s>
     </seg>
     <seg type="verse" id="b.MAT.11.5">
      <s id="b.MAT.11.5.1">Namenacaajeitajiri caari amenajeivetacha, naniitacaajeitajiri caari shevajeivetacha, noavisacojeitaqueri maaroni patsaajeivetachari, noquemacaajeitajiri caari quemaveitachani, noitinaajiri aisati camavetainchari, niotacaajeitaqueri ashinoncaajeivetachari jaoca incanteari iravisacotantajeari.</s>
     </seg>
     <seg type="verse" id="b.MAT.11.6">
      <s id="b.MAT.11.6.1">Inquimoshirejeitanaque maaroni caari tseencana.</s>
      <s id="b.MAT.11.6.2">Irootaque pincamantapaaqueriri Joa.</s>
     </seg>
     <seg type="verse" id="b.MAT.11.7">
      <s id="b.MAT.11.7.1">Ari ipiajeitanaja iroamerepee Joa, impoiji iquenquetsatacaajeitaqueri Jesoshi yora apatotimentajeitacariri: --Ari peerani pijatapinijeiti anta caaraiteriqui, piquemisantapinijeitiri Joa.</s>
      <s id="b.MAT.11.7.2">¿Paita pijatashijeitantariri?</s>
      <s id="b.MAT.11.7.3">Tempa piojeitiri iotiri iriori Tasorentsi, irootaque pijatashitantariri.</s>
     </seg>
     <seg type="verse" id="b.MAT.11.8">
      <s id="b.MAT.11.8.1">¿Pineaquerimpa iquitsaata cameetsa?</s>
      <s id="b.MAT.11.8.2">Teve.</s>
      <s id="b.MAT.11.8.3">Yora quitsaatarori iitsaare cameetsari isavicajeiti anta ivancoqui pincatsari.</s>
     </seg>
     <seg type="verse" id="b.MAT.11.9">
      <s id="b.MAT.11.9.1">Tempa piojeitaqueri iriotaque quenquetsatirori irineane Tasorentsi.</s>
      <s id="b.MAT.11.9.2">Queariotaque, iro cantaincha yanaacotasanotiri itsipapee quenquetsatacotiriri Tasorentsi.</s>
     </seg>
     <seg type="verse" id="b.MAT.11.10">
      <s id="b.MAT.11.10.1">Iquenquetsatacotaquerini peerani Tasorentsi, icantitanani: "Notiomi, nontianqueri coajica jivatempineri, inquenquetsatacaapaaqueri ishaninca, incanteri: 'Pinquenqueshirejeitea, paamaajeiteari Avincatsarite'".</s>
     </seg>
     <seg type="verse" id="b.MAT.11.11">
      <s id="b.MAT.11.11.1">Meeca noncamantempi, queariotaque: tempa itimi oshequi catsini atiri, iro cantaincha yanaacojeitaqueri Joa, yora vaotisatantatsiri.</s>
      <s id="b.MAT.11.11.2">Yanaacotasanojeitaqueri itsipapee, iotasanotaqueri Tasorentsi.</s>
      <s id="b.MAT.11.11.3">Iro cantaincha maaroni neajeitaquerineri Tasorentsi impincatsaritapaaje, iranaacotasanoteri Joa, iriotasanojeitanaque irinti.</s>
     </seg>
     <seg type="verse" id="b.MAT.11.12">
      <s id="b.MAT.11.12.1">Peerani iquenquetsatacaitaquempini Joa, meeca noquenquetsatacaajeitaquempi narori, piojeitantacariri Tasorentsi.</s>
      <s id="b.MAT.11.12.2">Ari impincatsariventajeiteri maaroni coasanojeitatsiri iriojeiteri.</s>
     </seg>
     <seg type="verse" id="b.MAT.11.13">
      <s id="b.MAT.11.13.1">Peerani maaroni yora camantantatsiniri iquenquetsatacotiri Quirishito, aisati iquempetani Moishishini.</s>
      <s id="b.MAT.11.13.2">Aisati icantajeiti: "Irotaintsirica impoque Quirishito, irijivatapaaqueri Iriashi".</s>
      <s id="b.MAT.11.13.3">Impoiniji meeca ipocaque iriori Joa,</s>
     </seg>
     <seg type="verse" id="b.MAT.11.14">
      <s id="b.MAT.11.14.1">ariorica noncantempi: iriotaque Joa iquenquetsatacotiri, ¿arimpa pijitaque namatavitaquempi?</s>
     </seg>
     <seg type="verse" id="b.MAT.11.15">
      <s id="b.MAT.11.15.1">Otimirica piyempita piquemantari, pinquemaquena.</s>
      <s id="b.MAT.11.15.2">Irootaque icantajeitiriri maaroni apatotimentajeitariri.</s>
     </seg>
     <seg type="verse" id="b.MAT.11.16">
      <s id="b.MAT.11.16.1">Jero oca aisati icantajeitaqueriri Jesoshi: --Piquempejeitacari jananequipee, savicajeitatsiri saiteriqui, cantiriri itsipapee:</s>
     </seg>
     <seg type="verse" id="b.MAT.11.17">
      <s id="b.MAT.11.17.1">"Notamporovetaca, iro cantaincha te poijatanaquenaji; nosoncavetaca, iro cantaincha aisati te poijatanaquenaji.</s>
      <s id="b.MAT.11.17.2">Nomaninquevetaca, te poijatanaquenaji".</s>
     </seg>
     <seg type="verse" id="b.MAT.11.18">
      <s id="b.MAT.11.18.1">Pineaquero, picoajeiveta irantajeiterome pishaninca paitarica picoacaajeivetacariri.</s>
      <s id="b.MAT.11.18.2">Pineavetari Joa, itivetaca aisati te irireroji cachojari, ari picantashijeitari: "Oo, ineaqueri Joa camaari, ititantacari".</s>
     </seg>
     <seg type="verse" id="b.MAT.11.19">
      <s id="b.MAT.11.19.1">Ari noponeaca narori inquitequi, natiritapaaque; te nontiveteaji nainti, aisati niriro cachojari nainti.</s>
      <s id="b.MAT.11.19.2">Ari picantimajeitaquena: "Jeri yonta oashenti, shinquinarinti.</s>
      <s id="b.MAT.11.19.3">Ishanincatacari aitaqueeriri airequite aisati itsipapee caari cameetsayetatsi".</s>
      <s id="b.MAT.11.19.4">Iro cantaincha ioti Tasorentsi, ocameetsataque maaroni icoacaaquenari; aisati maaroni quemisantanari, iojeitaque ocameetsataque icoacaaquenari Apa.</s>
      <s id="b.MAT.11.19.5">Irootaque icantajeitaqueriri.</s>
     </seg>
     <seg type="verse" id="b.MAT.11.20">
      <s id="b.MAT.11.20.1">Impoiji iquenquetsatacojeitaqueri Jesoshi yora neajeivetacariri itasoncanti, iro cantaincha itseencajeitaqueri.</s>
      <s id="b.MAT.11.20.2">Icanti:</s>
     </seg>
     <seg type="verse" id="b.MAT.11.21">
      <s id="b.MAT.11.21.1">--Irashinoncaajeitanaquea maaroni coraseisati, aisati vetsairasati.</s>
      <s id="b.MAT.11.21.2">Oshequi ineajeivetaquena notasoncantayeti, iro cantaincha te inquenqueshireteaji, te inquemisanteji.</s>
      <s id="b.MAT.11.21.3">Irineaquename notasoncantayeti yora tirosatini peerani, aisati yora shirosatini, inquenqueshirejeitanaqueame irinti, irojocajeitaquerome caari cameetsatatsi yantajeitiniri, inquemisantajeiteme.</s>
     </seg>
     <seg type="verse" id="b.MAT.11.22">
      <s id="b.MAT.11.22.1">Coajica, ariorica incantacoventajeiteri Apa, iroashinoncaajeiteri yora tirosatini aisati yora shirosatini: oshequi te incameetsajeiteni.</s>
      <s id="b.MAT.11.22.2">Iro cantaincha iroashinoncaasanojeitaqueri catsini yora coraseisati aisati vetsairasati: tempa ineacojeivetaquena notasoncantayeti, iro cantaincha te inquemisantenaji.</s>
     </seg>
     <seg type="verse" id="b.MAT.11.23">
      <s id="b.MAT.11.23.1">Aisati iriori caperenaosati, ijitashijeiveta irijate inquitequi, iro cantaincha itseencantajeiti: irootaque irijajeitanteari iriori ishaaviji.</s>
      <s id="b.MAT.11.23.2">Irineaquerome yora soromasatini maaroni ineajeitaqueri caperenaosati, inquenqueshirejeitanaqueame, eiro itsoncajeitirime peerani Tasorentsi, ontimeme meeca inampi.</s>
     </seg>
     <seg type="verse" id="b.MAT.11.24">
      <s id="b.MAT.11.24.1">Coajica iroashinoncaajeitajeri aisati Tasorentsi soromasatini, iro cantaincha iroashinocaasanojeiteri catsini yora caperenaosati.</s>
      <s id="b.MAT.11.24.2">Irootaque icantaqueriri Jesoshi.</s>
     </seg>
     <seg type="verse" id="b.MAT.11.25">
      <s id="b.MAT.11.25.1">Impoiji iquenquetsatacairi Jesoshi Tasorentsi, icantiri: --Apa, aviro pincatsariventajeitiriri maaroni inquitesati aisati maaroni quipatsisati, oshequi nopasonquitimpi.</s>
      <s id="b.MAT.11.25.2">Ainiro cantashitachari: "Niotasanoti nainti", iro cantaincha pimanapitsajeitaqueri piotiri.</s>
      <s id="b.MAT.11.25.3">Irintiquea piotacaajeitiri itsipapee, yora itseenqueetiri.</s>
     </seg>
     <seg type="verse" id="b.MAT.11.26">
      <s id="b.MAT.11.26.1">Pineshinoncajeitaqueri irinti, picoacaajeitaqueri iriote.</s>
     </seg>
     <seg type="verse" id="b.MAT.11.27">
      <s id="b.MAT.11.27.1">Irootaque icantaqueriri iriri, impoiji icantajeitaqueri ashaninca: --Irio Apa iotacaanari maaroni.</s>
      <s id="b.MAT.11.27.2">Apaniro iotasanotaque irinti naro itomi, te iriotacotenaji itsipapee.</s>
      <s id="b.MAT.11.27.3">Apaniro niotiri narori, tempa narotaque itomi; yorari itsipapee, te iriotasanojeiteriji Apa.</s>
      <s id="b.MAT.11.27.4">Irintiquea iotasanojeitaqueri yora noamejeitaqueri.</s>
     </seg>
     <seg type="verse" id="b.MAT.11.28">
      <s id="b.MAT.11.28.1">Ariorica pashinoncayea, ariorica ompomerentsitimotempi paitapeerica, pimpocashitena pincamantena; ari noncavintsayempi, nintacotempi eiro opomerentsitimotantajimpitsi aisati.</s>
     </seg>
     <seg type="verse" id="b.MAT.11.29">
      <s id="b.MAT.11.29.1">Pinquemisantena narori, pincoajeite noamejeitempi; oshequi nocavintsanti, oshequi noneshinoncatanti.</s>
      <s id="b.MAT.11.29.2">Ariorica pinquemisantena, noveshireacaajeitempi.</s>
     </seg>
     <seg type="verse" id="b.MAT.11.30">
      <s id="b.MAT.11.30.1">Pamene, eiro noperanatimpitsi, eiro noashinoncaimpitsi, irointi namitacotapinijeitempi.</s>
     </seg>
    </div>
    <div type="chapter" id="b.MAT.12">
     <seg type="verse" id="b.MAT.12.1">
      <s id="b.MAT.12.1.1">Ari pashini saavaro noijajeitanaqueri Jesoshi, ijivajeitanaquena anta oantsipeequi.</s>
      <s id="b.MAT.12.1.2">Narotaque iroamerepee.</s>
      <s id="b.MAT.12.1.3">Ari aajeitaquena notashe, irootaque naviitantanacarori oitsoqui tirico, noajeitacaro.</s>
     </seg>
     <seg type="verse" id="b.MAT.12.2">
      <s id="b.MAT.12.2.1">Ari ineajeitaquena variseopee, irosati icantantacari Jesoshi: --Pamenerite poamerepee.</s>
      <s id="b.MAT.12.2.2">Meeca saavaro, te oncameetsateji meeca iraviitantearo.</s>
     </seg>
     <seg type="verse" id="b.MAT.12.3">
      <s id="b.MAT.12.3.1">Ari yacanaqueri: --Tempa pineanatapinivetaro Sanquenarentsi quenquetsatacotiriri Iravirini.</s>
      <s id="b.MAT.12.3.2">Aajeivetacarini peerani itashe, aisati aajeivetacarini maaroni oijajeitiriri.</s>
     </seg>
     <seg type="verse" id="b.MAT.12.4">
      <s id="b.MAT.12.4.1">Ari iqueapaaque ivancoqui Tasorentsi, icantapaaqueri yora saserote: "Aajeitaquena notashe".</s>
      <s id="b.MAT.12.4.2">Ari otimaveta anta tanta yoashiyeetanariri Tasorentsi.</s>
      <s id="b.MAT.12.4.3">Te oshinetanteaji iroajeitearo ashanincapee, apaniro irinti yoaro saserote.</s>
      <s id="b.MAT.12.4.4">Iro cantaincha icavintsaajeitavaqueri, te incoyeji iroashinoncayeri, irootaque ipajeitantacariri Iravirini, aisati itsipajeitari.</s>
      <s id="b.MAT.12.4.5">Yoajeitaca.</s>
      <s id="b.MAT.12.4.6">Meeca te pincanteji: "Te oncameetsateji yantiniri Iravirini", ari ¿paita picantantari meeca: "Te oncameetsateji yantiri yoca"?</s>
     </seg>
     <seg type="verse" id="b.MAT.12.5">
      <s id="b.MAT.12.5.1">Aisati isanquenatini Moishishi: "Eiro pantaveetantarotsi saavaro".</s>
      <s id="b.MAT.12.5.2">Iro cantaincha maaroni saavaro ijatapiniti saserote ivancoqui Tasorentsi, yantaveetapiniti.</s>
      <s id="b.MAT.12.5.3">Te pinquishimenterini, tempa pineacameetsataquero yantayetiri.</s>
     </seg>
     <seg type="verse" id="b.MAT.12.6">
      <s id="b.MAT.12.6.1">Tempa atiri yanaacojeitaquero ivanco Tasorentsi, ocameetsati ancavintsaajeiteri irinti, eiro avashinoncairitsi.</s>
     </seg>
     <seg type="verse" id="b.MAT.12.7">
      <s id="b.MAT.12.7.1">Pineaquero, isanquenatini peerani: "Icanti Tasorentsi: 'Te noncoyeji poapinitenari ovisha, pintaapinitenari; irointiquea nocoasanotaque pincavintsaajeiteri pishaninca'".</s>
      <s id="b.MAT.12.7.2">Pinquemasanoterome oca icantiri Tasorentsi, eiro picantimentirime yoca aviitirori tirico, te aneeroji irantane.</s>
     </seg>
     <seg type="verse" id="b.MAT.12.8">
      <s id="b.MAT.12.8.1">Noponeaca narori inquitequi, natiritapaaque.</s>
      <s id="b.MAT.12.8.2">Narotaque nainti cantatsine paitarica antayeteri saavaroqui.</s>
     </seg>
     <seg type="verse" id="b.MAT.12.9">
      <s id="b.MAT.12.9.1">Ari novaajeitanaja, noqueajeitapaaquero pancotsi yapatojeitantari.</s>
     </seg>
     <seg type="verse" id="b.MAT.12.10">
      <s id="b.MAT.12.10.1">Itimi anta tsiricoipacori.</s>
      <s id="b.MAT.12.10.2">Ari yora variseopee isampijeitavaqueri Jesoshi: --¿Ocameetsatimpa poavisacoteri saavaroqui tsiricoipacori?</s>
      <s id="b.MAT.12.10.3">Icoajeitaque iroavisacoteri saavaroqui, irootaque incantajeitanteari: "Yantaveeniroti Jesoshi saavaroqui, te incameetsateji".</s>
     </seg>
     <seg type="verse" id="b.MAT.12.11">
      <s id="b.MAT.12.11.1">Ari yacanaqueri: --Pamene, ariorica saavaroqui impariaque omoroqui povishate, tempa paajeri, poisoquijajeri.</s>
      <s id="b.MAT.12.11.2">Ocameetsati picavintsairi.</s>
     </seg>
     <seg type="verse" id="b.MAT.12.12">
      <s id="b.MAT.12.12.1">Tempa atiri yanaacotiri ovisha icameetsatasanotaque.</s>
      <s id="b.MAT.12.12.2">Ocameetsataque ancavintsayeri saavaroqui.</s>
     </seg>
     <seg type="verse" id="b.MAT.12.13">
      <s id="b.MAT.12.13.1">Impoiji icantiri yora tsiricoipacori: --Pancotaje.</s>
      <s id="b.MAT.12.13.2">Ari yacotanaji, cameetsatanaji iraco, omoncarajaro otsipa iraco.</s>
     </seg>
     <seg type="verse" id="b.MAT.12.14">
      <s id="b.MAT.12.14.1">Iro cantaincha iquisajeitanaca variseopee.</s>
      <s id="b.MAT.12.14.2">Ijajeitanaji, yoametavacaajeitanaca, icantajeiti: --¿Jaoca ancanteriri Jesoshi, avacantanteariri?</s>
     </seg>
     <seg type="verse" id="b.MAT.12.15">
      <s id="b.MAT.12.15.1">Iotaque Jesoshi icoajeitaque iroyeri, irootaque yovaantanajari.</s>
      <s id="b.MAT.12.15.2">Ari noijajeitanaqueri, nocarajeitiri oshequi itsipapee atiri.</s>
      <s id="b.MAT.12.15.3">Itimi oshequi mantsiayetatsiri, iro cantaincha yoavisacojeitaqueri maaroni,</s>
     </seg>
     <seg type="verse" id="b.MAT.12.16">
      <s id="b.MAT.12.16.1">impoiji icantajeitaqueri: --Eiroyea picamantitsi: "Yoavisacojeitaquena Jesoshi".</s>
     </seg>
     <seg type="verse" id="b.MAT.12.17">
      <s id="b.MAT.12.17.1">Ari itsoteajiro Jesoshi maaroni iquenquetsatacotaqueriniri peerani Isayashi.</s>
      <s id="b.MAT.12.17.2">Jero oca irineane Apa Tasorentsi isanquenatiniri:</s>
     </seg>
     <seg type="verse" id="b.MAT.12.18">
      <s id="b.MAT.12.18.1">"Jeri yoca Quirishito nocoacaaqueri irantenaro maaroni nocoacaaqueriri.</s>
      <s id="b.MAT.12.18.2">Oshequi nonintaqueri, oshequi noneacameetsataqueri.</s>
      <s id="b.MAT.12.18.3">Nontianqueneri noshire, quiso oanaqueri, amitacotapiniteri.</s>
      <s id="b.MAT.12.18.4">Incamantajeiteri itsipapee atiri jaoca noncanteari noameetsatanteariri maaroni.</s>
     </seg>
     <seg type="verse" id="b.MAT.12.19">
      <s id="b.MAT.12.19.1">Eiro icantavacaimentarotsi paitapeerica, eiro iquenquejairitsi itsipapee.</s>
      <s id="b.MAT.12.19.2">Eiro icajemacotapinitiritsi itsipapee.</s>
     </seg>
     <seg type="verse" id="b.MAT.12.20">
      <s id="b.MAT.12.20.1">Eiro yoashinoncairitsi oashiretachari.</s>
      <s id="b.MAT.12.20.2">Eiro yamatavitiritsi coatsiri iriotena.</s>
      <s id="b.MAT.12.20.3">Aitaque, incanteani incavintsante, aisati impincatsariventantasanote.</s>
     </seg>
     <seg type="verse" id="b.MAT.12.21">
      <s id="b.MAT.12.21.1">Iriotaque oavisacojeiterineri itsipapee atiri, te intimeji pashini oavisacojeiterine".</s>
      <s id="b.MAT.12.21.2">Irootaque icantiri Tasorentsi peerani.</s>
     </seg>
     <seg type="verse" id="b.MAT.12.22">
      <s id="b.MAT.12.22.1">Impoiji yameetaqueneri Jesoshi neiriri camaari: te irameneji, aisati te irineanateji.</s>
      <s id="b.MAT.12.22.2">Ari yoavisacotajiri: yamenacaajiri aisati ineanatacaajiri.</s>
     </seg>
     <seg type="verse" id="b.MAT.12.23">
      <s id="b.MAT.12.23.1">Ari yoajeitanaqueri cavaco maaroni neacojeitaqueriri.</s>
      <s id="b.MAT.12.23.2">Isampitavacaajeitaca: --¿Iriompa yoca Quirishito aamaajeitacari?</s>
     </seg>
     <seg type="verse" id="b.MAT.12.24">
      <s id="b.MAT.12.24.1">Iro cantaincha icantajeiti variseopee: --Irio Satanashi, yora ivincatsarite camaari, amitacotiriri itiancajiri iyamaaririnte.</s>
     </seg>
     <seg type="verse" id="b.MAT.12.25">
      <s id="b.MAT.12.25.1">Ari iotaque Jesoshi iquenqueshirejeitiri, icantajeitiri: --Ariorica irimanatavacaajeiteame savicajeitatsiri quipatsiqui, tempa ari impoyereavacaajeiteame.</s>
      <s id="b.MAT.12.25.2">Aisati iquempetaca yora savicajeitatsiri nampitsiqui, ariorica inquisavacaajeiteame, tempa ari inteentareavacaajeiteame.</s>
      <s id="b.MAT.12.25.3">Aisati iquempejeita maaroni atiri, ariorica inquisaqueri ishanincasanori, eiro quiso yoajiritsi.</s>
     </seg>
     <seg type="verse" id="b.MAT.12.26">
      <s id="b.MAT.12.26.1">Pamene: irioricame Satanashi amitacotenaneme notianquiri noyamaaririnte, tempa nompoyereavacaajeiteame.</s>
     </seg>
     <seg type="verse" id="b.MAT.12.27">
      <s id="b.MAT.12.27.1">Aisati irioricame amitacotenaneme notianquiri camaari, ¿irisatimpa camaari amitacojeitiriri pishanincapee iriori yojocantariri camaari?</s>
     </seg>
     <seg type="verse" id="b.MAT.12.28">
      <s id="b.MAT.12.28.1">Iro cantaincha irootaque Ishire Tasorentsi amitacotanari notiancantajariri camaari.</s>
      <s id="b.MAT.12.28.2">Tempa irootaque piotanteameri ainiro icarajeitaquempi Tasorentsi, icoaveta impincatsariventajeitempime.</s>
     </seg>
     <seg type="verse" id="b.MAT.12.29">
      <s id="b.MAT.12.29.1">Intimerica coatsiri incoshiteri shintsitatsiri, tempa irijivateri irayeri, shepi; iroisoteri, oiso, oiso.</s>
      <s id="b.MAT.12.29.2">Impoiji incoshiteri ivaararo, eiro imatirotsi impiateari yora ashivetarori ivaararo.</s>
     </seg>
     <seg type="verse" id="b.MAT.12.30">
      <s id="b.MAT.12.30.1">Yora caari quemisantana, iriotaque quisaquenari.</s>
      <s id="b.MAT.12.30.2">Aisati, iquisaquena maaroni caari amitacotana.</s>
     </seg>
     <seg type="verse" id="b.MAT.12.31">
      <s id="b.MAT.12.31.1">Aisati icantiri Jesoshi variseopee: --Yora Tasorentsi icavintsaajeitiri maaroni caari cameetsajeitatsi aisati maaroni cantimajeivetariri, eiro iquishimentajeitiritsi yantayetiri.</s>
      <s id="b.MAT.12.31.2">Iro cantaincha eiro icavintsaajeitiritsi yora cantimajeitirori Ishire.</s>
     </seg>
     <seg type="verse" id="b.MAT.12.32">
      <s id="b.MAT.12.32.1">Noncamantempi: noponeaca nainti inquitequi, natiritapaaque, iro cantaincha incavintsaajeiteri Apa maaroni cantimajeivetanari.</s>
      <s id="b.MAT.12.32.2">Eiro icavintsaajeitiritsi irinti cantimatirori Ishire.</s>
      <s id="b.MAT.12.32.3">Eiro icavintsairitsi meeca, aisati coajica eiro icavintsairitsi, irointi iroasanquetaasanojeiteri.</s>
     </seg>
     <seg type="verse" id="b.MAT.12.33">
      <s id="b.MAT.12.33.1">Ariorica ocameetsati inchato, ocameetsati oitsoqui iroori; terica oncameetsateji inchato, aisati iroori oitsoqui, te ocameetsateji.</s>
      <s id="b.MAT.12.33.2">Ariorica pineero oitsoqui, tempa piotaque ocameetsatirica inchato.</s>
     </seg>
     <seg type="verse" id="b.MAT.12.34">
      <s id="b.MAT.12.34.1">Pishiajeitaqueri camaari, te pincameetsajeiteji: tecatsi pincantea poametante cameetsa.</s>
      <s id="b.MAT.12.34.2">Te oncameetsateji piquenqueshirejeitiri, irootaque caari ocameetsatanta picantajeitiri.</s>
     </seg>
     <seg type="verse" id="b.MAT.12.35">
      <s id="b.MAT.12.35.1">Irinti cameetsatatsiri shirampari iquenqueshiretapinitiro cameetsayetatsiri, irootaque ocameetsatantari yantayetiri.</s>
      <s id="b.MAT.12.35.2">Yora caari cameetsayetatsi iquenqueshiretapinitiro caari cameetsatatsi, irootaque caari ocameetsatanta yantayetiri.</s>
     </seg>
     <seg type="verse" id="b.MAT.12.36">
      <s id="b.MAT.12.36.1">Coajica incantacoventajeitaquempi Tasorentsi: inquenqueshiretacaajempiro maaroni picantajeitiri meeca.</s>
     </seg>
     <seg type="verse" id="b.MAT.12.37">
      <s id="b.MAT.12.37.1">Ocameetsajeitirica picantajeitiri, ari irineacameetsatempi, iro cantaincha terica oncameetsayeteji, incantempi: "Ainiro pantayetiri, oshequi pinquematsicatimentearo".</s>
      <s id="b.MAT.12.37.2">Irootaque icantiriri Jesoshi variseopee.</s>
     </seg>
     <seg type="verse" id="b.MAT.12.38">
      <s id="b.MAT.12.38.1">Impoiji icantajeivetari variseopee aisati oametantayetirori Sanquenarentsi: --Oametanari, nocoaque namenempi pintasonquero paitapeerica, niotantempiri avirotaquerica Quirishito.</s>
     </seg>
     <seg type="verse" id="b.MAT.12.39">
      <s id="b.MAT.12.39.1">Yacanaqueri Jesoshi: --Te pincameetsajeiteji, oshequi pitseencaqueri Tasorentsi, irootaque picantantanari.</s>
      <s id="b.MAT.12.39.2">Eiro notasonquimojeitimpitsi piotantenarime.</s>
      <s id="b.MAT.12.39.3">Otimi yantayetiniri Jonashi: pishiretearome ishiacantaquenari, ari pinquemisantaquename.</s>
     </seg>
     <seg type="verse" id="b.MAT.12.40">
      <s id="b.MAT.12.40.1">Peerani iniaquerini anteari omani, ocarataque mava quitaiteri inaqueri isheitoqui.</s>
      <s id="b.MAT.12.40.2">Aisati narori, noncamaque, oncarataque mava quitaiteri nonaque narori omoroqui tsompoina.</s>
     </seg>
     <seg type="verse" id="b.MAT.12.41">
      <s id="b.MAT.12.41.1">Coajica incantacoventajeitempi Tasorentsi, incantajeitempi: "Ainiro pantanejei avirorijei.</s>
      <s id="b.MAT.12.41.2">Peerani yora ninivesati iquemisantajeitaquerini yora Jonashi, iquenqueshirejeitantacari.</s>
      <s id="b.MAT.12.41.3">Avintijei, pineajeivetacari Quirishito, oshequi yanaacotasanotiri Jonashi, ipincatsaritasanoti irinti, iro cantaincha te pinquemisantajeiteriji".</s>
     </seg>
     <seg type="verse" id="b.MAT.12.42">
      <s id="b.MAT.12.42.1">Aisati incantajeitempi: "Ainiro pantayetiri avirorijei.</s>
      <s id="b.MAT.12.42.2">Peerani ora ivincatsaroteni savasatini oquemaque oshequi iotaque Saromo, irootaque ojatantacari arejiqui oquemisantantacariri.</s>
      <s id="b.MAT.12.42.3">Jeri isaviquimojeivetimpi avinti anaacotiriri Saromo, iro cantaincha te pimpincatsateriji".</s>
     </seg>
     <seg type="verse" id="b.MAT.12.43">
      <s id="b.MAT.12.43.1">Noshiacantempiro aisati: oquempevetaca yora camaari itimantacari ishirequi shirampari, ipeaquero ishire ivanco.</s>
      <s id="b.MAT.12.43.2">Ari yojoqueetiri camaari, yavisacovetaja yora itimantari.</s>
      <s id="b.MAT.12.43.3">Ijataque camaari anta caaraiteriqui, anta opirijaiteaque.</s>
      <s id="b.MAT.12.43.4">Icoaveta irimaoreeme, iro cantaincha te irimateroji.</s>
     </seg>
     <seg type="verse" id="b.MAT.12.44">
      <s id="b.MAT.12.44.1">Impoiji icantaniroti: "Nompianajeta novancoqui noponeacanta".</s>
      <s id="b.MAT.12.44.2">Ari ipianaja, ineapaaquero opishitaca, ocareniiteanaque, ovetsicayetaca isavicamentopee, imaamento, maaroni.</s>
     </seg>
     <seg type="verse" id="b.MAT.12.45">
      <s id="b.MAT.12.45.1">Ari ijatashitanaqueri pashini iamaaririnte, icarati 7.</s>
      <s id="b.MAT.12.45.2">Oshequi yanaacojeitiri icamaaritasanojeiti.</s>
      <s id="b.MAT.12.45.3">Icantiri: "Tsame pisavicajeite novancoqui".</s>
      <s id="b.MAT.12.45.4">Ari, peerani yashinoncaavetaca capichaji yora itimantari camaari; meeca irampiitajea irashinoncaasanotanajea catsini.</s>
      <s id="b.MAT.12.45.5">Aisati pinquempejeitea avirorijei.</s>
      <s id="b.MAT.12.45.6">Pashinoncaajeivetaca, te piojeiteniji.</s>
      <s id="b.MAT.12.45.7">Meeca pineajeivetaquena, iro cantaincha te pimpincatsajeitenaji, irootaque pampiitajea, pashinoncaasanojeitajea.</s>
      <s id="b.MAT.12.45.8">Irootaque icantajeitaqueriri Jesoshi.</s>
     </seg>
     <seg type="verse" id="b.MAT.12.46">
      <s id="b.MAT.12.46.1">Ari iquenquetsatacaajeitaquena Jesoshi, aisati yora apatojeitachari anta pancotsiqui.</s>
      <s id="b.MAT.12.46.2">Irosati opocantapaacari iriniro Jesoshi, jeri irirentipee, ocatiapaaca saiteriqui, ocajemacantaqueri.</s>
     </seg>
     <seg type="verse" id="b.MAT.12.47">
      <s id="b.MAT.12.47.1">Icamanteetaqueri: --Areetapaaca piniro, jeri pirentipee, ocoapaaquempi.</s>
      <s id="b.MAT.12.47.2">Ocoaque onquenquetsatacayempi.</s>
     </seg>
     <seg type="verse" id="b.MAT.12.48">
      <s id="b.MAT.12.48.1">Yacanaqueri: --¿Janicampa ina?</s>
      <s id="b.MAT.12.48.2">¿Janicampa iyepee?</s>
     </seg>
     <seg type="verse" id="b.MAT.12.49">
      <s id="b.MAT.12.49.1">Ari ijicojeitaquena, icantiri: --Jeri yoca noamerepee, iriojeitaque iyepee, aisati iroojeitaque ina.</s>
     </seg>
     <seg type="verse" id="b.MAT.12.50">
      <s id="b.MAT.12.50.1">Iriotaque noshanincatasanojeitacari maaroni antiniriri Apa Jenoquiniri icoacaajeitaqueriri: nocantajeitaqueri iye, tsio, jero ina.</s>
     </seg>
    </div>
    <div type="chapter" id="b.MAT.13">
     <seg type="verse" id="b.MAT.13.1">
      <s id="b.MAT.13.1.1">Irosati isoquijantanaja Jesoshi, ijatanaque otsapijaqui incajare.</s>
      <s id="b.MAT.13.1.2">Noijajeitanaqueri,</s>
     </seg>
     <seg type="verse" id="b.MAT.13.2">
      <s id="b.MAT.13.2.1">aisati yapatotimentajeitacari oshequi atiri.</s>
      <s id="b.MAT.13.2.2">Ineaquero pitotsi, otsatacotaca; ari itetapaacaro, isavicapaaque.</s>
      <s id="b.MAT.13.2.3">Ari nocatiajeitaca narori otsapijaqui.</s>
     </seg>
     <seg type="verse" id="b.MAT.13.3">
      <s id="b.MAT.13.3.1">Impoiji, oshequi iquenquetsatacaajeitaquena, ishiacantiri panquiveetatsiri, icanti: --Ijati panquiveetatsiri yojocaitiro oitsoqui tirico iroanequi.</s>
     </seg>
     <seg type="verse" id="b.MAT.13.4">
      <s id="b.MAT.13.4.1">Opariaarantapaaque aparopee oitsoqui avotsiqui, impoiji ipocapaaque contsaro, yoitapaacari oitsoqui.</s>
     </seg>
     <seg type="verse" id="b.MAT.13.5">
      <s id="b.MAT.13.5.1">Otsipapee oitsoqui opariaarantapaaque mapiqui.</s>
      <s id="b.MAT.13.5.2">Te anta ontimasanoteji quipatsi, ari jentsipaite oshiocavetanaca, aisati jentsipaite otsoancavetapaaca.</s>
     </seg>
     <seg type="verse" id="b.MAT.13.6">
      <s id="b.MAT.13.6.1">Iro cantaincha te ontimasanoteji ovaritsa.</s>
      <s id="b.MAT.13.6.2">Ijenoquitapaaque catsirincaiteri, oshimpetanaque, impoiji ocamanaque.</s>
     </seg>
     <seg type="verse" id="b.MAT.13.7">
      <s id="b.MAT.13.7.1">Pashini pariapaintsi quitotsequishiqui: anaanaquero irointi, oshiocaque, ajaanaquero panquirentsi.</s>
     </seg>
     <seg type="verse" id="b.MAT.13.8">
      <s id="b.MAT.13.8.1">Orari pashinipee oitsoqui opariapaaque quipatsisanoriqui cameetsari.</s>
      <s id="b.MAT.13.8.2">Oquimotanaque, oitsoquitanaque.</s>
      <s id="b.MAT.13.8.3">Aparopee timanaintsi oitsoqui ocarataque 100, iro otsipapee ocarataque oitsoqui 60, iro otsipapee ocarataque oitsoqui 30.</s>
     </seg>
     <seg type="verse" id="b.MAT.13.9">
      <s id="b.MAT.13.9.1">Otimirica piyempita piquemantari, pinquemavaquero oca nocantajeitaquempiri.</s>
     </seg>
     <seg type="verse" id="b.MAT.13.10">
      <s id="b.MAT.13.10.1">Impoiji notsipajeitanacari pashinipee iroamere, nocantajeitaqueri Jesoshi: --¿Paita pishiacantantanariri yora itsipapee?</s>
      <s id="b.MAT.13.10.2">Te inquemajeiteroji picantaqueriri.</s>
     </seg>
     <seg type="verse" id="b.MAT.13.11">
      <s id="b.MAT.13.11.1">Ari yacanaquena: --Nocoacaajeitaquempi piojeitanaquero caari iojeiti itsipapee.</s>
      <s id="b.MAT.13.11.2">Nocoaque piojeite jaoca icanta Tasorentsi ipincatsariventajeitimpi, iro cantaincha te noncoacayeriji yora itsipapee iriojeitanaque.</s>
     </seg>
     <seg type="verse" id="b.MAT.13.12">
      <s id="b.MAT.13.12.1">Itimirica iovetachari, ari niotacaasanoteri.</s>
      <s id="b.MAT.13.12.2">Iro cantaincha itsipapee, te incoyeji iriote, irootaque caari iotanta irinti; eiro noametiritsi irinti, aisati nompeapitsataqueri iotantavetari.</s>
     </seg>
     <seg type="verse" id="b.MAT.13.13">
      <s id="b.MAT.13.13.1">Irootaque noshiacantantanariri irioripee, te incoyeji iriojeite.</s>
      <s id="b.MAT.13.13.2">Yamenajeiveta, iro cantaincha tecatsi irinee.</s>
      <s id="b.MAT.13.13.3">Iquemajeivetavacaro iro cantaincha te inquemavaqueroji, te iriotavaqueroji nocantavetacariri.</s>
     </seg>
     <seg type="verse" id="b.MAT.13.14">
      <s id="b.MAT.13.14.1">Aitaque iquenquetsatacotitarini peerani Isayashi, icantini: "Pinquemajeivetea, iro cantaincha eiro piojeitavaquerotsi.</s>
      <s id="b.MAT.13.14.2">Pamenajeivetea, iro cantaincha eiro pineasanojeitirotsi.</s>
     </seg>
     <seg type="verse" id="b.MAT.13.15">
      <s id="b.MAT.13.15.1">Te pincoajeiteji piojeitanaque, irootaque caari piquenqueshireajeitanta.</s>
      <s id="b.MAT.13.15.2">Te pincoyeji pinquemajeite, irootaque povitantacarori piyempita.</s>
      <s id="b.MAT.13.15.3">Te pincoajeiteji pamenasanojeite, irootaque pimatsiocantacari.</s>
      <s id="b.MAT.13.15.4">Te pincoyeji catsini noavisacojeitempi".</s>
      <s id="b.MAT.13.15.5">Irootaque iquenquetsatacotiriniri peerani Isayashini.</s>
     </seg>
     <seg type="verse" id="b.MAT.13.16">
      <s id="b.MAT.13.16.1">Iro cantaincha pamenajeitanaji avinti, piquemisantajeitajana, irootaque pinquimoshiretasanojeitanteari.</s>
     </seg>
     <seg type="verse" id="b.MAT.13.17">
      <s id="b.MAT.13.17.1">Queario oca noncamantempiri: icoajeiveitani peerani yora quenquetsatacantantatsiniri aisati cameetsajeitatsiniri irineerome oca pineajeitaqueri avirori.</s>
      <s id="b.MAT.13.17.2">Icoajeiveitani inquemerome oca piquemajeitaqueri meeca.</s>
      <s id="b.MAT.13.17.3">Iro cantaincha te irineajeitenaji, te inquemajeitenaji.</s>
      <s id="b.MAT.13.17.4">Irootaque icantaquenari Jesoshi.</s>
     </seg>
     <seg type="verse" id="b.MAT.13.18">
      <s id="b.MAT.13.18.1">Ari icantajeitaquena Jesoshi: --Meeca noamejeitempiro oca noshiacantajeitaqueneriri incaranqui.</s>
     </seg>
     <seg type="verse" id="b.MAT.13.19">
      <s id="b.MAT.13.19.1">Ari nocamantapinitiri itsipapee jaoca icanta Tasorentsi ipincatsariventanti, iro cantaincha terica inquemero, iquempetacaro oitsoqui pariaintsiri avotsiqui.</s>
      <s id="b.MAT.13.19.2">Ipoqui camaari, yojocacaaqueri iquenqueshirevetacaro noneane.</s>
     </seg>
     <seg type="verse" id="b.MAT.13.20">
      <s id="b.MAT.13.20.1">Aisati itsipapee iquemavetavacaro nocantavetacariri, iveshireimentavetacaro, irootaque iquisantacariri ishaninca.</s>
      <s id="b.MAT.13.20.2">Iro cantaincha te iriotasanoteji, te inquemisantasanoteji, irootaque yojocantajarori iquemisantaveta.</s>
      <s id="b.MAT.13.20.3">Ari ishiaquero iriori oitsoqui pariapaintsiri mapiqui.</s>
     </seg>
     <seg type="verse" id="b.MAT.13.22">
      <s id="b.MAT.13.22.1">Iojeiveta itsipapee noamejeivetari, iquemavetaro noneane, iro cantaincha oshequi iquenqueshireyetiro paitapeerica, aisati oshequi iveshireimentaro irovaararo, irootaque caari iquenqueshiretantaro noneane.</s>
      <s id="b.MAT.13.22.2">Te inquemisanteji.</s>
      <s id="b.MAT.13.22.3">Ishiaquero iriori oitsoqui pariapaintsiri quitotseequishiqui.</s>
     </seg>
     <seg type="verse" id="b.MAT.13.23">
      <s id="b.MAT.13.23.1">Iro cantaincha ainiro itsipapee quemisantasanotirori noneane, quemasanotirori.</s>
      <s id="b.MAT.13.23.2">Oshequi iquemisantaquena, iquearioventaquero maaroni nocoacaaqueriri.</s>
      <s id="b.MAT.13.23.3">Ishiaquero oitsoqui pariapaintsiri quipatsiqui cameetsari, ora shequianaintsiri oitsoqui: aparopee timayetanaintsiri oitsoqui 100, iro otsipapee otimaque oitsoqui 60, iro otsipapee aisati otimaque oitsoqui 30.</s>
      <s id="b.MAT.13.23.4">Irootaque icantaquenari.</s>
     </seg>
     <seg type="verse" id="b.MAT.13.24">
      <s id="b.MAT.13.24.1">Pashini aisati ishiacantaquenari Jesoshi, icantaquena: --Aitaque icanta ipincatsariventanti Tasorentsi, iquempetacari yora panquitirori oitsoqui tirico.</s>
      <s id="b.MAT.13.24.2">Ocameetsataque oitsoqui ipanquitiri.</s>
     </seg>
     <seg type="verse" id="b.MAT.13.25">
      <s id="b.MAT.13.25.1">Impoiji tsiteniriqui imai, aisati imaajeiti iratiritepee.</s>
      <s id="b.MAT.13.25.2">Ipocaque tsiteniriqui quisaqueriri, yamaquero oitsoqui tiriconiro.</s>
      <s id="b.MAT.13.25.3">Oshiavetaro tirico, iro cantaincha oquepiati.</s>
      <s id="b.MAT.13.25.4">Ipanquitiro anta ivanquirequi ashitarori iroane, iconoaitiniri tirico.</s>
      <s id="b.MAT.13.25.5">Impoiji ijatanaji.</s>
     </seg>
     <seg type="verse" id="b.MAT.13.26">
      <s id="b.MAT.13.26.1">Ari impoiji aisati oshiocanaque tirico, oitsoquitanaque.</s>
      <s id="b.MAT.13.26.2">Aisati oshiocanaque tiriconiro, oconoanacaro.</s>
     </seg>
     <seg type="verse" id="b.MAT.13.27">
      <s id="b.MAT.13.27.1">Ineaquero iratiritepee, ijatashitaqueri, icantaqueri: "Tempa ocameetsati oitsoquipee apanquijeitiri anta poanequi.</s>
      <s id="b.MAT.13.27.2">¿Paita oshiocantacari tiriconiro?"</s>
     </seg>
     <seg type="verse" id="b.MAT.13.28">
      <s id="b.MAT.13.28.1">Yacanaqueri: "Irioyeata quisaquenari panquitaitirori".</s>
      <s id="b.MAT.13.28.2">Ari isampijeitiri: "¿Picoaquempa nojajeite nontsocayetajero tiriconiro?"</s>
     </seg>
     <seg type="verse" id="b.MAT.13.29">
      <s id="b.MAT.13.29.1">Icantiri: "Aitanaque.</s>
      <s id="b.MAT.13.29.2">Pitsocacotirocari tiricosanori.</s>
     </seg>
     <seg type="verse" id="b.MAT.13.30">
      <s id="b.MAT.13.30.1">Ocantavacata.</s>
      <s id="b.MAT.13.30.2">Oshiocacoterota meeca.</s>
      <s id="b.MAT.13.30.3">Coajicaquea amenavaquero oitsoquitanaquetsita tirico.</s>
      <s id="b.MAT.13.30.4">Impoijiquea, noncantajeitempi: 'Pimpesajeitero tiriconiro, paajeitero, pintayero.</s>
      <s id="b.MAT.13.30.5">Impoijiquea paviitero tiricosanori, poajero anta pancotsiqui noquempoyeantaroriqui'".</s>
      <s id="b.MAT.13.30.6">Irootaque ishiacantajeitaquenari Jesoshi.</s>
     </seg>
     <seg type="verse" id="b.MAT.13.31">
      <s id="b.MAT.13.31.1">Jero oca pashini ishiacantajeitanari Jesoshi, icanti: --Aitaque icanta ipincatsariventanti Tasorentsi, ishiacantiro oitsoqui moshitasa ipanquiyeetiri oantsiqui.</s>
     </seg>
     <seg type="verse" id="b.MAT.13.32">
      <s id="b.MAT.13.32.1">Orijaniqui onaveta oitsoquijaniqui, iro cantaincha oshiocanaquerica, antearotanaque, anayetanaquero otsipapee panquiyetachari, aitaque irimencotantaquearo tsimeripee ojempequiqui.</s>
     </seg>
     <seg type="verse" id="b.MAT.13.33">
      <s id="b.MAT.13.33.1">Jero pashini ishiacantaquenari: --Aitaque icanta ipincatsariventanti Tasorentsi, iquempevetaro tsinane ovetsiquiro tanta.</s>
      <s id="b.MAT.13.33.2">Aaquero ovane tirico oshequi, aisati oconoiro tapiacaarori capichaji.</s>
      <s id="b.MAT.13.33.3">Oconoasanotiro, impoiji otapiaquero maaroni.</s>
     </seg>
     <seg type="verse" id="b.MAT.13.34">
      <s id="b.MAT.13.34.1">Aitaque icanta Jesoshi, ishiacaaventapinijeitiniri apatotimentajeitariri, iotaca ishiacantiniri.</s>
     </seg>
     <seg type="verse" id="b.MAT.13.35">
      <s id="b.MAT.13.35.1">Imoncarataquero isanquenatiniri peerani yora quenquetsatacantatsiniri: "Icanti Tasorentsi: 'Oshequi noshiacanteneri atiripee; noncamanteri caari iojeitini peerani'".</s>
     </seg>
     <seg type="verse" id="b.MAT.13.36">
      <s id="b.MAT.13.36.1">Impoiji ijatanaque Jesoshi, yojocajeitanajiri yora apatotimentajeitariri, ijatanaque pancotsiqui.</s>
      <s id="b.MAT.13.36.2">Narotaque iroamerepee, noijajeitanaqueri.</s>
      <s id="b.MAT.13.36.3">Nocantaqueri: --Poametasanotenaro oca pishiacantajeitiniriri yora apatotimentajeitimpiri.</s>
      <s id="b.MAT.13.36.4">¿Paita oshiacantiri tiriconiro ipanquiyeetiri tiricomashiqui?</s>
     </seg>
     <seg type="verse" id="b.MAT.13.37">
      <s id="b.MAT.13.37.1">Ari yacanaquena: --Noponeaca narori inquitequi, natiritapaaque.</s>
      <s id="b.MAT.13.37.2">Naro shiaqueriri panquitirori tirico cameetsari.</s>
     </seg>
     <seg type="verse" id="b.MAT.13.38">
      <s id="b.MAT.13.38.1">Ora oantsi oshiacantaquero quipatsi asavicajeitantari.</s>
      <s id="b.MAT.13.38.2">Ora oitsoqui cameetsari oshiacantaqueri pincatsatiriri Tasorentsi.</s>
      <s id="b.MAT.13.38.3">Irointi tiriconiro oshiacantaqueri pincatsatiriri camaari.</s>
     </seg>
     <seg type="verse" id="b.MAT.13.39">
      <s id="b.MAT.13.39.1">Yora quisantatsiri, panquitirori tiriconiro, ishiacantaqueri camaari.</s>
      <s id="b.MAT.13.39.2">Ora yaviitaqueri oitsoqui oshiacantaquero ontsoncanteari quipatsi.</s>
      <s id="b.MAT.13.39.3">Yora iratiritepee ishiacantaqueri inampirepee Tasorentsi.</s>
     </seg>
     <seg type="verse" id="b.MAT.13.40">
      <s id="b.MAT.13.40.1">Pineaquero, yapatotacantaquero tiriconiro, itaasanotaquero, pomein.</s>
      <s id="b.MAT.13.40.2">Oca oshiacantaquero nanteri coajica nontsoncantajearori quipatsi.</s>
     </seg>
     <seg type="verse" id="b.MAT.13.41">
      <s id="b.MAT.13.41.1">Nontiancajeiteri oshequi nonampirepee, nampatotacantajeiteri maaroni caari cameetsajeitatsi; te nonintacayeriji incarajeiteri maaroni pincatsajeitanari.</s>
     </seg>
     <seg type="verse" id="b.MAT.13.42">
      <s id="b.MAT.13.42.1">Nojocacantajeiteri anta paamariqui: oshequi irashinoncaajeitaquea anta, oshequi inquematsicatearo.</s>
     </seg>
     <seg type="verse" id="b.MAT.13.43">
      <s id="b.MAT.13.43.1">Impoiji irishipaquireajeitanaque maaroni cameetsajeitatsiri, inquempejeiteari catsirincaiteri.</s>
      <s id="b.MAT.13.43.2">Incarajeiteri Apa anta ipincatsaritinta.</s>
      <s id="b.MAT.13.43.3">Otimirica iyempita atiripee, ocameetsati inquemisantajeitena.</s>
     </seg>
     <seg type="verse" id="b.MAT.13.44">
      <s id="b.MAT.13.44.1">Aisati icantaquena Jesoshi: --Aitaque icanta Tasorentsi ipincatsariventanti, ishiaqueri oshequi quirequi imaneetiri quipatsiqui.</s>
      <s id="b.MAT.13.44.2">Ari ineashitacari quirequi pashini shirampari.</s>
      <s id="b.MAT.13.44.3">Imanaqueri iriori, te incamanteji.</s>
      <s id="b.MAT.13.44.4">Iquenqueshiretaca: "Namananterota quipatsi, nashitanteariri timatsiri quipatsiqui".</s>
      <s id="b.MAT.13.44.5">Impoiji ijataque ipimantajeitaquero maaroni yashijeitari iraanteariri quirequi.</s>
      <s id="b.MAT.13.44.6">Irootaque yamanantantacarori quipatsi itimantari oshequi quirequi.</s>
      <s id="b.MAT.13.44.7">Impoiji iquimoshireventaqueri oshequi quirequi, yoca yamanantacotaqueri.</s>
     </seg>
     <seg type="verse" id="b.MAT.13.45">
      <s id="b.MAT.13.45.1">Aisati iquempetacari coatsiri iramanantero marereatatsiri mapi, cameetsatasanotatsiri.</s>
     </seg>
     <seg type="verse" id="b.MAT.13.46">
      <s id="b.MAT.13.46.1">Ineaquero aparoni, ocameetsatasanotaque, opinatasanotaca.</s>
      <s id="b.MAT.13.46.2">Icoasanotaquero, irootaque ipimantantarori maaroni timimojeitiriri yaantariri quirequi.</s>
      <s id="b.MAT.13.46.3">Impoiji itsoncaqueri iirequite yamanantantarori aparoni mapi cameetsari.</s>
     </seg>
     <seg type="verse" id="b.MAT.13.47">
      <s id="b.MAT.13.47.1">Aisati icantajeitaquena Jesoshi: --Pashini aisati noshiacantempiro jaoca icantari Tasorentsi ipincatsariventanti.</s>
      <s id="b.MAT.13.47.2">Oquempetaca iquitsati shirampari incajarequi.</s>
      <s id="b.MAT.13.47.3">Yojocaquero iitsarite nijaqui, impoiji inoshicacotaqueri shimayetatsiri; icaantanacave, monquire, monquire.</s>
      <s id="b.MAT.13.47.4">Inashiyetaca.</s>
     </seg>
     <seg type="verse" id="b.MAT.13.48">
      <s id="b.MAT.13.48.1">Ijaacaro quitsariqui, inoshicacotaqueri otsapijaqui.</s>
      <s id="b.MAT.13.48.2">Impoiji isavicaque, icoyeayetaqueri cameetsayetatsiri.</s>
      <s id="b.MAT.13.48.3">Irintiquea yora caari cameetsayetatsi yojocaqueri.</s>
     </seg>
     <seg type="verse" id="b.MAT.13.49">
      <s id="b.MAT.13.49.1">Aisati onquempetajea ariorica nompocaje.</s>
      <s id="b.MAT.13.49.2">Nontianqueri nonampirepee irinashitacaajeiteari cameetsajeitatsiri aisati caari cameetsajeitatsi.</s>
     </seg>
     <seg type="verse" id="b.MAT.13.50">
      <s id="b.MAT.13.50.1">Irojocajeiteri caari cameetsajeitatsi anta paamariqui.</s>
      <s id="b.MAT.13.50.2">Oshequi irashinoncaajeitanaquea, inquematsicatasanojeitearo paamari.</s>
     </seg>
     <seg type="verse" id="b.MAT.13.51">
      <s id="b.MAT.13.51.1">¿Piquemajeitaquerompa oca nocamantajeitaquempiri?</s>
      <s id="b.MAT.13.51.2">Nacajeitanaqueri: --Je, noquemajeitaque.</s>
     </seg>
     <seg type="verse" id="b.MAT.13.52">
      <s id="b.MAT.13.52.1">Ari icantaquena: --Ariorica inquemisantena yora oametantirori Sanquenarentsi, iriojeitanaquero oshequi: tempa meeca iotiro maaroni isanquenayeetiniri peerani: aisati, inquemisantenarica, iriotero iroaqueratatsiri noamejeitiriri meeca.</s>
      <s id="b.MAT.13.52.2">Iriotanaquero jaoca icantari Tasorentsi ipincatsariventanti.</s>
     </seg>
     <seg type="verse" id="b.MAT.13.53">
      <s id="b.MAT.13.53.1">Ari ivecarataquero Jesoshi ishiacantajeitaquenaro, impoiji ijatanaque,</s>
     </seg>
     <seg type="verse" id="b.MAT.13.54">
      <s id="b.MAT.13.54.1">ipianaja anta iipatsitequi iponeacanta.</s>
      <s id="b.MAT.13.54.2">Noijajeitanaqueri narori.</s>
      <s id="b.MAT.13.54.3">Ari yoametantapaaque anta yapatojeitanta ashanincapee.</s>
      <s id="b.MAT.13.54.4">Yoajeitanaqueri cavaco maaroni quemajeitavaqueriri, icantajeiti: --¿Janica oametiriri yoca otimantacari iotantari?</s>
      <s id="b.MAT.13.54.5">¿Paitaquea matacaaqueriri itasoncantayeti?</s>
     </seg>
     <seg type="verse" id="b.MAT.13.55">
      <s id="b.MAT.13.55.1">Tempa iriotaque itomi vetsiquirori inchato.</s>
      <s id="b.MAT.13.55.2">Tempa irootaque iriniro Maria.</s>
      <s id="b.MAT.13.55.3">Tempa iriotaque irirentipee yora Santiaco, Jose, Shimo, jeri Jorashi.</s>
     </seg>
     <seg type="verse" id="b.MAT.13.56">
      <s id="b.MAT.13.56.1">Tempa aisati acarajeitaquero iritsiropee.</s>
      <s id="b.MAT.13.56.2">¿Paita ipincatsanirotantacari?</s>
     </seg>
     <seg type="verse" id="b.MAT.13.57">
      <s id="b.MAT.13.57.1">Ari iquisajeitaqueri, itseencajeitaqueri, irootaque icantantariri: --Timatsi pincatsatiriri quenquetsatirori irineane Tasorentsi, iro cantaincha itseencajeitiri ishanincasanori.</s>
     </seg>
     <seg type="verse" id="b.MAT.13.58">
      <s id="b.MAT.13.58.1">Ari oshequi itseencajeitaqueri ishanincasanori, irootaque caari itasoncantayetanta oshequi anta inampisanoriqui.</s>
     </seg>
    </div>
    <div type="chapter" id="b.MAT.14">
     <seg type="verse" id="b.MAT.14.1">
      <s id="b.MAT.14.1.1">Irosati yora Eroreshi iquemacotaqueri Jesoshi.</s>
      <s id="b.MAT.14.1.2">Yora Eroreshi ipincatsariventajeitiri maaroni carireasati.</s>
     </seg>
     <seg type="verse" id="b.MAT.14.2">
      <s id="b.MAT.14.2.1">Icantajeitiri ishanincapee: --Irioyeata Joa Jesoshitajantsiri.</s>
      <s id="b.MAT.14.2.2">Noacantavetacari, iro cantaincha aamaashiteari tinaanajaitatsi ini, irootaque imatantarori itasoncantayeti.</s>
     </seg>
     <seg type="verse" id="b.MAT.14.3">
      <s id="b.MAT.14.3.1">Ari chapinqui yora Eroreshi yaapitsataqueri irirenti Jeripe ijina, opajita Eroriashi.</s>
      <s id="b.MAT.14.3.2">Yora Joa icantavetacari: "Te oncameetsateji paapitsateri pirenti ijina".</s>
      <s id="b.MAT.14.3.3">Irosati yaacantantacari, yoiminqueacantaqueri.</s>
      <s id="b.MAT.14.3.4">Yoisoyeetaqueri carenatsaqui.</s>
     </seg>
     <seg type="verse" id="b.MAT.14.5">
      <s id="b.MAT.14.5.1">Ari icoavetaca iroacantitearime, iro cantaincha oshequi ipincatsajeitaqueri atiri Joa, iojeitiri iquenquetsatacotiri Tasorentsi.</s>
      <s id="b.MAT.14.5.2">Ijivetaca Eroreshi: "Ariorica noacanteri, inquisacojeitanaqueari atiripee".</s>
     </seg>
     <seg type="verse" id="b.MAT.14.6">
      <s id="b.MAT.14.6.1">Impoiji omoncarataca quitaiteri itimantacari peerani Eroreshi.</s>
      <s id="b.MAT.14.6.2">Yapatojeitaqueri oshequi ishaninca, iquimoshireimentajeitacari.</s>
      <s id="b.MAT.14.6.3">Aisati omaninquetacotimentaqueri oshinto Eroriashi.</s>
      <s id="b.MAT.14.6.4">Oshequi ineacameetsataquero,</s>
     </seg>
     <seg type="verse" id="b.MAT.14.7">
      <s id="b.MAT.14.7.1">irootaque icantantarori: --Paitarica pincoacotaquenari, aitaque nompaquempiro.</s>
      <s id="b.MAT.14.7.2">Ioti Tasorentsi eiro namatavitimpitsi.</s>
     </seg>
     <seg type="verse" id="b.MAT.14.8">
      <s id="b.MAT.14.8.1">Ocantiro iniro: --Pincanteri iroacanteri Joa.</s>
      <s id="b.MAT.14.8.2">Irosati ocantantariri: --Nocoaque poacanteri Joa, impoiji pimpacotenaro matitaqui iitoni, iotanteari ina queario icamasanotaque.</s>
     </seg>
     <seg type="verse" id="b.MAT.14.9">
      <s id="b.MAT.14.9.1">Ari yoashiretanaca Eroreshi.</s>
      <s id="b.MAT.14.9.2">Te incoaveteaji, iro cantaincha iquemajeitaqueri maaroni ishaninca icantaquerori irishintotsori.</s>
     </seg>
     <seg type="verse" id="b.MAT.14.10">
      <s id="b.MAT.14.10.1">Irootaque ipesacantantacariri Joa.</s>
     </seg>
     <seg type="verse" id="b.MAT.14.11">
      <s id="b.MAT.14.11.1">Impoiji yameetaquenero matitaqui iito Joani.</s>
      <s id="b.MAT.14.11.2">Aavaquero, aanaquenero iniro.</s>
     </seg>
     <seg type="verse" id="b.MAT.14.12">
      <s id="b.MAT.14.12.1">Irinti iroamereni yaajeitanaqueri, itijaitiri.</s>
      <s id="b.MAT.14.12.2">Impoiji ijajeitanaque, icamantapaaqueri Jesoshi: --Yoyeetaqueriyea Joa.</s>
     </seg>
     <seg type="verse" id="b.MAT.14.13">
      <s id="b.MAT.14.13.1">Iquemantacari Jesoshi icamaque Joa, ijatanaque apaniro anta tenta intimeji atiri.</s>
      <s id="b.MAT.14.13.2">Itentajeitanaquena, iro noquenajeitantanacari pitotsi.</s>
      <s id="b.MAT.14.13.3">Iro cantaincha iquemacojeitaqueri atiripee, iponeayetanaca nampitsipeequi, ishiteajeitanaca, yoijajeitanaquena.</s>
     </seg>
     <seg type="verse" id="b.MAT.14.14">
      <s id="b.MAT.14.14.1">Ari naatacojeitapaaque, noneajeitapaaqueri oshequi apatojeitainchari.</s>
      <s id="b.MAT.14.14.2">Oshequi icavintsaajeitapaaqueri, yoavisacojeitaqueri mantsiaripee.</s>
     </seg>
     <seg type="verse" id="b.MAT.14.15">
      <s id="b.MAT.14.15.1">Ari ishaavijitanaque catsirincaiteri.</s>
      <s id="b.MAT.14.15.2">Nocarajeitaqueri pashini iroamere, nocantajeivetacari: --Pamene, caraiteitaque aca, aisati ishaavijiteanaque catsirincaiteri.</s>
      <s id="b.MAT.14.15.3">Pintiancajeiteri yocapee irijajeite nampitsipeequi iramanantajeite iroyeari.</s>
     </seg>
     <seg type="verse" id="b.MAT.14.16">
      <s id="b.MAT.14.16.1">Yacanaquena: --¿Paita irantsipetashitanteari irijate?</s>
      <s id="b.MAT.14.16.2">Jentsite, pimpajeiteri avirori iroajeiteari.</s>
     </seg>
     <seg type="verse" id="b.MAT.14.17">
      <s id="b.MAT.14.17.1">Nocantajeitaqueri: --Te ontimeji nompajeiteriri.</s>
      <s id="b.MAT.14.17.2">Jero oca ocarataque tanta apapacoroni.</s>
      <s id="b.MAT.14.17.3">Jerica aisati apite shima.</s>
     </seg>
     <seg type="verse" id="b.MAT.14.18">
      <s id="b.MAT.14.18.1">Icantaquena: --Pamaquenaro.</s>
      <s id="b.MAT.14.18.2">Ari nopaqueri.</s>
     </seg>
     <seg type="verse" id="b.MAT.14.19">
      <s id="b.MAT.14.19.1">Impoiji icantajeitaqueri: --Pisavicajeite saveshishiqui.</s>
      <s id="b.MAT.14.19.2">Ari isavicajeitanaque.</s>
      <s id="b.MAT.14.19.3">Impoiji yaavaquero tanta aisati shima.</s>
      <s id="b.MAT.14.19.4">Ari yamenanaque jenoqui, icantiri iriri: --Irove, Apa, pipaquenaro oca noyearica.</s>
      <s id="b.MAT.14.19.5">Impoiji icarajaquero, ipaquenaro.</s>
      <s id="b.MAT.14.19.6">Novaajeitaqueneri yora apatojeitainchari.</s>
     </seg>
     <seg type="verse" id="b.MAT.14.20">
      <s id="b.MAT.14.20.1">Yoajeitacaro maaroni, iquemajeitanaca.</s>
      <s id="b.MAT.14.20.2">Impoiji napatojeitajiro timaarantapaajantsiri, nojaayetajiro cantiriqui, ocarataque 12.</s>
     </seg>
     <seg type="verse" id="b.MAT.14.21">
      <s id="b.MAT.14.21.1">Naamaaca ari icarajeiti yora oajeitacarori 5,000 shirampari, aisati tsinanepee, jeri aisati jananequipee.</s>
     </seg>
     <seg type="verse" id="b.MAT.14.22">
      <s id="b.MAT.14.22.1">Impoiji icantajeitaquena: --Noamerepee, pintejeitanajea pitotsiqui, pijivajeitanajena intatiquero.</s>
      <s id="b.MAT.14.22.2">Impoiji aisati icantajeitaqueri apatojeitainchari: --Pijajeitanaje pivancopeequi.</s>
     </seg>
     <seg type="verse" id="b.MAT.14.23">
      <s id="b.MAT.14.23.1">Impoiji ijatanaque apaniro toncaariqui, iquenquetsatacairi iriri.</s>
      <s id="b.MAT.14.23.2">Ari otsitenitanaque, itimi apaniro iriori anta.</s>
     </seg>
     <seg type="verse" id="b.MAT.14.24">
      <s id="b.MAT.14.24.1">Narojeiquea nainti, noquenacojeitanaque nianquijaqui.</s>
      <s id="b.MAT.14.24.2">Antearo omotoncane, aisati oipiacotajana tampea.</s>
     </seg>
     <seg type="verse" id="b.MAT.14.25">
      <s id="b.MAT.14.25.1">Irotajantsi onquitaitetaje noneajeitavaqueri, yaniijatapaaquero incajare, te intsitiaquiteji.</s>
      <s id="b.MAT.14.25.2">Te niojeitavajeriji,</s>
     </seg>
     <seg type="verse" id="b.MAT.14.26">
      <s id="b.MAT.14.26.1">irootaque notsaroacaajeitantacariri, nocajemajeitanaque: --Jeee.</s>
      <s id="b.MAT.14.26.2">Coraqueve camaarira.</s>
      <s id="b.MAT.14.26.3">Oshequi notsaroacaajeitacari.</s>
     </seg>
     <seg type="verse" id="b.MAT.14.27">
      <s id="b.MAT.14.27.1">Iro cantaincha icantajeitapaajana: --Narotaque pocajantsi, piveshireimentajeitavajena, eiro pitsaroacaajeitanatsi.</s>
     </seg>
     <seg type="verse" id="b.MAT.14.28">
      <s id="b.MAT.14.28.1">Ari icantiri Petero: --Avirorica novincatsarite, pincajemena naniijatashitanajempi nijaqui.</s>
     </seg>
     <seg type="verse" id="b.MAT.14.29">
      <s id="b.MAT.14.29.1">Ari icantiri: --Caatequeti.</s>
      <s id="b.MAT.14.29.2">Irosati imitajantanaca, yaniijatanaque anta Jesoshiqui.</s>
     </seg>
     <seg type="verse" id="b.MAT.14.30">
      <s id="b.MAT.14.30.1">Iro cantaincha impoiji iquenqueshiretaquero tampea, aisati itsaroanaque.</s>
      <s id="b.MAT.14.30.2">Ineavaitia itsitianaque, icajemanaque: --Novincatsarite, paavajena.</s>
     </seg>
     <seg type="verse" id="b.MAT.14.31">
      <s id="b.MAT.14.31.1">Irosati yacotashitantavajari, yaavajiri.</s>
      <s id="b.MAT.14.31.2">Icantiri: --Capichaji pishiretaquena, ¿paita pitseencantanari?</s>
     </seg>
     <seg type="verse" id="b.MAT.14.32">
      <s id="b.MAT.14.32.1">Ari itetanajaro pitotsi, irosati opeantanaja tampea.</s>
     </seg>
     <seg type="verse" id="b.MAT.14.33">
      <s id="b.MAT.14.33.1">Oshequi nopincatsajeitaqueri, nocantajeitaqueri: --Queariotaqueteemi, aviro Itomi Tasorentsi.</s>
     </seg>
     <seg type="verse" id="b.MAT.14.34">
      <s id="b.MAT.14.34.1">Ari nomonteajeitanaja, nareejeitapaaja Jenesaretequi.</s>
     </seg>
     <seg type="verse" id="b.MAT.14.35">
      <s id="b.MAT.14.35.1">Yora savicajeitatsiri iojeitavaqueri Jesoshi, itiancajeitaqueri ishaninca, yamacantajeitaqueri mantsiayetatsiri.</s>
     </seg>
     <seg type="verse" id="b.MAT.14.36">
      <s id="b.MAT.14.36.1">Ari yantitapaaqueri iitsaare ocaratapai.</s>
      <s id="b.MAT.14.36.2">Yavisacojeitanaji maaroni antitajeitaqueriri.</s>
     </seg>
    </div>
    <div type="chapter" id="b.MAT.15">
     <seg type="verse" id="b.MAT.15.1">
      <s id="b.MAT.15.1.1">Impoiji ipocashijeitiri Jesoshi variseopee aisati oametantirori Sanquenarentsi.</s>
      <s id="b.MAT.15.1.2">Iponeajeitaca iriorijei Jerosarequi.</s>
      <s id="b.MAT.15.1.3">Isampitapaaqueri:</s>
     </seg>
     <seg type="verse" id="b.MAT.15.2">
      <s id="b.MAT.15.2.1">--Tempa arojeitaque jorio.</s>
      <s id="b.MAT.15.2.2">Amejeivetacaro tequeratsitarica avajeitea, ajivati aquivacotasanota.</s>
      <s id="b.MAT.15.2.3">Irootaque yoamejeitaqueeri yora peeraniniri.</s>
      <s id="b.MAT.15.2.4">¿Paita caari iquempejeitanta poamerepee?</s>
      <s id="b.MAT.15.2.5">Yoashinirotaca, te inquivacoteaji.</s>
     </seg>
     <seg type="verse" id="b.MAT.15.3">
      <s id="b.MAT.15.3.1">Yacanaqueri: --Oshequi pimoncaratashiyetacaro icantashiyetacaniri peeraniniri, irootaque caari pimatantaro yoamejeivetimpiri Tasorentsi.</s>
     </seg>
     <seg type="verse" id="b.MAT.15.4">
      <s id="b.MAT.15.4.1">Tempa icanti irinti: "Pimpincatsateri piri aisati piniro".</s>
      <s id="b.MAT.15.4.2">Aisati icanti: "Incameta yora cantimatiriri iriri aisati iriniro".</s>
     </seg>
     <seg type="verse" id="b.MAT.15.5">
      <s id="b.MAT.15.5.1">Iro cantaincha aviroripee, picantajeitiri pishaninca: "Pincanteri ashitimpiri 'Nompempime quirequi, noncavintsayempime, iro cantaincha nojivataque nocantaqueri Tasorentsi nomperiri iriori'".</s>
      <s id="b.MAT.15.5.2">Poamenirojeitiri eiro icavintsairitsi ashitariri, eiro ipincatsatiritsi.</s>
     </seg>
     <seg type="verse" id="b.MAT.15.6">
      <s id="b.MAT.15.6.1">Pineaquero, poametashinirojeitacari icantashiyetacari pishaninca, te poamejeiteriji irineane Tasorentsi.</s>
     </seg>
     <seg type="verse" id="b.MAT.15.7">
      <s id="b.MAT.15.7.1">Pishiacantavetaca piquemisantiri Tasorentsi, iro cantaincha te pinquemisanteriji.</s>
      <s id="b.MAT.15.7.2">Queario oca iquenquetsatacotimpiri peerani Isayashini:</s>
     </seg>
     <seg type="verse" id="b.MAT.15.8">
      <s id="b.MAT.15.8.1">"Icanti Tasorentsi: 'Icantashijeitaca ipincatsataquena, iro cantaincha te irishirejeitenaji.</s>
     </seg>
     <seg type="verse" id="b.MAT.15.9">
      <s id="b.MAT.15.9.1">Yatsipetashitacaro yapatotimentashitana, te iroametanteroji noneane, irointi yoametantiro irineane iriori'".</s>
     </seg>
     <seg type="verse" id="b.MAT.15.10">
      <s id="b.MAT.15.10.1">Impoiji icajemajeitiri yora apatotimentajeitariri, icantajeitiri: --Pinquemajeitena, piojeitavaquero oca noncamantempiri:</s>
     </seg>
     <seg type="verse" id="b.MAT.15.11">
      <s id="b.MAT.15.11.1">ora ayeari, tecatsi oncantero ashire ompeacayearo.</s>
      <s id="b.MAT.15.11.2">Irointiquea oca aneaveetashiyetari, irootaque matirori ashire ompeacayearo.</s>
     </seg>
     <seg type="verse" id="b.MAT.15.12">
      <s id="b.MAT.15.12.1">Impoiji nojatashitiri Jesoshi, nocarajeitiri itsipapee iroamerepee, nocantajeitiri: --¿Tempa piote iquishimentajeitimpiro variseopee oca picantiriri?</s>
     </seg>
     <seg type="verse" id="b.MAT.15.13">
      <s id="b.MAT.15.13.1">Yacanaquena: --Coajica intsocajero Apa jenoquiniri maaroni caari ipanquiti iriori.</s>
     </seg>
     <seg type="verse" id="b.MAT.15.14">
      <s id="b.MAT.15.14.1">Ari inaji yora variseopee: te irioteji, iquempejeitacari caari amenatsi.</s>
      <s id="b.MAT.15.14.2">Oquempetaca icoaque irijate jaocarica, icoaque irancatsatanajeri itsipapee caari amenajeitatsi iriori.</s>
      <s id="b.MAT.15.14.3">Aitaque impariajeitaque omoroqui maaroni, terocn.</s>
     </seg>
     <seg type="verse" id="b.MAT.15.15">
      <s id="b.MAT.15.15.1">Icantiri Petero: --Te nonquemempiji, poametenaro oca pishiacantiri.</s>
     </seg>
     <seg type="verse" id="b.MAT.15.16">
      <s id="b.MAT.15.16.1">Icantiri: --¿Tequerampa ontime piotantari?</s>
     </seg>
     <seg type="verse" id="b.MAT.15.17">
      <s id="b.MAT.15.17.1">¿Tempa piote paitarica ayeari ojataque asheitoqui, impoiji ashitajero?</s>
      <s id="b.MAT.15.17.2">Tecatsi oncantero ashire.</s>
     </seg>
     <seg type="verse" id="b.MAT.15.18">
      <s id="b.MAT.15.18.1">Iro cantaincha pineanatantaro paitarica piquenqueshiretiri: terica oncameetsateji, eiro picameetsashiretitsi.</s>
     </seg>
     <seg type="verse" id="b.MAT.15.19">
      <s id="b.MAT.15.19.1">Tempa piojeitiro piquenqueshiretiro caari cameetsatatsi, poanti, paimentaro pijina, pantiro caari pai, picoshiti, pitseeya, picantimatiri pishaninca.</s>
     </seg>
     <seg type="verse" id="b.MAT.15.20">
      <s id="b.MAT.15.20.1">Irootaque caari picameetsajeitanta.</s>
      <s id="b.MAT.15.20.2">Iro cantaincha terica pinquivacoteaji, tecatsi oncantero pishire.</s>
     </seg>
     <seg type="verse" id="b.MAT.15.21">
      <s id="b.MAT.15.21.1">Irosati ijatantanacari Jesoshi Tiroqui aisati Shiroqui.</s>
      <s id="b.MAT.15.21.2">Itentajeitanaquena maaroni iroamerepee.</s>
     </seg>
     <seg type="verse" id="b.MAT.15.22">
      <s id="b.MAT.15.22.1">Ojatashitaqueri cananasato, caari oni jorio.</s>
      <s id="b.MAT.15.22.2">Ocantiri: --Novincatsarite, tempa aviro ishanincani pincatsari Iravirini.</s>
      <s id="b.MAT.15.22.3">Nocoaque pincavintsayena, aisati noshinto.</s>
      <s id="b.MAT.15.22.4">Yataanaquero iroori camaari, catsiqueti yoanaquero.</s>
     </seg>
     <seg type="verse" id="b.MAT.15.23">
      <s id="b.MAT.15.23.1">Iro cantaincha imajeretanaque, te iranqueroji.</s>
      <s id="b.MAT.15.23.2">Nocantajeivetari narori: --Pincantajero ojatajeta, oshequi ashereajeitaquee.</s>
     </seg>
     <seg type="verse" id="b.MAT.15.24">
      <s id="b.MAT.15.24.1">Icantiro: --Itiancaquena Apa noncavintsayeri joriopee.</s>
     </seg>
     <seg type="verse" id="b.MAT.15.25">
      <s id="b.MAT.15.25.1">Iro cantaincha opocashitiri, otiyeroashitacari, aiquero ocantatiiri: --Novincatsarite, pincavintsayena.</s>
     </seg>
     <seg type="verse" id="b.MAT.15.26">
      <s id="b.MAT.15.26.1">Icantiro: --Te oncameetsateji aapitsateri atomi yoari ampanteariri otsiti.</s>
      <s id="b.MAT.15.26.2">Te aviro jorio, ¿paita noncavintsaantempiri?</s>
     </seg>
     <seg type="verse" id="b.MAT.15.27">
      <s id="b.MAT.15.27.1">Acanaqueri: --Queario, novincatsarite, oca picantiri.</s>
      <s id="b.MAT.15.27.2">Iro cantaincha, tempa yoaro otsiti iroaritsopequi yora ashitariri.</s>
     </seg>
     <seg type="verse" id="b.MAT.15.28">
      <s id="b.MAT.15.28.1">Yacanaquero: --Tsinane, cameetsa pishiretaquena.</s>
      <s id="b.MAT.15.28.2">Aitaque nomataquempiro oca picoacotaquenarica.</s>
      <s id="b.MAT.15.28.3">Irosati avisacotantanaja oshinto.</s>
     </seg>
     <seg type="verse" id="b.MAT.15.29">
      <s id="b.MAT.15.29.1">Ari yovaanaja aisati Jesoshi, iquenanaque otsapijaqui incajare anta Carireaqui.</s>
      <s id="b.MAT.15.29.2">Impoiji itoncaanaque toncaariqui, isavicapaaque.</s>
      <s id="b.MAT.15.29.3">Noijajeitanaqueri narori, aisati iriori maaroni iroamerepee.</s>
     </seg>
     <seg type="verse" id="b.MAT.15.30">
      <s id="b.MAT.15.30.1">Ijatashijeitaqueri oshequi atiripee, yaajeitanaqueneri oshequi mantsiayetatsiri: choritatsiri, caari shevatacha, caari amenatsi, caari neanatatsi, maaroni.</s>
      <s id="b.MAT.15.30.2">Ari yoavisacojeitiri.</s>
     </seg>
     <seg type="verse" id="b.MAT.15.31">
      <s id="b.MAT.15.31.1">Ari yoajeitanaqueri cavaco maaroni neajeitaqueriri.</s>
      <s id="b.MAT.15.31.2">Ineajeitajiri ineanataji caari neanaveitachani, ishevajeitanaja caari shevaveitachani, yaniiyetanaji caari aniiveitachani, yamenanaji caari amenaveitachani.</s>
      <s id="b.MAT.15.31.3">Icantajeiti: --Tempa icameetsataque Tasorentsi, yora pincatsariventajeitiriri maaroni joriopee.</s>
     </seg>
     <seg type="verse" id="b.MAT.15.32">
      <s id="b.MAT.15.32.1">Impoiji icajemajeitaquena Jesoshi, aisati iriori maaroni iroamerepee.</s>
      <s id="b.MAT.15.32.2">Icantajeitaquena: --Oshequi nocavintsaajeitaqueri maaroni yora apatotimentajeitanari.</s>
      <s id="b.MAT.15.32.3">Ocarataque meeca mava quitaiteri icarajeitaquee: tecatsi meeca iroajeiteari.</s>
      <s id="b.MAT.15.32.4">Oshequi aajeitaqueri itashe meeca.</s>
      <s id="b.MAT.15.32.5">Ariorica nontiancavetajeari meeca, aitaque ajaajeitanaqueri itashe, eiro yaaveajatsi irareejeitajea ivancoqui.</s>
     </seg>
     <seg type="verse" id="b.MAT.15.33">
      <s id="b.MAT.15.33.1">Nocantajeitaqueri: --Pamene, caaraiteitaque aca.</s>
      <s id="b.MAT.15.33.2">¿Jaoca ayerori tanta avacaajeiteariri?</s>
      <s id="b.MAT.15.33.3">Oshequi icarajeiti catsini.</s>
     </seg>
     <seg type="verse" id="b.MAT.15.34">
      <s id="b.MAT.15.34.1">Isampitaquena: --¿Jaoca ocaratiri tanta timatsiri?</s>
      <s id="b.MAT.15.34.2">Nacanaqueri: --Ocarataque 7, aisati timatsi shivajaniqui aparopee.</s>
     </seg>
     <seg type="verse" id="b.MAT.15.35">
      <s id="b.MAT.15.35.1">Ari icantajeitiri apatojeitainchari: --Pisavicajeite quipatsiqui.</s>
     </seg>
     <seg type="verse" id="b.MAT.15.36">
      <s id="b.MAT.15.36.1">Irosati yaantacaro tanta aisati shivajaniqui.</s>
      <s id="b.MAT.15.36.2">Icantiri iriri: --Ariove apa, pipaquena noyeari.</s>
      <s id="b.MAT.15.36.3">Impoiji icarajaquero, ipajeitaquenaro.</s>
      <s id="b.MAT.15.36.4">Naajeitavaquero, impoiji novaajeitaqueneri iriori apatojeitainchari.</s>
     </seg>
     <seg type="verse" id="b.MAT.15.37">
      <s id="b.MAT.15.37.1">Yoajeitanaca, iquemajeitanaca.</s>
      <s id="b.MAT.15.37.2">Impoiji napatojeitajiro timaarantapaajantsiri, nojaajiro cantiriqui ocarataji 7.</s>
     </seg>
     <seg type="verse" id="b.MAT.15.38">
      <s id="b.MAT.15.38.1">Icarajeiti oajeitainchari 4,000 shirampari.</s>
      <s id="b.MAT.15.38.2">Aisati oajeitainchari oshequi tsinane aisati jananequipee.</s>
     </seg>
     <seg type="verse" id="b.MAT.15.39">
      <s id="b.MAT.15.39.1">Impoiji itiancajeitajiri Jesoshi: --Meeca pijajeitanaje pivancopeequi.</s>
      <s id="b.MAT.15.39.2">Irosati notejeitantanaja pitotsiqui, nomonteanaja anta Macataraqui.</s>
     </seg>
    </div>
    <div type="chapter" id="b.MAT.16">
     <seg type="verse" id="b.MAT.16.1">
      <s id="b.MAT.16.1.1">Impoiji ipocashitaqueri variseopee aisati saroseopee: icoajeivetaca irantacayerime Jesoshi caari cameetsatatsi ontimanteameri inquisantearimeri.</s>
      <s id="b.MAT.16.1.2">Icantavetapaacari: --Jentsite, namenempi pintasoncante, niotanteari piponeacarica inquitequi.</s>
     </seg>
     <seg type="verse" id="b.MAT.16.2">
      <s id="b.MAT.16.2.1">Yacanaqueri Jesoshi: --Pamene, ariorica ishaavijiiteanaji, pineaquerorica opotsonaiteanaji, tempa picantajeiti: "Eiro oparii incani".</s>
     </seg>
     <seg type="verse" id="b.MAT.16.3">
      <s id="b.MAT.16.3.1">Iro cantaincha, oquitaitetamani, pineamaneririca iquiteriteamaniro catsirincaiteri, aisati otsiteniiteamani, ari picantajeiti: "Ompariye meeca incani".</s>
      <s id="b.MAT.16.3.2">Piojeitaque jaoca ocanta inquite, pioti ompariaquerica incani.</s>
      <s id="b.MAT.16.3.3">Iro cantaincha te piojeiteroji maaroni pineaqueri meeca quipatsiqui.</s>
     </seg>
     <seg type="verse" id="b.MAT.16.4">
      <s id="b.MAT.16.4.1">Te pincameetsajeiteji, oshequi pitseencajeitaqueri Tasorentsi: picoajeiveta pineena nontasoncante, iro cantaincha eiro nonijaimpirotsi.</s>
      <s id="b.MAT.16.4.2">Apatiro pineaquero coajicani oca ishiacantiri Jonashi.</s>
      <s id="b.MAT.16.4.3">Irootaque icantaqueriri Jesoshi, irosati ijatantanaja.</s>
     </seg>
     <seg type="verse" id="b.MAT.16.5">
      <s id="b.MAT.16.5.1">Ari nareejeitanaca intatiquero, nocarajeitiri itsipapee iroamere.</s>
      <s id="b.MAT.16.5.2">Impoiji noquenqueshirejeitaquero tanta: tecatsi namaque.</s>
     </seg>
     <seg type="verse" id="b.MAT.16.6">
      <s id="b.MAT.16.6.1">Icantajeitaquena Jesoshi: --Paamayearoyea tapiacaarori itantane variseopee aisati saroseopee.</s>
     </seg>
     <seg type="verse" id="b.MAT.16.7">
      <s id="b.MAT.16.7.1">Ari nosampitavacaaca: --¿Paita icantanteeri: "Paamayearoyea tapiacaarori itantane"?</s>
      <s id="b.MAT.16.7.2">Te ameji tanta, iroitatsi icantantaqueeri.</s>
     </seg>
     <seg type="verse" id="b.MAT.16.8">
      <s id="b.MAT.16.8.1">Iotashitaca Jesoshi nocantajeitaqueri, icantajeitana: --Te pishiretasanojeitenaji.</s>
      <s id="b.MAT.16.8.2">¿Paita picantantari: "Te ameji atantane"?</s>
      <s id="b.MAT.16.8.3">¿Paita piquenqueshiretantacari?</s>
     </seg>
     <seg type="verse" id="b.MAT.16.9">
      <s id="b.MAT.16.9.1">¿Tequerampa piojeiteji?</s>
      <s id="b.MAT.16.9.2">Chapinqui otimaveta tanta apapacoroni, iro cantaincha noacaajeitacari 5,000 shirampari.</s>
      <s id="b.MAT.16.9.3">Paajeitajiro timaarantapaajantsiri: ¿jaoca ocaratiri cantiriqui pijaajiri timaarantapaajantsiri?</s>
      <s id="b.MAT.16.9.4">Nocantiri: --Ocarati 12.</s>
     </seg>
     <seg type="verse" id="b.MAT.16.10">
      <s id="b.MAT.16.10.1">Aisati impoiji ocarati tanta 7, noacaajeitacari 4,000 shirampari.</s>
      <s id="b.MAT.16.10.2">¿Jaoca ocaratiri cantiriqui pijaajiri timaarantapaajantsiri?</s>
      <s id="b.MAT.16.10.3">Nocantiri: --Ocarati 7.</s>
     </seg>
     <seg type="verse" id="b.MAT.16.11">
      <s id="b.MAT.16.11.1">Icantana: --¿Paita caari piojeitanta meeca?</s>
      <s id="b.MAT.16.11.2">Te nonquenqueshireteroji tanta pipeacotanacari.</s>
      <s id="b.MAT.16.11.3">Queariompia, paamayearoyea tapiacaarori itantane variseopee aisati saroseopee.</s>
     </seg>
     <seg type="verse" id="b.MAT.16.12">
      <s id="b.MAT.16.12.1">Impoiji niojeitanaque te inquenqueshireteroji tapiacaasanotarori tanta, irointi ishiacaventiro maaroni yoametantayetiri variseopee aisati saroseopee.</s>
      <s id="b.MAT.16.12.2">Te irininteji Jesoshi iramatavijeitee yora variseo aisati saroseo.</s>
     </seg>
     <seg type="verse" id="b.MAT.16.13">
      <s id="b.MAT.16.13.1">Impoiji nojajeitanaque anta Sesareaqui: ora nampitsi yovetsicacantaqueri Jiripo.</s>
      <s id="b.MAT.16.13.2">Ari icantaquena Jesoshi: --Noponeanaca narori inquitequi, natiritapaaque, iro cantaincha ¿paita yaamaajeitaquenari atiri, janicana?</s>
     </seg>
     <seg type="verse" id="b.MAT.16.14">
      <s id="b.MAT.16.14.1">Nacanaqueri: --Icanti aparopee: "Irioyeata Jesoshi Joani, yora vaotisatantaveitachaniri, itinaanaja".</s>
      <s id="b.MAT.16.14.2">Icanti itsipapee: "Irioyeata Iriashini, yonijantaja".</s>
      <s id="b.MAT.16.14.3">Icanti itsipapee: "Irioyeata Jerimiashini, yonijantaja".</s>
      <s id="b.MAT.16.14.4">Irio itsipa ijijeitimpi aviro quenquetsatacantatsiniri, pitinaanaja.</s>
     </seg>
     <seg type="verse" id="b.MAT.16.15">
      <s id="b.MAT.16.15.1">Ari isampitana: --Avirojei, ¿paita picantajeitiri avirori?</s>
     </seg>
     <seg type="verse" id="b.MAT.16.16">
      <s id="b.MAT.16.16.1">Yacanaqueri Shimo Petero: --Avirotaque Quirishito naamaajeitari.</s>
      <s id="b.MAT.16.16.2">Aviro Itomi Tasorentsi, yora Aneasanotatsiri.</s>
     </seg>
     <seg type="verse" id="b.MAT.16.17">
      <s id="b.MAT.16.17.1">Icantiri: --Queario picantaque, Shimo itomi Jonashi.</s>
      <s id="b.MAT.16.17.2">Te irio oamejeitempirone atiri, irinti Apa jenoquiniri oametimpirori.</s>
     </seg>
     <seg type="verse" id="b.MAT.16.18">
      <s id="b.MAT.16.18.1">Nopajitimpi Petero: ocanti pivajiro "Mapi".</s>
      <s id="b.MAT.16.18.2">Nocoacaaquempi poamejeiteri atiri noamejeitaquempiri avirori.</s>
      <s id="b.MAT.16.18.3">Eiro imatiritsi camaari iroashinoncaajeiteri quemisantajeiteroneri pincamanteriri.</s>
     </seg>
     <seg type="verse" id="b.MAT.16.19">
      <s id="b.MAT.16.19.1">Noametempi paitarica irantajeiteri atiri irineanteariri Tasorentsi anta ipincatsaritinta.</s>
      <s id="b.MAT.16.19.2">Eirorica piquemisantacairi atiri aca quipatsiqui, eiro ijatitsi inquitequi; irinti maaroni pinquemisantacaajeiteri irisavicajeite anta inquitequi.</s>
     </seg>
     <seg type="verse" id="b.MAT.16.20">
      <s id="b.MAT.16.20.1">Impoiji aisati icantajeitana: --Eiroyea picamantiritsi atiri: "Iriotaque Jesoshi Quirishito".</s>
     </seg>
     <seg type="verse" id="b.MAT.16.21">
      <s id="b.MAT.16.21.1">Impoiji icamantaquena Jesoshi: --Irotaintsi nojate Jerosarequi.</s>
      <s id="b.MAT.16.21.2">Anta oshequi iroashinoncaajeitena yora savicacantatsiri, yora jivatacaajeitiriri saserotepee, yora oametantirori Sanquenarentsi, maaroni.</s>
      <s id="b.MAT.16.21.3">Aitaque oncanteari iroyeetena, iro cantaincha oncarate mava quitaiteri, ari nontinaanaje aisati.</s>
     </seg>
     <seg type="verse" id="b.MAT.16.22">
      <s id="b.MAT.16.22.1">Iro cantaincha ipiatsatacari Petero: --Novincatsarite, te oncameetsateji oca picantaqueri.</s>
      <s id="b.MAT.16.22.2">Eiro pashinoncaatsi, eiro picamitsi.</s>
     </seg>
     <seg type="verse" id="b.MAT.16.23">
      <s id="b.MAT.16.23.1">Ari ipitsocashitanacari Jesoshi, icantiri: --Pijate, piquempetacari Satanashi.</s>
      <s id="b.MAT.16.23.2">¿Paita pitseencantaquenari?</s>
      <s id="b.MAT.16.23.3">Te pioteroji icoacaaquenari Tasorentsi, irointi piotaque icoacaaquenari atiri.</s>
     </seg>
     <seg type="verse" id="b.MAT.16.24">
      <s id="b.MAT.16.24.1">Impoiji icantajeitana: --Picoasanotirica pinquemisantasanotena, eiro pantanontatsi avisati, irointi pimpomerentsiventenaro paitarica noncoacaaquempiri narori.</s>
      <s id="b.MAT.16.24.2">Ariorica iroashinoncaimenteetempiro, iro cantaincha pinquemisantasanotanaquena.</s>
     </seg>
     <seg type="verse" id="b.MAT.16.25">
      <s id="b.MAT.16.25.1">Yora coavetachari incavintsayea irisati irashinoncayea; irintiquea yora caari cavintsaachane irisati irineeri Tasorentsi irinti.</s>
     </seg>
     <seg type="verse" id="b.MAT.16.26">
      <s id="b.MAT.16.26.1">Ariorica intime ashiyetarori maaroni timayetatsiri quipatsiqui, iro cantaincha eirorica ijati inquitequi, tempa yatsipetashitacaro maaroni.</s>
      <s id="b.MAT.16.26.2">Pineaquero, tecatsi pincantea pimpinateri Tasorentsi irisavicacantempiri anta inampiqui.</s>
     </seg>
     <seg type="verse" id="b.MAT.16.27">
      <s id="b.MAT.16.27.1">Noponeaca narori inquitequi, natiritapaaque.</s>
      <s id="b.MAT.16.27.2">Coajica nompiaje aisati aca, nontsipatapaaqueari nonampirepee, nompincatsaritapaaque, nonquempeteari Apa.</s>
      <s id="b.MAT.16.27.3">Nompinajeiteri maaroni quearioventanarori nocoacairiri.</s>
      <s id="b.MAT.16.27.4">Irinti maaroni caari quemisantana, noashinoncaajeiteri.</s>
     </seg>
     <seg type="verse" id="b.MAT.16.28">
      <s id="b.MAT.16.28.1">Queario oca noncamantempiri: eirotsitarica picamajeititsi avirori, pineajeitavajena nompocaje, nompincatsaritasanotapaaje.</s>
     </seg>
    </div>
    <div type="chapter" id="b.MAT.17">
     <seg type="verse" id="b.MAT.17.1">
      <s id="b.MAT.17.1.1">Ari 6 nomaajeiti, impoiji yora Jesoshi yaajeitanaqueri Petero, Santiaco, jeri Joa, yora irirenti Santiaco.</s>
      <s id="b.MAT.17.1.2">Yaajeitanaqueri anta antearoqui toncaari.</s>
     </seg>
     <seg type="verse" id="b.MAT.17.2">
      <s id="b.MAT.17.2.1">Ineajeitavaqueri ipashinitimojeitanacari.</s>
      <s id="b.MAT.17.2.2">Ishipaquireavorotanaque, iquempetanacari catsirincaiteri; aisati iitsaare, oquitamarotasanotanaque catsini.</s>
     </seg>
     <seg type="verse" id="b.MAT.17.3">
      <s id="b.MAT.17.3.1">Imapocaqueri Moishishini, jeri Iriashini: iquenquetsatacaapaaqueri Jesoshi.</s>
     </seg>
     <seg type="verse" id="b.MAT.17.4">
      <s id="b.MAT.17.4.1">Yora Petero, icantiri Jesoshi: --Novincatsarite, aitanaquempaquea nopocajeitaque naroripee aca, noneajeitaquempi nainti.</s>
      <s id="b.MAT.17.4.2">Pincoaquerica, novetsiquempiro mava pancotsijaniqui: aparoni pashi, aparoni irashi Moishishi, iro otsipa irashi Iriashi.</s>
     </seg>
     <seg type="verse" id="b.MAT.17.5">
      <s id="b.MAT.17.5.1">Irosati omapocantapaacari omaaroncapaaca mencori, oshipaquireapaaque iroori.</s>
      <s id="b.MAT.17.5.2">Isavicaque Tasorentsi mencoriqui, icanti: --Iriotaque yoca notomi nonintasanotiri, oshequi noveshireimentasanotacari.</s>
      <s id="b.MAT.17.5.3">Pinquemisantajeiteri.</s>
     </seg>
     <seg type="verse" id="b.MAT.17.6">
      <s id="b.MAT.17.6.1">Iquemajeitantacarori iroamerepee oca, itarecajeitanaca, oshequi yoajeitanaqueri cavaco.</s>
     </seg>
     <seg type="verse" id="b.MAT.17.7">
      <s id="b.MAT.17.7.1">Iro cantaincha ipocashitaqueri Jesoshi, ipamijeitaqueri.</s>
      <s id="b.MAT.17.7.2">Icantiri: --Pincatiajeitanaje, eiro pitsaroajeititsi.</s>
     </seg>
     <seg type="verse" id="b.MAT.17.8">
      <s id="b.MAT.17.8.1">Ari yamenajeitanaji: tecatsi irineaje, apaniro inaji Jesoshi.</s>
     </seg>
     <seg type="verse" id="b.MAT.17.9">
      <s id="b.MAT.17.9.1">Impoiji yoirincajeitanaja, icantajeitiri: --Eirota picamantitatsi oca pineaqueri.</s>
      <s id="b.MAT.17.9.2">Arioricaquea noncamaque aisati nontinaanaje, irosatiquea pincamantantayetaqueari itsipapee atiri.</s>
      <s id="b.MAT.17.9.3">Tempa noponeaca inquitequi, natiritapaaque.</s>
     </seg>
     <seg type="verse" id="b.MAT.17.10">
      <s id="b.MAT.17.10.1">Ari nocantajeitaqueri: --Yora oametantirori Sanquenarentsi icantajeiti: "Irotaintsirica impoque Quirishito, irijivatapaaque ironijantapaajea Iriashini".</s>
      <s id="b.MAT.17.10.2">¿Paita icantajeitantarori oca?</s>
     </seg>
     <seg type="verse" id="b.MAT.17.11">
      <s id="b.MAT.17.11.1">Yacanaquena: --Queario icantaqueri: "Ironijantapaajea Iriashini, irovetsicajeitaqueri maaroni".</s>
     </seg>
     <seg type="verse" id="b.MAT.17.12">
      <s id="b.MAT.17.12.1">Noncamantempi: nijantaja inaji Iriashini, iro cantaincha te iriojeitavaqueriji atiripee, oshequi yoashinoncaajeitaqueri.</s>
      <s id="b.MAT.17.12.2">Aisati narori, oshequi iroashinoncaajeitena.</s>
     </seg>
     <seg type="verse" id="b.MAT.17.13">
      <s id="b.MAT.17.13.1">Impoiji niojeitanaque iquenquetsatacotaqueri Joa, yora vaotisatantatsiri.</s>
     </seg>
     <seg type="verse" id="b.MAT.17.14">
      <s id="b.MAT.17.14.1">Ari nareejeitapaaca anta itiminta oshequi atiri yapatojeitaca.</s>
      <s id="b.MAT.17.14.2">Irosati ipocashitantacari Jesoshi shirampari.</s>
      <s id="b.MAT.17.14.3">Itiyeroashitapaacari, icantapaaqueri:</s>
     </seg>
     <seg type="verse" id="b.MAT.17.15">
      <s id="b.MAT.17.15.1">--Novincatsarite, pincavintsayeri notomi: oshequi icamanatapiniti, oshequi yashinoncaapinitaca.</s>
      <s id="b.MAT.17.15.2">Ipariapiniti paamariqui, itaapinita, pomein: aisati ipiincapiniti ojaqui, pocn, pocn.</s>
     </seg>
     <seg type="verse" id="b.MAT.17.16">
      <s id="b.MAT.17.16.1">Naavetanacanari poamere, nocantavetari: "Poavisacotajenari", iro cantaincha te irimateriji.</s>
     </seg>
     <seg type="verse" id="b.MAT.17.17">
      <s id="b.MAT.17.17.1">Ari icantajeitana Jesoshi: --Te pinquemisantajeiteji, te pincameetsajeiteji.</s>
      <s id="b.MAT.17.17.2">¿Jaoca oncarate nontsipajeitempi piotanteari?</s>
      <s id="b.MAT.17.17.3">Oshequi pitseencajeitaquena.</s>
      <s id="b.MAT.17.17.4">Impoiji icantiri ashitariri itomi: --Jentsite, pamaquenari pitomi.</s>
     </seg>
     <seg type="verse" id="b.MAT.17.18">
      <s id="b.MAT.17.18.1">Ari iquisatsataqueri camaari, irosati ijatantanaja.</s>
      <s id="b.MAT.17.18.2">Irosati yavisacotantaja yora evancari.</s>
     </seg>
     <seg type="verse" id="b.MAT.17.19">
      <s id="b.MAT.17.19.1">Impoiji nomanacaacari nosampijeitiri: --¿Paitaquea caari nomatantaro noavisacojeiteri narori?</s>
     </seg>
     <seg type="verse" id="b.MAT.17.20">
      <s id="b.MAT.17.20.1">Icantajeitaquena: --Iro caari pimatantaro te pinquemisantimateji capichaji.</s>
      <s id="b.MAT.17.20.2">Queario oca noncamantempiri: pinquemisanterica capichaji ari pincantero oca toncaari: "Povaanajea anta", ari ovaanajea.</s>
      <s id="b.MAT.17.20.3">Pinquemisantasanoterica, tecatsi pomerentsitimotempine.</s>
     </seg>
     <seg type="verse" id="b.MAT.17.21">
      <s id="b.MAT.17.21.1">Iro cantaincha pincoaquerica pojoqueri camaari quempetariri yoca, ocameetsati pinquenquetsatacaasanoteri Tasorentsi aisati pintitea.</s>
     </seg>
     <seg type="verse" id="b.MAT.17.22">
      <s id="b.MAT.17.22.1">Ari notsipajeitacari Jesoshi anta Carireaqui: narori aisati maaroni itsipapee iroamere.</s>
      <s id="b.MAT.17.22.2">Icantajeitana: --Noponeaca narori inquitequi, natiritapaaque.</s>
      <s id="b.MAT.17.22.3">Irotaintsi irayeetena,</s>
     </seg>
     <seg type="verse" id="b.MAT.17.23">
      <s id="b.MAT.17.23.1">iroyeetena.</s>
      <s id="b.MAT.17.23.2">Oncarate mava quitaiteri nontinaanaje aisati.</s>
      <s id="b.MAT.17.23.3">Noquemajeitantacariri, oshequi noashirejeitanaca.</s>
     </seg>
     <seg type="verse" id="b.MAT.17.24">
      <s id="b.MAT.17.24.1">Impoiji nojajeitanaque Caperenaoqui.</s>
      <s id="b.MAT.17.24.2">Ainiro anta itimi yora quempoyeiriri quirequi yoameetsatantayetarori ivanco Tasorentsi.</s>
      <s id="b.MAT.17.24.3">Ari ijatashitiri Petero, isampitiri: --¿Ipashitapinitarimpa oametimpiri iirequite, yoameetsatantayetarori ivanco Tasorentsi?</s>
     </seg>
     <seg type="verse" id="b.MAT.17.25">
      <s id="b.MAT.17.25.1">Yacashitanacari: --Je, ipiri.</s>
      <s id="b.MAT.17.25.2">Impoiji ipianaja Petero pancotsiqui.</s>
      <s id="b.MAT.17.25.3">Isampitavaqueri Jesoshi: --Shimo, ¿paita piquenqueshiretiri?</s>
      <s id="b.MAT.17.25.4">Yora pincatsaripee, ¿janica icoacotapinitiri iirequite?</s>
      <s id="b.MAT.17.25.5">¿Icoacotirimpa ishanincasanori?</s>
      <s id="b.MAT.17.25.6">Terica, ¿irintimpa icoacotiri itsipapee atiri?</s>
     </seg>
     <seg type="verse" id="b.MAT.17.26">
      <s id="b.MAT.17.26.1">Yacanaqueri: --Tempa icoacotiri itsipapee atiri.</s>
      <s id="b.MAT.17.26.2">Ari icantiri: --Queario, tecatsi incoacoteri ishanincasanori.</s>
      <s id="b.MAT.17.26.3">Aisati oquempetaca narori, tecatsi incoacotena Apa: tempa noshanincatacari.</s>
     </seg>
     <seg type="verse" id="b.MAT.17.27">
      <s id="b.MAT.17.27.1">Iro cantaincha te noninteji ontime inquishimentenari yora quempoyeiriri quirequi.</s>
      <s id="b.MAT.17.27.2">Meeca pijate incajarequi, pimpitasate.</s>
      <s id="b.MAT.17.27.3">Ariorica paaque shaori, pinquirancaqueri, pineaqueri ivantequi quirequi.</s>
      <s id="b.MAT.17.27.4">Paavaqueri, impoiji paanajeneri yora quempoyeiriri quirequi, pimpapaaqueri.</s>
      <s id="b.MAT.17.27.5">Iriotaque avinarojei, avirori aisati narori.</s>
     </seg>
    </div>
    <div type="chapter" id="b.MAT.18">
     <seg type="verse" id="b.MAT.18.1">
      <s id="b.MAT.18.1.1">Impoiji, nocarajeitaqueri itsipapee iroamere, nojatashijeitaqueri Jesoshi, nosampijeitiri: --Anta ipincatsaritinta Tasorentsi, ¿janica intsipateari impincatsaritasanote?</s>
     </seg>
     <seg type="verse" id="b.MAT.18.2">
      <s id="b.MAT.18.2.1">Ari icajemaqueri jananequi, isatecaqueri nianqui,</s>
     </seg>
     <seg type="verse" id="b.MAT.18.3">
      <s id="b.MAT.18.3.1">icantajeitana: --Queariotaque oca noncamantempiri: pinquenqueshirejeitea, paventajeiteari Tasorentsi; nocoaque pinquempejeiteari yoca jananequi, pishiretasanotena.</s>
      <s id="b.MAT.18.3.2">Eirorica pishiretasanotanatsi, eiro pineirotsi ipincatsaritinta Tasorentsi.</s>
     </seg>
     <seg type="verse" id="b.MAT.18.4">
      <s id="b.MAT.18.4.1">Te irishemeteji yoca: maaroni quempetearine impincatsaritasanotanaque anta inquitequi.</s>
     </seg>
     <seg type="verse" id="b.MAT.18.5">
      <s id="b.MAT.18.5.1">Ariorica paacameetsateri quempetariri yoca jananequi, paacameetsajeitena narori.</s>
     </seg>
     <seg type="verse" id="b.MAT.18.6">
      <s id="b.MAT.18.6.1">Iro cantaincha ariorica pantacayeri caari cameetsatatsi, noasanquetasanotempi.</s>
      <s id="b.MAT.18.6.2">Oncameetsateme pijivateme pincameme eiro pantacantarime caari cameetsatatsi.</s>
      <s id="b.MAT.18.6.3">Tecatsi noasanquetimentempimeri.</s>
     </seg>
     <seg type="verse" id="b.MAT.18.7">
      <s id="b.MAT.18.7.1">Queario intime antayeterone caari cameetsatatsi, iro cantaincha oshequi irashinoncaajeitanaquea yora antacairiri.</s>
     </seg>
     <seg type="verse" id="b.MAT.18.8">
      <s id="b.MAT.18.8.1">Aisati icanti Jesoshi: --Meeca noshiacantempiro.</s>
      <s id="b.MAT.18.8.2">Ariorica antacayempi paco caari cameetsatatsi, pimpesajero, pojocajero; aisati pinquempetero piiti antacayempirica caari cameetsatatsi.</s>
      <s id="b.MAT.18.8.3">Ocameetsaveta pinqueapontsoquitapaaje anta inquitequi, te oncameetsateji ontime apite paco, irootaque pijatanteari Sharincaveniqui, aisati te oncameetsateji ontime apite piiti, irootaque pijatanteari Sharincaveniqui.</s>
      <s id="b.MAT.18.8.4">Ainiro anta paamari caari tsivacanetatsi: quearioya piquemaatsicatarocari.</s>
     </seg>
     <seg type="verse" id="b.MAT.18.9">
      <s id="b.MAT.18.9.1">Aisati ariorica antacayempiro poqui caari cameetsatatsi, pinquitsoreero, pojoquero.</s>
      <s id="b.MAT.18.9.2">Ocameetsati pinqueanaraquitaje inquitequi; te oncameetsateji ontime apite poqui, irootaque pijatanteari Sharincaveniqui pinquematsicatantearori paamari.</s>
      <s id="b.MAT.18.9.3">Pineaquero, te oncameetsateji catsini pantero caari cameetsatatsi.</s>
     </seg>
     <seg type="verse" id="b.MAT.18.10">
      <s id="b.MAT.18.10.1">Aisati icanti Jesoshi: --Aisati eiro catsini pitseenquiritsi jananequipee.</s>
      <s id="b.MAT.18.10.2">Ainiro inampirepee Apa quempoyeaventajeitaqueriri jananequipee, camantacoventapinitiriri.</s>
     </seg>
     <seg type="verse" id="b.MAT.18.11">
      <s id="b.MAT.18.11.1">Noponeaca narori inquitequi, natiritapaaque.</s>
      <s id="b.MAT.18.11.2">Nopocashitaqueri jatatsinemeri Sharincaveniqui, noavisacotantajeariri.</s>
     </seg>
     <seg type="verse" id="b.MAT.18.12">
      <s id="b.MAT.18.12.1">Aisati icantajeitana Jesoshi: --Noshiacantempiro aisati.</s>
      <s id="b.MAT.18.12.2">Ariorica intime ashitariri 100 irovishate.</s>
      <s id="b.MAT.18.12.3">Impeaquearica aparoni, tempa irashitacotanaqueri yora 99 irovishate iramenantajeariri yora peainchari.</s>
      <s id="b.MAT.18.12.4">¿Paita piquenqueshirejeitiri avirori?</s>
     </seg>
     <seg type="verse" id="b.MAT.18.13">
      <s id="b.MAT.18.13.1">Irineajeririca aisati, ¿iriompa iriveshireimentea yora apatojeitainchari caari peacha?</s>
      <s id="b.MAT.18.13.2">Te, irintiquea iriveshireimentea yora peavetainchari.</s>
      <s id="b.MAT.18.13.3">Tempa queario.</s>
     </seg>
     <seg type="verse" id="b.MAT.18.14">
      <s id="b.MAT.18.14.1">Aisati iquempeta yora Apa jenoquiniri: te incoyeji irijate Sharincaveniqui aparoni jananequi.</s>
     </seg>
     <seg type="verse" id="b.MAT.18.15">
      <s id="b.MAT.18.15.1">Aisati icantaquena Jesoshi: --Ariorica irantero pishaninca caari cameetsatatsi, irootaque poashiretacotanteariri, ocameetsati pijatashiteri, pincanteri.</s>
      <s id="b.MAT.18.15.2">Apaniro pijatashiteri, eiro picamantiritsi itsipapee.</s>
      <s id="b.MAT.18.15.3">Ariorica inquemisantempi cameetsa irisavicantajeari, ari pinquempetacantajeri pirenti, paacameetsatavacaajea aisati.</s>
     </seg>
     <seg type="verse" id="b.MAT.18.16">
      <s id="b.MAT.18.16.1">Iro cantaincha eirorica iquemisantimpitsi, pijatashitajeri aisati, paanaqueri itsipa piyemisantaririnte: ariorica aparo, ariorica apite.</s>
      <s id="b.MAT.18.16.2">Intsipajeitempi iriotanteari paitarica pincanteriri, aisati intsarojeitapeeri iriori.</s>
     </seg>
     <seg type="verse" id="b.MAT.18.17">
      <s id="b.MAT.18.17.1">Eirorica iquemisantajeitimpi, ari pincamantajeiteri maaroni piyemisantaririnte, intsarojeiterita iriori.</s>
      <s id="b.MAT.18.17.2">Eirorica iquemisantajeitiri, ari pinquempetacaajeari tseencantatsiri, antirori caari cameetsatatsi; eiro picantajiritsi quemisantatsiri.</s>
     </seg>
     <seg type="verse" id="b.MAT.18.18">
      <s id="b.MAT.18.18.1">Paitarica pincantajeiteriri incanteri aisati iriori Tasorentsi.</s>
      <s id="b.MAT.18.18.2">Pincantajeiteririca ainiro irantane, aisati incanteri iriori Tasorentsi.</s>
      <s id="b.MAT.18.18.3">Pincantajeiteririca te aneroji irantane, aisati inquempetea iriori Tasorentsi.</s>
     </seg>
     <seg type="verse" id="b.MAT.18.19">
      <s id="b.MAT.18.19.1">Nampiitajempiro: irosatirica pincantajeiteriri avirori Apa jenoquiniri; ariorica pincarajeite apite, ari inquemisantasanojeitempi.</s>
     </seg>
     <seg type="verse" id="b.MAT.18.20">
      <s id="b.MAT.18.20.1">Jaocarica irampatotimentenari apite quemisantanari, ariorica mava, aisati narori noncarajeitaqueri.</s>
     </seg>
     <seg type="verse" id="b.MAT.18.21">
      <s id="b.MAT.18.21.1">Impoiji yora Petero isampitiri Jesoshi: --Novincatsarite, inquishenarica noshaninca, tempa ocameetsati noncavintsayeri, eiro nopiataritsi.</s>
      <s id="b.MAT.18.21.2">Iro cantaincha irampiitapinitenarica inquisaquena, ¿jaoca oncarate noncavintsaapiniteri?</s>
      <s id="b.MAT.18.21.3">¿Ariompa oncarate 7?</s>
     </seg>
     <seg type="verse" id="b.MAT.18.22">
      <s id="b.MAT.18.22.1">Yacanaqueri: --Irosati pincanteani pincavintsayeri: eiro pipiataritsi catsini.</s>
     </seg>
     <seg type="verse" id="b.MAT.18.23">
      <s id="b.MAT.18.23.1">Noshiacantempiro jaoca icanta Tasorentsi ipincatsariventanti.</s>
      <s id="b.MAT.18.23.2">Itimi pincatsari coatsiri impinatajeri iratiritepee.</s>
     </seg>
     <seg type="verse" id="b.MAT.18.24">
      <s id="b.MAT.18.24.1">Icajemaqueri aparoni, irevitiriri oshequi quirequi catsini.</s>
      <s id="b.MAT.18.24.2">Icantavetari: "Pimpinatajena".</s>
     </seg>
     <seg type="verse" id="b.MAT.18.25">
      <s id="b.MAT.18.25.1">Yacanaqueri: "Tecatsi noncantea nompinatajempi".</s>
      <s id="b.MAT.18.25.2">Ari icantiri pincatsari itsipapee: "Payeri yoca.</s>
      <s id="b.MAT.18.25.3">Pimpimanteri, pimpimantero ijina, itomipee, irovaararo, maaroni, naantajeari quirequi irevitanari".</s>
     </seg>
     <seg type="verse" id="b.MAT.18.26">
      <s id="b.MAT.18.26.1">Iro cantaincha itiyeroanaca quipatsiqui yora irevitiriri, icantiri: "Eirotsita pipimantanatsi.</s>
      <s id="b.MAT.18.26.2">Coajica nompinatajempiro, maaroni".</s>
     </seg>
     <seg type="verse" id="b.MAT.18.27">
      <s id="b.MAT.18.27.1">Ari oshequi icavintsairi ivatorote, icantiri: "Aitanaji, moncarataca, eiro nocoacotajimpitsi".</s>
     </seg>
     <seg type="verse" id="b.MAT.18.28">
      <s id="b.MAT.18.28.1">Ari ijatanaque yora irevitantavetachari.</s>
      <s id="b.MAT.18.28.2">Iquenanaque avotsiqui, itonquiotavacari irevitiriri iriori capichaji.</s>
      <s id="b.MAT.18.28.3">Icaticavaqueri itsanoqui, icantiri: "Pishintsite pimpinatajena ora pirevitanari".</s>
     </seg>
     <seg type="verse" id="b.MAT.18.29">
      <s id="b.MAT.18.29.1">Ari itiyeroavetanaca iriori, icantavetari: "Eirotsita picoacotanatsi, coajica nompinatajempi maaroni".</s>
     </seg>
     <seg type="verse" id="b.MAT.18.30">
      <s id="b.MAT.18.30.1">Iro cantaincha te incavintsayeriji irinti.</s>
      <s id="b.MAT.18.30.2">Yoiminqueacantaqueri, icantiri: "Ariorica pimpinatajena maaroni, noncanteri iroimisoquijajempi".</s>
     </seg>
     <seg type="verse" id="b.MAT.18.31">
      <s id="b.MAT.18.31.1">Ari ineantacariri itsipapee, yoashirejeitanaca.</s>
      <s id="b.MAT.18.31.2">Ijatashitaqueri ivatorote, icamantaqueri: "Noneaqueri yoranqui picavintsairi, te incavintsanteji irinti.</s>
      <s id="b.MAT.18.31.3">Yoiminqueacantaqueri irevivetariri irinti capichaji".</s>
     </seg>
     <seg type="verse" id="b.MAT.18.32">
      <s id="b.MAT.18.32.1">Ari icajemacantaqueri ivatorote, icantiri: "Picantaquena: 'Eirota pipimantanatsi', irootaque nocavintsaasanotantaquempiri, nocantimpi: 'Aitanaji, eiro pipinatajanatsi'.</s>
      <s id="b.MAT.18.32.2">Iro cantaincha te pincameetsateji avinti.</s>
     </seg>
     <seg type="verse" id="b.MAT.18.33">
      <s id="b.MAT.18.33.1">Tempa oncameetsateme pincavintsayerime avirori yora irevivetimpiri capichaji, pinquempetename narori nocavintsaaquempi".</s>
     </seg>
     <seg type="verse" id="b.MAT.18.34">
      <s id="b.MAT.18.34.1">Ari iquisaqueri, yoiminqueacantaqueri, icantiri: "Meecaquea aviroriniro, ariorica pimpinatasanotajena maaroni, ari noimisoquijajempi".</s>
     </seg>
     <seg type="verse" id="b.MAT.18.35">
      <s id="b.MAT.18.35.1">Ari piojeitaquero oca noshiacantimpiri.</s>
      <s id="b.MAT.18.35.2">Eirorica picavintsanti, iroasanquetasanotempi Apa jenoquiniri, pinquempeteari yora noquenquetsatacotiri.</s>
     </seg>
    </div>
    <div type="chapter" id="b.MAT.19">
     <seg type="verse" id="b.MAT.19.1">
      <s id="b.MAT.19.1.1">Ari iquenquetsatacaana Jesoshi chapinqui anta Carireaqui.</s>
      <s id="b.MAT.19.1.2">Impoiji yovaanaja Joreaqui, anta Joriraniqui intatiquero.</s>
      <s id="b.MAT.19.1.3">Noijatanaqueri narori, aisati itsipapee iroamere.</s>
     </seg>
     <seg type="verse" id="b.MAT.19.2">
      <s id="b.MAT.19.2.1">Aisati yoijajeitaqueri oshequi itsipapee atiri.</s>
      <s id="b.MAT.19.2.2">Aisati oshequi yoavisacojeitaqueri mantsiayetatsiri.</s>
     </seg>
     <seg type="verse" id="b.MAT.19.3">
      <s id="b.MAT.19.3.1">Aisati ijatashitaqueri Jesoshi variseopee.</s>
      <s id="b.MAT.19.3.2">Icoavetaca incomitacayearime, irootaque isampitantavetariri: --¿Ocameetsatimpa irojocajero shirampari ijina?</s>
     </seg>
     <seg type="verse" id="b.MAT.19.4">
      <s id="b.MAT.19.4.1">Yacanaqueri: --Tempa pineanatapinivetaro Sanquenarentsi.</s>
      <s id="b.MAT.19.4.2">Peerani yovetsicaqueri Tasorentsi shirampari aisati tsinane,</s>
     </seg>
     <seg type="verse" id="b.MAT.19.5">
      <s id="b.MAT.19.5.1">aisati icanti: "Ariorica irayero shirampari ijina, inteentareanaqueri iriri aisati iriniro, iro cantaincha te noncoacayeriji irojocajero ijina.</s>
      <s id="b.MAT.19.5.2">Nocoaque quiso iroanaquero.</s>
      <s id="b.MAT.19.5.3">Peerani inashiveitani shirampari aisati ijinatsori, iro cantaincha ariorica iraaquero, onquempetaquea apaniro irinaque, eiro yojocavacaajatsi".</s>
      <s id="b.MAT.19.5.4">Tempa aitaque itsipatacaacari Tasorentsi, te oncameetsateji irojocacaajeri atiri.</s>
     </seg>
     <seg type="verse" id="b.MAT.19.7">
      <s id="b.MAT.19.7.1">Ari isampitiri aisati: --¿Arimpa?</s>
      <s id="b.MAT.19.7.2">¿Paita icantantariri Moishishi peerani: "Pisanquenatenero pijina paperi pojocantearori, impoiji ocameetsati pojocajero"?</s>
     </seg>
     <seg type="verse" id="b.MAT.19.8">
      <s id="b.MAT.19.8.1">Yacanaqueri: --Te pincameetsashireteji, irootaque icantantimpiri Moishishi ocameetsati pojocajero pijina.</s>
      <s id="b.MAT.19.8.2">Iro cantaincha te incoacayempiji Tasorentsi pojocajero.</s>
      <s id="b.MAT.19.8.3">Icoacaaquempi eiro pojocajirotsi catsini.</s>
     </seg>
     <seg type="verse" id="b.MAT.19.9">
      <s id="b.MAT.19.9.1">Nocantimpi narori, ariorica pojocajero pijina impoiji paaje pashini, aitaque paimentaquearo pijinasanori.</s>
      <s id="b.MAT.19.9.2">Apatiroti ariorica ojivate aimentempi, ocameetsaveta pojocajero.</s>
     </seg>
     <seg type="verse" id="b.MAT.19.10">
      <s id="b.MAT.19.10.1">Impoiji, nocarataqueri pashini iroamere, nocantaqueri Jesoshi: --Ariompa, jaata eirota naitame nojina narori.</s>
     </seg>
     <seg type="verse" id="b.MAT.19.11">
      <s id="b.MAT.19.11.1">Icantaquena: --Eiro pimajeitirotsi pinquemajeitero oca nocantaquempiri.</s>
      <s id="b.MAT.19.11.2">Apaniro inquemero yora yoametasanotiri Tasorentsi.</s>
     </seg>
     <seg type="verse" id="b.MAT.19.12">
      <s id="b.MAT.19.12.1">Timatsi caari matiro iraye ijina: irosati itimapaaque.</s>
      <s id="b.MAT.19.12.2">Timatsi itsipa yaitsoquiyeetiri, caari yaanta ijina.</s>
      <s id="b.MAT.19.12.3">Timatsi pashini caari coatsi iraye.</s>
      <s id="b.MAT.19.12.4">Icoaque intimashitea inquearioventeneri Tasorentsi paitapeerica iranteneriri.</s>
      <s id="b.MAT.19.12.5">Pimaterorica pinquemero oca, ari pinquenqueshiretero.</s>
     </seg>
     <seg type="verse" id="b.MAT.19.13">
      <s id="b.MAT.19.13.1">Impoiji yamaqueneri Jesoshi jananequipee, icantajeitiri: --Pimpamiteri notomipee, pincanteri Tasorentsi incavintsaajeitenari.</s>
      <s id="b.MAT.19.13.2">Nocantajeivetari: --Eiro pashereiritsi Avincatsarite.</s>
     </seg>
     <seg type="verse" id="b.MAT.19.14">
      <s id="b.MAT.19.14.1">Iro cantaincha icantana: --Eiro picantiritsi: nocoaque iramajeitenarita jananequipee.</s>
      <s id="b.MAT.19.14.2">Iojeiti iriori ipincatsajeitaquena.</s>
      <s id="b.MAT.19.14.3">Maaroni quempetariri yoca irisavicajeite anta ipincatsaritinta Tasorentsi.</s>
     </seg>
     <seg type="verse" id="b.MAT.19.15">
      <s id="b.MAT.19.15.1">Irosati ipamijeitantavacari, icantiri Tasorentsi: --Apa, nocoaque pincavintsaajeiteri yoca jananequipeeca.</s>
      <s id="b.MAT.19.15.2">Impoiji ijatanaji.</s>
     </seg>
     <seg type="verse" id="b.MAT.19.16">
      <s id="b.MAT.19.16.1">Impoiji ijatashitaqueri Jesoshi aparoni evancari, isampitapaaqueri: --Oametantatsiri, picameetsataque.</s>
      <s id="b.MAT.19.16.2">¿Paita cameetsatatsiri nanteri narori nosavicanteari anta inquitequi, noncantaitatiyempani?</s>
     </seg>
     <seg type="verse" id="b.MAT.19.17">
      <s id="b.MAT.19.17.1">Ari icantiri: --¿Paita picantantanari: "Picameetsataque"?</s>
      <s id="b.MAT.19.17.2">Itimi aparo cameetsatatsiri: yora Tasorentsi.</s>
      <s id="b.MAT.19.17.3">Iro cantaincha pincoaquerica pijate inquitequi, pantajeitero maaroni icantiniri Moishishini.</s>
     </seg>
     <seg type="verse" id="b.MAT.19.18">
      <s id="b.MAT.19.18.1">Icantiri: --Otimi oshequi icantayetiniri: ¿paita picoaqueri nanteri?</s>
      <s id="b.MAT.19.18.2">Yacanaqueri: --Eiro poantitsi, eiro pantirotsi caari pai, eiro picoshititsi, eiro pitseeyacotaritsi pishaninca,</s>
     </seg>
     <seg type="verse" id="b.MAT.19.19">
      <s id="b.MAT.19.19.1">pimpincatsateri piri aisati piniro; oquempetaca pininta avisati, aisati pinintajeiteri itsipapee iriori.</s>
     </seg>
     <seg type="verse" id="b.MAT.19.20">
      <s id="b.MAT.19.20.1">Icantaqueri: --Aitaque nomatitacaro nojananequitapaini, irosati meeca.</s>
      <s id="b.MAT.19.20.2">¿Paita pashini nanteri?</s>
     </seg>
     <seg type="verse" id="b.MAT.19.21">
      <s id="b.MAT.19.21.1">Yacanaqueri: --Picoaquerica pintsoteaquero maaroni, pijate pimpimantero maaroni timimojeitimpiri, pimperi ashinoncachari maaroni ovinaro; impoiji impinatempi Tasorentsi, ontime pivaararo inquitequi.</s>
      <s id="b.MAT.19.21.2">Ariorica pimpimantero maaroni, tsame poijatanaquena narori.</s>
     </seg>
     <seg type="verse" id="b.MAT.19.22">
      <s id="b.MAT.19.22.1">Iquemavaitiiro oca, ijatanaque, yoashiretanaca.</s>
      <s id="b.MAT.19.22.2">Otimi oshequi irovaararo, te incoyeji impimantero.</s>
     </seg>
     <seg type="verse" id="b.MAT.19.23">
      <s id="b.MAT.19.23.1">Impoiji icantajeitana Jesoshi: --Queario oca noncamantempiri: opomerentsitimotari ashitaarantachari irijate anta inquitequi.</s>
     </seg>
     <seg type="verse" id="b.MAT.19.24">
      <s id="b.MAT.19.24.1">Nampiitajempiro: tempa opomerentsitaca inqueero cameyo omorojaniqui quitsapi.</s>
      <s id="b.MAT.19.24.2">Iro cantaincha opomerentsitasanotaca catsini irijate ashitaarantachari anta ipincatsaritinta Tasorentsi.</s>
     </seg>
     <seg type="verse" id="b.MAT.19.25">
      <s id="b.MAT.19.25.1">Noquemajeitantarori oca noajeitanaqueri cavaco.</s>
      <s id="b.MAT.19.25.2">Nosampitiri: --¿Ariompa?</s>
      <s id="b.MAT.19.25.3">¿Janica meeca materone iravisacotaje?</s>
     </seg>
     <seg type="verse" id="b.MAT.19.26">
      <s id="b.MAT.19.26.1">Yamenaquena, icantaquena: --Eiro imatirotsi atiri, iro cantaincha irinti Tasorentsi irimataquero maaroni.</s>
      <s id="b.MAT.19.26.2">Tecatsi ompomerentsitimoteari irinti.</s>
     </seg>
     <seg type="verse" id="b.MAT.19.27">
      <s id="b.MAT.19.27.1">Icantaqueri Petero: --Pamene, nocoasanojeitaque noijatanaquempi, irootaque nojocajeitantacarori maaroni timimojeivetanari.</s>
      <s id="b.MAT.19.27.2">¿Paita naayetajeri coajicani aisati?</s>
     </seg>
     <seg type="verse" id="b.MAT.19.28">
      <s id="b.MAT.19.28.1">Icantajeitana Jesoshi: --Queario oca noncamantajeitempiri, tempa noponeaca inquitequi, natiritapaaque: coajica ontime quipatsi iroaquerari.</s>
      <s id="b.MAT.19.28.2">Narori, nosavique anta novincatsarimentoqui, nompincatsatasanotaque.</s>
      <s id="b.MAT.19.28.3">Aisati avirorijei, pincarajeitena pimpincatsarijeitanaque, ontime 12 pivincatsarimentopee pisavicajeitanteari aviroripee.</s>
      <s id="b.MAT.19.28.4">Pimpincatsariventajeiteri maaroni joriopee.</s>
     </seg>
     <seg type="verse" id="b.MAT.19.29">
      <s id="b.MAT.19.29.1">Ariorica poijajeitanaquena, tecatsi pantsipejeitea.</s>
      <s id="b.MAT.19.29.2">Ariorica pojocanaquero pivancopee, pirentipee, pitsiropee, piripee, piniropee, pitomipee, piipatsite, paitapeerica.</s>
      <s id="b.MAT.19.29.3">Iro cantaincha ariorica poijatasanotanaquena, te pantsipetashijeitearoji.</s>
      <s id="b.MAT.19.29.4">Ariorica pojocanaquero aparo, impajempi Tasorentsi 100.</s>
      <s id="b.MAT.19.29.5">Aisati iraajeitanaquempi inampiqui pisaviquimojeitanteariri iriori, pincantaitatiyempani.</s>
     </seg>
     <seg type="verse" id="b.MAT.19.30">
      <s id="b.MAT.19.30.1">Itimajeiti meeca oshequi pincatsarijeitatsiri aca quipatsiqui, iro cantaincha eiro ipincatsarijeitajitsi inquitequi: ariorica aparopee pincatsaritanajantsine.</s>
      <s id="b.MAT.19.30.2">Aisati itimajeiti meeca oshequi ashinoncaajeitachari, iro cantaincha coajica anta inquitequi impincatsaritaarantapaaje.</s>
     </seg>
    </div>
    <div type="chapter" id="b.MAT.20">
     <seg type="verse" id="b.MAT.20.1">
      <s id="b.MAT.20.1.1">Pashini aisati icanti Jesoshi: --Noshiacantempiro aisati jaoca icanta Tasorentsi ipincatsariventanti.</s>
      <s id="b.MAT.20.1.2">Itimi ashitarori irovamashite.</s>
      <s id="b.MAT.20.1.3">Tsiteniquera ijatamani nampitsiqui irameneri tsameetenerine.</s>
     </seg>
     <seg type="verse" id="b.MAT.20.2">
      <s id="b.MAT.20.2.1">Ineapaaqueri coatsiri intsameeteneri, icantiri: "Ariorica pintsameetena meeca, irosati ishaaviniji, nompinajeitempi aparoni quirequi: yora pajitachari tenario".</s>
      <s id="b.MAT.20.2.2">Icantajeiti: "Ari cameetsa".</s>
      <s id="b.MAT.20.2.3">Ari icantiri: "Meeca pijajeite, pintsameejeite".</s>
      <s id="b.MAT.20.2.4">Ijajeitanaque, itsameejeiti.</s>
     </seg>
     <seg type="verse" id="b.MAT.20.3">
      <s id="b.MAT.20.3.1">Impoiji ijenoquitapaaque catsirincaiteri, ijatanaji aisati nampitsiqui yora ashitarori irovamashite.</s>
      <s id="b.MAT.20.3.2">Ineapaaqueri itsipapee shirampari, icatiashijeitaca anta, tecatsi irantajeite.</s>
     </seg>
     <seg type="verse" id="b.MAT.20.4">
      <s id="b.MAT.20.4.1">Icantiri: "Ariorica pintsameejeite anta novamashitequi, cameetsa nompinajeitaquempi".</s>
      <s id="b.MAT.20.4.2">Icantajeitiri: "Ari".</s>
      <s id="b.MAT.20.4.3">Irosati ijajeitantanaca, itsameejeiti.</s>
     </seg>
     <seg type="verse" id="b.MAT.20.5">
      <s id="b.MAT.20.5.1">Aisati tampatica ijati nampitsiqui, itsameetacaajeitiri itsipapee.</s>
      <s id="b.MAT.20.5.2">Aisati ishaavijini itsameetacaajeitiri itsipapee aisati.</s>
     </seg>
     <seg type="verse" id="b.MAT.20.6">
      <s id="b.MAT.20.6.1">Impoiji aisati antoo ishaavijiteanaji, ijatanaji nampitsiqui.</s>
      <s id="b.MAT.20.6.2">Ineapaaqueri caari tsameejeitatsi.</s>
      <s id="b.MAT.20.6.3">Icantajeitiri: "¿Paita patsipetashijeitantari picatiashijeitaca?</s>
      <s id="b.MAT.20.6.4">Te pintsameejeiteji".</s>
     </seg>
     <seg type="verse" id="b.MAT.20.7">
      <s id="b.MAT.20.7.1">Yacajeitanaqueri: "Tecatsi tsameetacaajeitenane".</s>
      <s id="b.MAT.20.7.2">Icantiri: "Pintsameejeite novamashitequi, pincarajeiteri yora jivajeitanaintsiri incaranqui".</s>
     </seg>
     <seg type="verse" id="b.MAT.20.8">
      <s id="b.MAT.20.8.1">Ari otsimancaiteanaji, yora ashitarori icantiri quempoyeiniriri iirequite: "Pincajemajeiteri maaroni tsameetacotanarori novamashite, pimpinajeiteri.</s>
      <s id="b.MAT.20.8.2">Pijivateri pimpinajeiteri yora impoitatsiri itsameejeiti.</s>
      <s id="b.MAT.20.8.3">Impoiji pimpinajeiteri jivajeitatsiri itsameejeiti oquitaitetamani".</s>
     </seg>
     <seg type="verse" id="b.MAT.20.9">
      <s id="b.MAT.20.9.1">Ari ipocajeiti yora impoitatsiri itsameejeiti: capichaji itsameejeiti iriori, iro cantaincha ipinajeitaqueri aparoni tenario.</s>
      <s id="b.MAT.20.9.2">Aisati imoncaratavacaajeitaca ipinajeitaqueri maaroni.</s>
     </seg>
     <seg type="verse" id="b.MAT.20.10">
      <s id="b.MAT.20.10.1">Impoijiniquea ipocajeiti iriori yora intamanarori itsameejeitamani.</s>
      <s id="b.MAT.20.10.2">Ijitashijeivetaca iranaacojeiteri impinajeiteri.</s>
      <s id="b.MAT.20.10.3">Iro cantaincha ipinajeitaqueri aisati aparoni tenario.</s>
     </seg>
     <seg type="verse" id="b.MAT.20.11">
      <s id="b.MAT.20.11.1">Ineatiiri iirequite, iquisatsataqueri yora tsameetacairiri,</s>
     </seg>
     <seg type="verse" id="b.MAT.20.12">
      <s id="b.MAT.20.12.1">icantiri: "Yora impoitatsiri itsameejeiti capichaji, iro cantaincha imoncarataquena pipinataquena.</s>
      <s id="b.MAT.20.12.2">Nainti nojatitamanaca oquitaitamani notsameeti, opomerentsivetaca, oshequi nomasavitaque.</s>
      <s id="b.MAT.20.12.3">Oncameetsateme nanaacoterime nayeri quirequi".</s>
     </seg>
     <seg type="verse" id="b.MAT.20.13">
      <s id="b.MAT.20.13.1">Ari icantiri: "Noshaninca, te namatavijeitempiji.</s>
      <s id="b.MAT.20.13.2">Tempa nocantimpi oquitaitetamani: 'Nompinatempi aparoni tenario'; picantajeivetana: 'Ari, cameetsa'.</s>
     </seg>
     <seg type="verse" id="b.MAT.20.14">
      <s id="b.MAT.20.14.1">Paanajeri meeca piirequite, pijajeitaje pivancoqui.</s>
      <s id="b.MAT.20.14.2">Nopinatashitacari yora impoitatsiri itsameeti aparo tenario imoncaratantaquempiri.</s>
     </seg>
     <seg type="verse" id="b.MAT.20.15">
      <s id="b.MAT.20.15.1">Tempa ocameetsati nopashitacari noirequite.</s>
      <s id="b.MAT.20.15.2">¿Paita caari picoanta noncavintsayeri?"</s>
     </seg>
     <seg type="verse" id="b.MAT.20.16">
      <s id="b.MAT.20.16.1">Aisati noncamantempi: anta inquitequi impincatsarijeitanaque yora caari pincatsarijeitatsi aca quipatsiqui.</s>
      <s id="b.MAT.20.16.2">Yorari irinti pincatsarijeivetachari aca, eiro ipincatsarijeitajitsi anta inquitequi.</s>
      <s id="b.MAT.20.16.3">Aisati icantajeivetari Tasorentsi oshequi atiri: "Pinquemisantena", iro cantaincha te inquemisantajeiteji, irootaque caari irijajeitantea iriori inquitequi.</s>
     </seg>
     <seg type="verse" id="b.MAT.20.17">
      <s id="b.MAT.20.17.1">Ari impoiji ijatanaque Jesoshi Jerosarequi, itentajeitanaquena narori, aisati itsipapee iroamere.</s>
      <s id="b.MAT.20.17.2">Apaniro icantajeitaquena:</s>
     </seg>
     <seg type="verse" id="b.MAT.20.18">
      <s id="b.MAT.20.18.1">--Meeca ajajeite Jerosarequi.</s>
      <s id="b.MAT.20.18.2">Ari noponeanaca narori inquitequi, natiritapaaque.</s>
      <s id="b.MAT.20.18.3">Irotaintsi irayena jivatacaajeitiriri saserotepee aisati yora oametantirori Sanquenarentsi, incantena: "Te pincameetsateji".</s>
     </seg>
     <seg type="verse" id="b.MAT.20.19">
      <s id="b.MAT.20.19.1">Incanteri oromasati: "Payeri Jesoshi, poyeri".</s>
      <s id="b.MAT.20.19.2">Irishirontimentajeitena iriori, impasanajeitena, impajacojeitena coroshiqui, noncame.</s>
      <s id="b.MAT.20.19.3">Oncarataque mava quitaiteri irointinaajena aisati Apa.</s>
     </seg>
     <seg type="verse" id="b.MAT.20.20">
      <s id="b.MAT.20.20.1">Impoiji ojatashitiri Jesoshi ijina Severeo, otsipatari otomipee: yora Santiaco aisati Joa.</s>
      <s id="b.MAT.20.20.2">Otiyeroashitapaacari, ocantapaaqueri: --Nocoaque pincavintsayena.</s>
     </seg>
     <seg type="verse" id="b.MAT.20.21">
      <s id="b.MAT.20.21.1">Isampitiro: --¿Paita picoiri?</s>
      <s id="b.MAT.20.21.2">Ocantiri: --Coajica, ariorica pimpincatsaritasanotanaque, nocoaque irisaviquimotempi notomipee: aparo irisavique pacosanoriqui, irio itsipa irisavique pampatequi.</s>
      <s id="b.MAT.20.21.3">Pincanteri incarajeitempi impincatsarijeitanaque.</s>
     </seg>
     <seg type="verse" id="b.MAT.20.22">
      <s id="b.MAT.20.22.1">Icantiro, aisati icantiri otomipee: --Te pioteji paitarica picoacotanari.</s>
      <s id="b.MAT.20.22.2">Oshequi nonquematsicayetearo paitapeerica.</s>
      <s id="b.MAT.20.22.3">¿Tempa pintsaroacayearo pinquematsicatearo avirori?</s>
      <s id="b.MAT.20.22.4">Yacanaqueri: --Te nontsaroacayearoji, ari nomataquero narori.</s>
     </seg>
     <seg type="verse" id="b.MAT.20.23">
      <s id="b.MAT.20.23.1">Ari icantiri: --Queario pinquematsicajeitearo.</s>
      <s id="b.MAT.20.23.2">Iro cantaincha te naro cantatsine janicarica saviquimotenaneri coajica: irio cantatsine Apa, irinti.</s>
     </seg>
     <seg type="verse" id="b.MAT.20.24">
      <s id="b.MAT.20.24.1">Noquemajeitantarori oca icantajeitiriri, noquisajeitaqueri yora Santiaco aisati Joa; iro noquisantacariri, icoaveta impincatsariteme.</s>
     </seg>
     <seg type="verse" id="b.MAT.20.25">
      <s id="b.MAT.20.25.1">Iro cantaincha icajemajeitaquena Jesoshi, icantajeitaquena: --Piojeitaque yora ivincatsaritepee itsipapee atiri yamejeitaca iperanajeitacari ishanincapee.</s>
     </seg>
     <seg type="verse" id="b.MAT.20.26">
      <s id="b.MAT.20.26.1">Iro cantaincha eiro piquempejeitaritsi.</s>
      <s id="b.MAT.20.26.2">Eiro picoajeititsi avirori pimperanajeiteari pishanincapee.</s>
      <s id="b.MAT.20.26.3">Pincoaquerica pimpincatsariventante pintacojeiteari pishaninca, eiroquea piperanayetaritsi.</s>
      <s id="b.MAT.20.26.4">Pantajeiteneri pishaninca paitarica incoacaajeitempiri.</s>
     </seg>
     <seg type="verse" id="b.MAT.20.28">
      <s id="b.MAT.20.28.1">Noponeaca narori inquitequi, natiritapaaque, iro cantaincha te iro nompocantea nomperanajeitempi, irointi nopocanta nintacojeitempi aisati noncamimentajeitempi, maaroni.</s>
     </seg>
     <seg type="verse" id="b.MAT.20.29">
      <s id="b.MAT.20.29.1">Ari noponeajeitanaca Jericoqui, noquenajeitanaque avotsiqui.</s>
      <s id="b.MAT.20.29.2">Yoijajeitanaquena oshequi atiri.</s>
     </seg>
     <seg type="verse" id="b.MAT.20.30">
      <s id="b.MAT.20.30.1">Ari isaviqui otsapiqui avotsi apite caari amenatsi.</s>
      <s id="b.MAT.20.30.2">Icamanteetiri: --Coraque Jesoshi.</s>
      <s id="b.MAT.20.30.3">Ari icajemajeitanaque: --Pincavintsaajeitapeena: tempa aviro ishanincani Iravirini.</s>
     </seg>
     <seg type="verse" id="b.MAT.20.31">
      <s id="b.MAT.20.31.1">Ari iquisatsataqueri yora apatojeitainchari, icantajeitiri: --Pimajerete.</s>
      <s id="b.MAT.20.31.2">Aiquero icajemajeitanaque: --Novincatsarite, pincavintsayena: tempa aviro naamaajeitacari, aviro ishanincani Iravirini.</s>
     </seg>
     <seg type="verse" id="b.MAT.20.32">
      <s id="b.MAT.20.32.1">Icatiapaaca Jesoshi, icantiri: --¿Paita picoiri nantempiri?</s>
     </seg>
     <seg type="verse" id="b.MAT.20.33">
      <s id="b.MAT.20.33.1">Icantiri: --Novincatsarite, nocoaque namenaje.</s>
     </seg>
     <seg type="verse" id="b.MAT.20.34">
      <s id="b.MAT.20.34.1">Ari icavintsairi, ipamititaqueri iroqui.</s>
      <s id="b.MAT.20.34.2">Irosati yamenantanaja, aisati yoijajeitanaqueri.</s>
     </seg>
    </div>
    <div type="chapter" id="b.MAT.21">
     <seg type="verse" id="b.MAT.21.1">
      <s id="b.MAT.21.1.1">Ari nareejeitapaaca Vetejajequi, oquempejitaro toncaari ipajiyeetiro Orivomashi.</s>
      <s id="b.MAT.21.1.2">Irotapaajantsi Jerosare.</s>
      <s id="b.MAT.21.1.3">Itianquiri Jesoshi apite iroamere,</s>
     </seg>
     <seg type="verse" id="b.MAT.21.2">
      <s id="b.MAT.21.2.1">icantiri: --Pijivatanaque anta nampitsiquinta.</s>
      <s id="b.MAT.21.2.2">Pineapaaquero voro, otsatacotaca; otsipatacari orijani.</s>
      <s id="b.MAT.21.2.3">Pintsatacoreapeero, pamaquenaro.</s>
     </seg>
     <seg type="verse" id="b.MAT.21.3">
      <s id="b.MAT.21.3.1">Irisampitempirica ashaninca: "¿Paita pitsatacoreantarori?"</s>
      <s id="b.MAT.21.3.2">Ari pincanteri: "Irio coirori Avincatsarite".</s>
      <s id="b.MAT.21.3.3">Ari incantempi: "Paanaqueneri".</s>
     </seg>
     <seg type="verse" id="b.MAT.21.4">
      <s id="b.MAT.21.4.1">Iro yantantarori oca, imoncaratiro isanquenatacotaqueriniri peerani yora camantantatsiniri pajitachari Sacariashi:</s>
     </seg>
     <seg type="verse" id="b.MAT.21.5">
      <s id="b.MAT.21.5.1">"Pincamantajeiteri jerosaresati: 'Coraquetaqueni pivincatsarite.</s>
      <s id="b.MAT.21.5.2">Icameetsataque, te irishemeteji.</s>
      <s id="b.MAT.21.5.3">Inquijacotapeempari vorojaniqui'".</s>
     </seg>
     <seg type="verse" id="b.MAT.21.6">
      <s id="b.MAT.21.6.1">Ari ijatanaque apite, ineapairo voro, yamaqueneri.</s>
     </seg>
     <seg type="verse" id="b.MAT.21.7">
      <s id="b.MAT.21.7.1">Apite yamaque: tsinane, aisati orijani.</s>
      <s id="b.MAT.21.7.2">Yoanquetaqueneri imititsaqui quitsaarentsi, impoiji iquijacotacari Jesoshi.</s>
     </seg>
     <seg type="verse" id="b.MAT.21.8">
      <s id="b.MAT.21.8.1">Ari itimi oshequi atiri anta avotsiqui, yoayetaqueneri iroicoropee anta avotsiqui iraaticantanaquearori voro.</s>
      <s id="b.MAT.21.8.2">Aisati yoayetaqueneri ojempequijaniqui inchatoshi avotsiqui, iraaticantanaquearori.</s>
      <s id="b.MAT.21.8.3">Aitaque yametaro yoayetiniri pincatsaripee iroicoropee aisati ojempequijaniqui inchatoshi.</s>
     </seg>
     <seg type="verse" id="b.MAT.21.9">
      <s id="b.MAT.21.9.1">Ari ijivajeitanaqueri oshequi atiri anta avotsiqui, aisati impoijeitanaqueri oshequi pashini.</s>
      <s id="b.MAT.21.9.2">Icajemajeitanaque: --Jeriqueti ishanincani Iravirini, tsame ampincatsajeitavaqueri.</s>
      <s id="b.MAT.21.9.3">Itiancaqueri Avincatsarite, tsame aneacameetsajeiteri.</s>
      <s id="b.MAT.21.9.4">Tempa ineacameetsatiri iriori Tasorentsi.</s>
     </seg>
     <seg type="verse" id="b.MAT.21.10">
      <s id="b.MAT.21.10.1">Ari yareetapaaca Jerosarequi.</s>
      <s id="b.MAT.21.10.2">Isampitavacaajeitaca maaroni jerosaresati: --¿Janicampa yoca?</s>
     </seg>
     <seg type="verse" id="b.MAT.21.11">
      <s id="b.MAT.21.11.1">Yacajeitaqueri itsipapee: --Iriotaque Jesoshi, poneachari Nasaretequi, ora timatsiri Carireaqui.</s>
      <s id="b.MAT.21.11.2">Oshequi iquenquetsatacotiri Tasorentsi.</s>
     </seg>
     <seg type="verse" id="b.MAT.21.12">
      <s id="b.MAT.21.12.1">Ari ijataque Jesoshi ivancoqui Tasorentsi, iquisajeitapaaqueri maaroni amanantatsiri aisati pimantatsiri, yojocajeitapaaqueri.</s>
      <s id="b.MAT.21.12.2">Aisati iquempejeitaqueri yora pinaavacaariri iirequite, aisati yora pimantiriri paroma: itatsinquitapaaqueri imesatepee aisati isavicamentopee.</s>
     </seg>
     <seg type="verse" id="b.MAT.21.13">
      <s id="b.MAT.21.13.1">Icantajeitaqueri: --Ocanti Sanquenarentsi: "Icanti Tasorentsi: 'Ocameetsati pinquenquetsatacaapinijeitena aca novancoqui'".</s>
      <s id="b.MAT.21.13.2">Iro cantaincha avirojei te pinquenquetsatacaajeiteriji, irointi picoshitapinijeitiri pocajeitatsiri.</s>
     </seg>
     <seg type="verse" id="b.MAT.21.14">
      <s id="b.MAT.21.14.1">Impoiji ijatashitaqueri oshequi caari amenatsi aisati choriyetatsiri.</s>
      <s id="b.MAT.21.14.2">Yoavisacojeitaqueri.</s>
     </seg>
     <seg type="verse" id="b.MAT.21.15">
      <s id="b.MAT.21.15.1">Ari ineajeitaqueri yora jivatacaajeitiriri saserotepee aisati yora oametantirori Sanquenarentsi, iquisajeitanaca.</s>
      <s id="b.MAT.21.15.2">Ocameetsati yantayetiri, aisati icantajeiti atiripee: --Tsame ampincatsajeiteri ishanincani Iravirini.</s>
      <s id="b.MAT.21.15.3">Irootaque iquisajeitantacariri yoranqui,</s>
     </seg>
     <seg type="verse" id="b.MAT.21.16">
      <s id="b.MAT.21.16.1">aisati icantajeitaqueri Jesoshi: --¿Piquemaquerompa oca icantajeitiri atiripee?</s>
      <s id="b.MAT.21.16.2">Te oncameetsateji impincatsajeitempi.</s>
      <s id="b.MAT.21.16.3">Yacanaqueri: --Je, noquemaqueri.</s>
      <s id="b.MAT.21.16.4">Tempa pineanatiro Sanquenarentsi cantatsiri: "Impincatsajeiteri Quirishito yora jananequipee".</s>
     </seg>
     <seg type="verse" id="b.MAT.21.17">
      <s id="b.MAT.21.17.1">Ari ijatanaji Jesoshi, quiso noanajiri narori, aisati itsipapee iroamere.</s>
      <s id="b.MAT.21.17.2">Nojajeitanaque Vetaniaqui, aitaque nomaajeitapairi.</s>
     </seg>
     <seg type="verse" id="b.MAT.21.18">
      <s id="b.MAT.21.18.1">Ari oquitaitetamanaji nopiajeitanaja Jerosarequi.</s>
      <s id="b.MAT.21.18.2">Nianqui itasheanaque Jesoshi.</s>
     </seg>
     <seg type="verse" id="b.MAT.21.19">
      <s id="b.MAT.21.19.1">Ineapaaquero avotsinampiqui iyera.</s>
      <s id="b.MAT.21.19.2">Icoavetapaacaro oitsoqui, te ontimeji; irointi iotaca oshi.</s>
      <s id="b.MAT.21.19.3">Icanti: --Meeca eiro otimajitsi aisati oitsoqui iroajeitantajearori atiri.</s>
      <s id="b.MAT.21.19.4">Irosati oshimpeshitantanaca, ocamaque iyera.</s>
     </seg>
     <seg type="verse" id="b.MAT.21.20">
      <s id="b.MAT.21.20.1">Noneantacarori, nosampitiri: --¿Jaoca ocantanacari oshintsitantanacari oshimpeshitanaque?</s>
     </seg>
     <seg type="verse" id="b.MAT.21.21">
      <s id="b.MAT.21.21.1">Yacanaquena: --Queario oca noncamantempiri: ariorica pishiretasanoteari Tasorentsi, pimatero avirori quempetarori pineaqueri meeca.</s>
      <s id="b.MAT.21.21.2">Aisati pincanteririca Apa: "Povaajero oca toncaari, pojoquero anta incajarequi", aitaque irimatacaaquempiro.</s>
      <s id="b.MAT.21.21.3">Iro cantaincha, eiro pitseenquiritsi.</s>
     </seg>
     <seg type="verse" id="b.MAT.21.22">
      <s id="b.MAT.21.22.1">Ariorica pishiretasanoteari, irimatacaaquempiro paitapeerica pincoacoteriri.</s>
     </seg>
     <seg type="verse" id="b.MAT.21.23">
      <s id="b.MAT.21.23.1">Ari nareejeitapaaja ivancoqui Tasorentsi, yoametantapaaji Jesoshi.</s>
      <s id="b.MAT.21.23.2">Irosati ijatashitantapaacari yora jivatacaajeitiriri saserotepee aisati yora jivatacantantatsiri, isampijeitiri: --¿Janicampa tianquimpiri pantayetantarori ocapee?</s>
      <s id="b.MAT.21.23.3">¿Janica nintacaimpiri pipincatsaritantacari?</s>
     </seg>
     <seg type="verse" id="b.MAT.21.24">
      <s id="b.MAT.21.24.1">Yacanaqueri: --Aisati narori, aparo nosampitempi: ariorica pancaquena, noncamantempi janica tiancaquenari.</s>
     </seg>
     <seg type="verse" id="b.MAT.21.25">
      <s id="b.MAT.21.25.1">¿Janicampa tianquiriri Joa ivaotisatantayetariri ashanincapee?</s>
      <s id="b.MAT.21.25.2">¿Irimpa tianquiriri Tasorentsi?</s>
      <s id="b.MAT.21.25.3">¿Irimpa tianquiriri atiri?</s>
      <s id="b.MAT.21.25.4">Ari icantavacaajeitanaca: --Ancanteririca: "Irio Tasorentsi tianquiriri", icanteecari: "¿Paita caari piquemisantantari?"</s>
     </seg>
     <seg type="verse" id="b.MAT.21.26">
      <s id="b.MAT.21.26.1">Iro cantaincha ariorica ancanteri: "Irio tianquiriri atiri", iquisajeiteecari atiripee.</s>
      <s id="b.MAT.21.26.2">Tempa ijitashijeitari irio Tasorentsi tianquiriri Joa iquenquetsati.</s>
     </seg>
     <seg type="verse" id="b.MAT.21.27">
      <s id="b.MAT.21.27.1">Ari icantajeitiri: --Te nioteji janicarica tianquiriri.</s>
      <s id="b.MAT.21.27.2">Icantiri: --Aisati narori, eiro nocamantimpitsi janicarica tiancaquenari nantantarori ocapee.</s>
     </seg>
     <seg type="verse" id="b.MAT.21.28">
      <s id="b.MAT.21.28.1">Aisati icantajeitiri Jesoshi: --Meeca noshiacantempiri ashitachari itomi apite: ¿paita piquenqueshiretacotiriri?</s>
      <s id="b.MAT.21.28.2">Icantiri intarori itimi: "Notiomi, pijate meeca pintsameete anta ovamashiqui".</s>
     </seg>
     <seg type="verse" id="b.MAT.21.29">
      <s id="b.MAT.21.29.1">Yacanaqueri: "Eiro notsameetitsi", iro cantaincha impoiji ijati itsameeti.</s>
     </seg>
     <seg type="verse" id="b.MAT.21.30">
      <s id="b.MAT.21.30.1">Aisati icantiri itsipa itomi: "Notiomi, pijate meeca pintsameete anta ovamashiqui".</s>
      <s id="b.MAT.21.30.2">Ari icantiri: "Ari, apa, nojataque".</s>
      <s id="b.MAT.21.30.3">Iro cantaincha te irijateji.</s>
     </seg>
     <seg type="verse" id="b.MAT.21.31">
      <s id="b.MAT.21.31.1">Meeca nosampitempi: ¿janica antasanotiniriri iriri icoacairiri?</s>
      <s id="b.MAT.21.31.2">Yacanaqueri: --Yora jivatatsiri itimi, jatatsiri itsameeti.</s>
      <s id="b.MAT.21.31.3">Icantiri aisati: --Queario oca noncamantempiri: irijivajeitempi irijajeitanaque inquitequi yora coshitantatsiri aisati ora antapiniyetiriri shirampari caari ai.</s>
     </seg>
     <seg type="verse" id="b.MAT.21.32">
      <s id="b.MAT.21.32.1">Ipocapaaque Joa icamantavetimpi jaoca pincantajeameri pincameetsatantajeameri, iro cantaincha te pinquemisantavaqueriji.</s>
      <s id="b.MAT.21.32.2">Irinti iquemisantajeitaqueri yora apatotiniriri oromasati iirequite, aisati oquemisantaqueri antapiniyetiriri shirampari caari ai.</s>
      <s id="b.MAT.21.32.3">Pineajeivetacari iquemisantajeiti icameetsatantajari, iro cantaincha te pinquenqueshirejeiteaji avirorijei; te pinquemisantavaqueriji Joa.</s>
      <s id="b.MAT.21.32.4">Irijajeite irinti inquitequi: aviroriquea avinti, eiro pijajeititsi.</s>
     </seg>
     <seg type="verse" id="b.MAT.21.33">
      <s id="b.MAT.21.33.1">Jero oca pashini icantiriri Jesoshi: --Pashini aisati noshiacantempiro: pinquemajeitavaquero.</s>
      <s id="b.MAT.21.33.2">Itimi shirampari panquitirori ovamashi.</s>
      <s id="b.MAT.21.33.3">Itantacotiro otsapiqui.</s>
      <s id="b.MAT.21.33.4">Aisati yovetsiquiro intsinacaitantearori oitsoqui, aisati onanteari oja.</s>
      <s id="b.MAT.21.33.5">Yovetsiquiro pancotsi jenoquitatsiri yamenacotantarori savicatsiri ora panquirentsi.</s>
      <s id="b.MAT.21.33.6">Impoiji icantiri pashini ishaninca: "Meeca nocoi pamenenaro novamashite, aisati pintsameetacotenaro".</s>
      <s id="b.MAT.21.33.7">Icantiri: "Ari".</s>
      <s id="b.MAT.21.33.8">Impoiji ijatanaque yora ashitarori ovamashi pashiniqui quipatsi.</s>
     </seg>
     <seg type="verse" id="b.MAT.21.34">
      <s id="b.MAT.21.34.1">Peeranitanaque omoncarataca otimanaque oitsoqui.</s>
      <s id="b.MAT.21.34.2">Itiancavetacari iratiritepee: "Pijajeite pincanteri yora amenirori novamashite impacantena nashitari narori".</s>
      <s id="b.MAT.21.34.3">Ari ijajeivetanaca.</s>
     </seg>
     <seg type="verse" id="b.MAT.21.35">
      <s id="b.MAT.21.35.1">Ineajeitavaqueri yora amenirori ovamashi: ipasatavaqueri aparo, tac, tac; pashini yoavaqueri, shemi; irio itsipa ipichavaqueri, pitse, pitse.</s>
     </seg>
     <seg type="verse" id="b.MAT.21.36">
      <s id="b.MAT.21.36.1">Ari yora ashitarori, ari itiancavetaca pashini iratiritepee, icarajeiveta oshequi.</s>
      <s id="b.MAT.21.36.2">Iro cantaincha yoashinoncaajeitavaqueri yora amenirori ovamashi.</s>
     </seg>
     <seg type="verse" id="b.MAT.21.37">
      <s id="b.MAT.21.37.1">Impoiji iquenqueshiretaque yora ashitarori: "Meeca nontianqueri notomi.</s>
      <s id="b.MAT.21.37.2">Iriitatsi impincatsatavaque irinti".</s>
      <s id="b.MAT.21.37.3">Ari itiancavetacari iriori.</s>
     </seg>
     <seg type="verse" id="b.MAT.21.38">
      <s id="b.MAT.21.38.1">Iro cantaincha ineajeitantavacariri, icantanirotavacaaca: "Coraquetaqueni yora itomi ashitarori iroamashite.</s>
      <s id="b.MAT.21.38.2">Ariorica incame iriri, iriotaque ashitajearoneri ovamashi.</s>
      <s id="b.MAT.21.38.3">Tsame avavaqueri, impoiji ashijeitajearo arori ovamashi".</s>
     </seg>
     <seg type="verse" id="b.MAT.21.39">
      <s id="b.MAT.21.39.1">Ari yaajeitavaqueri, shepi; yaanaqueri anta otsapiqui, yoaqueri, shemi.</s>
     </seg>
     <seg type="verse" id="b.MAT.21.40">
      <s id="b.MAT.21.40.1">Ariorica impocaque yora ashitarori iroamashite, aamaaca, ¿jaoca incantapeeriri yora amenavetanariri iroamashite?</s>
     </seg>
     <seg type="verse" id="b.MAT.21.41">
      <s id="b.MAT.21.41.1">Icantajeitiri: --Tempa iraanirojeiteri, iroashinoncaajeiteri, iroajeiteri.</s>
      <s id="b.MAT.21.41.2">Impoiji iramenaje pashinipee cameetsatatsiri, amenajenerine iroamashite, yora paaranterineri irinti oitsoqui irovate.</s>
     </seg>
     <seg type="verse" id="b.MAT.21.42">
      <s id="b.MAT.21.42.1">Ari icantiri Jesoshi: --Tempa pineanatiro ocantiri Sanquenarentsi: "Itseencaquero mapi yora vetsiquirori pancotsi, iro cantaincha ipeaquero Tasorentsi otincamiaro pancotsi.</s>
      <s id="b.MAT.21.42.2">Tempa icameetsataque Avincatsarite, tempa avajeitanaquero cavaco maaroni yantajeitiri".</s>
     </seg>
     <seg type="verse" id="b.MAT.21.43">
      <s id="b.MAT.21.43.1">Irootaque nocantajeitantimpiri: eiro pineajeitiritsi Tasorentsi impincatsariventajeitempi.</s>
      <s id="b.MAT.21.43.2">Irintiquea irinti impincatsariventajeiteri pashinipee: yora pincatsatasanojeiterineri, quemisantasanojeiterineri.</s>
     </seg>
     <seg type="verse" id="b.MAT.21.44">
      <s id="b.MAT.21.44.1">Naro shiacantachari mapi nocantaquempiri: terica piotavaquena, pashinoncayea; terica pinquemisantena, pijate Sharincaveniqui.</s>
     </seg>
     <seg type="verse" id="b.MAT.21.45">
      <s id="b.MAT.21.45.1">Ari iquemajeitavaqueri yora jivatacaajeitiriri saserotepee aisati yora variseopee.</s>
      <s id="b.MAT.21.45.2">Iojeitaque irio iquenquetsatacotaqueri Jesoshi.</s>
     </seg>
     <seg type="verse" id="b.MAT.21.46">
      <s id="b.MAT.21.46.1">Icoajeivetaca iraacanterime Jesoshi, iro cantaincha itsaroacaajeitacari atiripee.</s>
      <s id="b.MAT.21.46.2">Iotaqueri atiripee queario iquenquetsatacotaqueri Jesoshi Tasorentsi.</s>
     </seg>
    </div>
    <div type="chapter" id="b.MAT.22">
     <seg type="verse" id="b.MAT.22.1">
      <s id="b.MAT.22.1.1">Pashini aisati ishiacantiniri Jesoshi, icantajeitiri:</s>
     </seg>
     <seg type="verse" id="b.MAT.22.2">
      <s id="b.MAT.22.2.1">--Noshiacantempiro jaoca icanta Tasorentsi ipincatsariventanti.</s>
      <s id="b.MAT.22.2.2">Itimi pincatsari itomi aatsineri ijina.</s>
      <s id="b.MAT.22.2.3">Impoiji icoaque pincatsari iriveshireimentajeiteari ishanincapee itomi.</s>
      <s id="b.MAT.22.2.4">Icajemacantajeivetacari iroacaajeitearime.</s>
     </seg>
     <seg type="verse" id="b.MAT.22.3">
      <s id="b.MAT.22.3.1">Itiancavetacari inampirepee, icajemacantajeivetacari ishaninca, iro cantaincha, te impocajeiteji.</s>
     </seg>
     <seg type="verse" id="b.MAT.22.4">
      <s id="b.MAT.22.4.1">Itiancavetaja aisati, icantiri: "Pincamanteri yora nocajemacantaqueri: 'Vetsicayetaca maaroni.</s>
      <s id="b.MAT.22.4.2">Yoayetaqueri vaca aisati vacajaniqui.</s>
      <s id="b.MAT.22.4.3">Caate piveshireimenteari itomi aatsineri ijina'".</s>
     </seg>
     <seg type="verse" id="b.MAT.22.5">
      <s id="b.MAT.22.5.1">Iro cantaincha te inquemisantavaqueriji, irointi ijajeitanaque jaocarica.</s>
      <s id="b.MAT.22.5.2">Ijati aparo iroanequi, irio pashini ijati iomparita.</s>
     </seg>
     <seg type="verse" id="b.MAT.22.6">
      <s id="b.MAT.22.6.1">Irio pashinipee yaajeitavaqueri itiancane, shepi; yoashinoncaavaqueri, impoiji yoajeitavaqueri, shemi.</s>
     </seg>
     <seg type="verse" id="b.MAT.22.7">
      <s id="b.MAT.22.7.1">Ari iquisanaca yora pincatsari.</s>
      <s id="b.MAT.22.7.2">Itiancaqueri soraro, yoapaaqueri yora oaqueriri itiancane aisati itaitaqueri ivancopee.</s>
     </seg>
     <seg type="verse" id="b.MAT.22.8">
      <s id="b.MAT.22.8.1">Impoiji icantiri itsipapee inampirepee: "Vetsicayetaca maaroni, iro cantaincha te incameetsateji yora nocajemacantajeivetacari".</s>
     </seg>
     <seg type="verse" id="b.MAT.22.9">
      <s id="b.MAT.22.9.1">Pijajeite meeca anta nampitsiqui, pincantajeiteri maaroni pineajeitaqueri: "Caate avinti avincatsaritequi, piveshireimenteari itomi aatsineri ijina".</s>
     </seg>
     <seg type="verse" id="b.MAT.22.10">
      <s id="b.MAT.22.10.1">Ari ijajeitanaque, yapatojeitaqueri maaroni ineajeitaqueri: cameetsayetatsiri, caari cameetsayetatsi, maaroni.</s>
      <s id="b.MAT.22.10.2">Ijaajeitapaacaro pancotsi.</s>
     </seg>
     <seg type="verse" id="b.MAT.22.11">
      <s id="b.MAT.22.11.1">Ari ijataque yora pincatsari ivetsajeitavacari pocajeitaintsiri.</s>
      <s id="b.MAT.22.11.2">Ineaqueri aparoni shirampari caari quitsaatacha cameetsa.</s>
     </seg>
     <seg type="verse" id="b.MAT.22.12">
      <s id="b.MAT.22.12.1">Icantiri: "Noshaninca, nopajeivetaquempi quitsaarentsi cameetsari pinquitsaatimentearimeri notomi.</s>
      <s id="b.MAT.22.12.2">¿Paita caari piquitsaatantaro?"</s>
      <s id="b.MAT.22.12.3">Te iranqueji.</s>
     </seg>
     <seg type="verse" id="b.MAT.22.13">
      <s id="b.MAT.22.13.1">Ari icantiri inampire: "Poisoteri iracoqui aisati iitiqui.</s>
      <s id="b.MAT.22.13.2">Pojoqueri anta otsitenitaquenta, anta itiminta iraajeitachari aisati cavintsaajeitachari".</s>
     </seg>
     <seg type="verse" id="b.MAT.22.14">
      <s id="b.MAT.22.14.1">Pineaquero: icajemacantavetacari oshequi, iro cantaincha te irishequiteji yora icoyeasanotaqueri.</s>
     </seg>
     <seg type="verse" id="b.MAT.22.15">
      <s id="b.MAT.22.15.1">Impoiji ijajeitanaque variseopee, yoametavacaajeitaca: --¿Jaoca ancanteriri Jesoshi ancomitacanteariri?</s>
      <s id="b.MAT.22.15.2">Ariorica incomitaquea, irosati anquisacantanteariri.</s>
     </seg>
     <seg type="verse" id="b.MAT.22.16">
      <s id="b.MAT.22.16.1">Impoiji itiancajeitaqueri iroamerepee, itsipajeitacari oijatiriri Eroreshi.</s>
      <s id="b.MAT.22.16.2">Isampijeitapaaqueri Jesoshi: --Oametanari, niojeiti queario poametantaque.</s>
      <s id="b.MAT.22.16.3">Cameetsa poametantiro irineane Tasorentsi, te pintsaroacayeariji itsipapee atiri, aisati te pimpincatsateriji.</s>
     </seg>
     <seg type="verse" id="b.MAT.22.17">
      <s id="b.MAT.22.17.1">Meeca pincamantena paitarica piquenqueshiretiri: ¿ocameetsatimpa amperi Sesari airequite?</s>
      <s id="b.MAT.22.17.2">¿Tericampa oncameetsateji?</s>
     </seg>
     <seg type="verse" id="b.MAT.22.18">
      <s id="b.MAT.22.18.1">Iro cantaincha iotaque Jesoshi icoajeivetaca iramatavijeiterime.</s>
      <s id="b.MAT.22.18.2">Isampitiri: --¿Paita picoantacari pamatavitena?</s>
      <s id="b.MAT.22.18.3">Te pincameetsateji.</s>
     </seg>
     <seg type="verse" id="b.MAT.22.19">
      <s id="b.MAT.22.19.1">Pinijayenari quirequi pipapinitiriri oromasati.</s>
      <s id="b.MAT.22.19.2">Ari yamaqueneri apamentaquiro, ipajiyeetiri tenario.</s>
     </seg>
     <seg type="verse" id="b.MAT.22.20">
      <s id="b.MAT.22.20.1">Ari isampitiri: --¿Janicampa ashitarori ishiacantaro oca?</s>
      <s id="b.MAT.22.20.2">¿Jaoca opajitari ivajiro oca sanquenataincharica?</s>
     </seg>
     <seg type="verse" id="b.MAT.22.21">
      <s id="b.MAT.22.21.1">Yacanaqueri: --Tempa Sesari.</s>
      <s id="b.MAT.22.21.2">Ari icantiri: --Panteneri Sesari icoacaimpiri, aisati panteneri Tasorentsi icoacaimpiri iriori.</s>
     </seg>
     <seg type="verse" id="b.MAT.22.22">
      <s id="b.MAT.22.22.1">Iquemajeitavaqueri, irosati yoajeitantanacari cavaco.</s>
      <s id="b.MAT.22.22.2">Ari ijajeitanaji.</s>
     </seg>
     <seg type="verse" id="b.MAT.22.23">
      <s id="b.MAT.22.23.1">Impoiji yora saroseopee ipocashitaqueri Jesoshi, ijitashijeitaca iriori eiro atinaajeitajatsi, eiro ajajeititsi inquitequi.</s>
      <s id="b.MAT.22.23.2">Ari isampitapaaqueri:</s>
     </seg>
     <seg type="verse" id="b.MAT.22.24">
      <s id="b.MAT.22.24.1">--Oametanari, icantini peerani Moishishi: "Ontimerica shirampari ijina, iro cantaincha te intimacayeroji itomipee.</s>
      <s id="b.MAT.22.24.2">Impoiji incamaquerica, ocameetsati iraajero irirentini ijinani, intimacayero otomi, iro cantaincha irishiacanteri itomini irirentini".</s>
     </seg>
     <seg type="verse" id="b.MAT.22.25">
      <s id="b.MAT.22.25.1">Ari itimi shirampari aisati irirenti, icarajeiti 6.</s>
      <s id="b.MAT.22.25.2">Yaavetajaro ijina, iro cantaincha te intimacayeroji itomi.</s>
      <s id="b.MAT.22.25.3">Impoiji icamaque iriori, torein.</s>
      <s id="b.MAT.22.25.4">Yaavetajaro aisati irirentini, te intimacayeroji aisati, impoiji icamaque.</s>
     </seg>
     <seg type="verse" id="b.MAT.22.26">
      <s id="b.MAT.22.26.1">Aisati iquempejeitaca irirentipee, maaroni aajeivetajarori: te intimacayeroji itomipee.</s>
     </seg>
     <seg type="verse" id="b.MAT.22.27">
      <s id="b.MAT.22.27.1">Impoiji ocamaque iroori tsinane, torein.</s>
     </seg>
     <seg type="verse" id="b.MAT.22.28">
      <s id="b.MAT.22.28.1">Ariorica intinaajeitanaje, ¿janicampa aajeroneri?</s>
      <s id="b.MAT.22.28.2">Pamene, ijinantajeiveitaroni maaroni.</s>
     </seg>
     <seg type="verse" id="b.MAT.22.29">
      <s id="b.MAT.22.29.1">Ari yacanaqueri: --Oshequi picomijeitacaro.</s>
      <s id="b.MAT.22.29.2">Te piojeiteroji Sanquenarentsi, aisati te pioteji itasorentsitasanoti Tasorentsi.</s>
     </seg>
     <seg type="verse" id="b.MAT.22.30">
      <s id="b.MAT.22.30.1">Ariorica antinaajeitanaje, tecatsi aajantsineri.</s>
      <s id="b.MAT.22.30.2">Maaroni tinaajantsineri inquempejeitajeari inampirepee Tasorentsi: eiro yaajeitapaajitsi ijina.</s>
     </seg>
     <seg type="verse" id="b.MAT.22.31">
      <s id="b.MAT.22.31.1">Intinaajeitanaje maaroni camajeitatsiri, tempa pineanatiro icantimpiri Tasorentsi:</s>
     </seg>
     <seg type="verse" id="b.MAT.22.32">
      <s id="b.MAT.22.32.1">"Narotaque Tasorentsi: ipincatsataquena Avarama, ipincatsataquena Isaca, ipincatsataquena Jacovo".</s>
      <s id="b.MAT.22.32.2">Te incanteji: "Ipincatsaveitanani", pineaquero, aneatsi meeca inajeiti: irootaque ipincatsajeitantacariri.</s>
      <s id="b.MAT.22.32.3">Aisati, aneatsi inajeiti, irootaque ipincatsariventantariri iriori Tasorentsi.</s>
     </seg>
     <seg type="verse" id="b.MAT.22.33">
      <s id="b.MAT.22.33.1">Noquemajeitantacarori oca, noajeitanaqueri cavaco, nocantajeiti: --Tempa cameetsa yoametanti Jesoshi.</s>
     </seg>
     <seg type="verse" id="b.MAT.22.34">
      <s id="b.MAT.22.34.1">Iquemajeitaque variseopee cameetsa yacanaqueri Jesoshi saroseopee, irootaque itsaroacantajeitanacariri iriori irineanatajeri aisati.</s>
      <s id="b.MAT.22.34.2">Ari ipocashitaqueri iriori variseopee Jesoshi.</s>
     </seg>
     <seg type="verse" id="b.MAT.22.35">
      <s id="b.MAT.22.35.1">Icoajeivetaca incomitacayearime.</s>
      <s id="b.MAT.22.35.2">Icarajeitiri aparoni oametantirori Sanquenarentsi, isampitiri:</s>
     </seg>
     <seg type="verse" id="b.MAT.22.36">
      <s id="b.MAT.22.36.1">--Oametanari, ainiro oshequi oamejeitaquee Sanquenarentsi: ¿paita cameetsatasanotatsiri anquemisantajeiteri?</s>
     </seg>
     <seg type="verse" id="b.MAT.22.37">
      <s id="b.MAT.22.37.1">Yacanaqueri: --Iro cameetsatasanotatsiri oca: "Pinintasanoteri catsini Tasorentsi, yora Avincatsarite: pinquearioventero pinintasanoteri, pincantaitatiyempani".</s>
     </seg>
     <seg type="verse" id="b.MAT.22.38">
      <s id="b.MAT.22.38.1">Irootaque anaacotantatsiri isanquenajeitiri.</s>
     </seg>
     <seg type="verse" id="b.MAT.22.39">
      <s id="b.MAT.22.39.1">Otimi otsipa, quempetarori: "Oquempeta picavintsaaja avisati, pincavintsaajeiteri pishanincapee".</s>
     </seg>
     <seg type="verse" id="b.MAT.22.40">
      <s id="b.MAT.22.40.1">Ariorica pimajeitaquero oca, ari pimoncarajeitaquero maaroni isanquenatiniri Moishishi, aisati maaroni isanquenatiniri yora quenquetsatacantatsiniri.</s>
     </seg>
     <seg type="verse" id="b.MAT.22.41">
      <s id="b.MAT.22.41.1">Ari Jesoshi isampijeitiri yora variseopee apatotimentajeitariri: --¿Paita piquenqueshiretacotiriri Quirishito?</s>
      <s id="b.MAT.22.41.2">¿Janica irishanincateari?</s>
     </seg>
     <seg type="verse" id="b.MAT.22.42">
      <s id="b.MAT.22.42.1">Yacajeitanaqueri: --Irishanincateari Iravirini.</s>
     </seg>
     <seg type="verse" id="b.MAT.22.43">
      <s id="b.MAT.22.43.1">Icantiri: --Peerani osanquenatacaaqueri Ishire Tasorentsi Iravirini, icantantariri Quirishito: "Novincatsarite".</s>
      <s id="b.MAT.22.43.2">Tempa piotiro isanquenare: "Yora Tasorentsi icantiri Novincatsarite: 'Pisavique, notiomi, nacosanoriqui, pincaratena ampincatsariventante.</s>
      <s id="b.MAT.22.43.3">Aitaque pisavique irosati nontsoncajeitanteariri maaroni quisajeitaquempiri'".</s>
      <s id="b.MAT.22.43.4">¿Paita icantantariri Iravirini: "Novincatsarite"?</s>
     </seg>
     <seg type="verse" id="b.MAT.22.45">
      <s id="b.MAT.22.45.1">Iriorica Quirishito ivincatsarite Iravirini, ¿paita picantantariri irio ishanincani?</s>
      <s id="b.MAT.22.45.2">Tempa amejeita apincatsajeitiri jivajeiteeri itimi.</s>
     </seg>
     <seg type="verse" id="b.MAT.22.46">
      <s id="b.MAT.22.46.1">Tecatsi incantajeitea irancanaqueri.</s>
      <s id="b.MAT.22.46.2">Aisati itsaroacaajeitacari itsipapee irisampiterime iriori.</s>
     </seg>
    </div>
    <div type="chapter" id="b.MAT.23">
     <seg type="verse" id="b.MAT.23.1">
      <s id="b.MAT.23.1.1">Impoiji icantajeitaqueri Jesoshi apatotimentajeitariri, aisati icantaquena narori, aisati icantajeitaqueri iriori itsipapee iroamere:</s>
     </seg>
     <seg type="verse" id="b.MAT.23.2">
      <s id="b.MAT.23.2.1">--Yora oametantirori Sanquenarentsi aisati yora variseopee ijitashijeivetaca iquempetacari Moishishi: oshequi iperanatashijeitaquempi.</s>
     </seg>
     <seg type="verse" id="b.MAT.23.3">
      <s id="b.MAT.23.3.1">Ocameetsaveta pantayetero paitapeerica icantayetimpiri, iro cantaincha eiro pantirotsi yantashiyetari iriori.</s>
      <s id="b.MAT.23.3.2">Icantajeivetimpi: "Cameetsa pintime", iro cantaincha te intimeji iriori cameetsa.</s>
      <s id="b.MAT.23.3.3">Te irimateroji iriori icantajeivetimpiri.</s>
     </seg>
     <seg type="verse" id="b.MAT.23.4">
      <s id="b.MAT.23.4.1">Oshequi opomerentsitimojeitaquempi pantajeitaquero icantajeitaquempiri, iro cantaincha te impomerentsiventearoji iriori.</s>
     </seg>
     <seg type="verse" id="b.MAT.23.5">
      <s id="b.MAT.23.5.1">Yantashiyetaro paitapeerica pineanteariri, pineacameetsatanteariri.</s>
      <s id="b.MAT.23.5.2">Imavacotacaro irineane Tasorentsi iracoqui aisati yamatseetacotacaro ivancainaqui; antearo oni, pincantajeitanteariri: "Pineaqueri, quemisantincari ini".</s>
      <s id="b.MAT.23.5.3">Aisati oshequi yoanencashitacaro iitsaare ocaratapai.</s>
     </seg>
     <seg type="verse" id="b.MAT.23.6">
      <s id="b.MAT.23.6.1">Ariorica yoajeita, icoasanotaque intsipatapiniteari pincatsatatsiri.</s>
      <s id="b.MAT.23.6.2">Aisati anta yapatojeitanta icoasanotaque savicamentotsi cameetsari.</s>
     </seg>
     <seg type="verse" id="b.MAT.23.7">
      <s id="b.MAT.23.7.1">Icoaque cameetsa pivetsajeiteari anta nampitsiqui, icoaque pincantajeiteri: "Oametanari".</s>
     </seg>
     <seg type="verse" id="b.MAT.23.8">
      <s id="b.MAT.23.8.1">Iro cantaincha avinti, eiro piquempetaritsi: eiro picoitsi incanteetempi: "Oametanari".</s>
      <s id="b.MAT.23.8.2">Iriotaque Tasorentsi oamejeitimpiri; avirojei, pimoncaratavacaajeitaca.</s>
     </seg>
     <seg type="verse" id="b.MAT.23.9">
      <s id="b.MAT.23.9.1">Aca quipatsiqui eiro picantashitaritsi itsipapee: "Apa".</s>
      <s id="b.MAT.23.9.2">Itimi Piri apaniro anta inquitequi.</s>
     </seg>
     <seg type="verse" id="b.MAT.23.10">
      <s id="b.MAT.23.10.1">Aisati eiro pishinetiritsi incanteetempi: "Novincatsarite".</s>
      <s id="b.MAT.23.10.2">Itimi pivincatsarite apaniro, yora Quirishito.</s>
     </seg>
     <seg type="verse" id="b.MAT.23.11">
      <s id="b.MAT.23.11.1">Pincoaquerica pimpincatsaritanaque, pijivate pintacojeiteari itsipapee.</s>
     </seg>
     <seg type="verse" id="b.MAT.23.12">
      <s id="b.MAT.23.12.1">Ariorica pincantajeiteri: "Nompincatsariventempi", ari pishemetaque catsini, iro cantaincha iroashinoncayempi Tasorentsi.</s>
      <s id="b.MAT.23.12.2">Impeajeri pincatsaritajantsine maaroni caari shemejeitatsi.</s>
     </seg>
     <seg type="verse" id="b.MAT.23.13">
      <s id="b.MAT.23.13.1">Icantiri Jesoshi yora oametantirori Sanquenarentsi aisati variseopee: --Oshequi pamatavitantajeiti, coajica irootaque oshequi pashinoncaajeitanteari.</s>
      <s id="b.MAT.23.13.2">Eiro pijatitsi anta ipincatsaritinta Tasorentsi, aisati te pincoacayeriji itsipapee irijate iriori.</s>
     </seg>
     <seg type="verse" id="b.MAT.23.14">
      <s id="b.MAT.23.14.1">Oshequi pamatavitantajeiti, coajica irootaque oshequi pashinoncaajeitanteari.</s>
      <s id="b.MAT.23.14.2">Picoshitaquero camajimentaaro ovanco; pishiacantavetaca piquenquetsatacairi Tasorentsi, pisamaninirotashitacaro, vero, vero, vero.</s>
      <s id="b.MAT.23.14.3">Aitaque iroasanquetasanojeitempi Tasorentsi.</s>
     </seg>
     <seg type="verse" id="b.MAT.23.15">
      <s id="b.MAT.23.15.1">Oshequi pamatavitantajeiti, coajica irootaque oshequi pashinoncaajeitanteari.</s>
      <s id="b.MAT.23.15.2">Oshequi pipomerentsiventacaacari itsipa atiri pipeantacariri jorio.</s>
      <s id="b.MAT.23.15.3">Impoiji poametiri yamatavitanti, inquempetantempiri irijatanteari Sharincaveniqui.</s>
     </seg>
     <seg type="verse" id="b.MAT.23.16">
      <s id="b.MAT.23.16.1">Oshequi pamatavitanti: piquempetacari caari amenatsi yora acatsatiriri iyamarajaquiririnte.</s>
      <s id="b.MAT.23.16.2">Pashinoncaajeitanaquea.</s>
      <s id="b.MAT.23.16.3">Picantashinirota: "Ariorica ancante: 'Tempa otimi ivanco Tasorentsi, piotanteari eiro namatavitimpitsi', ari ocameetsati amatavitante.</s>
      <s id="b.MAT.23.16.4">Iro cantaincha ariorica ancante: 'Tempa otimi oro anta ivancoqui Tasorentsi, piotanteari eiro namatavitimpitsi', ari eiro amatavitanti".</s>
     </seg>
     <seg type="verse" id="b.MAT.23.17">
      <s id="b.MAT.23.17.1">¿Paitasa picantantari?</s>
      <s id="b.MAT.23.17.2">Te pionirojeiteji catsini.</s>
      <s id="b.MAT.23.17.3">Oshequi pineaveetashita.</s>
      <s id="b.MAT.23.17.4">¿Paita cameetsatasanotatsiri?</s>
      <s id="b.MAT.23.17.5">¿Irompa oro cameetsatasanotatsiri?</s>
      <s id="b.MAT.23.17.6">¿Irompa ivanco Tasorentsi cameetsatasanotatsiri?</s>
      <s id="b.MAT.23.17.7">Tempa irootaque ocameetsatantari oro otimi ivancoqui Tasorentsi.</s>
     </seg>
     <seg type="verse" id="b.MAT.23.18">
      <s id="b.MAT.23.18.1">Aisati picantashinirojeita: "Ariorica ancante: 'Tempa otimi atantanariri Tasorentsi avira, piotanteari eiro namatavitimpitsi', ari ocameetsati amatavitante.</s>
      <s id="b.MAT.23.18.2">Iro cantaincha ariorica ancante: 'Tempa itimi avira avaqueneri Tasorentsi, antaaqueneri, piotanteari eiro namatavitimpitsi', ari eiro amatavitantitsi catsini".</s>
     </seg>
     <seg type="verse" id="b.MAT.23.19">
      <s id="b.MAT.23.19.1">¿Paitasa picantantari?</s>
      <s id="b.MAT.23.19.2">Te pionirojeiteji catsini.</s>
      <s id="b.MAT.23.19.3">¿Paita cameetsatasanotatsiri?</s>
      <s id="b.MAT.23.19.4">¿Iriompa pivira?</s>
      <s id="b.MAT.23.19.5">¿Irompa pitaantanariri Tasorentsi pivira?</s>
      <s id="b.MAT.23.19.6">Tempa irootaque icameetsatantari pivira pitaaqueneri Tasorentsi.</s>
     </seg>
     <seg type="verse" id="b.MAT.23.20">
      <s id="b.MAT.23.20.1">Pamene, oshequi picanti: "Tempa otimi ataantanariri Tasorentsi", "Tempa otimi ivanco Tasorentsi", "Tempa otimi inquite", paitapeerica.</s>
      <s id="b.MAT.23.20.2">Picantashinirotaro, impoiji pijitashiniroveta ocameetsati pamatavitanti.</s>
      <s id="b.MAT.23.20.3">¿Pijitimpa te intimeji Tasorentsi?</s>
      <s id="b.MAT.23.20.4">Noncamantempi: itsoteaquero itasorenca maaroni.</s>
      <s id="b.MAT.23.20.5">Iojeitiro pantajeitiri, iroasanquetimentempiro maaroni pamatavitanti.</s>
     </seg>
     <seg type="verse" id="b.MAT.23.23">
      <s id="b.MAT.23.23.1">Oshequi pamatavitantajeiti, coajica irootaque oshequi pashinoncaajeitanteari.</s>
      <s id="b.MAT.23.23.2">Pamene, timatsi pimayevetacari.</s>
      <s id="b.MAT.23.23.3">Ariorica paaque piirequite 10, pipaqueri Tasorentsi aparoni; ariorica paaque 10 oshi pipanquitiri, jero pipavetacari aparoni oshi.</s>
      <s id="b.MAT.23.23.4">Iro cantaincha te pinquenqueshireteroji icoacaasanovetaquempiri Tasorentsi: icoaveta pintimeme cameetsa, icoaveta pincavintsayerime pishaninca, icoaveta pinquemisanterime.</s>
      <s id="b.MAT.23.23.5">Oncameetsateme pimajeiterome maaroni ocapee, impoiji ariorica paaque paitapeerica oncarate 10, aparoni pimpaqueri Tasorentsi.</s>
      <s id="b.MAT.23.23.6">Yovaajiniri, icantajiri aisati:</s>
     </seg>
     <seg type="verse" id="b.MAT.23.24">
      <s id="b.MAT.23.24.1">--Te pioteji catsini, iro cantaincha picoajeiveta poamejeiterime itsipapee.</s>
      <s id="b.MAT.23.24.2">Oshequi piquearioventavetacaro pipomerentsiventasanovetacaro caari icoacaasanotimpi Tasorentsi; iro cantaincha te pinquenqueshiretimateroji capichaji oca icoacaasanovetimpiri.</s>
     </seg>
     <seg type="verse" id="b.MAT.23.25">
      <s id="b.MAT.23.25.1">Oshequi pamatavitantajeiti, coajica irootaque oshequi pashinoncaajeitanteari.</s>
      <s id="b.MAT.23.25.2">Piquivasanovetaro piramento otapiiqui, iro cantaincha te pinquiveroji osantequi: oshequi oshititaque.</s>
      <s id="b.MAT.23.25.3">Aisati piquempejeita avirori, poameetsantashita ineacameetsajeitantimpiri ashanincapee, iro cantaincha pishirequi te pincameetsateji catsini: oshequi picoshitapiniti aisati oshequi pinevetaro vaararontsi.</s>
     </seg>
     <seg type="verse" id="b.MAT.23.26">
      <s id="b.MAT.23.26.1">Te piojeiteji catsini.</s>
      <s id="b.MAT.23.26.2">Pijivate pinquivasanotero osantequi, impoiji eiro oquipatsitajitsi aisati otapiiqui.</s>
      <s id="b.MAT.23.26.3">Arioricame pincameetsashiretaqueme, irineacameetsajeitempime ashanincapee.</s>
     </seg>
     <seg type="verse" id="b.MAT.23.27">
      <s id="b.MAT.23.27.1">Oshequi pamatavitantajeiti, coajica irootaque oshequi pashinoncaajeitanteari.</s>
      <s id="b.MAT.23.27.2">Piquempejeitacaro yoanteetariri camatsiri, ipotsotiro quitamarori.</s>
      <s id="b.MAT.23.27.3">Ocameetsavetaca saiteriquica, iro cantaincha tsompoina oshititaque, ojaacaro itonqui camatsiri.</s>
     </seg>
     <seg type="verse" id="b.MAT.23.28">
      <s id="b.MAT.23.28.1">Ineacameetsajeivetaro ashanincapee pantayetiri, iro cantaincha te pincameetsashireteji: oshequi pamatavitanti aisati oshequi pantapinitiro caari cameetsatatsi.</s>
     </seg>
     <seg type="verse" id="b.MAT.23.29">
      <s id="b.MAT.23.29.1">Oshequi pamatavitantajeiti, coajica irootaque oshequi pashinoncaajeitanteari.</s>
      <s id="b.MAT.23.29.2">Peerani yora pishanincapeeni yoajeitaqueri quenquetsajeitironiri irineane Tasorentsi, yora cameetsatatsiniri.</s>
      <s id="b.MAT.23.29.3">Meeca povetsicajeitiro pancotsipee pinquenqueshirejeitanteariri yora quenquetsatacantatsiniri.</s>
      <s id="b.MAT.23.29.4">Poanencayetaquero cameetsa.</s>
      <s id="b.MAT.23.29.5">Picantanirojeiti: "Nontimitaqueame nainti peerani, eiro noajeitirime, eiro noquempetarime nainti noshanincani oajeitaqueriniri".</s>
     </seg>
     <seg type="verse" id="b.MAT.23.31">
      <s id="b.MAT.23.31.1">Picanti avirori: "Noshanincajeitacari yora peeraniniri".</s>
      <s id="b.MAT.23.31.2">Queario oca picantanirojeitiri.</s>
     </seg>
     <seg type="verse" id="b.MAT.23.32">
      <s id="b.MAT.23.32.1">Aisati piquempejeitacari, avirojeitaque oayeri.</s>
      <s id="b.MAT.23.32.2">Tempa iriojeitaque intacaroniri, meeca aviro vaajeitajirori poantaji.</s>
     </seg>
     <seg type="verse" id="b.MAT.23.33">
      <s id="b.MAT.23.33.1">Piquempejeitacari maranque, te pincameetsajeiteji catsini.</s>
      <s id="b.MAT.23.33.2">¿Pijijeitimpa eiro pijajeititsi Sharincaveniqui?</s>
     </seg>
     <seg type="verse" id="b.MAT.23.34">
      <s id="b.MAT.23.34.1">Aisati icantajeitaqueri Jesoshi: --Nontianquempiri coajica itsipapee quenquetsatacoterineri Tasorentsi, iotasanotiriri, oametanteroneri irineane.</s>
      <s id="b.MAT.23.34.2">Niotaque povaaranteri, pashinipee pimpajacotaaranteri, itsipapee pimpasanataaranteri anta papatojeitanta, itsipapee aisati pinquisaaranteri jaocarica irijayetanaqueri.</s>
     </seg>
     <seg type="verse" id="b.MAT.23.35">
      <s id="b.MAT.23.35.1">Ainiro pantanejei avirori, picoacaajeitaqueri incamajeitaque maaroni cameetsatatsiri: yora Averini, maaroni.</s>
      <s id="b.MAT.23.35.2">Aisati yora Sacariashi, yora itomini Verequiashini: iquemisantacaavetacari ashanincani anta ivancoqui Tasorentsi, iro cantaincha yoajeitaqueri.</s>
      <s id="b.MAT.23.35.3">Pintimitaqueame avirori, pamijeitaquerime poajeitaquerime avirori.</s>
      <s id="b.MAT.23.35.4">Pashi poajeitiro poantajeiti.</s>
     </seg>
     <seg type="verse" id="b.MAT.23.36">
      <s id="b.MAT.23.36.1">Aitaque iroasanquetimentajeitaquempiri Tasorentsi maaroni picoacaajeitaqueri incame.</s>
     </seg>
     <seg type="verse" id="b.MAT.23.37">
      <s id="b.MAT.23.37.1">Jo, aviro jerosaresati.</s>
      <s id="b.MAT.23.37.2">Oshequi poapinitiri quenquetsatacotiriri Tasorentsi, pipichaavaqueri maaroni itiancayevetimpiri.</s>
      <s id="b.MAT.23.37.3">Oquempeta teapa osaramonquitari orijanipee, ocavintsairi, nocoaveta nonquempetearome narori, noncavintsaajeitempime.</s>
      <s id="b.MAT.23.37.4">Iro cantaincha te pincoajeiteji.</s>
     </seg>
     <seg type="verse" id="b.MAT.23.38">
      <s id="b.MAT.23.38.1">Jero ivanco Tasorentsi pineacameetsajeitaqueri: eiro nopiashitajarotsi aisati.</s>
      <s id="b.MAT.23.38.2">Aisati Apa, eiro ipocashitajirotsi iriori.</s>
     </seg>
     <seg type="verse" id="b.MAT.23.39">
      <s id="b.MAT.23.39.1">Eiro pineapinijeitajanatsi aisati.</s>
      <s id="b.MAT.23.39.2">Apanivani pineajeitavajena aisati, pincantajeite: "Icameetsataque Jesoshi, iriotaque Avincatsarite tianquiriri".</s>
     </seg>
    </div>
    <div type="chapter" id="b.MAT.24">
     <seg type="verse" id="b.MAT.24.1">
      <s id="b.MAT.24.1.1">Ari iponeaca Jesoshi ivancoqui Tasorentsi, irotajantsi irijataje.</s>
      <s id="b.MAT.24.1.2">Ari nojatashitaqueri, nocarajeitaqueri itsipapee iroamere, namenacaajeitaqueri ivanco Tasorentsi aisati otsipapee pancotsi.</s>
     </seg>
     <seg type="verse" id="b.MAT.24.2">
      <s id="b.MAT.24.2.1">Ari icantaquena: --Ari pineamempeajeivetacaro meeca oca pancotsipeeca.</s>
      <s id="b.MAT.24.2.2">Queario oca noncamantempiri: coajica intireetajero maaroni, irovarayeetajero maaroni mapipee.</s>
     </seg>
     <seg type="verse" id="b.MAT.24.3">
      <s id="b.MAT.24.3.1">Ari nojajeitanaque toncaariqui ipajiyeetiro Orivomashi.</s>
      <s id="b.MAT.24.3.2">Isavicapaaque Jesoshi, ari nojatashitaqueri, nosampijeitaqueri: --Pincamantajeitena: ¿jaoca oncarate intireetantajearori pancotsipee?</s>
      <s id="b.MAT.24.3.3">¿Paita iotacayenane jaoca oncarate pimpocantajeari?</s>
      <s id="b.MAT.24.3.4">¿Jaoca oncarate omoncaratantajeari maaroni picantaquenari?</s>
     </seg>
     <seg type="verse" id="b.MAT.24.4">
      <s id="b.MAT.24.4.1">Yacanaquena: --Queariompiya, yamataviyeetimpicari.</s>
     </seg>
     <seg type="verse" id="b.MAT.24.5">
      <s id="b.MAT.24.5.1">Intime oshequi pocatsine, cantapaatsine: "Narotaque nainti Quirishito".</s>
      <s id="b.MAT.24.5.2">Iramataviyetapeeri oshequi atiri.</s>
     </seg>
     <seg type="verse" id="b.MAT.24.6">
      <s id="b.MAT.24.6.1">Pinquemapiniteri incante: "Imanatavacaajeita atiripee anta".</s>
      <s id="b.MAT.24.6.2">Incante itsipa: "Coajica irimanatavacaajeitea anta".</s>
      <s id="b.MAT.24.6.3">Iro cantaincha eiro piquenqueshirejeitatsi.</s>
      <s id="b.MAT.24.6.4">Aitaque oncanteari irimanatavacaajeitea, iro cantaincha tequeratsita omoncarateaji maaroni nocantaquempiri.</s>
     </seg>
     <seg type="verse" id="b.MAT.24.7">
      <s id="b.MAT.24.7.1">Aitaque oncanteari yora atiri inquisajeitanaqueri itsipapee atiri; intime pashinipee quemajeiterone itashe, iro cantaincha eiro otimanajitsi iroanajeari; aisati onicapinitea quipatsi;</s>
     </seg>
     <seg type="verse" id="b.MAT.24.8">
      <s id="b.MAT.24.8.1">iro cantaincha eirotsita iquematsicaatasanotarotsi.</s>
     </seg>
     <seg type="verse" id="b.MAT.24.9">
      <s id="b.MAT.24.9.1">Pashini aisati icantaquena: --Ariorica iriojeitanaque atiri piquemisantajeitaquena, iroashinoncaapinijeitempi, iroaarantempi, inquisajeitempi maaroni atiri.</s>
     </seg>
     <seg type="verse" id="b.MAT.24.10">
      <s id="b.MAT.24.10.1">Intime oshequi jocayeteroneri iquemisanti, impoiji inquisaqueri quemisantasanotaintsiri, iraacantayeteri, paitapeerica.</s>
     </seg>
     <seg type="verse" id="b.MAT.24.11">
      <s id="b.MAT.24.11.1">Intime amatavitantatsineri, incantavetea: "Nonquemisantacayempi", iro cantaincha iramatavijeiteri maaroni quemisantavetavaquearine.</s>
     </seg>
     <seg type="verse" id="b.MAT.24.12">
      <s id="b.MAT.24.12.1">Oshequi irantajeitero atiri caari cameetsatatsi, oshequi catsini, impoiji irijocajeitajero inintavacaajeitani.</s>
     </seg>
     <seg type="verse" id="b.MAT.24.13">
      <s id="b.MAT.24.13.1">Iro cantaincha noavisacojeiteri maaroni quearioventanarori nocantaqueriri.</s>
     </seg>
     <seg type="verse" id="b.MAT.24.14">
      <s id="b.MAT.24.14.1">Pijajeitanaque maaroni quipatsiqui, pincamantajeiteri maaroni atiri nocoaque nompincatsariventajeiteri; impoijiquea omoncaratea maaroni nocantaquempiri.</s>
     </seg>
     <seg type="verse" id="b.MAT.24.15">
      <s id="b.MAT.24.15.1">Aisati icamantajeitana Jesoshi: --Peerani isanquenatini yora Iranieri, yora camantantatsiniri, icantini: "Intime coajica anta ivancoqui Tasorentsi caari cameetsatatsine, iramparajeitero maaroni".</s>
      <s id="b.MAT.24.15.2">Tempa piotiro oca noquenquetsatacotiri.</s>
      <s id="b.MAT.24.15.3">Ariorica pineaqueri yoca nocamantacotiri,</s>
     </seg>
     <seg type="verse" id="b.MAT.24.16">
      <s id="b.MAT.24.16.1">aisati pintimerica Joreaqui, pishiajeitanaque toncaariqui.</s>
     </seg>
     <seg type="verse" id="b.MAT.24.17">
      <s id="b.MAT.24.17.1">Ariorica pisavique saiteriqui, eiro pijatapanajantitsi pivancoqui paantapanajantearori pivaararo, irointi pishiasanotanaque.</s>
     </seg>
     <seg type="verse" id="b.MAT.24.18">
      <s id="b.MAT.24.18.1">Aisati pintimerica oantsiqui, eiro pipiashitapaintarotsi otsipa piitsaare.</s>
     </seg>
     <seg type="verse" id="b.MAT.24.19">
      <s id="b.MAT.24.19.1">Oshequi ashinoncaajeitanaquea tsinane tsomontetatsineri aisati antsotayerine ojananequite: eiro omatirotsi oshiasanotanaque.</s>
     </seg>
     <seg type="verse" id="b.MAT.24.20">
      <s id="b.MAT.24.20.1">Aitaque coajica pishiajeitanaque, iro cantaincha pincanteri Tasorentsi eiro pishiantatsi incaniniqui aisati quitaiteriqui pimaoreajeitantari.</s>
     </seg>
     <seg type="verse" id="b.MAT.24.21">
      <s id="b.MAT.24.21.1">Aisati icanti: --Aitaque oshequi iroashinoncaajeitempi.</s>
      <s id="b.MAT.24.21.2">Pashinoncaasanojeitanaquea, panaacojeiteri maaroni peeraniniri aisati maaroni timajantsineri coajica.</s>
     </seg>
     <seg type="verse" id="b.MAT.24.22">
      <s id="b.MAT.24.22.1">Arioricame osamanitanaqueme iroashinoncaajeitempime, pintsoncajeiteame maaroni; iro cantaincha incavintsaajeiteri Tasorentsi maaroni quemisanterineri incoyeajeiteri, irootaque eiro osamanitanta iroashinoncayeetempi.</s>
     </seg>
     <seg type="verse" id="b.MAT.24.23">
      <s id="b.MAT.24.23.1">Ariorica incanteetempi: "Pamene, jeri yoca Quirishito", eiro pishiretavacarotsi incantempiri.</s>
      <s id="b.MAT.24.23.2">Aisati, incanteetempirica: "Nijaantapaaja anta Quirishito", eiro pishiretavacarotsi.</s>
     </seg>
     <seg type="verse" id="b.MAT.24.24">
      <s id="b.MAT.24.24.1">Intime oshequi amatavitantatsineri, incante: "Naro Quirishito", irio itsipa: "Naro quenquetsatacotiriri Tasorentsi".</s>
      <s id="b.MAT.24.24.2">Oshequi intasoncantayete, iramatavijeiteri oshequi savicajeitatsineri, iro cantaincha eiro imatiritsi yora quemisantasanotatsineri.</s>
     </seg>
     <seg type="verse" id="b.MAT.24.25">
      <s id="b.MAT.24.25.1">Piquemaquena nocamantitaquempiro jaoca oncanteari coajicani.</s>
     </seg>
     <seg type="verse" id="b.MAT.24.26">
      <s id="b.MAT.24.26.1">Incantempirica: "Timatsi Quirishito anta caaraiteriqui", eiro patsipetashitatsi pijatashitena.</s>
      <s id="b.MAT.24.26.2">Ariorica incantempi: "Ainiro Quirishito anta pancotsiqui tsompoina", eiro pishiretarotsi.</s>
     </seg>
     <seg type="verse" id="b.MAT.24.27">
      <s id="b.MAT.24.27.1">Ari noponeaca narori inquitequi, natiritapaaque.</s>
      <s id="b.MAT.24.27.2">Tempa imapocapinitimpi iporequi, porec, impoiji otsoteapaintiro inquitequi: aisati nonquempetapaajea narori, ariorica nompocaje.</s>
      <s id="b.MAT.24.27.3">Nomapocajeitapaajempi, iro cantaincha pineajeitavajena, maaroni.</s>
     </seg>
     <seg type="verse" id="b.MAT.24.28">
      <s id="b.MAT.24.28.1">Jaocarica icamapinitiri camatsiri, aitaque ipocashitapinitiri tisoni.</s>
      <s id="b.MAT.24.28.2">Aisati oquempetaca, oshequi itseencanti joriopee, irootaque impocashitanteariri oshequi amatavijeiterineri.</s>
     </seg>
     <seg type="verse" id="b.MAT.24.29">
      <s id="b.MAT.24.29.1">Aisati icanti Jesoshi: --Ari oshequi ompomerentsitimojeiteri atiri, maaroni: irashinoncaajeitanaquea.</s>
      <s id="b.MAT.24.29.2">Impoiji intsipaite intsivacanaque catsirincaiteri, aisati yora cashiri; impariajeitanaque impoquiropee, irishevajeitanaquea maaroni inquitesati.</s>
     </seg>
     <seg type="verse" id="b.MAT.24.30">
      <s id="b.MAT.24.30.1">Impoiji nonconijatapaaje anta inquitequi, irosati iroashirejeitantanaqueari maaroni tseencajeitanari.</s>
      <s id="b.MAT.24.30.2">Irineajeitavaquena maaroni atiri nonquenapaaje mencoriqui: nompincatsaritasanotapaaque, noshipaquireasanotapaaque.</s>
     </seg>
     <seg type="verse" id="b.MAT.24.31">
      <s id="b.MAT.24.31.1">Nontiotapaaque iriojeitanteari maaroni nonampire impocajeitantapeempari iramajeitantapeempariri maaroni quemisantajeitanari, maaroni nocoyeajeitaqueri.</s>
      <s id="b.MAT.24.31.2">Intsoncajeitanaqueri savicajeitatsiri pashinipeequi quipatsi, maaroni.</s>
     </seg>
     <seg type="verse" id="b.MAT.24.32">
      <s id="b.MAT.24.32.1">Pashini icantajeitaquena Jesoshi: --Meeca noshiacantempiro iyera: pinquenqueshiretasanotero.</s>
      <s id="b.MAT.24.32.2">Ariorica oshiocajempequitanaje, aisati oshitanaje, ari piojeitanaque irotimatajantsi onquimojantsitaje.</s>
     </seg>
     <seg type="verse" id="b.MAT.24.33">
      <s id="b.MAT.24.33.1">Aisati oquempetaca: ariorica pineajeitavaquero oca nocantaquempiri, piojeitanaque irotajantsi nompocaje.</s>
     </seg>
     <seg type="verse" id="b.MAT.24.34">
      <s id="b.MAT.24.34.1">Eirotsitarica picamajeiti, ario pineajeitavaquero maaroni oca nocamantaquempiri.</s>
     </seg>
     <seg type="verse" id="b.MAT.24.35">
      <s id="b.MAT.24.35.1">Ompeanaquea inquite aisati quipatsi, iro cantaincha eiro opeatsi irointi noneane.</s>
      <s id="b.MAT.24.35.2">Omoncaratajea maaroni nocantaquempiri.</s>
     </seg>
     <seg type="verse" id="b.MAT.24.36">
      <s id="b.MAT.24.36.1">Pashini aisati icantajeitaquena Jesoshi: --Iro cantaincha tecatsi iotatsine jaocarica oncarate: te irioteji inampirepee Apa, aisati te nioteji narori.</s>
      <s id="b.MAT.24.36.2">Irinti Apa apaniro ioti.</s>
     </seg>
     <seg type="verse" id="b.MAT.24.37">
      <s id="b.MAT.24.37.1">Peerani itimaveitani Noeni, yoapinijeita ishaninca, ishinquitapinijeita, yaapinijeitiro ijina, maaroni.</s>
      <s id="b.MAT.24.37.2">Te inquenqueshirejeiteroji icamantavetariri: "Coraquetaque oonquea".</s>
      <s id="b.MAT.24.37.3">Impoiji itetacaro pitotsi, yashitacotanaca, tarocn.</s>
      <s id="b.MAT.24.37.4">Impoiji aisati omapocajeitaqueri atiri incani, ooncanaca, itsoncajeitanaca, itsitiajeitanaque.</s>
      <s id="b.MAT.24.37.5">Aisati inquempejeitaquea maaroni atiri, ariorica omoncaratapaaquea nompocantajeari narori: eiro iquenqueshirejeitatsi, nomapocajeitapaajeri.</s>
      <s id="b.MAT.24.37.6">Impoiji irashinoncaajeitanaquea maaroni tseencajeitatsiri.</s>
     </seg>
     <seg type="verse" id="b.MAT.24.40">
      <s id="b.MAT.24.40.1">Intimerica apite tsameetatsineri anta oantsiqui: naanajeri aparoni nontsipatanaqueari, irio itsipa eiro naanajiritsi.</s>
     </seg>
     <seg type="verse" id="b.MAT.24.41">
      <s id="b.MAT.24.41.1">Ontime apite tsinane tononqueroneri tirico: naanajero aparoni nontsipatanaquearo, iro otsipa eiro naanajirotsi.</s>
     </seg>
     <seg type="verse" id="b.MAT.24.42">
      <s id="b.MAT.24.42.1">Aisati icantana: --Paamaajeitena, pinquenqueshiretapinijeitena: te piojeiteji jaoca oncarate nompocantajeari.</s>
      <s id="b.MAT.24.42.2">Nomapocapaimpicari.</s>
     </seg>
     <seg type="verse" id="b.MAT.24.43">
      <s id="b.MAT.24.43.1">Oquempetaca yora ashitarori ivanco icoshiyeetiri: irioteme irotaintsi impoque coshiterineri, irisaaquiteme, eiro ishinetirime incoshiteri, irointi iroimpiavajerime.</s>
     </seg>
     <seg type="verse" id="b.MAT.24.44">
      <s id="b.MAT.24.44.1">Aisati narori, paamaajeitena: nomapoquimpicari.</s>
     </seg>
     <seg type="verse" id="b.MAT.24.45">
      <s id="b.MAT.24.45.1">Pinquempejeiteari nampirentsi cameetsari, yora iotasanotatsiri.</s>
      <s id="b.MAT.24.45.2">Icantiri nampitariri: "Aviro vetsicapiniteroneri iroajeiteari notomi, pimpapiniteri cameetsa".</s>
     </seg>
     <seg type="verse" id="b.MAT.24.46">
      <s id="b.MAT.24.46.1">Ariorica irineaqueri cameetsa yovetsicapinitiro yoari, ari incanteri: "Cameetsa pantayetaquero nocoacayetaquempiri.</s>
      <s id="b.MAT.24.46.2">Meeca aviro quempoyeajenarone maaroni timimojeitanari.</s>
      <s id="b.MAT.24.46.3">Cameetsa nompinatempi, nioti eiro pamatavitanatsi".</s>
      <s id="b.MAT.24.46.4">Tempa ari inquimoshiretanaque inampire.</s>
     </seg>
     <seg type="verse" id="b.MAT.24.48">
      <s id="b.MAT.24.48.1">Iro cantaincha intimerica itsipa inampire, caari quemisanterine yora nampitariri.</s>
      <s id="b.MAT.24.48.2">Incante irinti: "Meeca jataque ini nampitanari, eirotsita ipiajatsi".</s>
     </seg>
     <seg type="verse" id="b.MAT.24.49">
      <s id="b.MAT.24.49.1">Iquisaqueri itsipa nampirentsi, icapojapiniyetiri, ishinquitapinitaca.</s>
     </seg>
     <seg type="verse" id="b.MAT.24.50">
      <s id="b.MAT.24.50.1">Impoiji imapocapaajiri yora nampitariri: te iraamaajeariji.</s>
     </seg>
     <seg type="verse" id="b.MAT.24.51">
      <s id="b.MAT.24.51.1">Ari yoasanquetapaaqueri, itiancaqueri arejiqui itsipajeitantapeempariri yora amatavitantatsiri.</s>
      <s id="b.MAT.24.51.2">Ari anta yoashiretasanotanaca aisati oshequi icavintsaanaca.</s>
      <s id="b.MAT.24.51.3">Eiro piquempejeitaritsi avinti, irintiquea pinquempejeitea quemisantasanotiriri nampitariri.</s>
     </seg>
    </div>
    <div type="chapter" id="b.MAT.25">
     <seg type="verse" id="b.MAT.25.1">
      <s id="b.MAT.25.1.1">Pashini aisati icamantaquena Jesoshi: --Meeca noshiacantempiro aisati jaoca icanta Tasorentsi ipincatsariventanti.</s>
      <s id="b.MAT.25.1.2">Otimi 10 evancaro, coatsiri amenavaqueri ojimetsori impoque.</s>
      <s id="b.MAT.25.1.3">Otsitenitanaque, irosati aantayetacaro otsioro.</s>
     </seg>
     <seg type="verse" id="b.MAT.25.2">
      <s id="b.MAT.25.2.1">Ari ocarataque evancaro iotasanotaintsiri apapacoroni, aisati ocarataque caari iotatsi iroori apapacoroni.</s>
     </seg>
     <seg type="verse" id="b.MAT.25.3">
      <s id="b.MAT.25.3.1">Aavetacaro iroori otsioro, iro cantaincha te ayeji oja orivo.</s>
     </seg>
     <seg type="verse" id="b.MAT.25.4">
      <s id="b.MAT.25.4.1">Irointi ora iotatsiri, aacotanaquero oja, ontsiotantearori.</s>
     </seg>
     <seg type="verse" id="b.MAT.25.5">
      <s id="b.MAT.25.5.1">Ari osamanitanaque, tequera impoque.</s>
      <s id="b.MAT.25.5.2">Impoiji aajeitaquero ovochoquine, omaajeitanaque.</s>
     </seg>
     <seg type="verse" id="b.MAT.25.6">
      <s id="b.MAT.25.6.1">Ari nianquiite oquematii icanteetaquero: "Coraquetapaaque pijimetsori, pijate pamenajeitavaqueri".</s>
     </seg>
     <seg type="verse" id="b.MAT.25.7">
      <s id="b.MAT.25.7.1">Ari otinaajeitanaca, ovetsicajeivetaro otsioro.</s>
     </seg>
     <seg type="verse" id="b.MAT.25.8">
      <s id="b.MAT.25.8.1">Ocantavetaro caari iotatsi: "Pimpena narori oja, irotaintsi ontsivaque notsioro".</s>
     </seg>
     <seg type="verse" id="b.MAT.25.9">
      <s id="b.MAT.25.9.1">Iro cantaincha acanaquero ora quenqueshiretainchari: "Eiro nopimpirotsi, eiro onarotsi oja.</s>
      <s id="b.MAT.25.9.2">Nompempirica, tecatsi nontsiotanaqueari narori.</s>
      <s id="b.MAT.25.9.3">Pijajeite pamanantanontapaintea avirori".</s>
     </seg>
     <seg type="verse" id="b.MAT.25.10">
      <s id="b.MAT.25.10.1">Ari ojatanaque amanantavetapainta.</s>
      <s id="b.MAT.25.10.2">Jentsipaite yareetapaaca ojimetsori, iqueanaque anta yoajeitanta, icarajeitaquero ora vetsicajeitainchari, yashitacojeitanaca.</s>
     </seg>
     <seg type="verse" id="b.MAT.25.11">
      <s id="b.MAT.25.11.1">Impoiji opiavetaja caari quenqueshireacha, ocantavetapaacari: "Pashitareajenaro narori, noneapaajempi".</s>
     </seg>
     <seg type="verse" id="b.MAT.25.12">
      <s id="b.MAT.25.12.1">Iro cantaincha yacanaquero: "Te niotempiji, janicampirica.</s>
      <s id="b.MAT.25.12.2">Te noncoyeji pimpocashitena aca".</s>
     </seg>
     <seg type="verse" id="b.MAT.25.13">
      <s id="b.MAT.25.13.1">Pinquenqueshiretero oca noshiacantimpiri: paamayena, te piojeiteji jaocarica oncarate nompocantajeari.</s>
     </seg>
     <seg type="verse" id="b.MAT.25.14">
      <s id="b.MAT.25.14.1">Icantaquena aisati: --Pashini noshiacantempiro jaoca icanta Tasorentsi ipincatsariti.</s>
      <s id="b.MAT.25.14.2">Oquempetaca ijatanaque ashitaarantachari pashiniqui nampitsi.</s>
      <s id="b.MAT.25.14.3">Ijivataque icajemajeitaqueri maaroni inampirepee, icantaqueri: "Nocoaque pinquempoyeajeitenari noirequite".</s>
     </seg>
     <seg type="verse" id="b.MAT.25.15">
      <s id="b.MAT.25.15.1">Icantiri aparo: "Jeri S .200,000, pinquempoyeajenari".</s>
      <s id="b.MAT.25.15.2">Irio icantiri itsipa: "Jeri S .80,000, pinquempoyeajenari".</s>
      <s id="b.MAT.25.15.3">Irio itsipa aisati ipaqueri S .40,000 inquempoyeanteariri.</s>
      <s id="b.MAT.25.15.4">Irio anaacotantaintsiri ioti yora ipasanotaqueri oshequi.</s>
      <s id="b.MAT.25.15.5">Yora caari ipasanoti, irio caari iotasanotatsi.</s>
      <s id="b.MAT.25.15.6">Ari ipajeitaqueri, impoiji ijatanaque pashiniqui nampitsi.</s>
     </seg>
     <seg type="verse" id="b.MAT.25.16">
      <s id="b.MAT.25.16.1">Yora aasanotiriri quirequi oshequi ijatanaque iomparita.</s>
      <s id="b.MAT.25.16.2">Yoshequiasanotaqueneri iirequite ivatorote, icaratiri S .200,000 aisati.</s>
     </seg>
     <seg type="verse" id="b.MAT.25.17">
      <s id="b.MAT.25.17.1">Aisati iomparita yora airiri S .80,000.</s>
      <s id="b.MAT.25.17.2">Yoshequiaqueri aisati, yaantacari aisati itsipa S .80,000.</s>
     </seg>
     <seg type="verse" id="b.MAT.25.18">
      <s id="b.MAT.25.18.1">Iro cantaincha irinti aavetariri S .40,000, yaanajiri quirequi, itijiri omoroqui quipatsi.</s>
     </seg>
     <seg type="verse" id="b.MAT.25.19">
      <s id="b.MAT.25.19.1">Impoiji ipiaja yora ivatorote, icantapairi: "Pimpajeitena meeca noirequite".</s>
     </seg>
     <seg type="verse" id="b.MAT.25.20">
      <s id="b.MAT.25.20.1">Ari ipocaque yora aaqueriri S .200,000, yamaqueri aisati itsipapee S .200,000.</s>
      <s id="b.MAT.25.20.2">Icantiri: "Jeri quirequi pipaquenari.</s>
      <s id="b.MAT.25.20.3">Oshequi niomparitaca, noshequiasanotaqueri.</s>
      <s id="b.MAT.25.20.4">Jeri itsipa quirequi, icarati aisati S .200,000".</s>
     </seg>
     <seg type="verse" id="b.MAT.25.21">
      <s id="b.MAT.25.21.1">Ari icantiri ivatorote: "Cameetsataque, pimatasanotaquero nocoacaaquempiri.</s>
      <s id="b.MAT.25.21.2">Chapinqui piquempoyeajanari capichaji, nocoaque meeca pinquempoyeajenari oshequi aisati.</s>
      <s id="b.MAT.25.21.3">Nocoaque oshequi noveshireacayempi".</s>
     </seg>
     <seg type="verse" id="b.MAT.25.22">
      <s id="b.MAT.25.22.1">Impoiji ipocapaaque yora airiri S .80,000.</s>
      <s id="b.MAT.25.22.2">Icantiri ivatorote: "Jerica quirequi pipaquenari.</s>
      <s id="b.MAT.25.22.3">Oshequi niomparitaca, noshequiasanotaqueri.</s>
      <s id="b.MAT.25.22.4">Jeri itsipa quirequi, icarati aisati S .80,000".</s>
     </seg>
     <seg type="verse" id="b.MAT.25.23">
      <s id="b.MAT.25.23.1">Icantiri ivatorote: "Cameetsataque, pimataquenaro nocoacaaquempiri.</s>
      <s id="b.MAT.25.23.2">Chapinqui piquempoyeajanari capichaji, nocoaque meeca pinquempoyeajenari aisati oshequi.</s>
      <s id="b.MAT.25.23.3">Oshequi noveshireacayempi".</s>
     </seg>
     <seg type="verse" id="b.MAT.25.24">
      <s id="b.MAT.25.24.1">Impoitapaaque yora aavetariri S .40,000, icantapaaqueri: "Niotaquempi avirori, te pincavintsante, oshequi notsaroacaimpi.</s>
      <s id="b.MAT.25.24.2">Nojiti ariorica noshequiaquerime piirequite, ari paapitsatenarime maaroni, irootaque caari niomparitanta.</s>
      <s id="b.MAT.25.24.3">Notijaqueri piirequite, maaroni.</s>
      <s id="b.MAT.25.24.4">Jerica, noipiajimpiri".</s>
     </seg>
     <seg type="verse" id="b.MAT.25.26">
      <s id="b.MAT.25.26.1">Yacanaqueri: "Te pincameetsateji, oshequi piperataca.</s>
      <s id="b.MAT.25.26.2">Piovetaca nocoavetaca narori irishequianaqueme noirequite.</s>
     </seg>
     <seg type="verse" id="b.MAT.25.27">
      <s id="b.MAT.25.27.1">¿Paita caari pipantari yora itsipa quempoyeapinitiriri quirequi?</s>
      <s id="b.MAT.25.27.2">Pimpajerime iriori, impinataquename, naantajeameri aisati.</s>
      <s id="b.MAT.25.27.3">Aisati iroimpiajenarime maaroni nashisanori".</s>
     </seg>
     <seg type="verse" id="b.MAT.25.28">
      <s id="b.MAT.25.28.1">Ari icantiri itsipa inampire: "Paapitsatajeri noirequite, pimpajeri yora ashitasanotariri meeca S .400,000.</s>
     </seg>
     <seg type="verse" id="b.MAT.25.29">
      <s id="b.MAT.25.29.1">Nompasanoteri yora ashitaarantachari.</s>
      <s id="b.MAT.25.29.2">Irintiquea yora caari ashitaarantacha, naapitsatajeri ora capichaji timimovetariri.</s>
     </seg>
     <seg type="verse" id="b.MAT.25.30">
      <s id="b.MAT.25.30.1">Meeca paanajeri yoca anta otsiteniitetinta: te incameetsateji.</s>
      <s id="b.MAT.25.30.2">Nocoaque incarajeiteri maaroni yora oashirejeitachari aisati ashinoncaajeitachari".</s>
     </seg>
     <seg type="verse" id="b.MAT.25.31">
      <s id="b.MAT.25.31.1">Impoiji icantajeitana Jesoshi: --Noponeaca narori inquitequi, natiritapaaque.</s>
      <s id="b.MAT.25.31.2">Coajica nojatanaje, impoiji nompiaje aisati; oshequi nompincatsaritapaaque, noncarajeitapaaqueri oshequi nonampirepee.</s>
      <s id="b.MAT.25.31.3">Nompincatsaritasanotapaaque, impincatsatasanojeitavaquena maaroni savicajeitatsiri.</s>
     </seg>
     <seg type="verse" id="b.MAT.25.32">
      <s id="b.MAT.25.32.1">Nampatojeiteri maaroni atiri, jaocarica isavicajeitiri.</s>
      <s id="b.MAT.25.32.2">Nonquempeteari yora ashitariri ivira inashitacaari: irovishate aisati yora iyavarate; aisati narori nonashitacayeari quemisantajeitanari aisati tseencajeitanari.</s>
     </seg>
     <seg type="verse" id="b.MAT.25.33">
      <s id="b.MAT.25.33.1">Noncantajeiteri maaroni quemisantajeitanari: "Pimpocajeite aca nacosanoriquica".</s>
      <s id="b.MAT.25.33.2">Irinti tseencajeitanari noncantajeiteri: "Pimpocajeite avirori aca nampatequica".</s>
     </seg>
     <seg type="verse" id="b.MAT.25.34">
      <s id="b.MAT.25.34.1">Impoiji noncamantajeiteri savicajeitatsiri nacosanoriqui: "Caatanaque, maaroni, oshequi iriveshireacaajeitempi Apa maaroni.</s>
      <s id="b.MAT.25.34.2">Peerani, catsini yovetsicajeitaquempiro pisavicajeitanteari anta inampiqui.</s>
      <s id="b.MAT.25.34.3">Meeca pijajeite pincarajeiteri.</s>
      <s id="b.MAT.25.34.4">Cameetsa impincatsariventajeitempi.</s>
     </seg>
     <seg type="verse" id="b.MAT.25.35">
      <s id="b.MAT.25.35.1">Aavetaquenani notashe, pipajeitaquenaro noari.</s>
      <s id="b.MAT.25.35.2">Aavetaquenani nomire, pipajeitaquenaro niraqueri.</s>
      <s id="b.MAT.25.35.3">Te piojeivetenaji, iro cantaincha pineshinoncajeitaquena anta pivancopeequi.</s>
     </seg>
     <seg type="verse" id="b.MAT.25.36">
      <s id="b.MAT.25.36.1">Te ontimaveiteani noitsaare, ari pipajeitaquenaro.</s>
      <s id="b.MAT.25.36.2">Nojoquiiveitani, ari pijatashijeitana pineajeitana.</s>
      <s id="b.MAT.25.36.3">Yoiminqueetaquenani caravosoqui, ari pijatashijeitana, picavintsaajeitaquena".</s>
     </seg>
     <seg type="verse" id="b.MAT.25.37">
      <s id="b.MAT.25.37.1">Impoiji incantajeitena yora cameetsajeitatsiri: "¿Arimpa novincatsarite?</s>
      <s id="b.MAT.25.37.2">¿Jaocampa ocaratiri aantavetaquempiri pitashe nopantaquempiri poari?</s>
      <s id="b.MAT.25.37.3">Te nonquenqueshiretajeroji.</s>
      <s id="b.MAT.25.37.4">¿Jaocampa ocaratiri aantavetaquempiri pimire nopantaquempiri piraqueri?</s>
     </seg>
     <seg type="verse" id="b.MAT.25.38">
      <s id="b.MAT.25.38.1">¿Jaocampa ocaratiri noneshinoncatantaquempiri novancoqui?</s>
      <s id="b.MAT.25.38.2">¿Jaocampa ocaratiri nopantaquempirori piitsaare?</s>
     </seg>
     <seg type="verse" id="b.MAT.25.39">
      <s id="b.MAT.25.39.1">¿Jaocampa ocaratiri nojatashitantimpiri noquivantantimpiri?"</s>
     </seg>
     <seg type="verse" id="b.MAT.25.40">
      <s id="b.MAT.25.40.1">Ari nancanaqueri: "Queario oca noncamantempiri: ariorica picavintsaaqueri aparoni quemisantanari picavintsaaquena narori".</s>
     </seg>
     <seg type="verse" id="b.MAT.25.41">
      <s id="b.MAT.25.41.1">Impoiji noncanteri yora catiajeitainchari nampatequi: "Tsamempi pijajeitanaque anta Sharincaveniqui, pinquematsicajeitearo anta paamariqui yovetsicaqueri Tasorentsi peerani.</s>
      <s id="b.MAT.25.41.2">Yovetsiquiniri camaari aisati maaroni oijajeitiriri.</s>
      <s id="b.MAT.25.41.3">Meeca pincarajeiteri anta, oshequi pashinoncayea.</s>
     </seg>
     <seg type="verse" id="b.MAT.25.42">
      <s id="b.MAT.25.42.1">Peerani aaquena notashe, iro cantaincha te pimpenaji noyeari.</s>
      <s id="b.MAT.25.42.2">Aaquena nomire, iro cantaincha te pimpenaji nireri.</s>
     </seg>
     <seg type="verse" id="b.MAT.25.43">
      <s id="b.MAT.25.43.1">Nojatashivetimpi noneempime, iro cantaincha te pineshinoncatavaquenaji, te poisavicavaquenaji pivancoqui.</s>
      <s id="b.MAT.25.43.2">Te nonquitsaaveiteani, iro cantaincha te pimpenaji noitsaare.</s>
      <s id="b.MAT.25.43.3">Nojoquiitacani aisati yoiminqueetaquena caravosoqui, iro cantaincha te pijatashitenaji pineena".</s>
     </seg>
     <seg type="verse" id="b.MAT.25.44">
      <s id="b.MAT.25.44.1">Impoiji irancajeitena: "Novincatsarite, ¿jaocampa ocaratiri noneantavetaquempiri pashinoncaaca, iro cantaincha te noncavintsayempiji?"</s>
     </seg>
     <seg type="verse" id="b.MAT.25.45">
      <s id="b.MAT.25.45.1">Ari noncanteri: "Queario oca noncamantempiri: te pincavintsaajeiteriji yora quemisantajeitanari, irootaque caari picavintsantana narori".</s>
     </seg>
     <seg type="verse" id="b.MAT.25.46">
      <s id="b.MAT.25.46.1">Ari iroashinoncaajeiteri Tasorentsi anta Sharincaveniqui, incantaitatiyempani.</s>
      <s id="b.MAT.25.46.2">Irinti cameetsajeitatsiri irisavicajeitaje inquitequi, incantaitatiyempani.</s>
     </seg>
    </div>
    <div type="chapter" id="b.MAT.26">
     <seg type="verse" id="b.MAT.26.1">
      <s id="b.MAT.26.1.1">Impoiji icamantajeitaquena Jesoshi, narori aisati itsipapee iroamere:</s>
     </seg>
     <seg type="verse" id="b.MAT.26.2">
      <s id="b.MAT.26.2.1">--Piojeiti ocarati apitenivani quitaiteri omoncaratantajeari quitaiteri apajitiri Yavisantaniri.</s>
      <s id="b.MAT.26.2.2">Noponeaca narori inquitequi, natiritapaaque, iro cantaincha coajica impajacotacanteetaquena.</s>
     </seg>
     <seg type="verse" id="b.MAT.26.3">
      <s id="b.MAT.26.3.1">Ari yapatojeitaca yora jivatacaajeitiriri saserotepee aisati yora savicacaajeitantatsiri.</s>
      <s id="b.MAT.26.3.2">Yapatojeitaca anta ivancoqui yora ivincatsarite saserotepee.</s>
      <s id="b.MAT.26.3.3">Ipajita iriori Caijashi.</s>
     </seg>
     <seg type="verse" id="b.MAT.26.4">
      <s id="b.MAT.26.4.1">Yoametavacaajeitaca, icanti: --¿Jaoca ancanteriri Jesoshi aanteariri aisati avacantanteariri?</s>
      <s id="b.MAT.26.4.2">Iro cantaincha te ancoyeji iriojeitanaque atiripee: iquisacoventaricari.</s>
     </seg>
     <seg type="verse" id="b.MAT.26.5">
      <s id="b.MAT.26.5.1">Ari icanti itsipapee: --Irotaintsi quitaiteri Yavisantaniri: inquimoshirejeitanaque atiripee.</s>
      <s id="b.MAT.26.5.2">Eiro amatiritsi ayeri meeca Jesoshi, iquisacoventajeitaricari.</s>
     </seg>
     <seg type="verse" id="b.MAT.26.6">
      <s id="b.MAT.26.6.1">Impoiji yovaanaja Jesoshi Vetaniaqui, noijajeitanaqueri.</s>
      <s id="b.MAT.26.6.2">Nojajeitanaque maaroni, irosati ivancoqui Shimo, yora patsaaveitachaniri peerani.</s>
     </seg>
     <seg type="verse" id="b.MAT.26.7">
      <s id="b.MAT.26.7.1">Noajeitapaaca, irosati opocantacari tsinane amacotaquero casancajari.</s>
      <s id="b.MAT.26.7.2">Oshequi ovinaro casancajari.</s>
      <s id="b.MAT.26.7.3">Ari osaitapaaqueri iitoqui.</s>
     </seg>
     <seg type="verse" id="b.MAT.26.8">
      <s id="b.MAT.26.8.1">Noneajeitantarori oca, noquisajeitanaquero, nocantajeiti: --¿Paitaquea aparajatantarori?</s>
     </seg>
     <seg type="verse" id="b.MAT.26.9">
      <s id="b.MAT.26.9.1">Ompimanterome casancajari, ayeme oshequi quirequi, impoiji oncavintsayerime oshequi ashinoncaajeitachari.</s>
     </seg>
     <seg type="verse" id="b.MAT.26.10">
      <s id="b.MAT.26.10.1">Yacanaquena Jesoshi: --¿Paita picantimentantarori oca tsinaneca?</s>
      <s id="b.MAT.26.10.2">Ocameetsataque oca antaqueri.</s>
     </seg>
     <seg type="verse" id="b.MAT.26.11">
      <s id="b.MAT.26.11.1">Incantaitatiyempani incarajeitempi ashinoncaajeitachari, pincantaitatiyempani pincavintsaapinijeiteri irinti.</s>
      <s id="b.MAT.26.11.2">Irompa nainti, eiro nocantani nosavique aca.</s>
     </seg>
     <seg type="verse" id="b.MAT.26.12">
      <s id="b.MAT.26.12.1">Iotaque noncame, irootaque osaitantanari.</s>
     </seg>
     <seg type="verse" id="b.MAT.26.13">
      <s id="b.MAT.26.13.1">Queario oca noncamantempiri: coajica pinquenquetsatacaajeiteri maaroni savicajeitatsiri quipatsiqui, pintsoteaquero maaroni nampitsi, aisati pincarajeiteri oshequi itsipapee.</s>
      <s id="b.MAT.26.13.2">Jaocarica pijajeiteri pincamantajeiteri atiripee antaquerica oca tsinane, iriojeitanteari ocavintsaquena.</s>
     </seg>
     <seg type="verse" id="b.MAT.26.14">
      <s id="b.MAT.26.14.1">Impoiji ijatanaque itsipa iroamere, yora pajitachari Jorashi Ishicariote.</s>
      <s id="b.MAT.26.14.2">Ijatashijeitaqueri yora jivatacaajeitiriri saserotepee,</s>
     </seg>
     <seg type="verse" id="b.MAT.26.15">
      <s id="b.MAT.26.15.1">icantapaaqueri: --Ariorica noncamantajeitempi jaoca pincanteriri Jesoshi paanteariri, ¿paita pimpinajeitenari?</s>
      <s id="b.MAT.26.15.2">Yacanaqueri: --Nompinatempi quirequi.</s>
      <s id="b.MAT.26.15.3">Ari ipajeitaqueri imentaqui quirequi, icarati 30.</s>
      <s id="b.MAT.26.15.4">Iro yovetsiqueetiri imentaqui perata.</s>
     </seg>
     <seg type="verse" id="b.MAT.26.16">
      <s id="b.MAT.26.16.1">Irosati ipiantaja Jorashi, yamenasanotiri Jesoshi iriotanteari jaoca iraacanteriri.</s>
     </seg>
     <seg type="verse" id="b.MAT.26.17">
      <s id="b.MAT.26.17.1">Ari moncarataca noajeitantarori tanta caari tapiacha.</s>
      <s id="b.MAT.26.17.2">Nojatashijeitaqueri Jesoshi, nosampijeitiri: --¿Jaoca picoaqueri nojajeiteri novetsicantempirori poyeari pinquenqueshiretantearori Yavisantaniri?</s>
     </seg>
     <seg type="verse" id="b.MAT.26.18">
      <s id="b.MAT.26.18.1">Icantaquena: --Pijajeite Jerosarequinta, pincantapaaqueri yora pineapaaqueri: "Icanti oamejeiteeri: 'Irotaintsi nomoncaratero.</s>
      <s id="b.MAT.26.18.2">Nocoaque noyea anta pivancoqui, noncarajeiteri noamerepee'".</s>
     </seg>
     <seg type="verse" id="b.MAT.26.19">
      <s id="b.MAT.26.19.1">Ari nojajeitanaque, nocantapaaqueri.</s>
      <s id="b.MAT.26.19.2">Yonijaquenaro ivanco, irosati novetsicantacaro noajeiteari.</s>
     </seg>
     <seg type="verse" id="b.MAT.26.20">
      <s id="b.MAT.26.20.1">Ari tsitenijencaiteanaque ipocapaaque Jesoshi, isaviquimojeitapaaquena,</s>
     </seg>
     <seg type="verse" id="b.MAT.26.21">
      <s id="b.MAT.26.21.1">noajeitanaca.</s>
      <s id="b.MAT.26.21.2">Impoiji icantajeitaquena: --Queario oca noncamantajeitempiri: meeca, aca picarajeitica, timatsi aacantenaneri.</s>
     </seg>
     <seg type="verse" id="b.MAT.26.22">
      <s id="b.MAT.26.22.1">Ari noashirejeitanaca, irosati nosampijeitantariri: --¿Narompa, novincatsarite, aacantempineri?</s>
      <s id="b.MAT.26.22.2">Irio itsipapee aisati icantiri: --¿Narompa, novincatsarite, aacantempineri?</s>
     </seg>
     <seg type="verse" id="b.MAT.26.23">
      <s id="b.MAT.26.23.1">Yacajeitaquena: --Iriotaque yoca quitacotaquenarica meeca nomatitatequi.</s>
     </seg>
     <seg type="verse" id="b.MAT.26.24">
      <s id="b.MAT.26.24.1">Noponeaca inquitequi, natiritapaaque.</s>
      <s id="b.MAT.26.24.2">Oquenquetsatacotanani Sanquenarentsi peerani, aitaque nomoncaratero maaroni oquequetsatacotanari.</s>
      <s id="b.MAT.26.24.3">Iro cantaincha oshequi irashinoncaasanotanaquea yora aacantenaneri.</s>
      <s id="b.MAT.26.24.4">Oncameetsateme eiro itimime iriori, impoiji eiro yashinoncaame.</s>
     </seg>
     <seg type="verse" id="b.MAT.26.25">
      <s id="b.MAT.26.25.1">Impoiji isampitiri Jorashi: --¿Narompa, oametanari, aacantempineri?</s>
      <s id="b.MAT.26.25.2">Yacanaqueri: --Je, avirotaque.</s>
     </seg>
     <seg type="verse" id="b.MAT.26.26">
      <s id="b.MAT.26.26.1">Ari tequera nontsoncajeitero noyea, ari yaaquero Jesoshi tanta, yajiricaquero, ipasonquitiri Tasorentsi.</s>
      <s id="b.MAT.26.26.2">Impoiji icarajaquero, ipajeitaquena, icantajeitaquena: --Paajeitavaquero, poajeitearo.</s>
      <s id="b.MAT.26.26.3">Tempa narotaque camimentajeitempineri.</s>
     </seg>
     <seg type="verse" id="b.MAT.26.27">
      <s id="b.MAT.26.27.1">Impoiji yaaquero aisati nirajeitantari, ipasonquitajiri Tasorentsi.</s>
      <s id="b.MAT.26.27.2">Ipacojeitaquenaro, icantajeitaquena: --Pirajeitero, maaroni.</s>
     </seg>
     <seg type="verse" id="b.MAT.26.28">
      <s id="b.MAT.26.28.1">Tempa irootaque niraja amparajatimentajeitempineri, incavintsaajeitantempiri Tasorentsi.</s>
      <s id="b.MAT.26.28.2">Ariorica paventajeitena, eiro iquenqueshiretajirotsi Tasorentsi caari cameetsatatsi pantajeitiri.</s>
      <s id="b.MAT.26.28.3">Iroaquera oca nocantajeitaquempiri piojeitanteari jaoca pincantajeari pavisacojeitantajeari: avirorijei, aisati maaroni timajeitatsiri.</s>
     </seg>
     <seg type="verse" id="b.MAT.26.29">
      <s id="b.MAT.26.29.1">Eiro meeca nirajirotsi aisati ovaja.</s>
      <s id="b.MAT.26.29.2">Ariorica nirajero aisati, noncarajeitempi irajeitero anta ipincatsaritinta Tasorentsi.</s>
     </seg>
     <seg type="verse" id="b.MAT.26.30">
      <s id="b.MAT.26.30.1">Ari nopampoyeaventajeitiri Tasorentsi, impoiji nojajeitanaque anta toncaariqui pajitachari Orivomashi.</s>
     </seg>
     <seg type="verse" id="b.MAT.26.31">
      <s id="b.MAT.26.31.1">Nareejeitantacari, icamantajeitana Jesoshi: --Meeca tsiteniri pojocajeitanaquena.</s>
      <s id="b.MAT.26.31.2">Tempa oquenquetsatacojeitimpini Sanquenarentsi: "Incamaquerica shentajeitiriri irovishate, irishiajeitanaque irovishate, irovaraajeitanaquea".</s>
     </seg>
     <seg type="verse" id="b.MAT.26.32">
      <s id="b.MAT.26.32.1">Iro cantaincha ariorica nontinaanaje aisati, nojivajeitanajempi Carireaqui.</s>
     </seg>
     <seg type="verse" id="b.MAT.26.33">
      <s id="b.MAT.26.33.1">Ari icantiri Petero: --Arioricampa irojocajeitanaquempi irinti yocapee, iro cantaincha nainti, eiro nojoquimpitsi.</s>
     </seg>
     <seg type="verse" id="b.MAT.26.34">
      <s id="b.MAT.26.34.1">Yacanaqueri: --Queario oca noncamantempiri: meeca tsiteniri, tequerarica irineaje teapa, ari oncarataque mava pincante: "Te nioteriji Jesoshi".</s>
     </seg>
     <seg type="verse" id="b.MAT.26.35">
      <s id="b.MAT.26.35.1">Icantiri: --Ariorica nontsipatempi ancamajeite, iro cantaincha eiro nocantitsi: "Te nioteriji Jesoshi".</s>
      <s id="b.MAT.26.35.2">Aisati nocantajeivetacari narorijei, maaroni.</s>
     </seg>
     <seg type="verse" id="b.MAT.26.36">
      <s id="b.MAT.26.36.1">Impoiji ijatanaque Jesoshi Jetsemaniqui, noijajeitanaqueri: narori, aisati maaroni itsipapee iroamere.</s>
      <s id="b.MAT.26.36.2">Icantaquena: --Pisavicajeitavaquetsita aca: nojate anta nonquenquetsatacaavaquerita Apa.</s>
     </seg>
     <seg type="verse" id="b.MAT.26.37">
      <s id="b.MAT.26.37.1">Ari yaanaqueri Petero, jeri itomipee Severeo apite.</s>
      <s id="b.MAT.26.37.2">Oshequi yoashiretanaca, iquenqueshiretanaca.</s>
     </seg>
     <seg type="verse" id="b.MAT.26.38">
      <s id="b.MAT.26.38.1">Impoiji icantiri: --Oshequi catsini noashiretanaca.</s>
      <s id="b.MAT.26.38.2">Pisavicajeitavaqueta aca, pisaaquiteyea.</s>
     </seg>
     <seg type="verse" id="b.MAT.26.39">
      <s id="b.MAT.26.39.1">Ari yavisaque capichaji, impoiji itarecapaacaro quipatsi, iquenquetsatacaaqueri Iriri: --Apa, te noncoaveteaji nonquemaatsicatearome, iro cantaincha eiro nantirotsi nocoavetari narori, irointi nantempiro picoacaaquenari avinti.</s>
     </seg>
     <seg type="verse" id="b.MAT.26.40">
      <s id="b.MAT.26.40.1">Impoiji ipiashitacari iroamere, ineajeitapaaqueri imaajeitaque.</s>
      <s id="b.MAT.26.40.2">Icantiri Petero: --Tempa pamavetimatero pivochoquine, te pimateroji pisaaquitimate capichaji.</s>
     </seg>
     <seg type="verse" id="b.MAT.26.41">
      <s id="b.MAT.26.41.1">Pisaaquite, pincanteri Tasorentsi iramitacotantempiri eiro pantantarotsi caari cameetsatatsi.</s>
      <s id="b.MAT.26.41.2">Picoavetaca pimatasanoterome maaroni nocoacaaquempiri, iro cantaincha te pimateroji.</s>
     </seg>
     <seg type="verse" id="b.MAT.26.42">
      <s id="b.MAT.26.42.1">Ari ipianaja, icantajiri aisati: --Apa, picoacaasanotaquenarorica nonquemaatsicatearo, aitaque cameetsa: nomoncaratero maaroni picoacaaquenari.</s>
     </seg>
     <seg type="verse" id="b.MAT.26.43">
      <s id="b.MAT.26.43.1">Ipianaja aisati, ineajeitaqueri iroamerepee, imaajeitaque: oshequi aajeitaqueri ivochoquine.</s>
     </seg>
     <seg type="verse" id="b.MAT.26.44">
      <s id="b.MAT.26.44.1">Ari ipianaja aisati, iquenquetsatacaajiri.</s>
      <s id="b.MAT.26.44.2">Irosati yapiitaque icantaqueriri incaranqui.</s>
     </seg>
     <seg type="verse" id="b.MAT.26.45">
      <s id="b.MAT.26.45.1">Ipiashitajari aisati iroamere, icantiri: --¿Maajimpimpa aisati?</s>
      <s id="b.MAT.26.45.2">Meeca moncarataca.</s>
      <s id="b.MAT.26.45.3">Noponeaca inquitequi, natiritapaaque; meeca icantacoventaquena, meeca irayena caari cameetsajeitatsi.</s>
     </seg>
     <seg type="verse" id="b.MAT.26.46">
      <s id="b.MAT.26.46.1">Pintinaajeitanaje, tsame ajataje.</s>
      <s id="b.MAT.26.46.2">Jeri, yocatapaaque aacantenaneri.</s>
     </seg>
     <seg type="verse" id="b.MAT.26.47">
      <s id="b.MAT.26.47.1">Irosati ipocashitantapaacari Jorashi, yora yoamevetari Jesoshi: ijivajeitapaaqueri oshequi atiri.</s>
      <s id="b.MAT.26.47.2">Yamayetaque ivesamentopee, ivasamentopee, maaroni.</s>
      <s id="b.MAT.26.47.3">Ipocajeitapaaque aisati yora jivatacaajeitiriri saserotepee aisati itsipapee savicacantajeitatsiri.</s>
     </seg>
     <seg type="verse" id="b.MAT.26.48">
      <s id="b.MAT.26.48.1">Icamantanirotitacari Jorashi incaranqui: --Nonintavorotapaaqueri Jesoshi, piojeitanteariri.</s>
      <s id="b.MAT.26.48.2">Impoijiquea pajiricapeeri avirori.</s>
     </seg>
     <seg type="verse" id="b.MAT.26.49">
      <s id="b.MAT.26.49.1">Irosati ijatashitantacari, icantapaaqueri: --¿Ainirompi, oametanari?</s>
      <s id="b.MAT.26.49.2">Inintavoronirotapaaqueri.</s>
     </seg>
     <seg type="verse" id="b.MAT.26.50">
      <s id="b.MAT.26.50.1">Icantavaqueri Jesoshi: --Noshaninca, ¿paita pipocashitiri aca?</s>
      <s id="b.MAT.26.50.2">Irosati ipocashijeitantapaacariri maaroni, yaajeitapaaqueri, tapi.</s>
     </seg>
     <seg type="verse" id="b.MAT.26.51">
      <s id="b.MAT.26.51.1">Irosati yaantacaro itsipa iroamere ivesamento iriori, ipesavetacari inampire ivincatsarite saserote.</s>
      <s id="b.MAT.26.51.2">Ipeshitaqueri iyempita.</s>
     </seg>
     <seg type="verse" id="b.MAT.26.52">
      <s id="b.MAT.26.52.1">Icantiri Jesoshi: --Poajero pivesamento, ipiatimpicari.</s>
      <s id="b.MAT.26.52.2">Tempa impesheetajeri iriori pesantapinitatsiri.</s>
     </seg>
     <seg type="verse" id="b.MAT.26.53">
      <s id="b.MAT.26.53.1">Tempa piote noncoaquericame, noncanterime Apa, impoiji intianquenarime oshequi catsini inampire inquisacoventename.</s>
     </seg>
     <seg type="verse" id="b.MAT.26.54">
      <s id="b.MAT.26.54.1">Iro cantaincha inquisacoventenaricame, iroavisacotenaricame, eiro nomoncaratirome ocamantacotitananiri Sanquenarentsi.</s>
     </seg>
     <seg type="verse" id="b.MAT.26.55">
      <s id="b.MAT.26.55.1">Impoiji icantajeitiri yora pocashijeitaqueriri: --¿Paita pamashitantanari pivesamento aisati pivasamento?</s>
      <s id="b.MAT.26.55.2">¿Narompa coshinti piquisantanari?</s>
      <s id="b.MAT.26.55.3">Pineapinitana maaroni quitaiteriqui anta ivancoqui Tasorentsi, noametanti; ja, payenaniqueti.</s>
     </seg>
     <seg type="verse" id="b.MAT.26.56">
      <s id="b.MAT.26.56.1">Iro cantaincha irootaque paajeitantaquenari omoncaratantajeari oquenquetsatacotitananiri Sanquenarentsi.</s>
      <s id="b.MAT.26.56.2">Irosati narori notsaroantanaca, noshianaca.</s>
      <s id="b.MAT.26.56.3">Aisati iquempejeitaca maaroni iroamerepee.</s>
     </seg>
     <seg type="verse" id="b.MAT.26.57">
      <s id="b.MAT.26.57.1">Ari yayeetanaqueri Jesoshi anta ivancoqui Caijashi: yora ivincatsarite saserotepee.</s>
      <s id="b.MAT.26.57.2">Yapatojeitanta yora oametantirori Sanquenarentsi aisati yora savicacantajeitatsiri.</s>
     </seg>
     <seg type="verse" id="b.MAT.26.58">
      <s id="b.MAT.26.58.1">Ari impoitanaji Petero anta otsapiqui iipatsite saserote.</s>
      <s id="b.MAT.26.58.2">Iqueapaaquero otantacota quipatsi, isaviquimotapaaqueri yora soraropee.</s>
      <s id="b.MAT.26.58.3">Yamenapaaque iriotanteari jaocarica incanteeteriri Jesoshi.</s>
     </seg>
     <seg type="verse" id="b.MAT.26.59">
      <s id="b.MAT.26.59.1">Ari yora oametavacaajeitainchari icoayetanaque tseeyacotearineri Jesoshi, ontimanteari iroacantanteariri.</s>
     </seg>
     <seg type="verse" id="b.MAT.26.60">
      <s id="b.MAT.26.60.1">Ari itimi oshequi tseeyacovetacariri, iro cantaincha tecatsi incanteri iroacanteri.</s>
      <s id="b.MAT.26.60.2">Impoiji ipoqui apite pashini tseeyacotapaariri,</s>
     </seg>
     <seg type="verse" id="b.MAT.26.61">
      <s id="b.MAT.26.61.1">icantapaaque iriori: --Icanti yoca: "Nontireajero ivanco Tasorentsi: oncarate mava quitaiteri novetsicajero aisati".</s>
     </seg>
     <seg type="verse" id="b.MAT.26.62">
      <s id="b.MAT.26.62.1">Ari icatianaca ivincatsarite saserote, icantiri Jesoshi: --¿Tecatsimpa pincanteri avirori?</s>
      <s id="b.MAT.26.62.2">¿Paita ojita oca icantacojeitaquempiri?</s>
     </seg>
     <seg type="verse" id="b.MAT.26.63">
      <s id="b.MAT.26.63.1">Imajeretaque Jesoshi, te iranqueriji.</s>
      <s id="b.MAT.26.63.2">Yapiitajiri aisati: --Tempa ineaquempi Tasorentsi, yora aneasanotatsiri.</s>
      <s id="b.MAT.26.63.3">Pincamantasanotena: ¿avirompa Quirishito, Itomi Tasorentsi?</s>
     </seg>
     <seg type="verse" id="b.MAT.26.64">
      <s id="b.MAT.26.64.1">Yacanaqueri: --Narotaque.</s>
      <s id="b.MAT.26.64.2">Noponeaca inquitequi, natiritapaaque.</s>
      <s id="b.MAT.26.64.3">Coajica pineajena nosavique iracosanoriqui Tasorentsisanori, aisati pineavajena nonquenapaaje mencoriqui, nompiaje aca quipatsiqui.</s>
     </seg>
     <seg type="verse" id="b.MAT.26.65">
      <s id="b.MAT.26.65.1">Irosati iquisantanacari saserote, irosati itsereantanacaro iitsaare.</s>
      <s id="b.MAT.26.65.2">Icanti: --Pinquemaniroteriqueti: ijitasorentsitacateemi.</s>
      <s id="b.MAT.26.65.3">¿Paitampa acoantacari intime pashini camantacoterineri?</s>
     </seg>
     <seg type="verse" id="b.MAT.26.66">
      <s id="b.MAT.26.66.1">¿Paita piquenqueshirejeitiri avirorijei?</s>
      <s id="b.MAT.26.66.2">¿Jaoca ancanteriri?</s>
      <s id="b.MAT.26.66.3">Yacajeitanaqueri: --Cameetsa incame.</s>
     </seg>
     <seg type="verse" id="b.MAT.26.67">
      <s id="b.MAT.26.67.1">Impoiji iquitiojavorojeitaqueri ivoroqui.</s>
      <s id="b.MAT.26.67.2">Impoiji icapojanajeitaqueri, aisati ipasanajeitaqueri, tac, tac, tac;</s>
     </seg>
     <seg type="verse" id="b.MAT.26.68">
      <s id="b.MAT.26.68.1">icantaqueri: --Quirishito, pincamantena: ¿janica capojanataquempiri?</s>
     </seg>
     <seg type="verse" id="b.MAT.26.69">
      <s id="b.MAT.26.69.1">Ainiroquera isaviqui Petero anta saiteriqui.</s>
      <s id="b.MAT.26.69.2">Oneaqueri nampirentsi, ocantiri: --Aviro oijatiriri Jesoshi, yora carireasati.</s>
     </seg>
     <seg type="verse" id="b.MAT.26.70">
      <s id="b.MAT.26.70.1">Icanti Petero: --Te nioteji paitarica picantaquenari.</s>
     </seg>
     <seg type="verse" id="b.MAT.26.71">
      <s id="b.MAT.26.71.1">Ari ijavetanaca anta iqueavetapaaca, otimi pashini nampirentsi, oneavaqueri iroori, ocanti: --Jeri yoca oijatiriri Jesoshi, yora nasaretesati.</s>
     </seg>
     <seg type="verse" id="b.MAT.26.72">
      <s id="b.MAT.26.72.1">Icantanaquero: --Te nioteriji yoca picantaquenari.</s>
      <s id="b.MAT.26.72.2">Terica ontampaticate oca nocantaquempiri, nocoaque iroasanquetenata Tasorentsi.</s>
     </seg>
     <seg type="verse" id="b.MAT.26.73">
      <s id="b.MAT.26.73.1">Impoiji capichaji, jeri pashini cantapairiri: --Queario, avirotaque oijatiriri: noquemaquero pineanataque, avirotaque carireasati.</s>
     </seg>
     <seg type="verse" id="b.MAT.26.74">
      <s id="b.MAT.26.74.1">Yacanaqueri: --Teve, te nioteriji yora shirampari picantaqueri.</s>
      <s id="b.MAT.26.74.2">Ioti Tasorentsi queario nocantaquempiri.</s>
      <s id="b.MAT.26.74.3">Terica ontampaticate nocantaquempiri, nocoaque iroasanquetenata Tasorentsi.</s>
      <s id="b.MAT.26.74.4">Irosati ineantanaca teapa.</s>
     </seg>
     <seg type="verse" id="b.MAT.26.75">
      <s id="b.MAT.26.75.1">Ari iquenqueshiretanaquero icantaqueriri Jesoshi: "Eirotsitarica ineaji teapa, oncarate mava pincante: 'Te nioteriji Jesoshi'".</s>
      <s id="b.MAT.26.75.2">Ari isoquijanaji, iraapaaca jii, jii.</s>
     </seg>
    </div>
    <div type="chapter" id="b.MAT.27">
     <seg type="verse" id="b.MAT.27.1">
      <s id="b.MAT.27.1.1">Ari iroaquera oquitaitetamani, yoametavacaajeitaca yora jivatacaajeitiriri saserotepee aisati savicacaajeitantatsiri: --¿Jaoca ancanteriri meeca Jesoshi avacantanteariri?</s>
     </seg>
     <seg type="verse" id="b.MAT.27.2">
      <s id="b.MAT.27.2.1">Ari yoisoyeetaqueri, yayeetanaqueri anta itiminta pincatsari, yora pajitachari Pirato.</s>
     </seg>
     <seg type="verse" id="b.MAT.27.3">
      <s id="b.MAT.27.3.1">Yora Jorashi, yora aacantiriri Jesoshi, iotaque yoacantashitacari Jesoshi.</s>
      <s id="b.MAT.27.3.2">Oshequi iquenqueshiretanaca, irosati yoipiantajantanari yora 30 imentaqui: yora peratatatsiri.</s>
      <s id="b.MAT.27.3.3">Icantapaaqueri yora jivatacaajeitiriri saserote aisati yora savicacaajeitantatsiri:</s>
     </seg>
     <seg type="verse" id="b.MAT.27.4">
      <s id="b.MAT.27.4.1">--Jeriniro piirequite.</s>
      <s id="b.MAT.27.4.2">Te oncameetsateji oca nantaqueri.</s>
      <s id="b.MAT.27.4.3">Tecatsi irante Jesoshi, naacantashitacari.</s>
      <s id="b.MAT.27.4.4">Yacajeitanaqueri: --Jm, aviroyea.</s>
     </seg>
     <seg type="verse" id="b.MAT.27.5">
      <s id="b.MAT.27.5.1">Ari ipishoncanajiniri quirequi anta ivancoqui Tasorentsi, iquenaitaji, ipianaja.</s>
      <s id="b.MAT.27.5.2">Impoiji ijatanaque, ishiticaja irisati.</s>
     </seg>
     <seg type="verse" id="b.MAT.27.6">
      <s id="b.MAT.27.6.1">Yora jivatacaajeitiriri saserote yaajeitajiri quirequi, icantajeiti: --Te oncameetsateji aca anquempoyeajeri yoca quirequica.</s>
      <s id="b.MAT.27.6.2">Tempa iriotaque apinataqueriri iroacantanteariri.</s>
     </seg>
     <seg type="verse" id="b.MAT.27.7">
      <s id="b.MAT.27.7.1">Ari yoametavacaajeitaca: --¿Jaoca ancantajeriri quirequica?</s>
      <s id="b.MAT.27.7.2">Icanti: --Tsame amanantero quipatsi antijanteariri camatsiri caari aneapinijeiti.</s>
      <s id="b.MAT.27.7.3">Iro yamanantaqueri quipatsi ora yaapiniyeetiri quipatsi yovetsiqueetiri coviti.</s>
     </seg>
     <seg type="verse" id="b.MAT.27.8">
      <s id="b.MAT.27.8.1">Meeca ipajiyeetaquero oca quipatsi: "Ivinaro Jesoshi yoacantantacariri".</s>
     </seg>
     <seg type="verse" id="b.MAT.27.9">
      <s id="b.MAT.27.9.1">Imoncarataquero isanquenatitacaniri Jeremiashi: "Irayeri 30 imentaqui quirequi, yovetsicanteetariri perata.</s>
      <s id="b.MAT.27.9.2">Iriotaque ivinaro iraacantanteariri Quirishito.</s>
      <s id="b.MAT.27.9.3">Eiro ishequititsi quirequi impinatantaveteariri.</s>
     </seg>
     <seg type="verse" id="b.MAT.27.10">
      <s id="b.MAT.27.10.1">Iriotaque iramanantantearori quipatsi anta yaapiniyeetiri quipatsi yovetsiqueetiri coviti.</s>
      <s id="b.MAT.27.10.2">Iriotaque Avincatsarite canterineri iramanantero quipatsi".</s>
      <s id="b.MAT.27.10.3">Irootaque isanquenataqueniri Jeremiashini.</s>
     </seg>
     <seg type="verse" id="b.MAT.27.11">
      <s id="b.MAT.27.11.1">Ari icatiimotacari Jesoshi yora pincatsari pajitachari Pirato.</s>
      <s id="b.MAT.27.11.2">Isampitiri iriori: --¿Avirompa ivincatsarite joriopee?</s>
      <s id="b.MAT.27.11.3">Yacanaqueri: --Je, narotaque.</s>
     </seg>
     <seg type="verse" id="b.MAT.27.12">
      <s id="b.MAT.27.12.1">Impoiji iquishimanataqueri yora jivatacaajeitiriri saserotepee aisati yora savicacantantatsiri, iro cantaincha tecatsi incante iriori, imajeretashitaca.</s>
     </seg>
     <seg type="verse" id="b.MAT.27.13">
      <s id="b.MAT.27.13.1">Isampitiri Pirato: --¿Tempa pinquemeri icantacotaquempiri?</s>
      <s id="b.MAT.27.13.2">¿Paita caari pineanatanta avirori?</s>
     </seg>
     <seg type="verse" id="b.MAT.27.14">
      <s id="b.MAT.27.14.1">Tecatsi incante, te impiateariji.</s>
      <s id="b.MAT.27.14.2">Ari yoanaqueri cavaco pincatsari, oshequi iquenqueshireanaca.</s>
     </seg>
     <seg type="verse" id="b.MAT.27.15">
      <s id="b.MAT.27.15.1">Ari maaroni osarintsi, ariorica omoncarataca Yavisantaniri, yora Pirato isampitapinijeitaqueri savicajeitatsiri: "Timatsi oshequi pishaninca anta caravosoqui.</s>
      <s id="b.MAT.27.15.2">¿Picoaquempa noisoquijajempiri aparoni?"</s>
      <s id="b.MAT.27.15.3">Aitaque icantapinita maaroni quitaiteri Yavisantaniri, yoimisoquijapinitiri aparoni, janicarica icoiri joriopee.</s>
     </seg>
     <seg type="verse" id="b.MAT.27.16">
      <s id="b.MAT.27.16.1">Itimi caravosoqui meeca shirampari iquemacojeitaqueri joriopee, ipajita Varavashi: oshequi yoanti irinti.</s>
     </seg>
     <seg type="verse" id="b.MAT.27.17">
      <s id="b.MAT.27.17.1">Ari meeca yapatojeitaca oshequi atiri, irootaque icantajeitantacariri: --Piojeiti nametaca noimisoquijimpiri aparoni timatsiri caravosoqui.</s>
      <s id="b.MAT.27.17.2">¿Janicampa picoajeitiri noimisoquijajeitempiri meeca?</s>
      <s id="b.MAT.27.17.3">¿Iriompa Varavashi?</s>
      <s id="b.MAT.27.17.4">Terica pincoyeriji Varavashi, ¿irioricampa picoajeitaque noimpacajempiri Jesoshica, yoca picantiri Quirishito?</s>
     </seg>
     <seg type="verse" id="b.MAT.27.18">
      <s id="b.MAT.27.18.1">Iotaque Pirato oshequi iquisashitacari Jesoshi yora jivatacantantatsiri, te incoacaajeiteriji ashanincapee inquemisantajeiteri.</s>
      <s id="b.MAT.27.18.2">Ijivetaca Pirato incantajeiterime ashaninca: "Nocoaque poimpacajenari Jesoshi".</s>
     </seg>
     <seg type="verse" id="b.MAT.27.19">
      <s id="b.MAT.27.19.1">Aisati incaranqui otianquiniri ijina camantiriri: "Ocanti pijina: 'Eiro poacantiritsi Jesoshi, icameetsatasanotaque.</s>
      <s id="b.MAT.27.19.2">Nomishitacari incaranqui, oshequi noquenqueshiretacotaqueri'".</s>
      <s id="b.MAT.27.19.3">Irootaque caari icoantaveta iroacanterime.</s>
     </seg>
     <seg type="verse" id="b.MAT.27.20">
      <s id="b.MAT.27.20.1">Iro cantaincha yora jivatacaajeitiriri ashanincapee icantajeitiri: --Pincantajeiteri: "Poimisoquijajeri Varavashi, irinti Jesoshi, pimpajacotacanteri".</s>
      <s id="b.MAT.27.20.2">Icantajeitaqueri: --Aviroyeampa, paitarica picoaqueri avirori.</s>
     </seg>
     <seg type="verse" id="b.MAT.27.21">
      <s id="b.MAT.27.21.1">Ari yapiitajiri Pirato, isampijeitiri: --Jeri icarataque apite: ¿janicampa picoaqueri noimpacajempiri?</s>
      <s id="b.MAT.27.21.2">Icantajeitaqueri: --Varavashi.</s>
     </seg>
     <seg type="verse" id="b.MAT.27.22">
      <s id="b.MAT.27.22.1">Isampijeitiri: --¿Jaoca noncanteriri Jesoshica: yoca ipajiyeetiri Quirishito?</s>
      <s id="b.MAT.27.22.2">Yacajeitanaqueri: --Pimpajacotacanteri.</s>
     </seg>
     <seg type="verse" id="b.MAT.27.23">
      <s id="b.MAT.27.23.1">Isampijeivetari: --¿Paitampa yantaqueri nompajacotacantanteariri?</s>
      <s id="b.MAT.27.23.2">Aiquero icajemajeitanaitiiri: --Pimpajacotacanteri.</s>
      <s id="b.MAT.27.23.3">Pimpajacotacanteri.</s>
     </seg>
     <seg type="verse" id="b.MAT.27.24">
      <s id="b.MAT.27.24.1">Ari iotanaque yatsipetashitaca isampinajeivetacari, aisati oshequi iquisajeitanaca atiripee.</s>
      <s id="b.MAT.27.24.2">Icantiri inampire: --Pamacotenarota nija.</s>
      <s id="b.MAT.27.24.3">Yamacotaqueneri, impoiji iquivacotaca, iriotanteari atiri te incoaveteaji iroacanteri Jesoshi.</s>
      <s id="b.MAT.27.24.4">Ineajeitaqueri atiripee, aisati icantajeitiri: --Te naro coatsine noacanteri.</s>
      <s id="b.MAT.27.24.5">Picoajeitaquerica avinti, aviroyeampa.</s>
     </seg>
     <seg type="verse" id="b.MAT.27.25">
      <s id="b.MAT.27.25.1">Yacajeitanaqueri: --Nocoasanojeitaque, tempa narojeitaque cantaquempiri.</s>
      <s id="b.MAT.27.25.2">Inquishenata nainti Tasorentsi, aisati ocameetsati inquisheri notomipee narori.</s>
     </seg>
     <seg type="verse" id="b.MAT.27.26">
      <s id="b.MAT.27.26.1">Ari yoisoquijajiri Pirato Varavashi.</s>
      <s id="b.MAT.27.26.2">Icantiri soraro: --Paanajeri Jesoshica, pimpasateri, impoiji pimpajacoteri.</s>
     </seg>
     <seg type="verse" id="b.MAT.27.27">
      <s id="b.MAT.27.27.1">Ari yaanaqueri soraro Jesoshi anta ivancoqui pincatsari, icajemajeitaqueri itsipapee soraro.</s>
     </seg>
     <seg type="verse" id="b.MAT.27.28">
      <s id="b.MAT.27.28.1">Ari isapocaqueri Jesoshi iitsaare, impoiji iquitsaatiri otsipa quitsaarentsi, quiraanirori.</s>
     </seg>
     <seg type="verse" id="b.MAT.27.29">
      <s id="b.MAT.27.29.1">Yovetsicaqueneri iramatseere totsequi, yamatseetaqueri.</s>
      <s id="b.MAT.27.29.2">Aisati ipaqueri chacopi, icantiri: --Pajiriquero opirico chacopi.</s>
      <s id="b.MAT.27.29.3">Yora pincatsari peerani iquitsaatapinitaro quiraanirori, yamatseetaro iramatseere pinatasanotachari, aisati yajiricapinitiro iotiquiro cameetsari.</s>
      <s id="b.MAT.27.29.4">Ari itiyeroashinirojeitacari soraropee Jesoshi, ipincatsatamempeacari, ishirontimentajeitari, icantajeitiri: --Aviro, novincatsarite.</s>
      <s id="b.MAT.27.29.5">¿Pipincatsariventajeitirimpa maaroni joriopee?</s>
      <s id="b.MAT.27.29.6">Iji, iji, iji, iji.</s>
     </seg>
     <seg type="verse" id="b.MAT.27.30">
      <s id="b.MAT.27.30.1">Iquitiojajeitaqueri, impoiji yaapitsatajiri chacopi, ipasatantajari iitoqui.</s>
     </seg>
     <seg type="verse" id="b.MAT.27.31">
      <s id="b.MAT.27.31.1">Oshequi yapiinataqueri ishirontimentanatacari, iji, iji, iji.</s>
      <s id="b.MAT.27.31.2">Impoiji isapocajiri quitioncanirori, iquitsaatajiri aisati iitsaaresanori.</s>
      <s id="b.MAT.27.31.3">Yaajeitanaqueri impajacoteri.</s>
     </seg>
     <seg type="verse" id="b.MAT.27.32">
      <s id="b.MAT.27.32.1">Ari yaajeitanaqueri Jesoshi impajacotanteariri.</s>
      <s id="b.MAT.27.32.2">Anta avotsiqui itonquiotavacari shirenesati, ipajita Shimo.</s>
      <s id="b.MAT.27.32.3">Iperanatavacari soraro: --Jero oca coroshica, paanaqueneri yoca.</s>
      <s id="b.MAT.27.32.4">Ari yaanaqueneri.</s>
     </seg>
     <seg type="verse" id="b.MAT.27.33">
      <s id="b.MAT.27.33.1">Yareejeitapaaca Coricotaqui.</s>
      <s id="b.MAT.27.33.2">Iro apajitiro aneanequi: iitontsini.</s>
     </seg>
     <seg type="verse" id="b.MAT.27.34">
      <s id="b.MAT.27.34.1">Ari ipeevetacari Jesoshi ovaja, oconoajata quepishijatatsiri.</s>
      <s id="b.MAT.27.34.2">Ineantavetavacaro, te incoyeji irirero.</s>
     </seg>
     <seg type="verse" id="b.MAT.27.35">
      <s id="b.MAT.27.35.1">Ari ipajacojeitaqueri soraropee coroshiqui, impoiji ineatsajeitaca iriojeitanteari janica aajeroneri iitsaare.</s>
     </seg>
     <seg type="verse" id="b.MAT.27.36">
      <s id="b.MAT.27.36.1">Impoiji isavicajeitaque, yamenajeitaqueri.</s>
     </seg>
     <seg type="verse" id="b.MAT.27.37">
      <s id="b.MAT.27.37.1">Isanquenajeitaquero paperiqui: "Jerica Jesoshi.</s>
      <s id="b.MAT.27.37.2">Iriotaque ivincatsarite joriopee".</s>
      <s id="b.MAT.27.37.3">Impoiji ipajacotaquero coroshiqui, ivatitotacaro Jesoshi.</s>
     </seg>
     <seg type="verse" id="b.MAT.27.38">
      <s id="b.MAT.27.38.1">Impoiji aisati ipajacojeitaqueri apite coshinti: aparo yoatiacotaqueri iracosanoriqui Jesoshi, irio pashini yoatiacotaqueri irampatequi.</s>
     </seg>
     <seg type="verse" id="b.MAT.27.39">
      <s id="b.MAT.27.39.1">Ari ainiro avisayetatsiri avotsiqui, ishirontimentajeitacari Jesoshi.</s>
      <s id="b.MAT.27.39.2">Itecainajeitaca,</s>
     </seg>
     <seg type="verse" id="b.MAT.27.40">
      <s id="b.MAT.27.40.1">ishirontajeitaca, iji, iji, iji.</s>
      <s id="b.MAT.27.40.2">Icantajeitiri: --Pintireerome ivanco Tasorentsi, aisati oncarate mava quitaiteri povetsicajerome aisati.</s>
      <s id="b.MAT.27.40.3">Jentsite, poavisacotajea avisati.</s>
      <s id="b.MAT.27.40.4">Avirorica itomi Tasorentsi, jentsite paniireashitajea.</s>
     </seg>
     <seg type="verse" id="b.MAT.27.41">
      <s id="b.MAT.27.41.1">Aisati iquempejeitaca yora jivatacaajeitiriri saserotepee, yora oametantirori Sanquenarentsi, jeri yora savicacantatsiri: ishirontimentajeitacari.</s>
      <s id="b.MAT.27.41.2">Icantajeiti:</s>
     </seg>
     <seg type="verse" id="b.MAT.27.42">
      <s id="b.MAT.27.42.1">--Ijitashiniroveitani yoavisacojeitirini ashanincapee, iro cantaincha meeca te irimatajeaji iriori iroavisacotajea irisati.</s>
      <s id="b.MAT.27.42.2">Jentsite, amenavaqueritsita: iriorica avincatsarite, iraniireapaaje.</s>
      <s id="b.MAT.27.42.3">Ariorica iraniireapaaje, ari ampincatsatanaqueri arori.</s>
      <s id="b.MAT.27.42.4">Iji, iji, iji.</s>
     </seg>
     <seg type="verse" id="b.MAT.27.43">
      <s id="b.MAT.27.43.1">Ari ipincatsarivetari Tasorentsi iriori: ariorica iroavisacoteri irinti.</s>
      <s id="b.MAT.27.43.2">Aamayea ari incoaque iroavisacoteri itomi, tempa icanti meeca yoca: "Narotaque Itomi Tasorentsi".</s>
      <s id="b.MAT.27.43.3">Iji, iji, iji.</s>
     </seg>
     <seg type="verse" id="b.MAT.27.44">
      <s id="b.MAT.27.44.1">Aisati iquempejeitaca yora coshitantatsiri ipajacoyeetaqueri: ishirontajeitaca iriori.</s>
     </seg>
     <seg type="verse" id="b.MAT.27.45">
      <s id="b.MAT.27.45.1">Ari icarataque catsirincaiteri tampatica, omapocanaca otsiteniiteanaque, otsimoirotanaque: irosati ishaaviniji.</s>
     </seg>
     <seg type="verse" id="b.MAT.27.46">
      <s id="b.MAT.27.46.1">Ari ishaaviniji antearojenca icanti Jesoshi: --Eri, Eri, arama savacatani.</s>
      <s id="b.MAT.27.46.2">Iro acantiri aneanequi: "Apa Tasorentsi, ¿paita pojocantanari?"</s>
     </seg>
     <seg type="verse" id="b.MAT.27.47">
      <s id="b.MAT.27.47.1">Iquemantacariri yora savicajeitaintsiri, icanti: --Pinquemerite, icajemaqueri Iriashi.</s>
     </seg>
     <seg type="verse" id="b.MAT.27.48">
      <s id="b.MAT.27.48.1">Ari ishianaca aparoni, yovincaquero pijoncashincanari ovajaqui quepishijari.</s>
      <s id="b.MAT.27.48.2">Isataaquero inchaquiiqui, ijicotacovetacanari Jesoshi, irantsimicantearorime,</s>
     </seg>
     <seg type="verse" id="b.MAT.27.49">
      <s id="b.MAT.27.49.1">iro cantaincha icantiri itsipapee: --Eiro pantiritsi: tsame amenavaquerita, impocashiteririca Iriashi iroavisacoteri.</s>
      <s id="b.MAT.27.49.2">Iji, iji, iji.</s>
     </seg>
     <seg type="verse" id="b.MAT.27.50">
      <s id="b.MAT.27.50.1">Ari icajemanaji aisati Jesoshi, impoiji icamanaque, torein.</s>
     </seg>
     <seg type="verse" id="b.MAT.27.51">
      <s id="b.MAT.27.51.1">Icamantacari Jesoshi, otsereanaque oticaashiro ivanco Tasorentsi: intanaca jenoqui otsereanaque, tsererere, irosati ishaaviji.</s>
      <s id="b.MAT.27.51.2">Aisati onicanaca quipatsi, nica, nica, nica; ocotareanaque antearo mapipee.</s>
     </seg>
     <seg type="verse" id="b.MAT.27.52">
      <s id="b.MAT.27.52.1">Yashitareacotanaca tijaari, itinaajeitanaja oshequi quemisantatsiri, tinare.</s>
     </seg>
     <seg type="verse" id="b.MAT.27.53">
      <s id="b.MAT.27.53.1">Impoiji, itinaantajari Jesoshi, ijajeitanaque yora itsipapee tinaajeitajanchari Jerosarequi.</s>
      <s id="b.MAT.27.53.2">Ineajeitaqueri oshequi atiri.</s>
     </seg>
     <seg type="verse" id="b.MAT.27.54">
      <s id="b.MAT.27.54.1">Ari yora capitano aisati yora soraropee ineajeitaquero onicanaca quipatsi, aisati ineajeitaqueri yora tinaajeitajanchari, ineaquero otsiteniitanaque, maaroni.</s>
      <s id="b.MAT.27.54.2">Impoiji yoajeitanaque cavaco, aisati icantajeiti: --Queariotaque: iriotaque Itomi Tasorentsi.</s>
     </seg>
     <seg type="verse" id="b.MAT.27.55">
      <s id="b.MAT.27.55.1">Otimi anta nijanteaji oshequi tsinanepee, amenajeitaqueri Jesoshi.</s>
      <s id="b.MAT.27.55.2">Iroojeitaque oijaveitariniri, oponeajeitaca Carireaqui.</s>
      <s id="b.MAT.27.55.3">Quiso oapinitirini, opapinitirini yoari.</s>
     </seg>
     <seg type="verse" id="b.MAT.27.56">
      <s id="b.MAT.27.56.1">Ocarajeitaquero Maria maquitarasato; jero otsipa Maria: ora iriniro Santiaco aisati Jose; jero aisati iriniro itsipa Santiaco aisati Joa.</s>
      <s id="b.MAT.27.56.2">Ari oneajeitaqueri Jesoshi, icamanaque.</s>
     </seg>
     <seg type="verse" id="b.MAT.27.57">
      <s id="b.MAT.27.57.1">Ari ishavijiiteanaque.</s>
      <s id="b.MAT.27.57.2">Itimi aparoni iroamereni Jesoshi, ipajita Jose.</s>
      <s id="b.MAT.27.57.3">Iponeaca iriori Arimateaqui; ashitaarantincari ini.</s>
     </seg>
     <seg type="verse" id="b.MAT.27.58">
      <s id="b.MAT.27.58.1">Ijatashitaqueri Pirato, icantapaaqueri: --Camaque Jesoshi.</s>
      <s id="b.MAT.27.58.2">Nocoaque pishinetenari naanajeri noiminquiajeri omoroqui: onta yovetsiqueetiniriri camatsiri.</s>
      <s id="b.MAT.27.58.3">Ari icantiri iriori soraro: --Pishineteri yoca iraanajeri.</s>
     </seg>
     <seg type="verse" id="b.MAT.27.59">
      <s id="b.MAT.27.59.1">Ari ijataque, yaanaqueri, yampinaicacotaqueri tocoyaqui caari pitsitatsi.</s>
     </seg>
     <seg type="verse" id="b.MAT.27.60">
      <s id="b.MAT.27.60.1">Impoiji yoaqueri omoroqui mapi iroaquera imoqueetiro.</s>
      <s id="b.MAT.27.60.2">Itivironquiro antearo mapi omoroqui, yashitacotantacariri.</s>
      <s id="b.MAT.27.60.3">Impoiji ijatanaji Jose.</s>
     </seg>
     <seg type="verse" id="b.MAT.27.61">
      <s id="b.MAT.27.61.1">Ainiro osavicaque anta Maria maquitarasato aisati otsipa Maria.</s>
      <s id="b.MAT.27.61.2">Oneacotaqueri yoiminqueaqueri.</s>
     </seg>
     <seg type="verse" id="b.MAT.27.62">
      <s id="b.MAT.27.62.1">Iro quitaiteri ipajacotantariri Jesoshi opajita Yavisantaniri.</s>
      <s id="b.MAT.27.62.2">Oquitaitetamanaque ijatashijeitaqueri Pirato yora jivatacaajeitiriri saserote aisati yora variseopee.</s>
     </seg>
     <seg type="verse" id="b.MAT.27.63">
      <s id="b.MAT.27.63.1">Icantajeitapaaqueri: --Novincatsarite, noquemajeitaqueri icantaqueri chapinqui yora amatavitantatsiri: "Noncamaque, impoiji oncarataque quitaiteri mava, ari nontinaanaje".</s>
     </seg>
     <seg type="verse" id="b.MAT.27.64">
      <s id="b.MAT.27.64.1">Nocoaque pintianque soraro meeca irishentasanotero omoro anta yoiminqueaquerinta.</s>
      <s id="b.MAT.27.64.2">Iramenasanotero irosati omoncaratanteari mava quitaiteri.</s>
      <s id="b.MAT.27.64.3">Ijatashitiricari iroamereni, yaanajiricari.</s>
      <s id="b.MAT.27.64.4">Impoiji icantajeitiricari ashanincapee: "Tinaanaja inaji Jesoshi".</s>
      <s id="b.MAT.27.64.5">Peerani oshequi yamatavitantini iriori, iro cantaincha ariorica iraanajeri, yamatavitasanojeitiricari iroamereni ashanincapee, icanticari: "Tinaanaja inaji Jesoshi".</s>
     </seg>
     <seg type="verse" id="b.MAT.27.65">
      <s id="b.MAT.27.65.1">Icantiri Pirato: --Jeri yoca soraropee, pijajeite pamenasanojeitero.</s>
     </seg>
     <seg type="verse" id="b.MAT.27.66">
      <s id="b.MAT.27.66.1">Irosati ijajeitantanaca, yashitacotasanotaqueri, impoiji ishentajeitiro soraro.</s>
     </seg>
    </div>
    <div type="chapter" id="b.MAT.28">
     <seg type="verse" id="b.MAT.28.1">
      <s id="b.MAT.28.1.1">Ari avisanaque quitaiteri imaoreajeitantari, meeca otomincotapaaque.</s>
      <s id="b.MAT.28.1.2">Tsiteniquera ojatamanaque Maria maquitarasato, aisati otsipataro omariaroronte.</s>
      <s id="b.MAT.28.1.3">Ojataque amenamanajero omoro yoyeetaquerinta Jesoshini.</s>
     </seg>
     <seg type="verse" id="b.MAT.28.2">
      <s id="b.MAT.28.2.1">Omapocanaca antearo onicanaca quipatsi aisati.</s>
      <s id="b.MAT.28.2.2">Jeri aisati itimi inampire Avincatsarite: iponeanaca inquitequi, ipocaque itivironcapaaquero mapi, irootaque isavicantapaacari.</s>
     </seg>
     <seg type="verse" id="b.MAT.28.3">
      <s id="b.MAT.28.3.1">Oshequi ishipaquireapaaque, iquempetacaro iporequi.</s>
      <s id="b.MAT.28.3.2">Oquitamarotasanotaque iitsaare, oquempetacaro sharaca.</s>
     </seg>
     <seg type="verse" id="b.MAT.28.4">
      <s id="b.MAT.28.4.1">Oshequi catsini itsaroacaajeitavacari soraropee, te irimatajeaji irishevatajea: iquempevetanaca incamaquerica.</s>
     </seg>
     <seg type="verse" id="b.MAT.28.5">
      <s id="b.MAT.28.5.1">Ari icantiro tsinane: --Eiro pitsaroitsi avinti.</s>
      <s id="b.MAT.28.5.2">Niotaque irio pipocashiveta Jesoshi.</s>
     </seg>
     <seg type="verse" id="b.MAT.28.6">
      <s id="b.MAT.28.6.1">Te aneajeriji meeca, tinaanaja ini.</s>
      <s id="b.MAT.28.6.2">Tempa icamantitaquempini.</s>
      <s id="b.MAT.28.6.3">Caatanaque, pamenero aca yoyeevetacarica.</s>
     </seg>
     <seg type="verse" id="b.MAT.28.7">
      <s id="b.MAT.28.7.1">Impoiji pishintsitanaje pijatanaje pincamantajeitapeeri iroamere: "Tinaanaja Avincatsarite, irijivajeitanaquempi Carireaqui.</s>
      <s id="b.MAT.28.7.2">Aitaque pineajeitapaajeriri anta".</s>
      <s id="b.MAT.28.7.3">Irootaque nocamantaquempiri.</s>
     </seg>
     <seg type="verse" id="b.MAT.28.8">
      <s id="b.MAT.28.8.1">Ari oasanotanaque cavaco, aisati oshequi oquimoshiretanaque.</s>
      <s id="b.MAT.28.8.2">Ojatanaque, oshiashitanacari iroamere, oncamanteri.</s>
     </seg>
     <seg type="verse" id="b.MAT.28.9">
      <s id="b.MAT.28.9.1">Nianqui imapocaquero Jesoshi, ivetsatacaro.</s>
      <s id="b.MAT.28.9.2">Ojatashitaqueri, otiyeroashitacari, ajiricapairi iitiqui.</s>
      <s id="b.MAT.28.9.3">Oshequi opincatsatapaacari.</s>
     </seg>
     <seg type="verse" id="b.MAT.28.10">
      <s id="b.MAT.28.10.1">Impoiji icantaquero: --Eiro pitsaroitsi.</s>
      <s id="b.MAT.28.10.2">Pijajeite meeca pincamantajeiteri noamereni irijajeiteta anta Carireaqui.</s>
      <s id="b.MAT.28.10.3">Aitaque irineajeitapaajenari anta.</s>
     </seg>
     <seg type="verse" id="b.MAT.28.11">
      <s id="b.MAT.28.11.1">Ari ojatashitaqueri iroamereni tsinane.</s>
      <s id="b.MAT.28.11.2">Irinti yora soraro shentavetarori omoro ijataarantaji nampitsiqui, icamantajeitapairi yora jivatacaajeitiriri saserotepee.</s>
     </seg>
     <seg type="verse" id="b.MAT.28.12">
      <s id="b.MAT.28.12.1">Yapatojeitiri iriori yora savicacantantatsiri.</s>
      <s id="b.MAT.28.12.2">Yoametavacaajeitaca: --¿Jaoca ancanterori meeca amanacotanteariri?</s>
      <s id="b.MAT.28.12.3">Ari icajemajeitaqueri soraro, icantajeitaqueri: --Jeri yoca quirequica, nocoi nompinatempi.</s>
     </seg>
     <seg type="verse" id="b.MAT.28.13">
      <s id="b.MAT.28.13.1">Pincantashijeiteari atiripee: "Nomaajeitaque nianquiiteni.</s>
      <s id="b.MAT.28.13.2">Ipocaque iroamereni Jesoshi, yaanajiri".</s>
     </seg>
     <seg type="verse" id="b.MAT.28.14">
      <s id="b.MAT.28.14.1">Ariorica inquemacovetaquempi yora pincatsari, pincantaque: "Nomaaque", noncamanteri narori: "Eiro piquishiritsi soraropee.</s>
      <s id="b.MAT.28.14.2">Te irimayeji.</s>
      <s id="b.MAT.28.14.3">Narotaque cantaqueriri: 'Pintseeya'".</s>
     </seg>
     <seg type="verse" id="b.MAT.28.15">
      <s id="b.MAT.28.15.1">Ari yaajeitaqueri quirequi, icamantajeitaqueri atiri: "Nomaajeitaque, impoiji yaajeitajiri iroamereni Jesoshi".</s>
      <s id="b.MAT.28.15.2">Ainirotatsi meeca icantajeiti joriopee meeca.</s>
     </seg>
     <seg type="verse" id="b.MAT.28.16">
      <s id="b.MAT.28.16.1">Ari nojatanaque Carireaqui, notsipajeitacari itsipapee iroamere.</s>
      <s id="b.MAT.28.16.2">Aparoni peaincha, yora Jorashi.</s>
      <s id="b.MAT.28.16.3">Nojajeitanaque toncaariqui icantaquenari chapinqui Jesoshi.</s>
     </seg>
     <seg type="verse" id="b.MAT.28.17">
      <s id="b.MAT.28.17.1">Noneajeitapaajiri, nopincatsajeitapaajiri.</s>
      <s id="b.MAT.28.17.2">Iro cantaincha aparopee tseencavetapaincha.</s>
     </seg>
     <seg type="verse" id="b.MAT.28.18">
      <s id="b.MAT.28.18.1">Ari ipocashijeitana Jesoshi, icantaquena: --Icantitaquenani Apa peerani: "Pimpincatsaritasanote meeca aca inquitequi aisati pimpincatsariventasanojeiteri maaroni quipatsisati".</s>
     </seg>
     <seg type="verse" id="b.MAT.28.19">
      <s id="b.MAT.28.19.1">Irootaque nocantantimpiri: pijajeite maaroni nampitsipeequi, pinquemisantacaajeiteri maaroni atiripee, pintsoteaqueri maaroni.</s>
      <s id="b.MAT.28.19.2">Ariorica inquemisantajeitaque, pivaotisajeiteri: irootaque icoacaaqueriri Apa, aisati nocoacaajeitaqueriri narori, aisati ocoacaajeitaqueriri Ishire Tasorentsi.</s>
     </seg>
     <seg type="verse" id="b.MAT.28.20">
      <s id="b.MAT.28.20.1">Pincamantajeiteri atiri irimajeitero maaroni nocamantaquempiri.</s>
      <s id="b.MAT.28.20.2">Quiso noajeitanaquempi, noncanteani, irosati nompocantajeari nompincatsaritantapaajeari.</s>
      <s id="b.MAT.28.20.3">Ari ocarati.</s>
      <s id="b.MAT.28.20.4">Narotaque sanquenatirori:</s>
     </seg>
    </div>
   </div>
   <div type="book" id="b.MAR">
    <div type="chapter" id="b.MAR.1">
     <seg type="verse" id="b.MAR.1.1">
      <s id="b.MAR.1.1.1">Meeca noncamantempiro cameetsatatsiri.</s>
      <s id="b.MAR.1.1.2">Noncamantempi yoavisacotanti Jesoquirishito.</s>
      <s id="b.MAR.1.1.3">Tempa iriotaque itomi Tasorentsi.</s>
     </seg>
     <seg type="verse" id="b.MAR.1.2">
      <s id="b.MAR.1.2.1">Peerani isanquenatini camantantatsiniri pajiveitachaniri Isayashi.</s>
      <s id="b.MAR.1.2.2">Jero oca isanquenatiniri: "Icantiri Tasorentsi itomi: 'Pinquemena, notiomi.</s>
      <s id="b.MAR.1.2.3">Nontianqueri quenquetsatacotempineri, irijivatanaquempi.</s>
      <s id="b.MAR.1.2.4">Incantajeiteri atiri: Paamaajeiteari Quirishito, pincameetsashirejeitanaque.</s>
     </seg>
     <seg type="verse" id="b.MAR.1.3">
      <s id="b.MAR.1.3.1">Inquenquetsatacaajeiteri ishaninca caaraiteriqui.</s>
      <s id="b.MAR.1.3.2">Incantajeiteri: Pincameetsashirejeitanaque oncanteata ariorica impoque Avincatsarite, irineacameetsajeitantapeempiri'".</s>
     </seg>
     <seg type="verse" id="b.MAR.1.4">
      <s id="b.MAR.1.4.1">Ari moncaratapaaca icantiniri peerani Isayashini.</s>
      <s id="b.MAR.1.4.2">Yareetapaaca caaraiteriqui Joa, yora vaotisatantatsiri.</s>
      <s id="b.MAR.1.4.3">Icantajeitaqueri ishaninca: --Pinquenqueshireempa, eiro piquempetajatsi peerani.</s>
      <s id="b.MAR.1.4.4">Ariorica pojocasanojeitajero pantajeiveitaniri, ari novaotisajeitaquempi, impoiji iriojeitanaque atiri icavintsaajeitaquempi Tasorentsi, eiro iquenqueshireacotajimpirotsi pantaveitaniri.</s>
     </seg>
     <seg type="verse" id="b.MAR.1.5">
      <s id="b.MAR.1.5.1">Ari ijatashijeitaqueri maaroni joreasati, aisati maaroni jerosaresati, icamantajeitapairi: --Ainiro nantayetiri caari cameetsatatsi.</s>
      <s id="b.MAR.1.5.2">Nocoaque navisacotaje.</s>
      <s id="b.MAR.1.5.3">Ari ivaotisajeitavaqueri Joa Joriraniqui.</s>
     </seg>
     <seg type="verse" id="b.MAR.1.6">
      <s id="b.MAR.1.6.1">Irio iquitsaatari tijachari iviti cameyo.</s>
      <s id="b.MAR.1.6.2">Ishiticatsaquitari meshinantsitsa.</s>
      <s id="b.MAR.1.6.3">Yoapinitari quentori aisati ija pitsi.</s>
     </seg>
     <seg type="verse" id="b.MAR.1.7">
      <s id="b.MAR.1.7.1">Ari icamantapinitiri ishaninca: --Coraque impoitapeenaneri, yanaacotaquena, ipincatsaritasanoti irinti.</s>
      <s id="b.MAR.1.7.2">Nopincatsatasanotaqueri catsini, narori notseencaja narosati.</s>
     </seg>
     <seg type="verse" id="b.MAR.1.8">
      <s id="b.MAR.1.8.1">Novaotisajeitaquempi nijaqui, iro cantaincha intianquempiro irinti Ishire, ontsipajeitantempiri.</s>
     </seg>
     <seg type="verse" id="b.MAR.1.9">
      <s id="b.MAR.1.9.1">Ari pashini quitaiteri yareetapaaca Jesoshi.</s>
      <s id="b.MAR.1.9.2">Iponeaca Nasaretequi, timatsiri Carireaqui.</s>
      <s id="b.MAR.1.9.3">Ivaotisatavaqueri Joa Joriraniqui,</s>
     </seg>
     <seg type="verse" id="b.MAR.1.10">
      <s id="b.MAR.1.10.1">impoiji yaatanaji.</s>
      <s id="b.MAR.1.10.2">Yamenanaque jenoqui, irosati ineantavacaro Ishire Tasorentsi.</s>
      <s id="b.MAR.1.10.3">Omapocapaaca aniireashitapaaqueri, oshiaqueri sampaquiti.</s>
     </seg>
     <seg type="verse" id="b.MAR.1.11">
      <s id="b.MAR.1.11.1">Iquematiiri Tasorentsi icantiri: --Avirotaque notomi nonintasanotiri.</s>
      <s id="b.MAR.1.11.2">Oshequi noquimoshireventasanotaquempi.</s>
     </seg>
     <seg type="verse" id="b.MAR.1.12">
      <s id="b.MAR.1.12.1">Impoiji aanaqueri Ishire Tasorentsi caaraiteriqui.</s>
     </seg>
     <seg type="verse" id="b.MAR.1.13">
      <s id="b.MAR.1.13.1">Itimaiti anta ocarataque 40 quitaiteri.</s>
      <s id="b.MAR.1.13.2">Yora Satanashi ineantavetacari, irantacayerime caari cameetsatatsi.</s>
      <s id="b.MAR.1.13.3">Aisati tecatsi ishaninca intsipateari, irinti timatsi covencayetatsiri, iro cantaincha intacojeitacari inampirepee Tasorentsi.</s>
     </seg>
     <seg type="verse" id="b.MAR.1.14">
      <s id="b.MAR.1.14.1">Ari pashini quitaiteri yashitacoyeetaqueri Joa caravosoqui.</s>
      <s id="b.MAR.1.14.2">Impoiji ijatanaji Jesoshi Carireaqui.</s>
      <s id="b.MAR.1.14.3">Icamantajeitaqueri ishaninca jaoca icanta Tasorentsi yoavisacotanti.</s>
     </seg>
     <seg type="verse" id="b.MAR.1.15">
      <s id="b.MAR.1.15.1">Icantajeitaqueri: --Irotaintsi impincatsariventajeitajee Tasorentsi.</s>
      <s id="b.MAR.1.15.2">Pinquenqueshireempa, eiro piquempetajatsi peerani: te pincameetsaveiteani.</s>
      <s id="b.MAR.1.15.3">Pinquemisantajeite pavisacotantajeari.</s>
     </seg>
     <seg type="verse" id="b.MAR.1.16">
      <s id="b.MAR.1.16.1">Ari pashini quitaiteri ishiteatanacaro Jesoshi incajare timatsiri Carireaqui.</s>
      <s id="b.MAR.1.16.2">Ineapaaqueri Shimo, aisati irirenti, Antirishi.</s>
      <s id="b.MAR.1.16.3">Iquitsati incajarequi: aitaque icantapinita, iquitsatapinitiri shima.</s>
     </seg>
     <seg type="verse" id="b.MAR.1.17">
      <s id="b.MAR.1.17.1">Icantapaaqueri Jesoshi: --Poijatanaquena, nocoaque pinquemisantacaapiniteri atiri.</s>
     </seg>
     <seg type="verse" id="b.MAR.1.18">
      <s id="b.MAR.1.18.1">Irosati yojocantanacaro iitsarite, yoijatanaqueri.</s>
     </seg>
     <seg type="verse" id="b.MAR.1.19">
      <s id="b.MAR.1.19.1">Capichaji yovaavetanaca aisati, ineapaaqueri Santiaco, Joa, apite: iriotaque itomipee Severeo.</s>
      <s id="b.MAR.1.19.2">Isavicajeiti ivitoqui, ishiticayetiro iitsarite.</s>
     </seg>
     <seg type="verse" id="b.MAR.1.20">
      <s id="b.MAR.1.20.1">Icajemapaaqueri, yoijajeitanaqueri.</s>
      <s id="b.MAR.1.20.2">Yojocanaqueri iriri, isavicaque irinti pitotsiqui, icarajeitaqueri amitacojeitiriri.</s>
     </seg>
     <seg type="verse" id="b.MAR.1.21">
      <s id="b.MAR.1.21.1">Impoiji yareetapaaja Jesoshi Caperenaoqui, icarajeitiri iroamerepee.</s>
      <s id="b.MAR.1.21.2">Irootaque saavaro, imaoreajeitantari, iqueajeitapaaque pancotsiqui yapatojeitantari.</s>
      <s id="b.MAR.1.21.3">Yoametantapaaque.</s>
     </seg>
     <seg type="verse" id="b.MAR.1.22">
      <s id="b.MAR.1.22.1">Yora atiripee, yoajeitanaque cavaco, icantajeiti: --Pineaqueri, cameetsa yoametantasanotaque, iotasanoti irinti.</s>
      <s id="b.MAR.1.22.2">Te inquempeteariji yora oametapinijeiveteerori sanquenarentsi: te iriotasanoteji irinti.</s>
     </seg>
     <seg type="verse" id="b.MAR.1.23">
      <s id="b.MAR.1.23.1">Aisati itimi anta pancotsiqui aparoni shirampari neiriri camaari.</s>
     </seg>
     <seg type="verse" id="b.MAR.1.24">
      <s id="b.MAR.1.24.1">Icajemacotavaqueri Jesoshi, icantavaqueri: --Niotaquempi: aviro nasaretesati, aisati aviro itomi cameetsari Tasorentsi.</s>
      <s id="b.MAR.1.24.2">¿Paita pipocashitantanari?</s>
      <s id="b.MAR.1.24.3">¿Arimpa pintsoncajeitapaaquena?</s>
     </seg>
     <seg type="verse" id="b.MAR.1.25">
      <s id="b.MAR.1.25.1">Icantiri Jesoshi camaari: --Pimajereiteteve.</s>
      <s id="b.MAR.1.25.2">Pinijantareanajeri noshaninca.</s>
     </seg>
     <seg type="verse" id="b.MAR.1.26">
      <s id="b.MAR.1.26.1">Ari yampitsiitacaanacari ashaninca, antearojenca icajemanaque, irosati inijantareantanajari camaari.</s>
     </seg>
     <seg type="verse" id="b.MAR.1.27">
      <s id="b.MAR.1.27.1">Aisati yoajeitanaque cavaco ishaninca, maaroni. isampitavacaanaca: --¿Pineaquerompa imataqueri?</s>
      <s id="b.MAR.1.27.2">Iroaquera aquemaquero oca yoametaqueeri.</s>
      <s id="b.MAR.1.27.3">Aisati imataqueri camaari, itiancaqueri: itsaroacaitacariteemi.</s>
     </seg>
     <seg type="verse" id="b.MAR.1.28">
      <s id="b.MAR.1.28.1">Irosati iquenquetsatacotantajeitacari maaroni carireasati.</s>
     </seg>
     <seg type="verse" id="b.MAR.1.29">
      <s id="b.MAR.1.29.1">Ari iponeajeitajari pancotsiqui yapatojeitantari, ijajeitanaque ivancoqui Shimo, jeri Antirishi.</s>
      <s id="b.MAR.1.29.2">Yoijajeitanaqueri Santiaco aisati Joa.</s>
     </seg>
     <seg type="verse" id="b.MAR.1.30">
      <s id="b.MAR.1.30.1">Icamantiri Jesoshi: --Ojoquiitaca irairo Shimo, aaquero catsiirentsi.</s>
      <s id="b.MAR.1.30.2">Jero onta nariainchari.</s>
     </seg>
     <seg type="verse" id="b.MAR.1.31">
      <s id="b.MAR.1.31.1">Ari ijatashitanaquero, yacatsavacotapaaquero, yoisavicapaajiro.</s>
      <s id="b.MAR.1.31.2">Irosati opeantanaja ovatsiire, irosati opajeitantacari iroyeari.</s>
     </seg>
     <seg type="verse" id="b.MAR.1.32">
      <s id="b.MAR.1.32.1">Iqueanaji catsirincaiteri, irotanaintsi ontsitenijencaiteanaje, yamayetaqueneri Jesoshi maaroni mantsiayetatsiri, aisati maaroni yatajeaoncayetiri camaari.</s>
     </seg>
     <seg type="verse" id="b.MAR.1.33">
      <s id="b.MAR.1.33.1">Maaroni nampitsiquiniri yapatojeitapaaca omoroqui pancotsi.</s>
     </seg>
     <seg type="verse" id="b.MAR.1.34">
      <s id="b.MAR.1.34.1">Isavicajeitapaaque maaroni mantsiayetatsiri, onashiyetaca imantsiarepee.</s>
      <s id="b.MAR.1.34.2">Yoavisacojeitajiri.</s>
      <s id="b.MAR.1.34.3">Aisati icantaqueri camaari: --Pinijantareajeitanajeri yora patajeaonquiri, aisati pimajerejeite.</s>
      <s id="b.MAR.1.34.4">Yora camaari, iojeitaqueri Tasorentsi ini Jesoshi, irootaque caari icoanta Jesoshi incamanteri atiri.</s>
     </seg>
     <seg type="verse" id="b.MAR.1.35">
      <s id="b.MAR.1.35.1">Oquitaitetanaque, tsiteniquera itinaamanaja Jesoshi.</s>
      <s id="b.MAR.1.35.2">Ijatamanaque anta tecatsi timatsine, iquenquetsatacairi iriri.</s>
     </seg>
     <seg type="verse" id="b.MAR.1.36">
      <s id="b.MAR.1.36.1">Icoacoayetajiri Shimo aisati itsipajeitari.</s>
     </seg>
     <seg type="verse" id="b.MAR.1.37">
      <s id="b.MAR.1.37.1">Ineantapaajariri, icantapaaqueri: --Icoacoajeitaquempi maaroni ashaninca.</s>
     </seg>
     <seg type="verse" id="b.MAR.1.38">
      <s id="b.MAR.1.38.1">Ari icantavaqueri iriori: --Ari inajini.</s>
      <s id="b.MAR.1.38.2">Tsame avaanajea otsipapeequi nampitsi.</s>
      <s id="b.MAR.1.38.3">Aitaque anta nonquenquetsatacaajeiteri itsipapee atiri, irootaque nopocantacari quipatsiquica.</s>
     </seg>
     <seg type="verse" id="b.MAR.1.39">
      <s id="b.MAR.1.39.1">Iquenaquenayetanaque, itsoteajeitaquero nampitsipee anta Carireaqui.</s>
      <s id="b.MAR.1.39.2">Iquenquetsatacaapinitaqueri ishaninca anta yapatotapinijeitanta, yoavisacojeitaqueri maaroni neiriri camaari.</s>
     </seg>
     <seg type="verse" id="b.MAR.1.40">
      <s id="b.MAR.1.40.1">Pashini quitaiteri ijatashitaqueri patsaatsiri, icantapaaqueri: --Tempa aviro pincatsari, pincavintsayena.</s>
      <s id="b.MAR.1.40.2">Ainiro pitasorenca: pinintirica poavisacotajena, ari pimataquero.</s>
     </seg>
     <seg type="verse" id="b.MAR.1.41">
      <s id="b.MAR.1.41.1">Oshequi icavintsaasanotavaqueri.</s>
      <s id="b.MAR.1.41.2">Ari yacotashitavaqueri, ipamitavaqueri.</s>
      <s id="b.MAR.1.41.3">Icantavaqueri: --Je, noninti: aitaque pavisacotaje.</s>
     </seg>
     <seg type="verse" id="b.MAR.1.42">
      <s id="b.MAR.1.42.1">Irosati opeantanaja ivatsaaro, yavisacotanaji.</s>
     </seg>
     <seg type="verse" id="b.MAR.1.43">
      <s id="b.MAR.1.43.1">Itiancajiri, icantasanotiri:</s>
     </seg>
     <seg type="verse" id="b.MAR.1.44">
      <s id="b.MAR.1.44.1">--Noncantempi: eiro picamantayetiritsi itsipapee, irinti pijatashiteri saserote.</s>
      <s id="b.MAR.1.44.2">Pinijaapaajeri pavisacotaji.</s>
      <s id="b.MAR.1.44.3">Pimoncaratero icantiniri Moishishini: poyeneri Tasorentsi pivira iriotanteari pishaninca pavisacotaji.</s>
     </seg>
     <seg type="verse" id="b.MAR.1.45">
      <s id="b.MAR.1.45.1">Ari ijatanaque, iro cantaincha icamantacoyetaquero, yovaraaquero.</s>
      <s id="b.MAR.1.45.2">Iotacojeitaqueri Jesoshi, irootaque caari ijatanta nampitsiqui.</s>
      <s id="b.MAR.1.45.3">Itimaiti anta ocaraiteti.</s>
      <s id="b.MAR.1.45.4">Ijatashijeitaqueri atiri poneayetachari otsipapeequi nampitsi.</s>
     </seg>
    </div>
    <div type="chapter" id="b.MAR.2">
     <seg type="verse" id="b.MAR.2.1">
      <s id="b.MAR.2.1.1">Pashini quitaiteri ipianaja Jesoshi Caperenaoqui.</s>
      <s id="b.MAR.2.1.2">Iquemacojeitajiri areetaja ivancoqui.</s>
     </seg>
     <seg type="verse" id="b.MAR.2.2">
      <s id="b.MAR.2.2.1">Yapatojeitaca oshequi atiri, ijaapaaca pancotsiqui.</s>
      <s id="b.MAR.2.2.2">Tecatsi inquenapee pashini inquempejitantapeemparori omoro.</s>
      <s id="b.MAR.2.2.3">Iquenquetsatacaajeitaqueri Jesoshi.</s>
     </seg>
     <seg type="verse" id="b.MAR.2.3">
      <s id="b.MAR.2.3.1">Ari icompitacotapaaqueri choritatsiri.</s>
      <s id="b.MAR.2.3.2">Icarati amiriri itsipasati.</s>
     </seg>
     <seg type="verse" id="b.MAR.2.4">
      <s id="b.MAR.2.4.1">Tecatsi inquempejitantapeempariri Jesoshi, yojocaajeitavaqueri atiripee.</s>
      <s id="b.MAR.2.4.2">Ari yataitacaanaqueri otataroqui pancotsi.</s>
      <s id="b.MAR.2.4.3">Itatareapaaquero, itampaticataquero inaquenta Jesoshi.</s>
      <s id="b.MAR.2.4.4">Imataquero omoro, ari yoaniitacotaqueri inareantariqui.</s>
     </seg>
     <seg type="verse" id="b.MAR.2.5">
      <s id="b.MAR.2.5.1">Iotavaqueri Jesoshi ishirejeitacari, irootaque icantantacariri: --Noshaninca, ainiro pantayetiri, iro cantaincha eiro noasanquetimentimpirotsi, aitaque noavisacotajempi.</s>
     </seg>
     <seg type="verse" id="b.MAR.2.6">
      <s id="b.MAR.2.6.1">Ainiro anta isavicaiti oametantirori sanquenarentsi.</s>
     </seg>
     <seg type="verse" id="b.MAR.2.7">
      <s id="b.MAR.2.7.1">Icantashiretaque iriori: --¿Paita icantashinirotantarori oca?</s>
      <s id="b.MAR.2.7.2">Ijitasorentsinirotacateemi.</s>
      <s id="b.MAR.2.7.3">¿Jaoca incanteriri iroavisacotanteariri?</s>
      <s id="b.MAR.2.7.4">Tempa apaniro yoavisacotanti irinti Tasorentsi.</s>
     </seg>
     <seg type="verse" id="b.MAR.2.8">
      <s id="b.MAR.2.8.1">Ioshiretashitaca Jesoshi icantashiretaqueri, icantiri: --¿Paita picantashiretantari?</s>
     </seg>
     <seg type="verse" id="b.MAR.2.9">
      <s id="b.MAR.2.9.1">¿Paita pomerentsitasanotachari?</s>
      <s id="b.MAR.2.9.2">¿Pomerentsinimpa nocantiriri yoca choritatsiri: "Eiro noasanquetimpitsi, irointi noavisacotajempi"?</s>
      <s id="b.MAR.2.9.3">Te ompomerentsiveteaji: eiro piojeititsi nomaterorica.</s>
      <s id="b.MAR.2.9.4">Irointi pomerentsivetacha noncanteri yoca: "Pincatianaje, paajero pinariantavetari, paniitanaje".</s>
      <s id="b.MAR.2.9.5">Tempa onconijatasanotanaque nomaterorica.</s>
     </seg>
     <seg type="verse" id="b.MAR.2.10">
      <s id="b.MAR.2.10.1">Aca quipatsiquica nocavintsaajeitiri caari cameetsatatsi, aisati noavisacojeitaqueri.</s>
      <s id="b.MAR.2.10.2">Nocoaque piojeite ainiro notasorenca noavisacotanteariri.</s>
      <s id="b.MAR.2.10.3">Ari icantaqueri choritatsiri:</s>
     </seg>
     <seg type="verse" id="b.MAR.2.11">
      <s id="b.MAR.2.11.1">--Nocantimpi, pincatianaje, paanajero pinariantaniri, pijataje pivancoqui.</s>
     </seg>
     <seg type="verse" id="b.MAR.2.12">
      <s id="b.MAR.2.12.1">Irosati icatiantanaja, yaanajiro inariantaniri, isoquijanaji.</s>
      <s id="b.MAR.2.12.2">Ineajeitavajiri ishaninca, yoajeitanaque cavaco.</s>
      <s id="b.MAR.2.12.3">Icantajeitanaque: --Tempa icameetsatasanoti Tasorentsi, te aneapiniteroji peerani quempetarori oca.</s>
     </seg>
     <seg type="verse" id="b.MAR.2.13">
      <s id="b.MAR.2.13.1">Ipianaja Jesoshi aisati otsapijaqui incajare.</s>
      <s id="b.MAR.2.13.2">Yapatotashijeitapaajari aisati atiri, yoametavajiri.</s>
     </seg>
     <seg type="verse" id="b.MAR.2.14">
      <s id="b.MAR.2.14.1">Impoiji yovaanaja aisati.</s>
      <s id="b.MAR.2.14.2">Ineapaaqueri Irevi, yora itomi Arijeo, isavicaiti pancotsiqui yapatotapinitiri quirequi: yapatotapinijeitiniri oromasati.</s>
      <s id="b.MAR.2.14.3">Icantapaaqueri: --Tsame, poijatanaquena. --Ja, tsamequeti.</s>
      <s id="b.MAR.2.14.4">Ari icatianaca, yoijatanaqueri.</s>
     </seg>
     <seg type="verse" id="b.MAR.2.15">
      <s id="b.MAR.2.15.1">Ari ijajeitanaque ivancoqui Irevi.</s>
      <s id="b.MAR.2.15.2">Yoacaajeitapaacari oshequi oijajeitiriri Jesoshi, iroamere, apatotapinitiriri quirequi, maaroni.</s>
      <s id="b.MAR.2.15.3">Jeri aisati yoacaacari caari cameetsayetatsi.</s>
      <s id="b.MAR.2.15.4">Yareejeitapaaca oametantirori sanquenarentsi, variseo ini.</s>
      <s id="b.MAR.2.15.5">Ineacotapaaqueri Jesoshi yoimojeitacari caari cameetsayetatsi.</s>
      <s id="b.MAR.2.15.6">Isampitapaaqueri iroamere: --¿Paita itsipajeitantariri yocapee, yoajeita?</s>
      <s id="b.MAR.2.15.7">Te incameetsajeiteji.</s>
     </seg>
     <seg type="verse" id="b.MAR.2.17">
      <s id="b.MAR.2.17.1">Ari iquemavaqueri iriori Jesoshi, icantiri: --Yora caari mantsiatatsine te incoyeji aavinterineri, irintiquea mantsiatatsiri.</s>
      <s id="b.MAR.2.17.2">Te iro nompocantea noncajemeri cameetsatatsiri, irintiquea caari cameetsatatsi.</s>
     </seg>
     <seg type="verse" id="b.MAR.2.18">
      <s id="b.MAR.2.18.1">Ari itijeita iroamerepee Joa aisati iroamerepee variseo.</s>
      <s id="b.MAR.2.18.2">Yora atiri ipocashitiri Jesoshi, icantapaaqueri: --Jeri meeca itijeita iroamerepee Joa, aisati iquempejeita iroamerepee variseo.</s>
      <s id="b.MAR.2.18.3">¿Paita caari ititanta poamerepee avirori?</s>
     </seg>
     <seg type="verse" id="b.MAR.2.19">
      <s id="b.MAR.2.19.1">Ari icantavaqueri Jesoshi: --Oquempetaca ariorica iraye shirampari ijina, incajemajeiteri ishaninca inquimoshireventajeiteri.</s>
      <s id="b.MAR.2.19.2">Ariorica irareejeitapeempa, ¿arimpa intijeitapeempa iriori?</s>
      <s id="b.MAR.2.19.3">Eiro.</s>
      <s id="b.MAR.2.19.4">Tempa iriveshireimentapeempari.</s>
      <s id="b.MAR.2.19.5">Pineaquero, meeca nocarajeitiri noamerepee: ¿paita nontitacanteariri?</s>
     </seg>
     <seg type="verse" id="b.MAR.2.20">
      <s id="b.MAR.2.20.1">Aisati, ariorica irojocajeitanajeri ishaninca aatsiri ijina, impoijiniquea intijeitanaquea.</s>
      <s id="b.MAR.2.20.2">Aisati coajica, nojocanajeririca noamerepee, iroashiretacojeitanaquena, irosati intijeitantanaquea.</s>
     </seg>
     <seg type="verse" id="b.MAR.2.21">
      <s id="b.MAR.2.21.1">Tempa ajacapinitiro quitsaarentsitsara, irootaque oshiricamaotantari.</s>
      <s id="b.MAR.2.21.2">Impoiji, te oncameetsateji impataqueetero nianqui iroaquerari: tequera oshiricamaoteji irointi.</s>
      <s id="b.MAR.2.21.3">Impataqueeterome, impoiji ariorica inquiveetajerome aisati, oshiricamaotanaqueme iroori iroaquerari, antsiviacaaquerome maatsarantsi.</s>
      <s id="b.MAR.2.21.4">Impoiji ontsereacaaquero iroaquerari.</s>
     </seg>
     <seg type="verse" id="b.MAR.2.22">
      <s id="b.MAR.2.22.1">Ariorica ampeantantajearime pearentsi iroaquerajari peesatitatsiri imeshina, tempa ari intapianaqueame, intoncanaqueme.</s>
      <s id="b.MAR.2.22.2">Aitaque intsereanaqueme, aisati amparajatanaqueame iroaquerajari, chararara.</s>
      <s id="b.MAR.2.22.3">Tempa apeantantapinitaro iroaquerajari imeshinaqui iroaquerari.</s>
      <s id="b.MAR.2.22.4">Pineaquero: iroaquerari oca noamejeitimpiri, te oncameetsateji onconoyearo ora yoametapinijeitimpiniri intaroniri.</s>
     </seg>
     <seg type="verse" id="b.MAR.2.23">
      <s id="b.MAR.2.23.1">Ari pashini saavaro iquenanaque Jesoshi panquirentsiqui, itsipajeitari iroamerepee.</s>
      <s id="b.MAR.2.23.2">Ari nianqui yaviitapairo iroamere oitsoqui tirico, itaquireiro otaqui, yoajeitaro oitsoqui.</s>
     </seg>
     <seg type="verse" id="b.MAR.2.24">
      <s id="b.MAR.2.24.1">Ari icantiri variseo: --Paitateemi yaviitantarori oitsoqui, itaquireitantacaro quitaiteri amaoreantari.</s>
      <s id="b.MAR.2.24.2">Te oncameetsateji.</s>
      <s id="b.MAR.2.24.3">¿Paita yantantarori?</s>
     </seg>
     <seg type="verse" id="b.MAR.2.25">
      <s id="b.MAR.2.25.1">Ari yacanaqueri Jesoshi: --¿Tempa pinquenqueshireeroji sanquenarentsi quenquetsatacotiriri peerani Iravirini?</s>
      <s id="b.MAR.2.25.2">Te ontimeji iroyeari, aaqueri itashe, aisati itsipajeitari.</s>
     </seg>
     <seg type="verse" id="b.MAR.2.26">
      <s id="b.MAR.2.26.1">Ainiro onaveitani tanta yovetsiqueetiniriri Tasorentsi: te irishineyeeteriji iroajeitearo atiri, apaniro yoaro saserote, irinti.</s>
      <s id="b.MAR.2.26.2">Iro cantaincha aavetacari itashe Iravirini.</s>
      <s id="b.MAR.2.26.3">Ijatashitiri Aviatara, yora ivincatsarite saserote, icantiri: "Notasheajeitaque.</s>
      <s id="b.MAR.2.26.4">Tecatsi noajeiteari".</s>
      <s id="b.MAR.2.26.5">Ari ipavaqueri tanta: "Jero oca, poyea".</s>
      <s id="b.MAR.2.26.6">Ari yoacaro, aisati yoacaajeitacari itsipajeitari.</s>
      <s id="b.MAR.2.26.7">Caari inajeiti saserote, iro cantaincha te irininteji Tasorentsi iroashinoncaajeiteri.</s>
     </seg>
     <seg type="verse" id="b.MAR.2.27">
      <s id="b.MAR.2.27.1">Pamene, yovetsiquiniri Tasorentsi atiri quitaiteri imaoreajeitantari.</s>
      <s id="b.MAR.2.27.2">Te iro irovetsicanteanari atiri irineapincatsatearo quitaiteri.</s>
     </seg>
     <seg type="verse" id="b.MAR.2.28">
      <s id="b.MAR.2.28.1">Narotaque cantacaantaquerori quitaiteri amaoreantajeitari: tempa noponeaca narori inquitequi, natiritapaaque.</s>
     </seg>
    </div>
    <div type="chapter" id="b.MAR.3">
     <seg type="verse" id="b.MAR.3.1">
      <s id="b.MAR.3.1.1">Yora Jesoshi ijatanaji aisati pancotsiqui yapatojeitantari.</s>
      <s id="b.MAR.3.1.2">Aitaque isaviquiri shirampari quisoporoquitatsiri iracoqui.</s>
     </seg>
     <seg type="verse" id="b.MAR.3.2">
      <s id="b.MAR.3.2.1">Yamenashijeitavaqueri atiri, sorerere: icoaque iriote ariorica iroavisacotajeri saavaroqui.</s>
      <s id="b.MAR.3.2.2">Icoajeitaque incantajeite: "Te oncameetsateji oca yantiri Jesoshi".</s>
     </seg>
     <seg type="verse" id="b.MAR.3.3">
      <s id="b.MAR.3.3.1">Yora Jesoshi icantiri quisoporoquitatsiri: --Pincatiaje, caate aca nianqui.</s>
     </seg>
     <seg type="verse" id="b.MAR.3.4">
      <s id="b.MAR.3.4.1">Impoiji isampijeitaqueri maaroni amenajeitaintsiri: --¿Cameetsampa aneshinoncateri atiri quitaiteri amaoreajeitantari?</s>
      <s id="b.MAR.3.4.2">¿Ariompa avashinoncayeri?</s>
      <s id="b.MAR.3.4.3">¿Ocameetsatimpa avavisacoteri?</s>
      <s id="b.MAR.3.4.4">Tericampa, ¿picoaquempa ayeri?</s>
      <s id="b.MAR.3.4.5">Iro cantaincha imajerenirojeitanaque.</s>
     </seg>
     <seg type="verse" id="b.MAR.3.5">
      <s id="b.MAR.3.5.1">Iquisanaca Jesoshi, yamenajeitaqueri, aisati iquenqueshireanaca.</s>
      <s id="b.MAR.3.5.2">Iro iquenqueshireantanacari te incavintsaantajeiteji atiri.</s>
      <s id="b.MAR.3.5.3">Icantiri shirampari: --Pancotaje.</s>
      <s id="b.MAR.3.5.4">Ari yacotanaji, irosati yavisacotantanaja.</s>
     </seg>
     <seg type="verse" id="b.MAR.3.6">
      <s id="b.MAR.3.6.1">Isoquijajeitanaque variseopee, ijatashijeitanaqueri ishaninca Eroreshi.</s>
      <s id="b.MAR.3.6.2">Yoametavacaajeitaca: --¿Jaocasa ancanteriri Jesoshi, avanteariri?</s>
     </seg>
     <seg type="verse" id="b.MAR.3.7">
      <s id="b.MAR.3.7.1">Yora Jesoshi aisati iroamerepee ijajeitanaji incajarequi, yoijajeitanaqueri oshequi carireasati, aisati joreasati,</s>
     </seg>
     <seg type="verse" id="b.MAR.3.8">
      <s id="b.MAR.3.8.1">jerosaresati, iromeasati, intatiquerosati Jorirani, maaroni savicajeitatsiri Tiroqui, Shiroqui, maaroni.</s>
      <s id="b.MAR.3.8.2">Iquemacojeitaqueri itasoncanti, irootaque ijatashijeitantacariri oshequi atiri.</s>
     </seg>
     <seg type="verse" id="b.MAR.3.9">
      <s id="b.MAR.3.9.1">Icantiri iroamere: --Pamaquenarota pitotsi, nontetearo: ishenacajeitapaanacari ashanincapee.</s>
     </seg>
     <seg type="verse" id="b.MAR.3.10">
      <s id="b.MAR.3.10.1">Ari iquenquetsatacaajeitaqueri, impoiji yaniireapaaji aisati quipatsiqui.</s>
      <s id="b.MAR.3.10.2">Oshequi yoavisacojeitavaqueri.</s>
      <s id="b.MAR.3.10.3">Yora mantsiayetatsiri iteencareayetaqueri ishanincapee, impamitantapeempariri Jesoshi.</s>
     </seg>
     <seg type="verse" id="b.MAR.3.11">
      <s id="b.MAR.3.11.1">Yora atiri yatajeaonquiri camaari ipincatsajeitaqueri.</s>
      <s id="b.MAR.3.11.2">Antearojenca ineanatacaaqueri icantajeitaqueri: --Jesoshi, avirotaque itomi Tasorentsi.</s>
     </seg>
     <seg type="verse" id="b.MAR.3.12">
      <s id="b.MAR.3.12.1">Icantasanotiri Jesoshi: --¿Paita picantantanari?</s>
      <s id="b.MAR.3.12.2">Pimajerete, eiro picamantacotanatsi.</s>
     </seg>
     <seg type="verse" id="b.MAR.3.13">
      <s id="b.MAR.3.13.1">Ari impoiji itoncaanaque toncaariqui.</s>
      <s id="b.MAR.3.13.2">Icajemaqueri yora icoyeaqueri, ari ijatashijeitaqueri.</s>
     </seg>
     <seg type="verse" id="b.MAR.3.14">
      <s id="b.MAR.3.14.1">Icoyeasanotaqueri 12 shirampari, intsipatasanojeitanteariri.</s>
      <s id="b.MAR.3.14.2">Impoiji intiancajeiteri inquenquetsatacaajeiteri ishaninca irineane Tasorentsi.</s>
     </seg>
     <seg type="verse" id="b.MAR.3.15">
      <s id="b.MAR.3.15.1">Aisati imatacaaqueri itasoncantajeitaque irojocanteariri camaari.</s>
     </seg>
     <seg type="verse" id="b.MAR.3.16">
      <s id="b.MAR.3.16.1">Ari icoyeaqueri iroamere 12.</s>
      <s id="b.MAR.3.16.2">Icoyeaqueri Shimo, ipajitajiri aisati Petero.</s>
     </seg>
     <seg type="verse" id="b.MAR.3.17">
      <s id="b.MAR.3.17.1">Aisati icoyeaqueri Santiaco itomi Severeo.</s>
      <s id="b.MAR.3.17.2">Icoyeaqueri Joa irirenti Santiaco: ipajiyeetajiri aisati Voaneriji, acantiro aneanequi "Shintsiri".</s>
     </seg>
     <seg type="verse" id="b.MAR.3.18">
      <s id="b.MAR.3.18.1">Aisati icoyeaqueri Antirishi, Jeripi, Varitorome, Mateo, Tomashi, Santiaco itomi Arijeo, Tareo, Shimo.</s>
      <s id="b.MAR.3.18.2">Iriotaque Shimo shintsiyetirori paitaricapee.</s>
     </seg>
     <seg type="verse" id="b.MAR.3.19">
      <s id="b.MAR.3.19.1">Aisati icoyeaqueri Jorashi Ishicariote: iriotaque aacanterineri coajica Jesoshi.</s>
     </seg>
     <seg type="verse" id="b.MAR.3.20">
      <s id="b.MAR.3.20.1">Impoiji ipianaja Jesoshi pancotsinentsiqui.</s>
      <s id="b.MAR.3.20.2">Yapatojeitajiri aisati oshequi atiri.</s>
      <s id="b.MAR.3.20.3">Tecatsi incantea iroyea.</s>
     </seg>
     <seg type="verse" id="b.MAR.3.21">
      <s id="b.MAR.3.21.1">Iquemacotaqueri Jesoshi ishanincasanori, ijatashivetajari iraanajerime ivancosanoriqui.</s>
      <s id="b.MAR.3.21.2">Icantavacaanaca: --Te irineacoteaji Jesoshi, tsame aanajeri.</s>
     </seg>
     <seg type="verse" id="b.MAR.3.22">
      <s id="b.MAR.3.22.1">Ario ipocashitiri aisati jerosaresati, oametantirori sanquenarentsi.</s>
      <s id="b.MAR.3.22.2">Icantacotashitapaacari: --Iriotaque Satanashi atajeaonquiriri Jesoshi.</s>
      <s id="b.MAR.3.22.3">Tempa Satanashi iriotaque ivincatsarite camaari: iriotaque amitacotiriri itianquiri iamaaririnte, irootaque imatantacariri.</s>
     </seg>
     <seg type="verse" id="b.MAR.3.23">
      <s id="b.MAR.3.23.1">Icajemavaqueri Jesoshi, icantavaqueri: --¿Queariompa yatajeaoncaquena camaari?</s>
      <s id="b.MAR.3.23.2">Pamene: ¿jaoca incanteari Satanashi irojocajea irisati?</s>
     </seg>
     <seg type="verse" id="b.MAR.3.24">
      <s id="b.MAR.3.24.1">Oquempetaca ariorica inquisavacaajeitea savicatsiri nampitsiqui, irojocavacaajeitea, ¿arimpa irisavicajeitanaje cameetsa?</s>
     </seg>
     <seg type="verse" id="b.MAR.3.25">
      <s id="b.MAR.3.25.1">Aisati oquempetaca ariorica inquisavacaajeitea savicatsiri pancotsiqui, ¿arimpa inquisoavacaajeitajea?</s>
     </seg>
     <seg type="verse" id="b.MAR.3.26">
      <s id="b.MAR.3.26.1">Aisati iquempetaca, ariorica Satanashi inquisherime iamaaririnte, irojocavacayeame, eirome itimime: aitaque impoyereavacayeame.</s>
     </seg>
     <seg type="verse" id="b.MAR.3.27">
      <s id="b.MAR.3.27.1">Aisati iquempeta iriori coshitantatsiri: itsaroacaari shintsitatsiri inqueavancoteri incoshitanteariri irovaararo.</s>
      <s id="b.MAR.3.27.2">Ariorica impocashiteri, irijivatapeeri iraapeeri, iroisotapeeri shintsitatsiri, impoijiquea incoshiteri paitaricapee yoayetiri ivancoqui.</s>
     </seg>
     <seg type="verse" id="b.MAR.3.28">
      <s id="b.MAR.3.28.1">Queariotaque oca noncamantasanotempiri: icavintsaajeitajiri Tasorentsi maaroni antirori caari cameetsatatsi.</s>
      <s id="b.MAR.3.28.2">Aisati, ariorica incantimajeiveteari, incavintsaajeiteri aisati.</s>
     </seg>
     <seg type="verse" id="b.MAR.3.29">
      <s id="b.MAR.3.29.1">Iro cantaincha, eiro icavintsaajeitiritsi irinti cantimatirori Ishire: incantaitatiyempani intime iriori Sharincaveniqui.</s>
      <s id="b.MAR.3.29.2">Eiro catsini yavisacotajitsi.</s>
     </seg>
     <seg type="verse" id="b.MAR.3.30">
      <s id="b.MAR.3.30.1">Irootaque icantaqueriri Jesoshi.</s>
      <s id="b.MAR.3.30.2">Pineaquero, icantashinirojeivetaca incaranqui: "Irio camaari amitacotiriri Jesoshi".</s>
      <s id="b.MAR.3.30.3">Tempa irootaque Ishire Tasorentsi amitacotiriri, caari ini camaari.</s>
     </seg>
     <seg type="verse" id="b.MAR.3.31">
      <s id="b.MAR.3.31.1">Ari isaviqui Jesoshi pancotsiqui, isaviquimojeitapaaqueri areejeitapaariri.</s>
      <s id="b.MAR.3.31.2">Impoiji areetapaaca iriniro, otsipajeitapaari irirentipee.</s>
      <s id="b.MAR.3.31.3">Ocatiapaaca saiteriqui, ocantiri oneapaaqueri: --Pincantenari notomi.</s>
      <s id="b.MAR.3.31.4">Ari iqueashitanaqueri, icantapaaqueri: --Areetapaaca piniro, pirentipee, aisati pitsiropee.</s>
      <s id="b.MAR.3.31.5">Osavicapaaque saiteriqui, ocoapaaquempi.</s>
     </seg>
     <seg type="verse" id="b.MAR.3.33">
      <s id="b.MAR.3.33.1">Ari yacavaqueri: --¿Jaoca ocantari inatatsiri?</s>
      <s id="b.MAR.3.33.2">¿Jaoca icantari iyetatsiri?</s>
     </seg>
     <seg type="verse" id="b.MAR.3.34">
      <s id="b.MAR.3.34.1">Irosati ijicotantanacari saviquimojeitaqueriri.</s>
      <s id="b.MAR.3.34.2">Icantanaque: --Jeroca inatatsiri.</s>
      <s id="b.MAR.3.34.3">Jerica iyetatsiri.</s>
     </seg>
     <seg type="verse" id="b.MAR.3.35">
      <s id="b.MAR.3.35.1">Janicarica antapinitirori icoacairiri Tasorentsi: iriojeitaque iyetatsiri, tsiotatsiri, inatatsiri.</s>
      <s id="b.MAR.3.35.2">Noshanincajeitacari maaroni quemisantajeitanari.</s>
     </seg>
    </div>
    <div type="chapter" id="b.MAR.4">
     <seg type="verse" id="b.MAR.4.1">
      <s id="b.MAR.4.1.1">Yoametantaji aisati Jesoshi anta otsapijaqui incajare.</s>
      <s id="b.MAR.4.1.2">Yapatotimentapaajari oshequi atiri catsini.</s>
      <s id="b.MAR.4.1.3">Irosati itetantaca pitotsiqui, itiancaquero nianquija capichaji, isavicaque.</s>
      <s id="b.MAR.4.1.4">Icatiashijeitapaacari otsapijaqui maaroni ashaninca.</s>
     </seg>
     <seg type="verse" id="b.MAR.4.2">
      <s id="b.MAR.4.2.1">Yoameyetaqueri paitaricapee, aisati ishiacaaventiniri, icantiri:</s>
     </seg>
     <seg type="verse" id="b.MAR.4.3">
      <s id="b.MAR.4.3.1">--Meeca noncamantempi.</s>
      <s id="b.MAR.4.3.2">Ijataque panquiveetatsiri yojocaitiro oitsoqui tirico.</s>
     </seg>
     <seg type="verse" id="b.MAR.4.4">
      <s id="b.MAR.4.4.1">Yojocaitiro, opariaarantapaaque avotsiqui.</s>
      <s id="b.MAR.4.4.2">Ipocapaaque contsaro, yoapaacaro, itsonquitapaaqueri.</s>
     </seg>
     <seg type="verse" id="b.MAR.4.5">
      <s id="b.MAR.4.5.1">Pashini pariapaintsi oitsoqui mapiqui.</s>
      <s id="b.MAR.4.5.2">Te ontimasanoteji oshequi quipatsi, jentsipaite oshiocavetanaca.</s>
     </seg>
     <seg type="verse" id="b.MAR.4.6">
      <s id="b.MAR.4.6.1">Ari ijenoquitapaaque catsirincaiteri, irosati oshimpeshitantanaca.</s>
      <s id="b.MAR.4.6.2">Te omparitsatasanoteji, irootaque ocamantanacari.</s>
     </seg>
     <seg type="verse" id="b.MAR.4.7">
      <s id="b.MAR.4.7.1">Opariapaaque pashini oitsoqui quitotseequimashiqui, oquimotanaque quitotseequi.</s>
      <s id="b.MAR.4.7.2">Irootaque ajaanaquerori, caari oitsoquitanta panquirentsi.</s>
     </seg>
     <seg type="verse" id="b.MAR.4.8">
      <s id="b.MAR.4.8.1">Pashini pariapaintsi quipatsiqui cameetsari.</s>
      <s id="b.MAR.4.8.2">Oquimotanaque, otimayetanaque oitsoqui.</s>
      <s id="b.MAR.4.8.3">Aparo oitsoquitanaintsi ocarati oitsoqui 30.</s>
      <s id="b.MAR.4.8.4">Pashini otimanaque aisati oitsoqui ocarati 60.</s>
      <s id="b.MAR.4.8.5">Iro otsipa ocarati oitsoqui 100.</s>
     </seg>
     <seg type="verse" id="b.MAR.4.9">
      <s id="b.MAR.4.9.1">Piquemavaquerorica oca nocantaquempiri, piotavaquero, pinquenqueshiretavaquero.</s>
     </seg>
     <seg type="verse" id="b.MAR.4.10">
      <s id="b.MAR.4.10.1">Impoiji ijajeitanaji atiripee, itimanaji apaniro Jesoshi, itsipajeitari aparopee oijatiriri, aisati iroamere caratatsiri 12.</s>
      <s id="b.MAR.4.10.2">Isampijeitiri: --¿Jaoca ocantari oca pishiacaaventiniriri?</s>
     </seg>
     <seg type="verse" id="b.MAR.4.11">
      <s id="b.MAR.4.11.1">Icantanaqueri: --Meeca noncamantempiro caari piojeitini: aitaque piojeitero jaoca icantari Tasorentsi ipincatsariventanti.</s>
      <s id="b.MAR.4.11.2">Irompa irinti yontapee, eiro nocamantasanotiritsi, irointi noshiacantiniri oncanteata</s>
     </seg>
     <seg type="verse" id="b.MAR.4.12">
      <s id="b.MAR.4.12.1">iramenavetea, iro cantaincha eiro ineasanotitsi, inquemavetea, iro cantaincha eiro iotasanotitsi.</s>
      <s id="b.MAR.4.12.2">Eiro iquenqueshireatsi, eiro icavintsaajiritsi Tasorentsi.</s>
     </seg>
     <seg type="verse" id="b.MAR.4.13">
      <s id="b.MAR.4.13.1">Aisati icantaqueri: --¿Tempa pinquemavaquero oca noshiacantimpiri?</s>
      <s id="b.MAR.4.13.2">Ariorica noshiacantempiro aisati, ¿jaoca pincanteari piotantearori?</s>
     </seg>
     <seg type="verse" id="b.MAR.4.14">
      <s id="b.MAR.4.14.1">Yora jocaiyetirori oitsoqui ishiaqueri ovaayetirori irineane Tasorentsi.</s>
     </seg>
     <seg type="verse" id="b.MAR.4.15">
      <s id="b.MAR.4.15.1">Aparopee jocaiyetapaincha avotsiqui oshiaqueri quemisantavetavacarori irineane Tasorentsi, iro cantaincha yora Satanashi yojocapitsatajiri iquenqueshireantavetacari: te inquemisantanajeji.</s>
     </seg>
     <seg type="verse" id="b.MAR.4.16">
      <s id="b.MAR.4.16.1">Aisati oca jocaitapainchari mapiqui, oshiaqueri quemavetavacarori irineane Tasorentsi.</s>
      <s id="b.MAR.4.16.2">Intsipaite iquimoshireventavetavacaro.</s>
     </seg>
     <seg type="verse" id="b.MAR.4.17">
      <s id="b.MAR.4.17.1">Ishiaquero panquirentsi caari timatsine ovaritsa.</s>
      <s id="b.MAR.4.17.2">Intsipaite ocamaque.</s>
      <s id="b.MAR.4.17.3">Iquemisantavetaca, irootaque yoashinoncanteetacariri, aisati iquisanentanteetacariri.</s>
      <s id="b.MAR.4.17.4">Intsipaite yojocanajiro iquemisantaveta.</s>
     </seg>
     <seg type="verse" id="b.MAR.4.18">
      <s id="b.MAR.4.18.1">Oca jocaitainchari quitotseequimashiqui oshiacaaventiri quemavetavacarori irineane Tasorentsi.</s>
     </seg>
     <seg type="verse" id="b.MAR.4.19">
      <s id="b.MAR.4.19.1">Iro cantaincha iquenqueshiretapinitiro timayetatsiri aca quipatsiqui, iquimoshireventajeitiro yashiyetari.</s>
      <s id="b.MAR.4.19.2">Aiquero icoanaitii irashijeitearo paitaricapee, irootaque yojocantajarori iquemisantavetari.</s>
      <s id="b.MAR.4.19.3">Ishiaquero caari timatsi oitsoqui.</s>
     </seg>
     <seg type="verse" id="b.MAR.4.20">
      <s id="b.MAR.4.20.1">Iroquea oca irointi jocaitapainchari quipatsiqui cameetsari, oshiacaaventiri quemasanotavaquerori irineane Tasorentsi.</s>
      <s id="b.MAR.4.20.2">Aitaque ishiretasanotacaro, iriotaque shiacaaventainchari panquirentsipee timanaintsiri oitsoqui.</s>
      <s id="b.MAR.4.20.3">Aparo oitsoquitanaintsi ocarati oitsoqui 30.</s>
      <s id="b.MAR.4.20.4">Pashini otimanaque aisati oitsoqui ocarati 60.</s>
      <s id="b.MAR.4.20.5">Iro otsipa ocarati oitsoqui 100.</s>
      <s id="b.MAR.4.20.6">Oca oitsoqui oshiaquero amajeitaqueneriri Tasorentsi, aparo iranaacotaqueri itsipapee.</s>
     </seg>
     <seg type="verse" id="b.MAR.4.21">
      <s id="b.MAR.4.21.1">Aisati icantaqueri: --Ancoaquerica antsiotea, ¿arimpa avajero tsiomentotsi covitiqui tsompoina?</s>
      <s id="b.MAR.4.21.2">¿Arimpa amanaquero tsiomentotsi?</s>
      <s id="b.MAR.4.21.3">Tempa acoiro antsiojeitearo maaroni amenajeitanteari.</s>
     </seg>
     <seg type="verse" id="b.MAR.4.22">
      <s id="b.MAR.4.22.1">Coajica onconijatanaque maaroni amanavetari, iriojeitanaquero maaroni antajeitaqueri.</s>
     </seg>
     <seg type="verse" id="b.MAR.4.23">
      <s id="b.MAR.4.23.1">Otimirica piquemantari, pinquemavaquero oca nocamantaquempiri.</s>
     </seg>
     <seg type="verse" id="b.MAR.4.24">
      <s id="b.MAR.4.24.1">Pashini icantaqueri aisati: --Pinquenqueshiretero oca piquemaqueri.</s>
      <s id="b.MAR.4.24.2">Ariorica capichaji pinquemisantavaquero nocamantimpiri, ari capichaji piotavaquero.</s>
      <s id="b.MAR.4.24.3">Ariorica pinquemisantasanotavaquero, ari oshequi piotavaquero, noametasanotaquempiro catsini.</s>
     </seg>
     <seg type="verse" id="b.MAR.4.25">
      <s id="b.MAR.4.25.1">Yora iotavaquerori noametaqueriri, aiquero noametasanoteri catsini.</s>
      <s id="b.MAR.4.25.2">Yora caari iotavaquero nocamantavetacariri, eiro iotitsi catsini.</s>
     </seg>
     <seg type="verse" id="b.MAR.4.26">
      <s id="b.MAR.4.26.1">Aisati icanti: --Tempa ipincatsariventajeitaquee Tasorentsi.</s>
      <s id="b.MAR.4.26.2">Ishiaqueri shirampari jatatsiri ipanquitiro oitsoqui quipatsiqui.</s>
     </seg>
     <seg type="verse" id="b.MAR.4.27">
      <s id="b.MAR.4.27.1">Imaapiniti tsiteniriqui, isaaquitapiniti quitaiteriqui.</s>
      <s id="b.MAR.4.27.2">Ocontetsoaquitanaque ivanquire, oquimotanaque.</s>
      <s id="b.MAR.4.27.3">Te iriotacoteroji jaoca ocantanacari oshiocantacari.</s>
     </seg>
     <seg type="verse" id="b.MAR.4.28">
      <s id="b.MAR.4.28.1">Oshiocaque quipatsiqui: ojivati otsoaqui, impoiji ominca, impoiji opa, impoiji antaiquitanaque oitsoqui.</s>
     </seg>
     <seg type="verse" id="b.MAR.4.29">
      <s id="b.MAR.4.29.1">Ariorica osampaquitanaque oitsoqui, intotacoyeetero, tempa omoncaratapaaca iraantearori.</s>
     </seg>
     <seg type="verse" id="b.MAR.4.30">
      <s id="b.MAR.4.30.1">Aisati icanti Jesoshi: --¿Jaoca noncantempirori noshiacaaventempiro jaoca icanta Tasorentsi ipincatsariventanti?</s>
      <s id="b.MAR.4.30.2">¿Jaoca ancanterori anquenquetsatacotantearori?</s>
     </seg>
     <seg type="verse" id="b.MAR.4.31">
      <s id="b.MAR.4.31.1">Oshiaquero oitsoqui moshitasa.</s>
      <s id="b.MAR.4.31.2">Irointi oitsoqui, te onquempetearoji pashinipee oitsoquiyetatsiri: quiripequiitaque oni catsini.</s>
      <s id="b.MAR.4.31.3">Ariorica ampanquitero,</s>
     </seg>
     <seg type="verse" id="b.MAR.4.32">
      <s id="b.MAR.4.32.1">oshiocanaque.</s>
      <s id="b.MAR.4.32.2">Onquimotanaque, anayetanaquero otsipapee panquirentsiyetatsiri.</s>
      <s id="b.MAR.4.32.3">Antearoyetanaque ojempequipee, aitaque iramampeapinitearo vanquiyetachari.</s>
     </seg>
     <seg type="verse" id="b.MAR.4.33">
      <s id="b.MAR.4.33.1">Aitaque icantapinita Jesoshi, ishiacaaventapinitiniri atiri iroametanteariri irineane Tasorentsi.</s>
      <s id="b.MAR.4.33.2">Ariorica capichaji iquemaquero, ari capichaji yoametaqueri: oshequirica iquemavaquero, ari oshequi yoametaqueri.</s>
     </seg>
     <seg type="verse" id="b.MAR.4.34">
      <s id="b.MAR.4.34.1">Iotaca ishiacaaventapinitiniriri.</s>
      <s id="b.MAR.4.34.2">Irintiquea iroamere, itsoteajeitaqueneri yoametasanojeitiri.</s>
     </seg>
     <seg type="verse" id="b.MAR.4.35">
      <s id="b.MAR.4.35.1">Iqueanaji catsirincaiteri.</s>
      <s id="b.MAR.4.35.2">Icantajiri iroamere: --Tsame amonteanaje intatiquero.</s>
     </seg>
     <seg type="verse" id="b.MAR.4.36">
      <s id="b.MAR.4.36.1">Itiancanajiri apatotimentajeitariri: --Tsamajempi pijajeitanaje pivancopeequi.</s>
      <s id="b.MAR.4.36.2">Irosati inaque iriori pitotsiqui, isavicaque.</s>
      <s id="b.MAR.4.36.3">Itejeitanaja iroamere, yoimonteajiri.</s>
      <s id="b.MAR.4.36.4">Aisati imonteacotanaja yora apatotimentariri otsipapee pitotsi.</s>
     </seg>
     <seg type="verse" id="b.MAR.4.37">
      <s id="b.MAR.4.37.1">Omapocavaqueri nianquija antearo tampea catsini.</s>
      <s id="b.MAR.4.37.2">Ora omotoncane otejatapaacaro pitotsi, irovetaincha ojaayeame.</s>
     </seg>
     <seg type="verse" id="b.MAR.4.38">
      <s id="b.MAR.4.38.1">Imaaque Jesoshi anta opataquiqui, itiinataca.</s>
      <s id="b.MAR.4.38.2">Yoisaaquireaqueri iroamere, icantaqueri: --Oametanari, ¿paita caari pinquenqueshireanta?</s>
      <s id="b.MAR.4.38.3">Irotanaintsi ampiincajeite.</s>
     </seg>
     <seg type="verse" id="b.MAR.4.39">
      <s id="b.MAR.4.39.1">Itinaanaja, icajemacotaquero tampea, aisati icantiro incajare: --Pimajerete, pimajerejate.</s>
      <s id="b.MAR.4.39.2">Opeanaja tampea.</s>
      <s id="b.MAR.4.39.3">Omajerejatasanotanaji incajare.</s>
     </seg>
     <seg type="verse" id="b.MAR.4.40">
      <s id="b.MAR.4.40.1">Icantiri: --¿Paita pitsaroantari?</s>
      <s id="b.MAR.4.40.2">¿Paita caari pishirejeitantari Tasorentsi?</s>
     </seg>
     <seg type="verse" id="b.MAR.4.41">
      <s id="b.MAR.4.41.1">Oshequi catsini itsaroasanojeitanaque.</s>
      <s id="b.MAR.4.41.2">Icantavacaanaca: --¿Janicampa yoca, oquemisantantacariri tampea?</s>
      <s id="b.MAR.4.41.3">Aisati incajare, oquemisantaqueri.</s>
     </seg>
    </div>
    <div type="chapter" id="b.MAR.5">
     <seg type="verse" id="b.MAR.5.1">
      <s id="b.MAR.5.1.1">Yareejeitanaca intatiquero, yamatsecapaaque quipatsiqui: irootaque iipatsite jerasesati.</s>
      <s id="b.MAR.5.1.2">Intsipaite itonquiotavacari neiriri camaari, iponeanaja anta tijaarimashiqui,</s>
     </seg>
     <seg type="verse" id="b.MAR.5.3">
      <s id="b.MAR.5.3.1">aitaque isaviquiri.</s>
      <s id="b.MAR.5.3.2">Tecatsi aaveerineri iroimajerenteri.</s>
     </seg>
     <seg type="verse" id="b.MAR.5.4">
      <s id="b.MAR.5.4.1">Yoisotapiniyeevetari iracoqui carenatsa, aisati iitiqui, iro cantaincha ipesayetaquero, peti, peti.</s>
      <s id="b.MAR.5.4.2">Tecatsi anacoterine ishintsiti.</s>
     </seg>
     <seg type="verse" id="b.MAR.5.5">
      <s id="b.MAR.5.5.1">Icantatiani: tsiteniriqui, quitaiteriqui, iquenayeti tijaariqui aisati toncaariqui.</s>
      <s id="b.MAR.5.5.2">Icajemayeti, itoyetaro mapi.</s>
     </seg>
     <seg type="verse" id="b.MAR.5.6">
      <s id="b.MAR.5.6.1">Yoca shirampari ineitavacari arejiquinta Jesoshi, ishiashitanacari, itiyeroashitapaacari.</s>
     </seg>
     <seg type="verse" id="b.MAR.5.7">
      <s id="b.MAR.5.7.1">Icantavaqueri Jesoshi camaari: --Pinijantareanajeri yoca shirampari.</s>
      <s id="b.MAR.5.7.2">Antearojenca icajemacotapaaqueri: --¿Paita pashereantanari?</s>
      <s id="b.MAR.5.7.3">Aviro Jesoshi, itomi Tasorentsi inquitequiniri, tempa ineajeitaquee.</s>
      <s id="b.MAR.5.7.4">Nocantasanotimpi catsini, eiro poashinoncaanatsi.</s>
     </seg>
     <seg type="verse" id="b.MAR.5.9">
      <s id="b.MAR.5.9.1">Ari isampitiri Jesoshi: --¿Jaoca pipajitari?</s>
      <s id="b.MAR.5.9.2">Yacanaqueri: --Nopajita Oshequianti.</s>
      <s id="b.MAR.5.9.3">Iro nopajitantari, oshiquianti noni catsini.</s>
     </seg>
     <seg type="verse" id="b.MAR.5.10">
      <s id="b.MAR.5.10.1">Eiro pitiancanatsi pashiniqui nampitsi.</s>
      <s id="b.MAR.5.10.2">Aitaque icantasanotapinivetacari catsini.</s>
     </seg>
     <seg type="verse" id="b.MAR.5.11">
      <s id="b.MAR.5.11.1">Ari anta itimi oshequi chancho, yoajeita tioncaiquiji.</s>
     </seg>
     <seg type="verse" id="b.MAR.5.12">
      <s id="b.MAR.5.12.1">Yora Oshequianti icantiri: --Ari pintianquenari anta chanchoqui, irineavaquena iriori, quiso noapaajeri.</s>
     </seg>
     <seg type="verse" id="b.MAR.5.13">
      <s id="b.MAR.5.13.1">Ari ishinetaqueri; inijantareanajiri camaari shirampari, yojocanajiri.</s>
      <s id="b.MAR.5.13.2">Ineavaqueri irinti chancho.</s>
      <s id="b.MAR.5.13.3">Icarajeiti chancho 2,000.</s>
      <s id="b.MAR.5.13.4">Ishiajeitanaca imperitaitequi, ipiincajeitanaque incajarequi, pocn, pocn, pocn; itsitiajeitanaque, pomiririri.</s>
     </seg>
     <seg type="verse" id="b.MAR.5.14">
      <s id="b.MAR.5.14.1">Itsaroajeitanaque shentajeivetariri, ishiajeitanaca, icamantapairi savicajeitatsiri nampitsiqui, aisati oantsipeequi.</s>
      <s id="b.MAR.5.14.2">Otsoteanaca neantsi.</s>
      <s id="b.MAR.5.14.3">Ipocajeitanaque atiri irameneri jaocarica icantacari chancho.</s>
     </seg>
     <seg type="verse" id="b.MAR.5.15">
      <s id="b.MAR.5.15.1">Ijatashijeitiri Jesoshi, ineajeitapairi yora neaveitariniri camaari.</s>
      <s id="b.MAR.5.15.2">Isavicaji, iquitsaataja, timanaji iquenqueshiretantari.</s>
      <s id="b.MAR.5.15.3">Ari ineajeitapaaqueri, itsaroacaajeitapaacari.</s>
     </seg>
     <seg type="verse" id="b.MAR.5.16">
      <s id="b.MAR.5.16.1">Yora neasanotaqueriri incaranqui icamantajeitaqueri: --Pineaqueri, yoavisacotajiri Jesoshi yora neaveitariniri camaari.</s>
      <s id="b.MAR.5.16.2">Aisati yoviincacantaqueri chancho.</s>
     </seg>
     <seg type="verse" id="b.MAR.5.17">
      <s id="b.MAR.5.17.1">Impoiji icantasanojeitiri: --Pijataje, eiro pipocajitsi aisati nonampiqui.</s>
     </seg>
     <seg type="verse" id="b.MAR.5.18">
      <s id="b.MAR.5.18.1">Ari itetanaja Jesoshi pitotsiqui.</s>
      <s id="b.MAR.5.18.2">Icantasanovetari yora yoavisacotiri: --Nocoaque noijatanaquempi.</s>
     </seg>
     <seg type="verse" id="b.MAR.5.19">
      <s id="b.MAR.5.19.1">Iro cantaincha, icantiri Jesoshi: --Eiro poijatanatsi, ainti pijataje pinampiqui, anta pishanincaqui.</s>
      <s id="b.MAR.5.19.2">Pincamantapeeri: "Ineshinoncatajana novincatsarite".</s>
     </seg>
     <seg type="verse" id="b.MAR.5.20">
      <s id="b.MAR.5.20.1">Ari ijatanaque neaveitariniri camaari Tecaporishiqui.</s>
      <s id="b.MAR.5.20.2">Icamantajeitapairi maaroni atiri: --Yoavisacotajana Jesoshi.</s>
      <s id="b.MAR.5.20.3">Yoajeitavaqueri atiri cavaco.</s>
     </seg>
     <seg type="verse" id="b.MAR.5.21">
      <s id="b.MAR.5.21.1">Ari imonteanaja Jesoshi intatiquero.</s>
      <s id="b.MAR.5.21.2">Yapatojeitavacari oshequi atiri anta otsapijaqui.</s>
     </seg>
     <seg type="verse" id="b.MAR.5.22">
      <s id="b.MAR.5.22.1">Yareetapaaca shirampari pajitachari Jairo, yora jivatacaajeitiriri atiri anta pancotsiqui yapatotantari.</s>
      <s id="b.MAR.5.22.2">Ineapaaqueri, itiyeroashitapaacari Jesoshi.</s>
     </seg>
     <seg type="verse" id="b.MAR.5.23">
      <s id="b.MAR.5.23.1">Icantasanotapaaqueri: --Irotaintsi oncame noshinto.</s>
      <s id="b.MAR.5.23.2">Pimpoque pimpamitapeero avisacotantajeari iroori, eiro ocamantatsi.</s>
     </seg>
     <seg type="verse" id="b.MAR.5.24">
      <s id="b.MAR.5.24.1">Ari yoijatanaqueri, aisati yoijajeitanaqueri oshequi catsini apatotimentariri, yovetacajeitanaqueri.</s>
     </seg>
     <seg type="verse" id="b.MAR.5.25">
      <s id="b.MAR.5.25.1">Ocarajeitaqueri tsinane irajashetatsiri.</s>
      <s id="b.MAR.5.25.2">Ocaratacotaque osarintsite 12 irajashetantacari.</s>
     </seg>
     <seg type="verse" id="b.MAR.5.26">
      <s id="b.MAR.5.26.1">Oshequi yaavinteenayevetaro, aiquero yoatsiyeetaquerori.</s>
      <s id="b.MAR.5.26.2">Atsipetashitacaro opinaventayevetacaro maaroni ashiyevetari.</s>
      <s id="b.MAR.5.26.3">Te avisacotimateji, aiquero ojatatii irajatanaque catsini.</s>
     </seg>
     <seg type="verse" id="b.MAR.5.27">
      <s id="b.MAR.5.27.1">Oquemaque icantacoyeetiriri Jesoshi: "Oshequi yoavisacotanti".</s>
      <s id="b.MAR.5.27.2">Osatecanacari oijajeitiriri, oquenapaaque itapiiqui.</s>
      <s id="b.MAR.5.27.3">Oquenqueshiretanaca: --Ariorica nantiteri iitsaare, aitaque navisacotanaje.</s>
      <s id="b.MAR.5.27.4">Ari antitaqueri iitsaare, ocaratanaji irajaveitani.</s>
     </seg>
     <seg type="verse" id="b.MAR.5.29">
      <s id="b.MAR.5.29.1">Oquemavaitia maaririri, avisacotanaji.</s>
     </seg>
     <seg type="verse" id="b.MAR.5.30">
      <s id="b.MAR.5.30.1">Aisati iriori Jesoshi, iquemashitavaitiaro itasorenca.</s>
      <s id="b.MAR.5.30.2">Ari ipitsocashitanacari oijajeitiriri, icantiri: --¿Janicampa antitaquenarori noitsaare?</s>
     </seg>
     <seg type="verse" id="b.MAR.5.31">
      <s id="b.MAR.5.31.1">Yacanaqueri iroamere: --Tempa pineeriji yoshequitaque oijajeitimpiri.</s>
      <s id="b.MAR.5.31.2">Yovetacayetaquempi.</s>
      <s id="b.MAR.5.31.3">Aiquero picanti: "¿Janicampa antitaquenarori noitsaare?"</s>
     </seg>
     <seg type="verse" id="b.MAR.5.32">
      <s id="b.MAR.5.32.1">Yamenamenayetanaque irineero antitaqueriri iitsaare.</s>
     </seg>
     <seg type="verse" id="b.MAR.5.33">
      <s id="b.MAR.5.33.1">Iroori tsinane, oshequi otsaroanaque, opioncanaque, pio, pio.</s>
      <s id="b.MAR.5.33.2">Iotanaque avisacotaji.</s>
      <s id="b.MAR.5.33.3">Otiyeroashitapaacari, opincatsataqueri.</s>
      <s id="b.MAR.5.33.4">Otsoteaquero ocamantasanotaqueri maaroni.</s>
     </seg>
     <seg type="verse" id="b.MAR.5.34">
      <s id="b.MAR.5.34.1">Icantiro: --Tsinane, pishiretaquena, irootaque pavisacotantajari.</s>
      <s id="b.MAR.5.34.2">Meeca pijataje, pinquimoshiretanaje.</s>
      <s id="b.MAR.5.34.3">Aitaquenea pavisacotajiri.</s>
     </seg>
     <seg type="verse" id="b.MAR.5.35">
      <s id="b.MAR.5.35.1">Tequerata intsonquerome ineanatiro, ipocajeitapaaque inampirepee Jairo.</s>
      <s id="b.MAR.5.35.2">Icantapaaqueri: --Camanaque pishinto.</s>
      <s id="b.MAR.5.35.3">¿Paita pantsipetacanteariri pashereaqueri yoca oametantatsiri?</s>
     </seg>
     <seg type="verse" id="b.MAR.5.36">
      <s id="b.MAR.5.36.1">Iquemavaquero Jesoshi oca icantapaaqueriri.</s>
      <s id="b.MAR.5.36.2">Icantiri Jairo: --Eiro picantashiretitsi, nainti pishiretea.</s>
     </seg>
     <seg type="verse" id="b.MAR.5.37">
      <s id="b.MAR.5.37.1">Tecatsi irishinete oijatanaquerine.</s>
      <s id="b.MAR.5.37.2">Irinti ishinetaque yora Petero, Santiaco, Joa.</s>
      <s id="b.MAR.5.37.3">Iriotaque Joa irirenti Santiaco.</s>
     </seg>
     <seg type="verse" id="b.MAR.5.38">
      <s id="b.MAR.5.38.1">Yareejeitapaaca ivancoqui Jairo.</s>
      <s id="b.MAR.5.38.2">Ineapaaqueri atiripee: icajemajeitaque, iraashiretacojeitacaro, iraacojeitacaro.</s>
     </seg>
     <seg type="verse" id="b.MAR.5.39">
      <s id="b.MAR.5.39.1">Iqueapaaque, icantapaaqueri: --¿Paita picajemacojeitantarori?</s>
      <s id="b.MAR.5.39.2">¿Paita piraacojeitantarori?</s>
      <s id="b.MAR.5.39.3">Te oncamasanoteji evancaro, irointi omai.</s>
     </seg>
     <seg type="verse" id="b.MAR.5.40">
      <s id="b.MAR.5.40.1">Ishirontimentajeitavacari, iro cantaincha yoisoquijajeitapairi.</s>
      <s id="b.MAR.5.40.2">Yaanaqueri irini, jero inironi, aisati iroamere, iqueanaque anta onaquenta evancaroni.</s>
     </seg>
     <seg type="verse" id="b.MAR.5.41">
      <s id="b.MAR.5.41.1">Yajiricavacotapaaquero acoqui.</s>
      <s id="b.MAR.5.41.2">Icantiro: --Tarita comi.</s>
      <s id="b.MAR.5.41.3">Acantiro aneanequi arori: "Evancaro, pintinaanaje".</s>
     </seg>
     <seg type="verse" id="b.MAR.5.42">
      <s id="b.MAR.5.42.1">Otinaanaja evancaro, tancore, aniitanaji.</s>
      <s id="b.MAR.5.42.2">Ocarataque osarintsite 12, irootaque omatantajari aniiveetaji.</s>
      <s id="b.MAR.5.42.3">Yoasanojeitanaque cavaco oshaninca.</s>
     </seg>
     <seg type="verse" id="b.MAR.5.43">
      <s id="b.MAR.5.43.1">Icantasanotiri: --Eiroya picamantayetiritsi atiri.</s>
      <s id="b.MAR.5.43.2">Meeca pimpero oyeari.</s>
     </seg>
    </div>
    <div type="chapter" id="b.MAR.6">
     <seg type="verse" id="b.MAR.6.1">
      <s id="b.MAR.6.1.1">Ari ijatanaji Jesoshi, yareetapaaja iipatsitequi iriori.</s>
      <s id="b.MAR.6.1.2">Yoijajeitajiri iroamere.</s>
     </seg>
     <seg type="verse" id="b.MAR.6.2">
      <s id="b.MAR.6.2.1">Impoiji quitaiteri imaoreajeitantari, yoametantapaaji anta yapatotapinijeitacanta joriopee.</s>
      <s id="b.MAR.6.2.2">Yoajeitavaqueri cavaco oshequi quemavaqueriri.</s>
      <s id="b.MAR.6.2.3">Itseencajeitaqueri Jesoshi, icantajeiti: --Tempa iriotaque ashanincasanori arori.</s>
      <s id="b.MAR.6.2.4">¿Jaoca oponeimotacariri oca yoametantiri?</s>
      <s id="b.MAR.6.2.5">¿Jaoca icantacari itasoncantayetantacari?</s>
      <s id="b.MAR.6.2.6">¿Caarimpa yoca vetsicapinitirori inchato?</s>
      <s id="b.MAR.6.2.7">Iriotaque otomi Maria, tempa iriotaque irirentipee Santiaco, Jose, Jorashi, aisati Shimo.</s>
      <s id="b.MAR.6.2.8">Aisati iritsiropee, tempa osaviquimojeitaquee aca.</s>
     </seg>
     <seg type="verse" id="b.MAR.6.4">
      <s id="b.MAR.6.4.1">Icanti Jesoshi: --Ari ineacameetsajeivetacari atiripee camantantatsiri.</s>
      <s id="b.MAR.6.4.2">Iro cantaincha iriorica camantantatsiri ishanincasanori, ari intseenqueri.</s>
     </seg>
     <seg type="verse" id="b.MAR.6.5">
      <s id="b.MAR.6.5.1">Ari itseencajeitaqueri, irootaque caari itasoncantapinitanta anta inampiqui.</s>
      <s id="b.MAR.6.5.2">Aparopee ipamiyetiri mantsiayetatsiri, yoavisacoyetiri.</s>
     </seg>
     <seg type="verse" id="b.MAR.6.6">
      <s id="b.MAR.6.6.1">Iro cantaincha te inquemisantajeiteriji ishaninca, irootaque yoantanacari cavaco: --¿Paita caari iquemisantajeitantana?</s>
      <s id="b.MAR.6.6.2">Iquenaquenayetanaque Jesoshi nampitsipeequi, yoametantayetanaque.</s>
     </seg>
     <seg type="verse" id="b.MAR.6.7">
      <s id="b.MAR.6.7.1">Aisati icoyeaqueri iroamere 12.</s>
      <s id="b.MAR.6.7.2">Imatacaaqueri iroavisacotanteariri neiriri camaari.</s>
      <s id="b.MAR.6.7.3">Impoiji itiancajeitaqueri; itsipatavacaayetanaca, apitepee ijayetanaque nampitsipeequi.</s>
     </seg>
     <seg type="verse" id="b.MAR.6.8">
      <s id="b.MAR.6.8.1">Icantasanotavaqueri: --Ariorica pijatanaque, tecatsiyea paanaque.</s>
      <s id="b.MAR.6.8.2">Eiro paanaquetsi poyeari, eiro paanaquerotsi pitsarate.</s>
      <s id="b.MAR.6.8.3">Aisati eiro paanaqueritsi piirequite.</s>
      <s id="b.MAR.6.8.4">Irointiquea paanaque piotiquiro.</s>
     </seg>
     <seg type="verse" id="b.MAR.6.9">
      <s id="b.MAR.6.9.1">Aisati pisapatotanaquea, iro cantaincha eiro piquitsaatarotsi poicoro.</s>
     </seg>
     <seg type="verse" id="b.MAR.6.10">
      <s id="b.MAR.6.10.1">Aisati icantavaqueri: --Jaocarica pisavicapaaqueri, aitaque pintimaanitapaaqueri, irosati pijatantajeari pashiniqui nampitsi.</s>
     </seg>
     <seg type="verse" id="b.MAR.6.11">
      <s id="b.MAR.6.11.1">Eirorica yaacameetsajeitavaquempi nampitsiquiniri, aisati eirorica iquemisantajeitavaquempi, ari povaanajea, iriotanteari pishemacari, eiro pipiashitaritsi aisati.</s>
     </seg>
     <seg type="verse" id="b.MAR.6.12">
      <s id="b.MAR.6.12.1">Ari ijajeitanaque iroamere.</s>
      <s id="b.MAR.6.12.2">Icamantajeitiri atiripee: --Pinquenqueshirejeitea, eiro pantapinitirotsi aisati caari cameetsatatsi.</s>
     </seg>
     <seg type="verse" id="b.MAR.6.13">
      <s id="b.MAR.6.13.1">Yoavisacojeitiri oshequi yatajeaoncane camaari.</s>
      <s id="b.MAR.6.13.2">Itiritantayetari quejitsi oshequi mantsiaripee, yoavisacoyetiri.</s>
     </seg>
     <seg type="verse" id="b.MAR.6.14">
      <s id="b.MAR.6.14.1">Oshequi quemacojeitiriri Jesoshi, irootaque iquemacotantacariri aisati pincatsari pajitachari Eroreshi.</s>
      <s id="b.MAR.6.14.2">Icantayeti atiripee: --Iriotaque Joa vaotisatantatsiri, camavetainchari: itinaanaja.</s>
      <s id="b.MAR.6.14.3">Iro itinaantajari itasorentsiti.</s>
     </seg>
     <seg type="verse" id="b.MAR.6.15">
      <s id="b.MAR.6.15.1">Timatsi pashini cantayevetachari: --Irioyeata Iriashini: itinaanaja.</s>
      <s id="b.MAR.6.15.2">Pashini cantayetatsiri aisati: --Iriotaque camantantatsiri.</s>
      <s id="b.MAR.6.15.3">Ishiajiri camantantaveitachaniri.</s>
     </seg>
     <seg type="verse" id="b.MAR.6.16">
      <s id="b.MAR.6.16.1">Ari iquemacotaqueri Eroreshi, icanti: --Iriotaqueteemi Joa.</s>
      <s id="b.MAR.6.16.2">Nopesacantavetacari itsanoqui iro cantaincha itinaanaja aisati.</s>
     </seg>
     <seg type="verse" id="b.MAR.6.17">
      <s id="b.MAR.6.17.1">Ari peerani Eroreshi yaapitsataqueri irirenti ijina.</s>
      <s id="b.MAR.6.17.2">Ipajita irirenti Jeripi, iro ijinantaveitaniri, Eroriashi.</s>
      <s id="b.MAR.6.17.3">Yora Joa icantapinivetacari Eroreshi: --Te oncameetsateji paapitsateri pirenti ijina.</s>
      <s id="b.MAR.6.17.4">Oquisanaqueri Eroriashi, ocoasanoveta oacanterime, iro cantaincha te irininteji yora ojimentajari.</s>
      <s id="b.MAR.6.17.5">Oshequi ashereapinitaqueri, irootaque yaacantantacariri Joa, yoiminquiacantaqueri caravosoqui tsompoina.</s>
     </seg>
     <seg type="verse" id="b.MAR.6.20">
      <s id="b.MAR.6.20.1">Ipincatsavetacari iriori Joa, iotiri icameetsatasanoti, iquemisantasanotiri Tasorentsi.</s>
      <s id="b.MAR.6.20.2">Te irishinevetearoji ijina oacanteri.</s>
      <s id="b.MAR.6.20.3">Itsaroacaapinivetari Joa, iquenquetsatacaapinitiri.</s>
      <s id="b.MAR.6.20.4">Ineacameetsatiro icantiriri Joa, iro cantaincha te irioteji jaoca incanteari.</s>
     </seg>
     <seg type="verse" id="b.MAR.6.21">
      <s id="b.MAR.6.21.1">Omoncarataja iitaiterite itimantacari peerani Eroreshi.</s>
      <s id="b.MAR.6.21.2">Yoacaajeitari ivincatsaririnte, ivincatsarite soraro, aisati ivincatsarite carireasati.</s>
      <s id="b.MAR.6.21.3">Irootaque quitaiteri oacantantacariri Eroriashi Joa.</s>
     </seg>
     <seg type="verse" id="b.MAR.6.22">
      <s id="b.MAR.6.22.1">Oqueapaaque oshinto Eroriashi anta yoajeitanta omaninquetsaveetapaaque apaniro.</s>
      <s id="b.MAR.6.22.2">Ineacameetsatavaquero Eroreshi aisati itsipajeitari.</s>
      <s id="b.MAR.6.22.3">Icantiro evancaro: --Pincoacotena paitarica picoaqueri.</s>
      <s id="b.MAR.6.22.4">Aitaque nompaquempiro.</s>
     </seg>
     <seg type="verse" id="b.MAR.6.23">
      <s id="b.MAR.6.23.1">Ineaquena Tasorentsi, ioti eiro namatavitimpitsi.</s>
      <s id="b.MAR.6.23.2">Paitaricapee pincoacotaquenari, aitaque nompaquempi.</s>
      <s id="b.MAR.6.23.3">Picoaquerica nompaarantempi noipatsite, aitaque nompaquempi cashetani.</s>
     </seg>
     <seg type="verse" id="b.MAR.6.24">
      <s id="b.MAR.6.24.1">Osoquijanaji iroori, osampitapaaquero iniro: --¿Paita noncoacoteriri?</s>
      <s id="b.MAR.6.24.2">Acavaquero iroori: --Iro pincoacoteriri iito Joa vaotisatantatsiri.</s>
     </seg>
     <seg type="verse" id="b.MAR.6.25">
      <s id="b.MAR.6.25.1">Intsipaite opianaja aisati, opiashitanajari pincatsari.</s>
      <s id="b.MAR.6.25.2">Ocoacotapaaqueri, ocantiri: --Nocoi meeca pimpacotenaro matitaqui iito Joa.</s>
     </seg>
     <seg type="verse" id="b.MAR.6.26">
      <s id="b.MAR.6.26.1">Oshequi yoashiretanaca.</s>
      <s id="b.MAR.6.26.2">Tempa aitaque icantaquero incaranqui: "Eiro namatavitimpitsi".</s>
      <s id="b.MAR.6.26.3">Aisati iquemajeitavaqueri maaroni itsipajeitacari.</s>
      <s id="b.MAR.6.26.4">Te meeca incoajeji iramatavitero.</s>
     </seg>
     <seg type="verse" id="b.MAR.6.27">
      <s id="b.MAR.6.27.1">Ari itiancaqueri oantatsiri, icantavaqueri: --Pamaquenaro iito Joa.</s>
      <s id="b.MAR.6.27.2">Ari ijatanaque anta yoiminqueaquerinta, ipesapaaqueri itsanoqui.</s>
     </seg>
     <seg type="verse" id="b.MAR.6.28">
      <s id="b.MAR.6.28.1">Yamacotaquero matitaqui iitoni, ipapaaquero evancaro.</s>
      <s id="b.MAR.6.28.2">Iroori, ovaaquenero iniro.</s>
     </seg>
     <seg type="verse" id="b.MAR.6.29">
      <s id="b.MAR.6.29.1">Iquemacotaqueri iroamereni Joani, ari ijatashijeitaqueri.</s>
      <s id="b.MAR.6.29.2">Yaanajiri, itijajiri.</s>
     </seg>
     <seg type="verse" id="b.MAR.6.30">
      <s id="b.MAR.6.30.1">Ipiajeitanaja itiancane Jesoshi.</s>
      <s id="b.MAR.6.30.2">Icamantajeitapaajiri maaroni yantayetaqueri.</s>
      <s id="b.MAR.6.30.3">Aisati icamantacoyetapairo maaroni yoametantayetaqueri.</s>
     </seg>
     <seg type="verse" id="b.MAR.6.31">
      <s id="b.MAR.6.31.1">Irosati icantani oshequi atiri ipocashitapinitiri Jesoshi, aisati ijajeitanaji.</s>
      <s id="b.MAR.6.31.2">Te irinijantareeriji, tecatsi incantea iroyea.</s>
      <s id="b.MAR.6.31.3">Icantajeitavaqueri itiancane: --Tsame ajate ayojeitanaquea anta tecatsi timatsine.</s>
      <s id="b.MAR.6.31.4">Amaoreajeitavaqueta capichaji.</s>
     </seg>
     <seg type="verse" id="b.MAR.6.32">
      <s id="b.MAR.6.32.1">Ari ijajeitanaque, iquenanaque pitotsiqui.</s>
     </seg>
     <seg type="verse" id="b.MAR.6.33">
      <s id="b.MAR.6.33.1">Ari ineajeitavaqueri oshequi atiri, iojeitavaqueri.</s>
      <s id="b.MAR.6.33.2">Iponeajeitanaca ivancopeequi, ishianaca, ishitejeitanaca.</s>
      <s id="b.MAR.6.33.3">Ishianaca, yanaacojeitaqueri, yapatotimentajeitavacari.</s>
     </seg>
     <seg type="verse" id="b.MAR.6.34">
      <s id="b.MAR.6.34.1">Imitajanaque Jesoshi, ineapaatiiri oshequi apatojeitainchari.</s>
      <s id="b.MAR.6.34.2">Irosati ineshinoncajeitantapaacariri ishiacaantapaaqueri ovisha caari timatsine amenerineri.</s>
      <s id="b.MAR.6.34.3">Oshequi yoamejeitapaaqueri paitapeerica.</s>
     </seg>
     <seg type="verse" id="b.MAR.6.35">
      <s id="b.MAR.6.35.1">Ari ishaavijitanaji catsirincaiteri.</s>
      <s id="b.MAR.6.35.2">Ipocashitiri iroamere, icantiri: --Meeca anajeitaque aca caaraiteriqui, tecatsi avajeiteari.</s>
      <s id="b.MAR.6.35.3">Aisati ishaavijitaque catsirincaiteri.</s>
     </seg>
     <seg type="verse" id="b.MAR.6.36">
      <s id="b.MAR.6.36.1">Pintiancajeiteri atiri irijajeitajeta oantsiqui, nampitsiqui quempejiniri.</s>
      <s id="b.MAR.6.36.2">Iramanantajeitapeeta iroyeari.</s>
     </seg>
     <seg type="verse" id="b.MAR.6.37">
      <s id="b.MAR.6.37.1">Yacanaqueri, icantiri: --Pimperita avinti iroyeari.</s>
      <s id="b.MAR.6.37.2">Icanti iroamere: --¿Picoavetampa nojate namanantaite tanta nompantajeiteariri?</s>
      <s id="b.MAR.6.37.3">Oshequi ompinatea noacantajeiteariri maaroni, eiro imoncaratarotsi airequite.</s>
     </seg>
     <seg type="verse" id="b.MAR.6.38">
      <s id="b.MAR.6.38.1">Yacanajiri: --¿Jaoca ocaratiri pitantane timatsiri?</s>
      <s id="b.MAR.6.38.2">Pijate, pamenaitero.</s>
      <s id="b.MAR.6.38.3">Ari ineaitiro, icantaqueri: --Apapacoroni ocarati tanta, aisati apite shima.</s>
     </seg>
     <seg type="verse" id="b.MAR.6.39">
      <s id="b.MAR.6.39.1">Icantiri: --Poisaviqueri atiripee ara saveshishiqui.</s>
      <s id="b.MAR.6.39.2">Pampatoyeteri, aisati pinashitacaayeteari.</s>
     </seg>
     <seg type="verse" id="b.MAR.6.40">
      <s id="b.MAR.6.40.1">Ari yapatojeitaqueri, isavicajeitanaque.</s>
      <s id="b.MAR.6.40.2">Aparoni apatojeitainchari icarati 100 atiri.</s>
      <s id="b.MAR.6.40.3">Itimi oshequi itsipapee apatojeitainchari aisati.</s>
      <s id="b.MAR.6.40.4">Inashiyetaca pashinipee apatojeitainchari, icarayetaque 50.</s>
     </seg>
     <seg type="verse" id="b.MAR.6.41">
      <s id="b.MAR.6.41.1">Ari yaaquero Jesoshi tanta aisati shima, yamenanaque jenoqui.</s>
      <s id="b.MAR.6.41.2">Icantiri iriri: --Ariove, Apa, aviro paquenarori oca noyearica.</s>
      <s id="b.MAR.6.41.3">Icarajaquero tanta.</s>
      <s id="b.MAR.6.41.4">Ipaqueri iroamere irovayeteneri apatojeitainchari.</s>
      <s id="b.MAR.6.41.5">Aisati shima, yovayetaqueneri maaroni atiri,</s>
     </seg>
     <seg type="verse" id="b.MAR.6.42">
      <s id="b.MAR.6.42.1">ari yoajeitanaca.</s>
      <s id="b.MAR.6.42.2">Iquemajeitanaca, te intsonqueroji.</s>
     </seg>
     <seg type="verse" id="b.MAR.6.43">
      <s id="b.MAR.6.43.1">Yaayetajiro timaarantapaajantsiri, ijaayetajiro cantiriqui ocarati 12.</s>
     </seg>
     <seg type="verse" id="b.MAR.6.44">
      <s id="b.MAR.6.44.1">Icarajeiti oacarori 5,000 shirampari.</s>
     </seg>
     <seg type="verse" id="b.MAR.6.45">
      <s id="b.MAR.6.45.1">Impoiji itianquiri Jesoshi iroamere, icantiri: --Pintetanajea pitotsiqui.</s>
      <s id="b.MAR.6.45.2">Pijivajeitanaquena intatiqueronta, anta Vetsairaqui: nontiancajeitajerita ivancopeequi yoca apatojeitainchari.</s>
     </seg>
     <seg type="verse" id="b.MAR.6.46">
      <s id="b.MAR.6.46.1">Impoiji ijatanaque Jesoshi toncaariqui, iquenquetsatacairi iriri.</s>
     </seg>
     <seg type="verse" id="b.MAR.6.47">
      <s id="b.MAR.6.47.1">Otsitenijencaiteanaji, inianquijatacotanaque iroamere incajarequi.</s>
      <s id="b.MAR.6.47.2">Itimaiti Jesoshi apaniro quipatsiqui.</s>
     </seg>
     <seg type="verse" id="b.MAR.6.48">
      <s id="b.MAR.6.48.1">Ineaqueri iroamere, icomacomajeiveta, iotaqueri imaojempequitaque.</s>
      <s id="b.MAR.6.48.2">Aiquero oipiacotajiriri tampea.</s>
      <s id="b.MAR.6.48.3">Ari oquitaitetimataji ijatashitajiri iriori Jesoshi.</s>
      <s id="b.MAR.6.48.4">Yaniijatanajiro incajare, te intsitiyeji.</s>
      <s id="b.MAR.6.48.5">Iro iravisanaquerime,</s>
     </seg>
     <seg type="verse" id="b.MAR.6.49">
      <s id="b.MAR.6.49.1">iro cantaincha ineajeitavajiri, yaniijatapaajiro incajare.</s>
      <s id="b.MAR.6.49.2">Ijijeivetavacari irio camaari.</s>
      <s id="b.MAR.6.49.3">Ari icajemajeitanaque: --Eeeee.</s>
      <s id="b.MAR.6.49.4">Coraquenive camaari.</s>
     </seg>
     <seg type="verse" id="b.MAR.6.50">
      <s id="b.MAR.6.50.1">Ari ineajeitavaqueri maaroni.</s>
      <s id="b.MAR.6.50.2">Itsaroajeitanaque.</s>
      <s id="b.MAR.6.50.3">Ineanatapaajiri: --Pinquimoshirejeitaje.</s>
      <s id="b.MAR.6.50.4">Narotaque pocajantsiri.</s>
      <s id="b.MAR.6.50.5">Eiro pitsaroashijeitatsi.</s>
     </seg>
     <seg type="verse" id="b.MAR.6.51">
      <s id="b.MAR.6.51.1">Itetapaaja pitotsiqui, itsipajeitapaajari, opeanaja tampea.</s>
      <s id="b.MAR.6.51.2">Yoajeitanaque cavaco catsini.</s>
     </seg>
     <seg type="verse" id="b.MAR.6.52">
      <s id="b.MAR.6.52.1">Ineajeivetacari incaranqui itasonquiro tanta, iro cantaincha tequera inquenqueshireimateaji.</s>
     </seg>
     <seg type="verse" id="b.MAR.6.53">
      <s id="b.MAR.6.53.1">Ari imonteanacaro, yareejeitapaaca Jenesaretequi.</s>
      <s id="b.MAR.6.53.2">Yaatacojeitapaaque.</s>
     </seg>
     <seg type="verse" id="b.MAR.6.54">
      <s id="b.MAR.6.54.1">Imitajajeitapaaque, intsipaite iojeitavaqueri atiri.</s>
     </seg>
     <seg type="verse" id="b.MAR.6.55">
      <s id="b.MAR.6.55.1">Ishiashijeitapaacari.</s>
      <s id="b.MAR.6.55.2">Yamacojeitaqueri mantsiayetatsiri inareantariqui.</s>
      <s id="b.MAR.6.55.3">Jaocarica itimapairi Jesoshi, aitaque anta yaacotanaqueneriri.</s>
     </seg>
     <seg type="verse" id="b.MAR.6.56">
      <s id="b.MAR.6.56.1">Iquenaquenayeti nampitsijaniquiqui, nampitsiqui antearo, aisati oantsiqui.</s>
      <s id="b.MAR.6.56.2">Jaocarica iquenanaqueri Jesoshi yoayetaqueneri mantsiayetatsiri.</s>
      <s id="b.MAR.6.56.3">Yoayetaqueneri nianqui nampitsiqui, icantajeitavaqueri: --Pishinetenaro nompamititavaquempiro ocaratapai piitsaare.</s>
      <s id="b.MAR.6.56.4">Ari yavisacojeitaji maaroni pamititajeitavaqueriri iitsaare.</s>
     </seg>
    </div>
    <div type="chapter" id="b.MAR.7">
     <seg type="verse" id="b.MAR.7.1">
      <s id="b.MAR.7.1.1">Ari ipocapaaque variseopee, aisati aparopee oametantirori sanquenarentsi, iponeaca Jerosarequi.</s>
      <s id="b.MAR.7.1.2">Yapatotimentapaacari Jesoshi.</s>
     </seg>
     <seg type="verse" id="b.MAR.7.2">
      <s id="b.MAR.7.2.1">Ineajeitapairi iroamere, yoajeita iriori: te inquivacoteaji.</s>
      <s id="b.MAR.7.2.2">Icantajeiti intacaroniri: "Ariorica ayea, ajivate anquivacotea ancameetsashiretanteari".</s>
     </seg>
     <seg type="verse" id="b.MAR.7.3">
      <s id="b.MAR.7.3.1">Yora variseo yamejeitaro tequeratarica iroyeata, iquivacotasanota.</s>
      <s id="b.MAR.7.3.2">Tempa yamejeitaro maaroni joriopee.</s>
      <s id="b.MAR.7.3.3">Irompa eirorica iquivacotita, eiro yoatsi.</s>
      <s id="b.MAR.7.3.4">Aitaque imoncaratajiro yoametantapinitiniri intacaroniri.</s>
     </seg>
     <seg type="verse" id="b.MAR.7.4">
      <s id="b.MAR.7.4.1">Ariorica imponeajea anta nampitsiqui nianqui, eirorica iquivacotasanotapaajatsi, eiro yoapaajatsi.</s>
      <s id="b.MAR.7.4.2">Aisati imoncaratashiyetaro oshequi paitarica yoameyetiriri ishanincani.</s>
      <s id="b.MAR.7.4.3">Iquivajeitapinitiro pajo, onero, oya, maaroni.</s>
     </seg>
     <seg type="verse" id="b.MAR.7.5">
      <s id="b.MAR.7.5.1">Ari isampijeitapaaqueri Jesoshi: --¿Paita caari imoncaratantaro poamere yoametantapinitiniri intacantaqueeniri?</s>
      <s id="b.MAR.7.5.2">Jeri yoca meeca oainchari, te inquivacoteaji: ainiro irantane.</s>
     </seg>
     <seg type="verse" id="b.MAR.7.6">
      <s id="b.MAR.7.6.1">Icantavaqueri Jesoshi: --Oshequi pamatavitantayeti.</s>
      <s id="b.MAR.7.6.2">Aitaque icamantacotitaquempini peerani Isayashini.</s>
      <s id="b.MAR.7.6.3">Isanquenatini: "Icantashivetana yoca atiri: 'Picameetsati', iro cantaincha te inquenqueshiretenaji.</s>
     </seg>
     <seg type="verse" id="b.MAR.7.7">
      <s id="b.MAR.7.7.1">Yatsipetashitaro itiyeroimentavetana; ipincatsatashivetana.</s>
      <s id="b.MAR.7.7.2">Pamatavitashiyetacari pishaninca: picantanirovetari oca poametantavetari irootaque irineane Tasorentsi".</s>
      <s id="b.MAR.7.7.3">Queario oca icantaqueniri Isayashi.</s>
     </seg>
     <seg type="verse" id="b.MAR.7.8">
      <s id="b.MAR.7.8.1">Aisati icantiri Jesoshi: --Pojocashitacaro icantavetimpiri Tasorentsi, irointi piquemisantashitacaro yoametantapinitiri atiri.</s>
     </seg>
     <seg type="verse" id="b.MAR.7.9">
      <s id="b.MAR.7.9.1">Aitaque pitseencaquero icantiri Tasorentsi, irointi picoaque pimoncaratajero yoametantapinitiri intacantaroniri.</s>
     </seg>
     <seg type="verse" id="b.MAR.7.10">
      <s id="b.MAR.7.10.1">Icantini Moishishini: "Pimpincatsateri piri, aisati piniro".</s>
      <s id="b.MAR.7.10.2">Aisati icanti: "Aitaque iroasanqueteri Tasorentsi yora cantimatiriri iriri aisati iriniro".</s>
     </seg>
     <seg type="verse" id="b.MAR.7.11">
      <s id="b.MAR.7.11.1">Iro cantaincha picantashinirojeivetari ashaninca: "Ariorica pincashiacayeri Tasorentsi piirequite, ari pimpasanoteri.</s>
      <s id="b.MAR.7.11.2">Irashinoncayearica piri, piniro, pincanteri: 'Eiro nomatirotsi noncavintsayempi: nocashiacaaqueri Tasorentsi noirequite nomperiri'".</s>
     </seg>
     <seg type="verse" id="b.MAR.7.12">
      <s id="b.MAR.7.12.1">Aitaque meeca te pishineteriji pishaninca irintacoteari iriri, iriniro.</s>
     </seg>
     <seg type="verse" id="b.MAR.7.13">
      <s id="b.MAR.7.13.1">Picoacaaqueri inquemisantero poametapinitiriri, aisati poametaqueri intseenquero icantiri Tasorentsi.</s>
      <s id="b.MAR.7.13.2">Aitaque picantanirotapinitari: pojocacaayetiri ashaninca iquemisanti.</s>
     </seg>
     <seg type="verse" id="b.MAR.7.14">
      <s id="b.MAR.7.14.1">Ari icajemajiri aisati apatojeitainchari, icantajeitiri: --Pinquemajeitavaquena maaroni.</s>
      <s id="b.MAR.7.14.2">Piojeitavaquero oca.</s>
     </seg>
     <seg type="verse" id="b.MAR.7.15">
      <s id="b.MAR.7.15.1">Ocameetsati avajeitearo paitapeerica, eiro otimitsi antane: tecatsi oncantero avari ashire.</s>
      <s id="b.MAR.7.15.2">Piquenqueshiretiro caari cameetsatatsi, irootaque pantapinitantarori.</s>
     </seg>
     <seg type="verse" id="b.MAR.7.16">
      <s id="b.MAR.7.16.1">Otimirica piyempita piquemantari, pinquemavaque.</s>
     </seg>
     <seg type="verse" id="b.MAR.7.17">
      <s id="b.MAR.7.17.1">Ari ijajeitanaji apatotimentariri, iqueapaaji Jesoshi pancotsiqui.</s>
      <s id="b.MAR.7.17.2">Isampitiri iroamere: --¿Jaoca ocantari pishiacaaventiniriri?</s>
     </seg>
     <seg type="verse" id="b.MAR.7.18">
      <s id="b.MAR.7.18.1">Icantiri: --Aisatimpa avirori, ¿tempa pinquemavaquena?</s>
      <s id="b.MAR.7.18.2">Paitapeerica iroyeari ashaninca, ocameetsati, eiro otimitsi irantane.</s>
      <s id="b.MAR.7.18.3">Tempa piotavaquero.</s>
     </seg>
     <seg type="verse" id="b.MAR.7.19">
      <s id="b.MAR.7.19.1">Eiro omatirotsi ishire, ainti ojataque isheitoqui, impoiji ishitajiro.</s>
      <s id="b.MAR.7.19.2">Irootaque yoamejeitiriri ocameetsataque paitarica yoyeeyetari.</s>
     </seg>
     <seg type="verse" id="b.MAR.7.20">
      <s id="b.MAR.7.20.1">Aisati icantiri: --Oca iquenqueshiretiri antacairiri ashaninca caari cameetsatatsi.</s>
     </seg>
     <seg type="verse" id="b.MAR.7.21">
      <s id="b.MAR.7.21.1">Te iroyearoji caari cameetsatatsi, irointi iquenqueshiretiro.</s>
      <s id="b.MAR.7.21.2">Irootaque yantajeitantarori maaroni: yantavintsatiro tsinane caari yai, antavintsatiri shirampari caari ai, icoshiti, yoanti.</s>
     </seg>
     <seg type="verse" id="b.MAR.7.22">
      <s id="b.MAR.7.22.1">Yaimentaro ijina, aimentari ojime.</s>
      <s id="b.MAR.7.22.2">Inevetaro yashiyetari pashini atiri.</s>
      <s id="b.MAR.7.22.3">Icamaaritanti, yamatavitanti, imayempitantapiniti, imashitsati, icantimatanti, ishemeti.</s>
      <s id="b.MAR.7.22.4">Te ontimeji iojeitantari.</s>
     </seg>
     <seg type="verse" id="b.MAR.7.23">
      <s id="b.MAR.7.23.1">Iquenqueshiretiro atiri caari cameetsatatsi, irootaque yantantarori: impoiji otimi irantanepee.</s>
     </seg>
     <seg type="verse" id="b.MAR.7.24">
      <s id="b.MAR.7.24.1">Impoiji ijatanaji Jesoshi Tiroqui.</s>
      <s id="b.MAR.7.24.2">Isavicapaaque pancotsiqui, te incoaveteaji irioyeeterime.</s>
      <s id="b.MAR.7.24.3">Iro cantaincha tecatsi incantea irimanea.</s>
     </seg>
     <seg type="verse" id="b.MAR.7.25">
      <s id="b.MAR.7.25.1">Otimi anta tsinane, yatajeaonquiro oshinto camaari.</s>
      <s id="b.MAR.7.25.2">Oquemacotavaqueri tsinane Jesoshi, ojatashitaqueri, otiyeroashitapaacari.</s>
     </seg>
     <seg type="verse" id="b.MAR.7.26">
      <s id="b.MAR.7.26.1">Caari oni jorio, oponeaca Shirojenishiaqui.</s>
      <s id="b.MAR.7.26.2">Ocantapaaqueri: --Yatajeaoncaquero noshinto camaari, poavisacotajenaro.</s>
     </seg>
     <seg type="verse" id="b.MAR.7.27">
      <s id="b.MAR.7.27.1">Icantavaquero: --Nojivatavaquerita noshanincasanori nintacoteari.</s>
      <s id="b.MAR.7.27.2">Te oncameetsateji aapitsatajeri yoari ajananequite, amperi otsiti iroyeari.</s>
     </seg>
     <seg type="verse" id="b.MAR.7.28">
      <s id="b.MAR.7.28.1">Iroori acanaqueri: --Je, queario.</s>
      <s id="b.MAR.7.28.2">Aitaque iniri otsiti nijanteaji.</s>
      <s id="b.MAR.7.28.3">Yoatsopequititayetari atomi.</s>
     </seg>
     <seg type="verse" id="b.MAR.7.29">
      <s id="b.MAR.7.29.1">Icantajiro: --Je, cameetsa; queario picantaqueri.</s>
      <s id="b.MAR.7.29.2">Cameetsa pijataje meeca, avisacotanaji pishinto.</s>
     </seg>
     <seg type="verse" id="b.MAR.7.30">
      <s id="b.MAR.7.30.1">Opianaja ovancoqui.</s>
      <s id="b.MAR.7.30.2">Oneapaajiro oshinto, onariaca omaamentoqui, avisacotaji.</s>
     </seg>
     <seg type="verse" id="b.MAR.7.31">
      <s id="b.MAR.7.31.1">Impoiji yovaanaja aisati Jesoshi, iquenanaji Tiroqui, Shiroqui aisati Tecaporishiqui.</s>
      <s id="b.MAR.7.31.2">Ari yareetapaaja incajarequi Carireaquiniri.</s>
     </seg>
     <seg type="verse" id="b.MAR.7.32">
      <s id="b.MAR.7.32.1">Yameetapaaqueneri aparo shirampari imayempiti, aisati imasontiti.</s>
      <s id="b.MAR.7.32.2">Icantapaaqueri: --Pimpamitavaqueri, poavisacotajeri.</s>
     </seg>
     <seg type="verse" id="b.MAR.7.33">
      <s id="b.MAR.7.33.1">Yora Jesoshi yojocanajiri apatotimentariri, apaniro itsipatanacari mayempiri.</s>
      <s id="b.MAR.7.33.2">Yoiminquiaqueneri iracotsapaqui iyempitaqui.</s>
      <s id="b.MAR.7.33.3">Iquitiojaquero iracotsapaqui, ipantaqueri inenequi.</s>
     </seg>
     <seg type="verse" id="b.MAR.7.34">
      <s id="b.MAR.7.34.1">Yamenanaque jenoqui, yaneencanaque, icantiri: --Epeta.</s>
      <s id="b.MAR.7.34.2">Acantiri arori aneanequi: "Ovitareanajea".</s>
     </seg>
     <seg type="verse" id="b.MAR.7.35">
      <s id="b.MAR.7.35.1">Ovitareanaja iquemantari.</s>
      <s id="b.MAR.7.35.2">Opeanaja iniconeneveitani, cameetsajencatanaji ineaveetaji.</s>
     </seg>
     <seg type="verse" id="b.MAR.7.36">
      <s id="b.MAR.7.36.1">Yapiitapinivetari: --Eiroyea picamantacotanatsi.</s>
      <s id="b.MAR.7.36.2">Iro cantaincha te inquemisanteriji, aiquero catsini icamantacotaqueriri.</s>
     </seg>
     <seg type="verse" id="b.MAR.7.37">
      <s id="b.MAR.7.37.1">Aiquero catsini yoajeitanaqueri cavaco Jesoshi.</s>
      <s id="b.MAR.7.37.2">Icantajeitiri atiripee: --Paitaquea, ocameetsatasanoti yantayetiri.</s>
      <s id="b.MAR.7.37.3">Imatasanotaquero Jesoshi maaroni yantayetiri.</s>
      <s id="b.MAR.7.37.4">Iquemacaayetajiri mayempiveitachaniri, aisati yora masontiveitachaniri, ineaveetacaayetajiri.</s>
     </seg>
    </div>
    <div type="chapter" id="b.MAR.8">
     <seg type="verse" id="b.MAR.8.1">
      <s id="b.MAR.8.1.1">Pashini quitaiteri yapatojeitaca aisati oshequi atiri, tecatsi iroajeiteari.</s>
      <s id="b.MAR.8.1.2">Yora Jesoshi icajemiri iroamere, icantavaqueri:</s>
     </seg>
     <seg type="verse" id="b.MAR.8.2">
      <s id="b.MAR.8.2.1">--Nocavintsaajeitaqueri yocapee.</s>
      <s id="b.MAR.8.2.2">Iro nocavintsaajeitantacariri mavataque quitaiteri itsipajeitaquena, te iroajeiteaji meeca.</s>
     </seg>
     <seg type="verse" id="b.MAR.8.3">
      <s id="b.MAR.8.3.1">Aajeitaqueri itashe.</s>
      <s id="b.MAR.8.3.2">Timatsi aparopee poneainchari paricoti: ariorica nontiancavetajeari meeca ivancoqui, ari irimaoshirejeitanaque nianqui avotsiqui, irimaotsajeitanaque.</s>
     </seg>
     <seg type="verse" id="b.MAR.8.4">
      <s id="b.MAR.8.4.1">Yacanaqueri iroamere: --¿Jaoca ancanteari anquemacaajeitanteariri tanta?</s>
      <s id="b.MAR.8.4.2">Aca caaraiteriqui.</s>
     </seg>
     <seg type="verse" id="b.MAR.8.5">
      <s id="b.MAR.8.5.1">Isampitiri: --¿Jaoca ocaratiri pitantane?</s>
      <s id="b.MAR.8.5.2">Icanti: --Ocarati 7.</s>
     </seg>
     <seg type="verse" id="b.MAR.8.6">
      <s id="b.MAR.8.6.1">Icantajeitiri apatotimentajeitariri: --Pisavicajeite quipatsiqui.</s>
      <s id="b.MAR.8.6.2">Yaaquero tanta, ipasonquitiri iriri.</s>
      <s id="b.MAR.8.6.3">Icarajaquero, ipajeitaqueri iroamere, yovaajeitaqueneri apatojeitainchari.</s>
     </seg>
     <seg type="verse" id="b.MAR.8.7">
      <s id="b.MAR.8.7.1">Itimaque aisati shivajaniqui aparopee.</s>
      <s id="b.MAR.8.7.2">Ipasonquitacotaqueri aisati.</s>
      <s id="b.MAR.8.7.3">Impoiji icantiri iroamere: --Pimpajeiteri aisati shivajaniqui.</s>
     </seg>
     <seg type="verse" id="b.MAR.8.8">
      <s id="b.MAR.8.8.1">Ari yoajeitaca, iquemajeitanaca.</s>
      <s id="b.MAR.8.8.2">Yaayetajiro timaarantapaintsiri, yoajiro cantiriqui.</s>
      <s id="b.MAR.8.8.3">Ocarati jaajanchari 7.</s>
     </seg>
     <seg type="verse" id="b.MAR.8.9">
      <s id="b.MAR.8.9.1">Icarajeiti oainchari 4,000.</s>
      <s id="b.MAR.8.9.2">Impoiji itiancajeitajiri: --Pijajeitaje pivancopeequi.</s>
     </seg>
     <seg type="verse" id="b.MAR.8.10">
      <s id="b.MAR.8.10.1">Itsipajeitanajari iroamere, itejeitanaja pitotsiqui.</s>
      <s id="b.MAR.8.10.2">Ijajeitanaji anta Tarimanotaqui.</s>
     </seg>
     <seg type="verse" id="b.MAR.8.11">
      <s id="b.MAR.8.11.1">Ari ipocapaaque variseo.</s>
      <s id="b.MAR.8.11.2">Iquisatsatiri, icantiri: --Jentsite, pintasoncantayete niotantempiri avirotaque Tasorentsi, impoijiquea ariorica nonquemisantanirotempi.</s>
     </seg>
     <seg type="verse" id="b.MAR.8.12">
      <s id="b.MAR.8.12.1">Oshequi catsini ocantimoneentacari Jesoshi.</s>
      <s id="b.MAR.8.12.2">Icanti: --¿Paita icoajeitantari maaroni atiri nonijayeri nontasoncante?</s>
      <s id="b.MAR.8.12.3">Queariotaque oca noncamantasanotempiri, eiro ineanatsi nontasoncantayete.</s>
     </seg>
     <seg type="verse" id="b.MAR.8.13">
      <s id="b.MAR.8.13.1">Ari ijatanaji Jesoshi, itetanaja aisati pitotsiqui.</s>
      <s id="b.MAR.8.13.2">Ijatanaji, imonteanaja intatiquero.</s>
     </seg>
     <seg type="verse" id="b.MAR.8.14">
      <s id="b.MAR.8.14.1">Ipeacojeitanacaro iroamere iraanaquerome tanta pitotsiqui, aparo yaanaque.</s>
     </seg>
     <seg type="verse" id="b.MAR.8.15">
      <s id="b.MAR.8.15.1">Icanti Jesoshi: --Paamaventearo tapiacaarori tanta, yashitari variseo, aisati yashitari Eroreshi.</s>
     </seg>
     <seg type="verse" id="b.MAR.8.16">
      <s id="b.MAR.8.16.1">Ari icantavacaanaca, icantajeiti: --Tecatsi atantane, irootaque icantantaqueeri: "Paamaventearo tapiacaarori tanta".</s>
     </seg>
     <seg type="verse" id="b.MAR.8.17">
      <s id="b.MAR.8.17.1">Iotacotaqueri Jesoshi, icantiri: --¿Paita picantavacaantari: "Tecatsi atantane"?</s>
      <s id="b.MAR.8.17.2">¿Paita caari piquemanta?</s>
      <s id="b.MAR.8.17.3">¿Paita caari piotanta?</s>
      <s id="b.MAR.8.17.4">¿Paita caari piquenqueshiretanta?</s>
     </seg>
     <seg type="verse" id="b.MAR.8.18">
      <s id="b.MAR.8.18.1">Otimaveta poqui, ¿paita caari pineanta?</s>
      <s id="b.MAR.8.18.2">Otimaveta piquemantari, ¿paita caari piquemanta?</s>
      <s id="b.MAR.8.18.3">¿Paita caari pinquenqueshiretantajaro</s>
     </seg>
     <seg type="verse" id="b.MAR.8.19">
      <s id="b.MAR.8.19.1">noshequiantacarori tanta?</s>
      <s id="b.MAR.8.19.2">Ocaraveta apapacoroni tanta, icarati oacarori 5,000 shirampari.</s>
      <s id="b.MAR.8.19.3">Ari paajiro timaarantapaajantsiri.</s>
      <s id="b.MAR.8.19.4">¿Jaocampa ocarati jaajanchari cantiriqui?</s>
      <s id="b.MAR.8.19.5">Yacajeitanajiri: --Ari ocaratiri 12.</s>
     </seg>
     <seg type="verse" id="b.MAR.8.20">
      <s id="b.MAR.8.20.1">Icanti Jesoshi: --Aisati pashini, ocarati tanta 7, icarati aisati oacarori 4,000.</s>
      <s id="b.MAR.8.20.2">Paajiro aisati timaarantapaajantsiri.</s>
      <s id="b.MAR.8.20.3">¿Jaoca ocaratiri cantiri pijaajiri?</s>
      <s id="b.MAR.8.20.4">Icantajeitiri: --Ocarati 7.</s>
     </seg>
     <seg type="verse" id="b.MAR.8.21">
      <s id="b.MAR.8.21.1">Icantiri: --¿Tequerampa meeca piotavaquero?</s>
      <s id="b.MAR.8.21.2">Te iro nonquenquetsatacote tanta incaranqui, irointi noquenquetsatacoti yoametantiri variseo aisati Eroreshi.</s>
     </seg>
     <seg type="verse" id="b.MAR.8.22">
      <s id="b.MAR.8.22.1">Ari ijajeitanaji Vetsairaqui.</s>
      <s id="b.MAR.8.22.2">Yameetapaaqueneri quitapoajaquiri.</s>
      <s id="b.MAR.8.22.3">Icantapaaqueri: --Pimpamitavaqueri iramenantajeari.</s>
     </seg>
     <seg type="verse" id="b.MAR.8.23">
      <s id="b.MAR.8.23.1">Ari yacatsatanaqueri quitapoajaquiri, yaanaqueri otsapitapaaca nampitsi.</s>
      <s id="b.MAR.8.23.2">Iquitiojaqueri iroquiqui, ipamijaquitaqueri.</s>
      <s id="b.MAR.8.23.3">Isampitaqueri: --¿Amenavetajimpimpa?</s>
     </seg>
     <seg type="verse" id="b.MAR.8.24">
      <s id="b.MAR.8.24.1">Yamenanaji, icanti: --Je, namenavetaja, noneavetajari shiramparinta, iro cantaincha te inconijatasanoteji, ishiavetacaro inchato, aniitaintsiri.</s>
     </seg>
     <seg type="verse" id="b.MAR.8.25">
      <s id="b.MAR.8.25.1">Yapiitajiri aisati, ipamijaquitajiri iroquiqui.</s>
      <s id="b.MAR.8.25.2">Impoiji yamenasanotanaji, yavisacotasanotanaji.</s>
      <s id="b.MAR.8.25.3">Yamenanaji, conijaitetasanotanaji maaroni.</s>
     </seg>
     <seg type="verse" id="b.MAR.8.26">
      <s id="b.MAR.8.26.1">Icantiri Jesoshi: --Eiroyea piquenanajitsi nampitsiqui, apatiroyea povaanajero pivancoqui.</s>
     </seg>
     <seg type="verse" id="b.MAR.8.27">
      <s id="b.MAR.8.27.1">Ari yovaanaja Jesoshi, itsipatanajari iroamere.</s>
      <s id="b.MAR.8.27.2">Ijajeitanaque nampitsipeequi anta Sesareajiripoqui.</s>
      <s id="b.MAR.8.27.3">Inianquitanaque avotsiqui, isampijeitaqueri iroamere: --¿Paita yaamaajeitaquenari atiripee?</s>
     </seg>
     <seg type="verse" id="b.MAR.8.28">
      <s id="b.MAR.8.28.1">Yacanaqueri: --Aparopee aamaayetaincha aviro Joani vaotisatantatsiniri.</s>
      <s id="b.MAR.8.28.2">Irio itsipa yaamaaquempi aviro Iriashini.</s>
      <s id="b.MAR.8.28.3">Itsipapee aisati icanti aviro camantantatsiniri, pitinaanaja.</s>
     </seg>
     <seg type="verse" id="b.MAR.8.29">
      <s id="b.MAR.8.29.1">Isampijeitaqueri: --Avirojei, ¿paita piquenqueshirejeitiri?</s>
      <s id="b.MAR.8.29.2">Yacanaqueri Petero: --Avirotaque naamaajeitacari peerani: aviro Quirishito.</s>
     </seg>
     <seg type="verse" id="b.MAR.8.30">
      <s id="b.MAR.8.30.1">Icantasanotiri: --Eiroyea picamantacotanatsi.</s>
     </seg>
     <seg type="verse" id="b.MAR.8.31">
      <s id="b.MAR.8.31.1">Ari yoametajiri aisati: --Noponeaca narori inquitequi, natiritapaaque.</s>
      <s id="b.MAR.8.31.2">Coajica oshequi nonquemaatsicatimentajeitempi.</s>
      <s id="b.MAR.8.31.3">Queario, intseencaquena pincatsaripee, aisati jivatacaajeitiriri saserotepee, aisati oametantirori sanquenarentsi: intseencajeitaquena, iroacantajeitaquena.</s>
      <s id="b.MAR.8.31.4">Noncamaque, iro cantaincha oncarataque mava quitaiteri, irosati nontinaantanajeari.</s>
     </seg>
     <seg type="verse" id="b.MAR.8.32">
      <s id="b.MAR.8.32.1">Aitaque icantasanojeivetacari.</s>
      <s id="b.MAR.8.32.2">Yora Petero yaanaqueri quempequetiji ara, icantaqueri: --¿Paita picantantarori oca?</s>
      <s id="b.MAR.8.32.3">Te oncameetsateji poamaimatea.</s>
     </seg>
     <seg type="verse" id="b.MAR.8.33">
      <s id="b.MAR.8.33.1">Ari ipitsocashijeitacari Jesoshi iroamerepee, yamenajeitanaqueri.</s>
      <s id="b.MAR.8.33.2">Irosati ishintsitsatantacariri Petero: --Piquempetacari Satanashi.</s>
      <s id="b.MAR.8.33.3">Pijate, te pincameetsateji.</s>
      <s id="b.MAR.8.33.4">Piquempejeitacari atiri, te pinquenqueshireempa.</s>
      <s id="b.MAR.8.33.5">Te pioteroji icoacaaquenari Tasorentsi.</s>
     </seg>
     <seg type="verse" id="b.MAR.8.34">
      <s id="b.MAR.8.34.1">Impoiji icajemiri Jesoshi apatojeitachari aisati iroamere.</s>
      <s id="b.MAR.8.34.2">Icantiri: --Ariorica picoaque poijajeitena, eiro pantirotsi caari cameetsatatsi picoashiyevetari avirori.</s>
      <s id="b.MAR.8.34.3">Poijajeitanaquena, pinquearioventajeitenaro maaroni noncoacaaquempiri: piojeite ariorica pincamimentena.</s>
     </seg>
     <seg type="verse" id="b.MAR.8.35">
      <s id="b.MAR.8.35.1">Terica pincoyeji pincamimentena, patsipetashita pitimi, ainti pijate Sharincaveniqui.</s>
      <s id="b.MAR.8.35.2">Iro cantaincha ariorica pincamimentena, aisati ariorica pinquemisantacayeteri atiri, eiro patsipetashitarotsi: pincantaitatiyempani panee anta inquitequi.</s>
     </seg>
     <seg type="verse" id="b.MAR.8.36">
      <s id="b.MAR.8.36.1">Ariorica pashijeitearo maaroni timayetatsiri aca quipatsiqui, aintiquea pijate Sharincaveniqui, tempa pantsipetashitearo pashiyetearo.</s>
     </seg>
     <seg type="verse" id="b.MAR.8.37">
      <s id="b.MAR.8.37.1">Ariorica pijate Sharincaveniqui, ¿jaoca pincanteari pijatanteari inquitequi?</s>
     </seg>
     <seg type="verse" id="b.MAR.8.38">
      <s id="b.MAR.8.38.1">Tseencantatsiri inajeiti maaroni timajeitatsiri, aisati yantapinijeitiro caari cameetsatatsi.</s>
      <s id="b.MAR.8.38.2">Noponeaca inquitequi, natiritapaaque.</s>
      <s id="b.MAR.8.38.3">Coajica nojataje inquitequi: meeca, ariorica pipashiventacaana, aisati ariorica pipashiventacaaro noneane, coajica nompiapaajerica, nompashiventacaapeempi avirori.</s>
      <s id="b.MAR.8.38.4">Aisati ariorica nompiaje nompincatsaritasanotapaaque, nonquempetapaaqueari Apa, aisati nontsipajeitapaaqueari inampirepee.</s>
     </seg>
    </div>
    <div type="chapter" id="b.MAR.9">
     <seg type="verse" id="b.MAR.9.1">
      <s id="b.MAR.9.1.1">Aisati icantajiri Jesoshi: --Queariotaque oca noncamantasanotempiri.</s>
      <s id="b.MAR.9.1.2">Pamene, acarajeitaque meeca aca.</s>
      <s id="b.MAR.9.1.3">Eirotarica picamajeititsi, ari pineavaqueri Tasorentsi impoque, impincatsaritapaaque, intasorentsitapaaque.</s>
     </seg>
     <seg type="verse" id="b.MAR.9.2">
      <s id="b.MAR.9.2.1">Avisanaque 6 quitaiteri.</s>
      <s id="b.MAR.9.2.2">Yaanaqueri Jesoshi yora Petero, Santiaco, aisati Joa, ijivatanaqueri anta antearoqui toncaari.</s>
      <s id="b.MAR.9.2.3">Ari itimajeitapaaque apaniro.</s>
      <s id="b.MAR.9.2.4">Ipashinitanaca Jesoshi, ipashinitimotanaqueri oijajeitiriri.</s>
     </seg>
     <seg type="verse" id="b.MAR.9.3">
      <s id="b.MAR.9.3.1">Oshipaquireanaque iitsaare.</s>
      <s id="b.MAR.9.3.2">Oquitamarotanaque catsini.</s>
      <s id="b.MAR.9.3.3">Aca quipatsiqui te aneeroji catsini quempetearoneri.</s>
     </seg>
     <seg type="verse" id="b.MAR.9.4">
      <s id="b.MAR.9.4.1">Imapocapaaca, iconijatimotapaaqueri Iriashini aisati Moishishini, iquenquetsatacaapaaqueri Jesoshi.</s>
     </seg>
     <seg type="verse" id="b.MAR.9.5">
      <s id="b.MAR.9.5.1">Ineaveetashitanaca Petero: --Oametanari, tempa ocameetsatasanoti pamaquena aca, noneantaquempiri.</s>
      <s id="b.MAR.9.5.2">Meeca nocoaque novetsicajeitempi mava pancotsijaniqui: aparoni pashi, aparoni irashi Moishishi, iro otsipa irashi Iriashi iriori.</s>
     </seg>
     <seg type="verse" id="b.MAR.9.6">
      <s id="b.MAR.9.6.1">Itsaroasanojeitanaque catsini, irootaque caari iotanta Petero paitarica incanterimeri.</s>
     </seg>
     <seg type="verse" id="b.MAR.9.7">
      <s id="b.MAR.9.7.1">Otsimancajeitapaaqueri mencori.</s>
      <s id="b.MAR.9.7.2">Omapocanaca irineane Tasorentsi mencoriqui, icantajeitaqueri: --Iriotaque notomi nonintasanotiri, pinquemisanteri.</s>
     </seg>
     <seg type="verse" id="b.MAR.9.8">
      <s id="b.MAR.9.8.1">Intsipaite yamenayevetanaca iroamere, tecatsi irinee, irinti apaniro Jesoshi.</s>
     </seg>
     <seg type="verse" id="b.MAR.9.9">
      <s id="b.MAR.9.9.1">Irosati ipiajeitantanaja, yoirincajeitanaja.</s>
      <s id="b.MAR.9.9.2">Icantasanotiri Jesoshi: --Eiroyea picamantacotirotsi oca pineaqueri.</s>
      <s id="b.MAR.9.9.3">Coajica noncame.</s>
      <s id="b.MAR.9.9.4">Ariorica nontinaanaje, irosati pincamantacotantenari oca pineaqueri meeca.</s>
      <s id="b.MAR.9.9.5">Tempa noponeaca inquitequi, natiritapaaque.</s>
     </seg>
     <seg type="verse" id="b.MAR.9.10">
      <s id="b.MAR.9.10.1">Ari iquemajeivetavacari, irosati isampitavacantanaca paita ojitari oca icantiriri Jesoshi: "Coajica noncame.</s>
      <s id="b.MAR.9.10.2">Nontinaanaje aisati".</s>
     </seg>
     <seg type="verse" id="b.MAR.9.11">
      <s id="b.MAR.9.11.1">Isampijeitaqueri: --¿Paita icantantari oametantirori sanquenarentsi: "Tequeratarica impoque Quirishito, irijivatapaaque Iriashini"?</s>
     </seg>
     <seg type="verse" id="b.MAR.9.12">
      <s id="b.MAR.9.12.1">Iriori Jesoshi yacanaqueri: --Queario icanteetiri: "Irijivatapaaque Iriashini, iroameetsajeitapaaque maaroni".</s>
      <s id="b.MAR.9.12.2">Noponeaca narori inquitequi, natiritapaaque, tempa naro isanquenatacotiniri peerani: "Oshequi inquemaatsicatearo, aisati oshequi intseencajeitavaqueri".</s>
      <s id="b.MAR.9.12.3">¿Paita icantantaroniri oca?</s>
     </seg>
     <seg type="verse" id="b.MAR.9.13">
      <s id="b.MAR.9.13.1">Meeca noncamantempi: aitaque peerani ipocaji aisati Iriashini.</s>
      <s id="b.MAR.9.13.2">Oshequi yantanayetaqueri, imoncarataquero isanquenatacotiteetacariniri.</s>
     </seg>
     <seg type="verse" id="b.MAR.9.14">
      <s id="b.MAR.9.14.1">Ari ipiajeitanaja anta isavicajeitaquenta iroamerepee pashini.</s>
      <s id="b.MAR.9.14.2">Ineajeitapaaqueri itsipajeitapaacari oshequi apatotimentacariri.</s>
      <s id="b.MAR.9.14.3">Itimi oametantirori sanquenarentsi, ineanajeitiri yora iroamerepee Jesoshi.</s>
     </seg>
     <seg type="verse" id="b.MAR.9.15">
      <s id="b.MAR.9.15.1">Ari ineajeitavaqueri Jesoshi, ipocaji, yoasanotavaqueri cavaco.</s>
      <s id="b.MAR.9.15.2">Ishiashijeitanacari, ivetsajeitavacari.</s>
     </seg>
     <seg type="verse" id="b.MAR.9.16">
      <s id="b.MAR.9.16.1">Isampitapaaqueri: --¿Paita pineanatacojeitiri?</s>
     </seg>
     <seg type="verse" id="b.MAR.9.17">
      <s id="b.MAR.9.17.1">Yacanaqueri aparoni shirampari, icanti: --Oametanari, namaquempiri notomi.</s>
      <s id="b.MAR.9.17.2">Yatajeaoncapinitiri camaari.</s>
      <s id="b.MAR.9.17.3">Imasontiaqueri notomi.</s>
     </seg>
     <seg type="verse" id="b.MAR.9.18">
      <s id="b.MAR.9.18.1">Irajiricapaajeririca, ipishoncajiri quipatsiqui, ishimoretacaanacari, yatsicanajitacaanacari, iquisoporoquitacaanacari.</s>
      <s id="b.MAR.9.18.2">Nocantavetari poamere: "Poavisacotajeri".</s>
      <s id="b.MAR.9.18.3">Teve, te irimateroji.</s>
     </seg>
     <seg type="verse" id="b.MAR.9.19">
      <s id="b.MAR.9.19.1">Yacanaqueri Jesoshi: --Te pinquemisantimajeiteji.</s>
      <s id="b.MAR.9.19.2">¿Jaoca oncarate piojeite?</s>
      <s id="b.MAR.9.19.3">Noametapinijeivetaquempi, iro cantaincha te pinquemisantajeitavaque.</s>
      <s id="b.MAR.9.19.4">Jentsite, pamaquenarite pitomi.</s>
     </seg>
     <seg type="verse" id="b.MAR.9.20">
      <s id="b.MAR.9.20.1">Ari yamaqueneri.</s>
      <s id="b.MAR.9.20.2">Yora camaari, ineapaaqueri Jesoshi.</s>
      <s id="b.MAR.9.20.3">Yampitsitacaanacari jananequi, ipariacaanaqueri quipatsiqui, poron.</s>
      <s id="b.MAR.9.20.4">Ipinaironcapinaironcatanaca, ishimoretanaque ivantequi.</s>
     </seg>
     <seg type="verse" id="b.MAR.9.21">
      <s id="b.MAR.9.21.1">Yora Jesoshi isampitaqueri iriri jananequi: --¿Jaoca ocaratiri intantanacari?</s>
      <s id="b.MAR.9.21.2">Yacanaqueri: --Ainiroquerani ijananequitapaini.</s>
     </seg>
     <seg type="verse" id="b.MAR.9.22">
      <s id="b.MAR.9.22.1">Oshequi yojocacaapinitari paamariqui, aisati nijaqui.</s>
      <s id="b.MAR.9.22.2">Icoaveta iroamayerime.</s>
      <s id="b.MAR.9.22.3">Pitasoncantirica, pineshinoncatajena, poavisacotajenari.</s>
     </seg>
     <seg type="verse" id="b.MAR.9.23">
      <s id="b.MAR.9.23.1">Icanti Jesoshi: --¿Paita picantantanari: "Pitasoncantirica"?</s>
      <s id="b.MAR.9.23.2">Pinquemisanterica, aitaque irimataquempiro Tasorentsi paitapeerica.</s>
     </seg>
     <seg type="verse" id="b.MAR.9.24">
      <s id="b.MAR.9.24.1">Antearojenca icanti iriri jananequi: --Noquemisantaveta.</s>
      <s id="b.MAR.9.24.2">Tericampa nonquemisantasanote, pinquemisantacaasanotena avinti.</s>
     </seg>
     <seg type="verse" id="b.MAR.9.25">
      <s id="b.MAR.9.25.1">Iriori Jesoshi ineavaqueri ishiashijeitapaacari oshequi atiri.</s>
      <s id="b.MAR.9.25.2">Iquisatsataqueri camaari, icantiri: --Avironirotaque camaari.</s>
      <s id="b.MAR.9.25.3">Pimasontitacanti, pimayempitacanti.</s>
      <s id="b.MAR.9.25.4">Meeca nocantasanotimpi, poimpacanajeriqueti, eiro patajeaoncajiritsi aisati.</s>
     </seg>
     <seg type="verse" id="b.MAR.9.26">
      <s id="b.MAR.9.26.1">Icajemanaque camaari, yampitsitacaanacari jananequi, yojocanajiri.</s>
      <s id="b.MAR.9.26.2">Yora jananequi iquempevetanacari camatsiri.</s>
      <s id="b.MAR.9.26.3">Oshequi cantayetanaintsi: --Camanaque inaque.</s>
     </seg>
     <seg type="verse" id="b.MAR.9.27">
      <s id="b.MAR.9.27.1">Iro cantaincha yacatsavacotajiri Jesoshi, yoitinaajiri, icatianaja iriori.</s>
     </seg>
     <seg type="verse" id="b.MAR.9.28">
      <s id="b.MAR.9.28.1">Impoiji iqueajeitapaaji pancotsiqui.</s>
      <s id="b.MAR.9.28.2">Iojeitaca iroamere, isampijeitiri: --¿Paitaquea caari nomatantaro narori noavisacoteri?</s>
     </seg>
     <seg type="verse" id="b.MAR.9.29">
      <s id="b.MAR.9.29.1">Yacanaqueri: --Oshequi ishintsiti yora camaari, irootaque caari pimatantari poavisacotajeri yora yatajeaonquiri.</s>
      <s id="b.MAR.9.29.2">Aisati maaroni quempejeitariri, eiro pimajeitiritsi.</s>
      <s id="b.MAR.9.29.3">Iro cantaincha, pincantasanoteririca Tasorentsi, ari iramitacotempi poavisacotajeri yatajeaoncane camaari.</s>
     </seg>
     <seg type="verse" id="b.MAR.9.30">
      <s id="b.MAR.9.30.1">Ari yovaanaja Jesoshi anta, iquenanaji Carireaqui.</s>
      <s id="b.MAR.9.30.2">Ari icoaque iroameteri iroamerepee apaniro, irootaque imanantanajari ijajeitanaji.</s>
      <s id="b.MAR.9.30.3">Icantanaqueri: --Noponeaca narori inquitequi, natiritapaaque: coajica iraacaanteetena.</s>
      <s id="b.MAR.9.30.4">Irayena atiri, iroyena.</s>
      <s id="b.MAR.9.30.5">Ari noncamasanovetaquea, impoiji, omavatapaaque quitaiteri, ari nontinaanaje aisati.</s>
     </seg>
     <seg type="verse" id="b.MAR.9.32">
      <s id="b.MAR.9.32.1">Iro cantaincha te iriojeitavaqueroji iriori oca icamantavetacariri.</s>
      <s id="b.MAR.9.32.2">Itsaroajeitanaque irisampiterime.</s>
     </seg>
     <seg type="verse" id="b.MAR.9.33">
      <s id="b.MAR.9.33.1">Ari yareejeitapaaca Caperenaoqui, isavicajeitapaaque pancotsiqui.</s>
      <s id="b.MAR.9.33.2">Isampitiri Jesoshi iroamere: --¿Paita picantavacaanacari avotsiqui?</s>
     </seg>
     <seg type="verse" id="b.MAR.9.34">
      <s id="b.MAR.9.34.1">Imajerejeitanaque iriori, ipashiventajeitanaca.</s>
      <s id="b.MAR.9.34.2">Icantavacaajeitanaca anta avotsiqui, icanti: --Meeca acarajeitica, ¿janicampa anacotantatsineri impincatsarite?</s>
     </seg>
     <seg type="verse" id="b.MAR.9.35">
      <s id="b.MAR.9.35.1">Ari isaviqui Jesoshi.</s>
      <s id="b.MAR.9.35.2">Icajemiri iroamere, icantiri: --Ariorica pincoye pimpincatsariventante, pintacojeiteari pishaninca maaroni, aisati pamitacojeiteri, pineshinoncajeiteri.</s>
     </seg>
     <seg type="verse" id="b.MAR.9.36">
      <s id="b.MAR.9.36.1">Yamaqueneri aparoni jananequi.</s>
      <s id="b.MAR.9.36.2">Isatecapaaqueneri nianqui, yavitsanotavaqueri.</s>
      <s id="b.MAR.9.36.3">Icanti:</s>
     </seg>
     <seg type="verse" id="b.MAR.9.37">
      <s id="b.MAR.9.37.1">--Pishirejeitena narori, impoiji pincavintsayeri jananequi.</s>
      <s id="b.MAR.9.37.2">Ariorica pincavintsayeri, aisati narori, pincavintsayena.</s>
      <s id="b.MAR.9.37.3">Aisati oquempetaca, ariorica pincavintsayena, te naro pincavintsaasanote, irintiquea Apa tiancaquenari.</s>
     </seg>
     <seg type="verse" id="b.MAR.9.38">
      <s id="b.MAR.9.38.1">Impoiji yora Joa icantanaqueri: --Oametanari, noneajeitaqueri shirampari, icanti: "Noquemisantaqueri Jesoshi, irootaque nojocantacariri camaari".</s>
      <s id="b.MAR.9.38.2">Te meeca ancarajeiteriji iriori aca, irootaque notsaneacotantariri.</s>
     </seg>
     <seg type="verse" id="b.MAR.9.39">
      <s id="b.MAR.9.39.1">Icanti Jesoshi: --Eiro pitsaneacotaritsi.</s>
      <s id="b.MAR.9.39.2">Tempa nomatacaaqueri itasoncanti, eiro meeca icantimatanatsi irinti.</s>
     </seg>
     <seg type="verse" id="b.MAR.9.40">
      <s id="b.MAR.9.40.1">Janicarica caari quisanenteene iriotaque acarajeitiri.</s>
     </seg>
     <seg type="verse" id="b.MAR.9.41">
      <s id="b.MAR.9.41.1">Aisati icantiri Jesoshi: --Ariorica iriotavaquempi atiri aviro quemisantanari, irootaque incavintsantavaquempiri, aitaque impinateri Apa.</s>
      <s id="b.MAR.9.41.2">Queariotaque oca nocamantasanotimpiri.</s>
     </seg>
     <seg type="verse" id="b.MAR.9.42">
      <s id="b.MAR.9.42.1">Jeri yoca jananequi, quemisantanari: eiro catsini pantacairitsi caari cameetsatatsi.</s>
      <s id="b.MAR.9.42.2">Pantacayeririca, iroasanquetayempi Tasorentsi, pashinoncaasanotanaquea.</s>
      <s id="b.MAR.9.42.3">Oncameetsateme pincamiteame peerani, eiro pashinoncaitame.</s>
     </seg>
     <seg type="verse" id="b.MAR.9.43">
      <s id="b.MAR.9.43.1">Jero oca noshiacantempiri meeca piotanteari te oncameetsateji catsini pantero caari cameetsatatsi.</s>
      <s id="b.MAR.9.43.2">Ariorica antacayempiro paco caari cameetsatatsi, pimpeshero.</s>
      <s id="b.MAR.9.43.3">Aitaque ocameetsatiri pijapontsoquitanaje inquitequi, oncanteata anta paneantasanotapaajeari.</s>
      <s id="b.MAR.9.43.4">Te oncameetsateji catsini ontime apite paco: eirorica pipeshirotsi, irootaque pijatanteari Sharincaveniqui.</s>
      <s id="b.MAR.9.43.5">Aitaque anta otimiri paamari caari tsivacanetatsi, aisati iriori yora quenitsi caari caamanetatsi.</s>
     </seg>
     <seg type="verse" id="b.MAR.9.44">
      <s id="b.MAR.9.44.1">Eiro anta icamitsi quenitsi, aisati eiro otsivacanetitsi paamari iroori.</s>
     </seg>
     <seg type="verse" id="b.MAR.9.45">
      <s id="b.MAR.9.45.1">Aisati ariorica antacayempiro piiti caari cameetsatatsi, pimpesajero.</s>
      <s id="b.MAR.9.45.2">Aitaque ocameatsatiri pijapontsoquitanaje inquitequi, oncanteata anta paneantasanotantapaajeari.</s>
      <s id="b.MAR.9.45.3">Te oncameetsateji ontime apite piiti: eirorica pipeshirotsi, irootaque pijatanteari Sharincaveniqui.</s>
     </seg>
     <seg type="verse" id="b.MAR.9.46">
      <s id="b.MAR.9.46.1">Eiro anta icamitsi quenitsi.</s>
      <s id="b.MAR.9.46.2">Aisati eiro otsivacanetitsi paamari iroori.</s>
     </seg>
     <seg type="verse" id="b.MAR.9.47">
      <s id="b.MAR.9.47.1">Aisati ariorica antacayempi poqui caari cameetsatatsi, pinquitsoreero.</s>
      <s id="b.MAR.9.47.2">Ari ocameetsatiri pijanaroquitanaje anta ipincatsaritinta Tasorentsi.</s>
      <s id="b.MAR.9.47.3">Te oncameetsate ontime apite poqui: eirorica piquitsoreirotsi, irootaque irojocanteetempiri Sharincaveniqui.</s>
     </seg>
     <seg type="verse" id="b.MAR.9.48">
      <s id="b.MAR.9.48.1">Eiro anta icamitsi quenitsi.</s>
      <s id="b.MAR.9.48.2">Aisati eiro otsivacanetitsi paamari iroori.</s>
     </seg>
     <seg type="verse" id="b.MAR.9.49">
      <s id="b.MAR.9.49.1">Avirojeitaque quemisantajeitanari, irootaque inquisajeitantempiri caari quemisantajeitatsi.</s>
      <s id="b.MAR.9.49.2">Ariorica pinquemisantajeitena, ompomerentsitimotempi.</s>
     </seg>
     <seg type="verse" id="b.MAR.9.50">
      <s id="b.MAR.9.50.1">Ocameetsati tivi.</s>
      <s id="b.MAR.9.50.2">Irompa ariorica ompeanaquea ovoteare, tecatsi oncantajea ompoteataje aisati.</s>
      <s id="b.MAR.9.50.3">Aisati piquempetaca avirori: ariorica paacameetsatavacaajeitea, tempa ocameetsati: pincanteani paacameetsatavacaajeitea, maaroni.</s>
     </seg>
    </div>
    <div type="chapter" id="b.MAR.10">
     <seg type="verse" id="b.MAR.10.1">
      <s id="b.MAR.10.1.1">Ari yovaanaja Jesoshi, iquenanaji Joreaqui.</s>
      <s id="b.MAR.10.1.2">Aisati ijataji intatiquero Joriraniqui.</s>
      <s id="b.MAR.10.1.3">Yapatotimentajari aisati oshequi atiri, yoamejeitapaajiri.</s>
      <s id="b.MAR.10.1.4">Tempa aitaque yametaro yoametantapiniti.</s>
     </seg>
     <seg type="verse" id="b.MAR.10.2">
      <s id="b.MAR.10.2.1">Ipocashitapaaqueri variseo.</s>
      <s id="b.MAR.10.2.2">Icoaveta incomitacayearime Jesoshi, irootaque isampijeitantapaacariri: --¿Oshinetantampa irojocajero shirampari ijina?</s>
     </seg>
     <seg type="verse" id="b.MAR.10.3">
      <s id="b.MAR.10.3.1">Yacavaqueri: --¿Paitampa icantimpiniri Moishishi?</s>
     </seg>
     <seg type="verse" id="b.MAR.10.4">
      <s id="b.MAR.10.4.1">Yacajeitanaqueri iriori: --Icantini Moishishi: "Pisanquenatajenero pijina, pincamantajero: 'Nojocajempi'.</s>
      <s id="b.MAR.10.4.2">Impoijiquea oshinetantajea irosati pojocantajearori".</s>
     </seg>
     <seg type="verse" id="b.MAR.10.5">
      <s id="b.MAR.10.5.1">Icantanaqueri Jesoshi: --Te incoaveteaji Tasorentsi pojocajero pijina, iro cantaincha te ontimeji piquenqueshireantari, irootaque isanquenatantimpironiri Moishishini oca.</s>
     </seg>
     <seg type="verse" id="b.MAR.10.6">
      <s id="b.MAR.10.6.1">Peerani intantacarori yovetsicantaque Tasorentsi, yovetsicaqueri shirampari.</s>
      <s id="b.MAR.10.6.2">Aisati iroori tsinane yovetsicaquero.</s>
     </seg>
     <seg type="verse" id="b.MAR.10.7">
      <s id="b.MAR.10.7.1">Irootaque yojocantariri shirampari iriri, aisati iriniro, irantearori ijina.</s>
     </seg>
     <seg type="verse" id="b.MAR.10.8">
      <s id="b.MAR.10.8.1">Ari icarati shirampari, aisati tsinane: apite inavetaca.</s>
      <s id="b.MAR.10.8.2">Iro cantaincha, ariorica irayero ijina, inquempetaquea apaniro irinaque: quiso iroavacaya.</s>
     </seg>
     <seg type="verse" id="b.MAR.10.9">
      <s id="b.MAR.10.9.1">Ari ineaqueri Tasorentsi apaniro inaque, meeca eiro pinijantareacaajiritsi.</s>
     </seg>
     <seg type="verse" id="b.MAR.10.10">
      <s id="b.MAR.10.10.1">Ari itimapaaji anta pancotsiqui.</s>
      <s id="b.MAR.10.10.2">Isampitajiri aisati iroamere: --¿Jaoca ocantari oca picantaqueriri?</s>
     </seg>
     <seg type="verse" id="b.MAR.10.11">
      <s id="b.MAR.10.11.1">Icantiri: --Janicarica joquerone ijina, ariorica iraaje otsipa tsinane, tempa iraimentearo ijinasanori.</s>
     </seg>
     <seg type="verse" id="b.MAR.10.12">
      <s id="b.MAR.10.12.1">Aisati oquempeta iroori tsinane, ariorica ojocajeri ojime, aajerica pashini shirampari, tempa aimenteari ojimesanori iroori.</s>
     </seg>
     <seg type="verse" id="b.MAR.10.13">
      <s id="b.MAR.10.13.1">Ari yameetapaaqueneri jananequipee, icantapaaqueri Jesoshi: --Pincanteri Tasorentsi cameetsa irisavicacaajeiteri yoca jananequipee.</s>
      <s id="b.MAR.10.13.2">Iro cantaincha icantavaqueri iroamerepee: --Eiro pamiritsi jananequipee, pashereiricari oametanari.</s>
     </seg>
     <seg type="verse" id="b.MAR.10.14">
      <s id="b.MAR.10.14.1">Te onimoteriji Jesoshi yantiri iroamere.</s>
      <s id="b.MAR.10.14.2">Icantiri: --Pishineteri impocashitenata jananequi.</s>
      <s id="b.MAR.10.14.3">Eiro pitsaneanatsi.</s>
      <s id="b.MAR.10.14.4">Pineaqueri yoca jananequi, ishirejeitaquena: ipincatsariventajeitiri Tasorentsi maaroni quempejeitariri iriori.</s>
     </seg>
     <seg type="verse" id="b.MAR.10.15">
      <s id="b.MAR.10.15.1">Queariotaque oca nocamantasanotimpiri, irinti jananequi ipincatsatiri Tasorentsi.</s>
      <s id="b.MAR.10.15.2">Irompa irinti yora caari shiiri jananequi, yora caari pincatsatiri Tasorentsi, eiro ijatitsi irinti anta ipincatsaritinta.</s>
     </seg>
     <seg type="verse" id="b.MAR.10.16">
      <s id="b.MAR.10.16.1">Yavitsanojeitavaqueri jananequi, ipamitaqueri iitoqui.</s>
      <s id="b.MAR.10.16.2">Icantajeitiri: --Cameetsa irineshinoncatempi Tasorentsi.</s>
     </seg>
     <seg type="verse" id="b.MAR.10.17">
      <s id="b.MAR.10.17.1">Ari ijataji Jesoshi, iquenanaji avotsiqui.</s>
      <s id="b.MAR.10.17.2">Ishiapaaca aparoni shirampari, itiyeroashitapaacari.</s>
      <s id="b.MAR.10.17.3">Icantiri: --Oametantatsiri, cameetsari pini.</s>
      <s id="b.MAR.10.17.4">¿Paitampa nanteri naneantajeari, noncantaitatiyempani?</s>
     </seg>
     <seg type="verse" id="b.MAR.10.18">
      <s id="b.MAR.10.18.1">Icantiri: --¿Paita picantantanari: "Cameetsari pini"?</s>
      <s id="b.MAR.10.18.2">Tecatsi cameetsatatsine, irinti apaniro Tasorentsi icameetsati.</s>
     </seg>
     <seg type="verse" id="b.MAR.10.19">
      <s id="b.MAR.10.19.1">Piovintsataquero oca icantacantiniri Moishishini: "Eiro poantitsi.</s>
      <s id="b.MAR.10.19.2">Eiro paimentarotsi pijina.</s>
      <s id="b.MAR.10.19.3">Eiro paimentaritsi pijime.</s>
      <s id="b.MAR.10.19.4">Eiro picoshititsi.</s>
      <s id="b.MAR.10.19.5">Eiro pitseeyacotaritsi atiri.</s>
      <s id="b.MAR.10.19.6">Eiro pamatavitantitsi paitanteariri yashiyetari pishaninca.</s>
      <s id="b.MAR.10.19.7">Pimpincatsateri piri, aisati piniro".</s>
     </seg>
     <seg type="verse" id="b.MAR.10.20">
      <s id="b.MAR.10.20.1">Icantanaqueri iriori: --Pamene, ainironi nevancaritapaini, aitaque notsoteaquero maaroni ocapee, irosati meeca.</s>
     </seg>
     <seg type="verse" id="b.MAR.10.21">
      <s id="b.MAR.10.21.1">Yora Jesoshi, yamenanaqueri, inintaqueri.</s>
      <s id="b.MAR.10.21.2">Icantaqueri: --Ainiro apanivani caari pimati.</s>
      <s id="b.MAR.10.21.3">Pijate meeca pimpimantayetero maaroni pashiyetari.</s>
      <s id="b.MAR.10.21.4">Pimpashijeiteari caari ashitaarantachane, pashini paapaaje pivaararo inquitequi.</s>
      <s id="b.MAR.10.21.5">Impoiji, tsame, poijatanaquena.</s>
     </seg>
     <seg type="verse" id="b.MAR.10.22">
      <s id="b.MAR.10.22.1">Iquemavaitiiri icantaqueriri, yoashiretanaca.</s>
      <s id="b.MAR.10.22.2">Iro yoashiretantanacari oshequi timimotiriri irovaararo.</s>
      <s id="b.MAR.10.22.3">Icantavorotanaca, ijatanaji.</s>
     </seg>
     <seg type="verse" id="b.MAR.10.23">
      <s id="b.MAR.10.23.1">Ari ipitsocashitanacari Jesoshi iroamere, icantiri: --Yora ashitaarantachari opomerentsitimotari irijate anta ipincatsaritinta Tasorentsi.</s>
     </seg>
     <seg type="verse" id="b.MAR.10.24">
      <s id="b.MAR.10.24.1">Iquemavaitiiri iroamere, yoajeitanaque cavaco.</s>
      <s id="b.MAR.10.24.2">Yapiitajiniri aisati Jesoshi, icantiri: --Evancari, aitaque opomerentsitaca pijate anta ipincatsaritinta Tasorentsi.</s>
     </seg>
     <seg type="verse" id="b.MAR.10.25">
      <s id="b.MAR.10.25.1">Tempa opomerentsitaca inqueero cameyo omoroqui quitsapi.</s>
      <s id="b.MAR.10.25.2">Iroquea irointi pomerentsitasanotachari irijate ashitaarantachari anta ipincatsaritinta Tasorentsi.</s>
     </seg>
     <seg type="verse" id="b.MAR.10.26">
      <s id="b.MAR.10.26.1">Yoajeitanaqueri cavaco catsini iriori.</s>
      <s id="b.MAR.10.26.2">Icantavacaanaca: --¿Janicampa meeca avisacotajantsine?</s>
      <s id="b.MAR.10.26.3">Opomerentsitasanotaca.</s>
     </seg>
     <seg type="verse" id="b.MAR.10.27">
      <s id="b.MAR.10.27.1">Yamenanaqueri Jesoshi, icanti: --Eiro imatashitarotsi atiri iroavisacotajea irisati, irintiquea Tasorentsi matacayerine iroavisacotajeri.</s>
      <s id="b.MAR.10.27.2">Tecatsi pomerentsitimotearine irinti.</s>
     </seg>
     <seg type="verse" id="b.MAR.10.28">
      <s id="b.MAR.10.28.1">Impoiji Petero icantanaqueri iriori: --Naroquea nainti, aitaque nojocayetaquero maaroni, paitarica nashijeiveitaniri, noijatanaquempi meeca avirori.</s>
     </seg>
     <seg type="verse" id="b.MAR.10.29">
      <s id="b.MAR.10.29.1">Icanti Jesoshi: --Queariotaque oca noncantempiri.</s>
      <s id="b.MAR.10.29.2">Ariorica pincoaque poijatanaquena, eiro patsipetashitarotsi pojocayetero pinampi, pirentipee, pitsiropee, piniro, piri, pijananequitepee, poanepee.</s>
      <s id="b.MAR.10.29.3">Aisati ariorica pincoaque pinquemisantacayeri pishaninca, eiro patsipetashitarotsi.</s>
     </seg>
     <seg type="verse" id="b.MAR.10.30">
      <s id="b.MAR.10.30.1">Queario, inquishimentempiro piquemisantaquena, ompomerentsivetea, iro cantaincha eiro patsipetashitarotsi.</s>
      <s id="b.MAR.10.30.2">Ariorica pojocanaquero aparo, impajempi Tasorentsi 100: pivancopee, pirentipee, pitsiropee, piniropee, pijananequitepee, poanepee, maaroni.</s>
      <s id="b.MAR.10.30.3">Aitaque coajica ontimimojeitempi oshequi anta paneasanojeitapaajenta, pincantaitatiyempani.</s>
     </seg>
     <seg type="verse" id="b.MAR.10.31">
      <s id="b.MAR.10.31.1">Ainiro pincatsarivetachari meeca, iro cantaincha coajica eiro ipincatsaritajitsi; ainiro meeca yora caari pincatsariyetatsi, iro cantaincha coajica impincatsarite irinti.</s>
     </seg>
     <seg type="verse" id="b.MAR.10.32">
      <s id="b.MAR.10.32.1">Ari iquenajeitanaque avotsiqui, irotaintsi irijajeite Jerosarequi, ijivatanaque Jesoshi.</s>
      <s id="b.MAR.10.32.2">Yoajeitanaqueri cavaco oijajeitiriri, aisati itsaroajeitanaque.</s>
      <s id="b.MAR.10.32.3">Ari yapatotiri aisati yora 12 iroamere, icantiri: --Pinquemena.</s>
      <s id="b.MAR.10.32.4">Tempa noponeaca inquitequi, natiritapaaque.</s>
      <s id="b.MAR.10.32.5">Meeca ajate Jerosarequi.</s>
      <s id="b.MAR.10.32.6">Coajica iraacanteetena anta, iraavaquena jivatacaajeitiriri saserotepee, aisati oametantirori sanquenarentsi, iroacantaquena.</s>
      <s id="b.MAR.10.32.7">Iraacantajena aisati, iraantenari pashinisati atiri.</s>
     </seg>
     <seg type="verse" id="b.MAR.10.34">
      <s id="b.MAR.10.34.1">Irishirontimentajeitaquena, inquitiojena, impasanatena, iroyena.</s>
      <s id="b.MAR.10.34.2">Omavatapaaque quitaiteri, irosati nontinaantanajeari.</s>
     </seg>
     <seg type="verse" id="b.MAR.10.35">
      <s id="b.MAR.10.35.1">Ipoqui quempeji Santiaco, jeri Joa, yora itomipee Severeo.</s>
      <s id="b.MAR.10.35.2">Icantiri: --Oametantatsiri.</s>
      <s id="b.MAR.10.35.3">Nocoaque pishinetenaro paitarica noncoacotempiri.</s>
     </seg>
     <seg type="verse" id="b.MAR.10.36">
      <s id="b.MAR.10.36.1">Icantavaqueri Jesoshi: --¿Paita picoiri noshinetempiri?</s>
     </seg>
     <seg type="verse" id="b.MAR.10.37">
      <s id="b.MAR.10.37.1">Icantiri: --Coajica pimpincatsaritasanote, pishinetena nosaviquimotempi pacosanoriqui.</s>
      <s id="b.MAR.10.37.2">Irio iyeca irisaviquimotempi pampatequi, nonquempejeitempi avirori pipincatsariti.</s>
     </seg>
     <seg type="verse" id="b.MAR.10.38">
      <s id="b.MAR.10.38.1">Icantiri Jesoshi: --Te pioteji paitarica picantaquenari.</s>
      <s id="b.MAR.10.38.2">Pamene, oshequi nonquematsicatearo narori, ¿arimpa pimatero oshequi pinquematsicatearo avirori?</s>
     </seg>
     <seg type="verse" id="b.MAR.10.39">
      <s id="b.MAR.10.39.1">Icantanaque iroamere: --Je, ario nomataquero.</s>
      <s id="b.MAR.10.39.2">Icantiri: --Je, aitaque ontime coajica pinquematsicateari.</s>
     </seg>
     <seg type="verse" id="b.MAR.10.40">
      <s id="b.MAR.10.40.1">Iro cantaincha tecatsi noncantea noshinetempi pisavique nacosanoriqui, aisati nampatequi.</s>
      <s id="b.MAR.10.40.2">Irintiquea cantatsineri Tasorentsi janicarica saviquimotenaneri: iotitacarini peerani yora saviquimotenaneri.</s>
     </seg>
     <seg type="verse" id="b.MAR.10.41">
      <s id="b.MAR.10.41.1">Iquemajeitantacariri yora itsipapee iroamere, iquisanentanaqueri Santiaco aisati Joa.</s>
     </seg>
     <seg type="verse" id="b.MAR.10.42">
      <s id="b.MAR.10.42.1">Icantajeitiri Jesoshi: --Caate, pimpocajeite.</s>
      <s id="b.MAR.10.42.2">Pioti itimi ivincatsaritepee pashinipee atiri.</s>
      <s id="b.MAR.10.42.3">Iperanayetacari ishaninca iriori.</s>
      <s id="b.MAR.10.42.4">Aisati yora savicacaajeitiriri iriori, iperanajeitacari ishaninca.</s>
     </seg>
     <seg type="verse" id="b.MAR.10.43">
      <s id="b.MAR.10.43.1">Eiro piquempejeitaritsi avirori.</s>
      <s id="b.MAR.10.43.2">Aintiquea ariorica pincoaque pimpincatsariventajeiteri pishaninca, pintacojeiteari maaroni pitsipajeitari.</s>
     </seg>
     <seg type="verse" id="b.MAR.10.44">
      <s id="b.MAR.10.44.1">Aisati ariorica pincoaque pisavicacante, ari pintacojeiteari maaroni pitsipajeitari.</s>
     </seg>
     <seg type="verse" id="b.MAR.10.45">
      <s id="b.MAR.10.45.1">Noponeaca narori inquitequi, natiritapaaque.</s>
      <s id="b.MAR.10.45.2">Te iro nompocantea nonampiteari atiri, irointiquea nopocanta nintacojeiteari itsipapee.</s>
      <s id="b.MAR.10.45.3">Aisati noncamimenteri oshequi atiri, noavisacotanteariri.</s>
     </seg>
     <seg type="verse" id="b.MAR.10.46">
      <s id="b.MAR.10.46.1">Ari yareetaca Jesoshi anta nampitsiqui pajitachari Jerico.</s>
      <s id="b.MAR.10.46.2">Yovaanaja aisati, itsipajeitanacari iroamerepee aisati oshequi apatojeitainchari.</s>
      <s id="b.MAR.10.46.3">Ainiro isavicaiti avotsinampiqui shirampari pajitachari Timeojani, iriotaque itomi Timeo.</s>
      <s id="b.MAR.10.46.4">Icamarajati Timeojani, icoacotapinitiri atiri impashiteari quirequi.</s>
     </seg>
     <seg type="verse" id="b.MAR.10.47">
      <s id="b.MAR.10.47.1">Iquemacotavaqueri impoque Jesoshi, yora nasaretesati.</s>
      <s id="b.MAR.10.47.2">Iroaquera iquemacotavaqueri, icajemavaqueri, icantiri: --Jesoshi, tempa aviro ishanincani Iravirini, pineshinoncatapaajena narori.</s>
     </seg>
     <seg type="verse" id="b.MAR.10.48">
      <s id="b.MAR.10.48.1">Oshequi atiri ishintsitsajeitaqueri: --Pimajerete.</s>
      <s id="b.MAR.10.48.2">Iro cantaincha aiquero catsini icajemasanotanaji aisati: --Aviro quempetajariri Iravirini.</s>
      <s id="b.MAR.10.48.3">Pineshinoncatena narori.</s>
     </seg>
     <seg type="verse" id="b.MAR.10.49">
      <s id="b.MAR.10.49.1">Icatiapaaca Jesoshi, icanti: --Pincajemeri.</s>
      <s id="b.MAR.10.49.2">Icajemeetiri camarajari, icanteetiri: --Piveshireanaquea, pincatianaje.</s>
      <s id="b.MAR.10.49.3">Icajemimpi yonta.</s>
     </seg>
     <seg type="verse" id="b.MAR.10.50">
      <s id="b.MAR.10.50.1">Irosati yojocantanacaro yoicotari, icatianaca, cati.</s>
      <s id="b.MAR.10.50.2">Ijatashitanaqueri Jesoshi.</s>
     </seg>
     <seg type="verse" id="b.MAR.10.51">
      <s id="b.MAR.10.51.1">Icantavaqueri Jesoshi: --¿Paita picoacotanari?</s>
      <s id="b.MAR.10.51.2">¿Jaoca noncantajempiri?</s>
      <s id="b.MAR.10.51.3">Yacanaqueri camarajari: --Apa, nocoaque namenaje.</s>
     </seg>
     <seg type="verse" id="b.MAR.10.52">
      <s id="b.MAR.10.52.1">Icantiri Jesoshi: --Meeca pijataje.</s>
      <s id="b.MAR.10.52.2">Pishiretaquena, irootaque pavisacotantajeari.</s>
      <s id="b.MAR.10.52.3">Irosati yamenantanaja, yoijatanajiri avotsiqui.</s>
     </seg>
    </div>
    <div type="chapter" id="b.MAR.11">
     <seg type="verse" id="b.MAR.11.1">
      <s id="b.MAR.11.1.1">Iquempejijeitapaacaro Jerosarequi, Vetejajequi, aisati Vetaniaqui: onaquenta toncaari pajitachari Orivomashi.</s>
      <s id="b.MAR.11.1.2">Yora Jesoshi itiancaqueri iroamere apite,</s>
     </seg>
     <seg type="verse" id="b.MAR.11.2">
      <s id="b.MAR.11.2.1">icantavaqueri: --Pijatapainte anta nampitsiqui onta amontetacari.</s>
      <s id="b.MAR.11.2.2">Pareetapaaquearica, pineapaaqueri aparoni voro, tequera irantearitasanote, tequera inquijacoyeeteari.</s>
      <s id="b.MAR.11.2.3">Ainiro itsatacota: pintsatacoreapeeri, pamaquenari.</s>
     </seg>
     <seg type="verse" id="b.MAR.11.3">
      <s id="b.MAR.11.3.1">Ariorica incanteetavaquempi: "¿Paitaquea pitsatacoreantariri voro?"</s>
      <s id="b.MAR.11.3.2">Ari pincantanaqueri: "Irio coiriri Avincatsarite.</s>
      <s id="b.MAR.11.3.3">Coajica iroimpiajempiri aisati".</s>
      <s id="b.MAR.11.3.4">Ari irishinetempiri.</s>
     </seg>
     <seg type="verse" id="b.MAR.11.4">
      <s id="b.MAR.11.4.1">Ari ijatanaque iroamere.</s>
      <s id="b.MAR.11.4.2">Ineapaaqueri voro anta avotsiqui.</s>
      <s id="b.MAR.11.4.3">Itsatacota ashitacoroqui pancotsi.</s>
      <s id="b.MAR.11.4.4">Itsatacoreapaaqueri.</s>
     </seg>
     <seg type="verse" id="b.MAR.11.5">
      <s id="b.MAR.11.5.1">Ainiro isaviqui atiri, isampitavaqueri: --¿Paita pantiri?</s>
      <s id="b.MAR.11.5.2">¿Paita pitsatacoreantariri voro?</s>
     </seg>
     <seg type="verse" id="b.MAR.11.6">
      <s id="b.MAR.11.6.1">Yacanaqueri, icantiri oca icantavaqueriri Jesoshi.</s>
      <s id="b.MAR.11.6.2">Ari ishinetavaqueri yaanaqueri voro.</s>
     </seg>
     <seg type="verse" id="b.MAR.11.7">
      <s id="b.MAR.11.7.1">Ari yacatsatacotanaqueneri Jesoshi.</s>
      <s id="b.MAR.11.7.2">Yoanquetaqueneri imititsaqui iitsaarepee, impoiji iquijacotacari.</s>
     </seg>
     <seg type="verse" id="b.MAR.11.8">
      <s id="b.MAR.11.8.1">Ari yaniitacaanaqueri avotsiqui, ipincatsajeitavaqueri maaroni ishaninca, imaaroncajeitaqueneri quitsaarentsipee avotsiqui.</s>
      <s id="b.MAR.11.8.2">Yora itsipapee ipesaqueneri inchatoshi, aisati yoaqueneri avotsiqui.</s>
     </seg>
     <seg type="verse" id="b.MAR.11.9">
      <s id="b.MAR.11.9.1">Yora jivajeitaqueriri aisati impoijeitaqueriri, icajemajeitanaque: --Jeritapaaque oavisacojeiteeneri, tsame aacameetsajeitavaqueri.</s>
      <s id="b.MAR.11.9.2">Coraqueni, iriotaque itiancaqueeneri Avincatsarite.</s>
     </seg>
     <seg type="verse" id="b.MAR.11.10">
      <s id="b.MAR.11.10.1">Peerani Iravirini ipincatsariventirini ashanincani: meecaquea, impincatsariventaquee yoca aneavaquerica.</s>
      <s id="b.MAR.11.10.2">Iriotaque ishanincani Iravirini.</s>
      <s id="b.MAR.11.10.3">Tsame ampincatsajeiteri Tasorentsi inquitequiniri.</s>
     </seg>
     <seg type="verse" id="b.MAR.11.11">
      <s id="b.MAR.11.11.1">Ari yareejeitapaaca Jerosarequi, iqueapaaque ivancoqui Tasorentsi.</s>
      <s id="b.MAR.11.11.2">Itsoteaquero yamenayetaquero, iro cantaincha ishaavijiiteanaque catsirincaiteri.</s>
      <s id="b.MAR.11.11.3">Isoquijanaji, ijatanaji Vetaniaqui.</s>
      <s id="b.MAR.11.11.4">Itsipajeitanajari iroamerepee.</s>
     </seg>
     <seg type="verse" id="b.MAR.11.12">
      <s id="b.MAR.11.12.1">Ari oquitaitetamanaji aisati, yojocanajiro Vetania, irijate Jerosarequi.</s>
      <s id="b.MAR.11.12.2">Nianqui aavetacari itashe.</s>
     </seg>
     <seg type="verse" id="b.MAR.11.13">
      <s id="b.MAR.11.13.1">Ineaquero paricoti inchato, pajitachari iyera.</s>
      <s id="b.MAR.11.13.2">Otimaveta oshi.</s>
      <s id="b.MAR.11.13.3">Ari ijatashitiro, icoavetapaacaro oitsoqui.</s>
      <s id="b.MAR.11.13.4">Te aneeroji, irointi oshi.</s>
      <s id="b.MAR.11.13.5">Tequeratsita omoncaratajea oitsoquitantajeari.</s>
     </seg>
     <seg type="verse" id="b.MAR.11.14">
      <s id="b.MAR.11.14.1">Icantanaqueri Jesoshi iroamere: --Tecatsi iroajeitajeari atiri oitsoqui aisati.</s>
     </seg>
     <seg type="verse" id="b.MAR.11.15">
      <s id="b.MAR.11.15.1">Ari yareejeitaja aisati Jerosarequi.</s>
      <s id="b.MAR.11.15.2">Iqueapaaji ivancoqui Tasorentsi.</s>
      <s id="b.MAR.11.15.3">Yojocajeitapaaqueri maaroni pimantajeivetachari aisati maaroni amanantajeivetachari.</s>
      <s id="b.MAR.11.15.4">Itatsinquitayetapaaqueri imesatepee yora pinavacaavetariri iirequite.</s>
      <s id="b.MAR.11.15.5">Aisati itatsinquitayetapaaqueri isavicamentopee pimantajeivetariri sampaquiti.</s>
     </seg>
     <seg type="verse" id="b.MAR.11.16">
      <s id="b.MAR.11.16.1">Itsaneapitsajeitacari irayetanaqueme vaararontsi anta ivancoqui Tasorentsi.</s>
     </seg>
     <seg type="verse" id="b.MAR.11.17">
      <s id="b.MAR.11.17.1">Ari yoametantaque, icantajeitiri: --Peerani isanquenatironi irineane Tasorentsi, icantini: "Irootaque oca novanco.</s>
      <s id="b.MAR.11.17.2">Aca inquenquetsatacaajeitantenari maaroni atiri".</s>
      <s id="b.MAR.11.17.3">Tempa piojeivetaro.</s>
      <s id="b.MAR.11.17.4">Iro cantaincha avirojei pipeaquero ivanco coshinti.</s>
     </seg>
     <seg type="verse" id="b.MAR.11.18">
      <s id="b.MAR.11.18.1">Ari iquemajeitavaqueri maaroni yora apatotimentariri, irootaque yoajeitantanacariri cavaco.</s>
      <s id="b.MAR.11.18.2">Aisati iquemacotaqueri jivatacaajeitiriri saserote, oametantirori sanquenarentsi, maaroni.</s>
      <s id="b.MAR.11.18.3">Icantajeivetaca: --¿Jaoca ancantaniroteriri Jesoshi, avanteariri?</s>
      <s id="b.MAR.11.18.4">Iro cantaincha tecatsi incanteri, itsaroacaajeitacari.</s>
      <s id="b.MAR.11.18.5">Tempa ipincatsajeitiri atiri Jesoshi.</s>
     </seg>
     <seg type="verse" id="b.MAR.11.19">
      <s id="b.MAR.11.19.1">Iqueanaji catsirincaiteri, ari yojocanajiro Jesoshi nampitsi.</s>
     </seg>
     <seg type="verse" id="b.MAR.11.20">
      <s id="b.MAR.11.20.1">Oquitaitetamanaji aisati, ipianaja anta onaquenta iyera.</s>
      <s id="b.MAR.11.20.2">Ineapaaquero, ocamanaque, irosati anta ovaritsaqui.</s>
     </seg>
     <seg type="verse" id="b.MAR.11.21">
      <s id="b.MAR.11.21.1">Iquenqueshiretaquero Petero icantanaqueri Jesoshi oshaiteji.</s>
      <s id="b.MAR.11.21.2">Icantiri: --Oametanari, pamenero iyeraca poamaimatanaqueri oshaiteji.</s>
      <s id="b.MAR.11.21.3">Camanaque.</s>
     </seg>
     <seg type="verse" id="b.MAR.11.22">
      <s id="b.MAR.11.22.1">Yacanaqueri Jesoshi: --Pishireteari Tasorentsi.</s>
     </seg>
     <seg type="verse" id="b.MAR.11.23">
      <s id="b.MAR.11.23.1">Queariotaque oca noncamantajeitempiri.</s>
      <s id="b.MAR.11.23.2">Ariorica pincanteri Tasorentsi: "Povaajero otishinta, poviincajero anta incajarequi".</s>
      <s id="b.MAR.11.23.3">Eirorica pitseencashiretitsi, aisati ariorica pioshiretasanotaque ovaanaquea, ari irimataquempiro.</s>
     </seg>
     <seg type="verse" id="b.MAR.11.24">
      <s id="b.MAR.11.24.1">Irootaque noncamantantempirori oca: ariorica pinquenquetsatacayeri Tasorentsi, paitarica pincanteriri, pinquenqueshirete: "Aitaque irimataquenaro nocantaqueriri".</s>
      <s id="b.MAR.11.24.2">Pishiretearirica, aitaque irimataquempiro.</s>
     </seg>
     <seg type="verse" id="b.MAR.11.25">
      <s id="b.MAR.11.25.1">Ariorica pinquenquetsatacayeri Tasorentsi, pijivate pincavintsayeri pishaninca: eiro piquishimentiritsi paitapeerica iranteri.</s>
      <s id="b.MAR.11.25.2">Impoiji aisati avirori, eiro iquishimentimpirotsi Apa Tasorentsi pantayetiri avirori.</s>
     </seg>
     <seg type="verse" id="b.MAR.11.26">
      <s id="b.MAR.11.26.1">Eirorica picavintsairitsi pishaninca, eiro icavintsaimpitsi avirori Tasorentsi.</s>
     </seg>
     <seg type="verse" id="b.MAR.11.27">
      <s id="b.MAR.11.27.1">Ari yareejeitanaja aisati Jerosarequi, yaniitamanaji anta ivancoqui Tasorentsi.</s>
      <s id="b.MAR.11.27.2">Yora jivatacaajeitiriri saserotepee, oametantirori sanquenarentsi, aisati savicacaantatsiri ipocashijeitaqueri.</s>
     </seg>
     <seg type="verse" id="b.MAR.11.28">
      <s id="b.MAR.11.28.1">Icantajeitapaaqueri: --¿Janica oametimpirori pipincatsaritantari pimayetantarori pantayetiri?</s>
      <s id="b.MAR.11.28.2">¿Janicampa meeca peaquempiri pincatsari, pimayetantacarori pantayetiri?</s>
     </seg>
     <seg type="verse" id="b.MAR.11.29">
      <s id="b.MAR.11.29.1">Icantavaqueri Jesoshi: --Meeca aparo nosampijeitempi avirori.</s>
      <s id="b.MAR.11.29.2">Ariorica pancaquena avirori, noncamantempiro.</s>
     </seg>
     <seg type="verse" id="b.MAR.11.30">
      <s id="b.MAR.11.30.1">Yora Joa ivaotisatantayeti.</s>
      <s id="b.MAR.11.30.2">¿Janicampa tianquiriri ivaotisatantayeti?</s>
      <s id="b.MAR.11.30.3">¿Iriompa Tasorentsi tianquiriri?</s>
      <s id="b.MAR.11.30.4">Tericampa, ¿irintimpa atiri tianquiriri?</s>
      <s id="b.MAR.11.30.5">Panquenaqueti.</s>
     </seg>
     <seg type="verse" id="b.MAR.11.31">
      <s id="b.MAR.11.31.1">Ari icantavacaanaca saserotepee: --Ariorica ancanteri: "Iriotaque Tasorentsi tianquiriri", icanteecari: "¿Paita caari piquemisantantari Joa?"</s>
     </seg>
     <seg type="verse" id="b.MAR.11.32">
      <s id="b.MAR.11.32.1">Aisati eiro acantiritsi: "Iriotaque atiri tianquiriri".</s>
      <s id="b.MAR.11.32.2">Iquisheecari.</s>
      <s id="b.MAR.11.32.3">Pineaquero, yora saserote itsaroacaajeitacari atiripee; maaroni atiri ineacameetsajeitaqueri Joa, icantajeiti: "Tempa irio Tasorentsi tianquiriri Joa icamantanti".</s>
     </seg>
     <seg type="verse" id="b.MAR.11.33">
      <s id="b.MAR.11.33.1">Irootaque icantantariri saserotepee: --Te nioteji janicarica tianquiriri.</s>
      <s id="b.MAR.11.33.2">Icanti Jesoshi: --Aisati narori, eiro nocantimpitsi janicarica tiancanari nopincatsaritantari nomatantarori oca.</s>
     </seg>
    </div>
    <div type="chapter" id="b.MAR.12">
     <seg type="verse" id="b.MAR.12.1">
      <s id="b.MAR.12.1.1">Impoiji ishiacantiniri oca, icantiri: --Ipanquitiro ovamashi shirampari.</s>
      <s id="b.MAR.12.1.2">Itantotacotaquero otsapiqui, yovetsicashitaquero onanteari ovaja.</s>
      <s id="b.MAR.12.1.3">Impoiji yovetsiquiro shitamencotsi anta jenoqui iramenacoventantearori maaroni.</s>
      <s id="b.MAR.12.1.4">Impoiji aisati icantiri tsameetacantatsiri: "Pishentenaro maaroni: coajica nompinatempi cameetsa".</s>
      <s id="b.MAR.12.1.5">Impoiniji ijatanaque pashiniqui quipatsi.</s>
     </seg>
     <seg type="verse" id="b.MAR.12.2">
      <s id="b.MAR.12.2.1">Osamanitapainti iraacanaque oitsoqui ova.</s>
      <s id="b.MAR.12.2.2">Ari yora ashitarori itiancavetari inampire aparo, iraaranteme ova.</s>
     </seg>
     <seg type="verse" id="b.MAR.12.3">
      <s id="b.MAR.12.3.1">Te impavaqueriji, irointi yaanirotavaqueri, tapi; ipasatashitavacari, tac, tac.</s>
      <s id="b.MAR.12.3.2">Yoipiavajiri, tecatsi iraanaque.</s>
     </seg>
     <seg type="verse" id="b.MAR.12.4">
      <s id="b.MAR.12.4.1">Ari itiancavetaca aisati itsipa inampire.</s>
      <s id="b.MAR.12.4.2">Iposainatavaqueri iitoqui, toc, toc, yoashinoncaavaqueri.</s>
     </seg>
     <seg type="verse" id="b.MAR.12.5">
      <s id="b.MAR.12.5.1">Itiancavetaca pashini aisati.</s>
      <s id="b.MAR.12.5.2">Yoavaqueri, shemi.</s>
      <s id="b.MAR.12.5.3">Aisati itiancavetacari oshequi itsipapee: aparopee ipasanatavaqueri, irio itsipapee yoavaqueri.</s>
     </seg>
     <seg type="verse" id="b.MAR.12.6">
      <s id="b.MAR.12.6.1">Apanivaniquea itimanaque itomi iriori, inintasanotiri.</s>
      <s id="b.MAR.12.6.2">Icantashiretanaque iriori: "Irioricampa irinti notomi irio impincatsatavaqueri".</s>
      <s id="b.MAR.12.6.3">Itiancavetacari iriori.</s>
     </seg>
     <seg type="verse" id="b.MAR.12.7">
      <s id="b.MAR.12.7.1">Iro cantaincha icantavacaanaca tsameetacotirori: "Jeritapaaque itomi ashitarori, ariorica incamaque iriri, iriotaque yoca ashitasanotajearoneri.</s>
      <s id="b.MAR.12.7.2">Tsame avavaqueri, impoijiquea ashijeitajearota ainti irovamashite".</s>
     </seg>
     <seg type="verse" id="b.MAR.12.8">
      <s id="b.MAR.12.8.1">Ari yaavaqueri, yoanirotavaqueri, shemi.</s>
      <s id="b.MAR.12.8.2">Yojocaqueri otsapitapaaca ovamashi.</s>
     </seg>
     <seg type="verse" id="b.MAR.12.9">
      <s id="b.MAR.12.9.1">¿Paita piquenqueshirejeitiri?</s>
      <s id="b.MAR.12.9.2">¿Jaoca incanteriri ashitarori irovamashite?</s>
      <s id="b.MAR.12.9.3">Tempa impoque irinti, impoyereapaaqueri iratiritepee.</s>
      <s id="b.MAR.12.9.4">Pashini iramenaje shentajenerine.</s>
     </seg>
     <seg type="verse" id="b.MAR.12.10">
      <s id="b.MAR.12.10.1">Tempa pineanatiro sanquenarentsi.</s>
      <s id="b.MAR.12.10.2">Ocanti: "Yora vetsiqueronemeri pancotsi itseencajiro mapi intincamitantearomeri ivanco, icanti: 'Te oncameetsateji'.</s>
     </seg>
     <seg type="verse" id="b.MAR.12.11">
      <s id="b.MAR.12.11.1">Iro cantaincha Avincatsarite ipeajiro mapica otincami ivanco, ocameetsatasanoti.</s>
      <s id="b.MAR.12.11.2">Tempa irootaque avantanacari cavaco".</s>
     </seg>
     <seg type="verse" id="b.MAR.12.12">
      <s id="b.MAR.12.12.1">Iotacojeitavaquero icantaqueri Jesoshi, iriotaque ishiacaaventaqueri.</s>
      <s id="b.MAR.12.12.2">Icoajeiveta iraajeitanaquerime, iro cantaincha itsaroacaajeitacari yora apatotimentajeitacariri.</s>
      <s id="b.MAR.12.12.3">Ari yojocajeitanajiri, ijajeitanaji.</s>
     </seg>
     <seg type="verse" id="b.MAR.12.13">
      <s id="b.MAR.12.13.1">Itianqueetiri variseopee aisati oijatiriri Eroreshi.</s>
      <s id="b.MAR.12.13.2">Icoavetaca incomitacayearime irineane Jesoshi.</s>
     </seg>
     <seg type="verse" id="b.MAR.12.14">
      <s id="b.MAR.12.14.1">Yareetapaaca, icantapaaqueri: --Oametantatsiri, niojeitaquempi avirotaque cameetsatatsiri.</s>
      <s id="b.MAR.12.14.2">Te oncantimoneentanaquempiji paitarica icantayetiri atiri, te pintsaroacayeariji.</s>
      <s id="b.MAR.12.14.3">Tampatica poametantiro icoacaajeiteeri Tasorentsi.</s>
      <s id="b.MAR.12.14.4">¿Ocameetsatimpa nomperi ivincatsarite oromasati quirequi?</s>
      <s id="b.MAR.12.14.5">¿Tericampa oncameetsateji?</s>
      <s id="b.MAR.12.14.6">¿Nomperimpa?</s>
      <s id="b.MAR.12.14.7">¿Eirompa nopiritsi?</s>
     </seg>
     <seg type="verse" id="b.MAR.12.15">
      <s id="b.MAR.12.15.1">Iotacotaqueri Jesoshi, iramataviterime yoca sampitaqueriri.</s>
      <s id="b.MAR.12.15.2">Icantiri: --¿Paita picoantacari pincomitacayename?</s>
      <s id="b.MAR.12.15.3">Pamaquenari quirequi, ponijayenari.</s>
     </seg>
     <seg type="verse" id="b.MAR.12.16">
      <s id="b.MAR.12.16.1">Ari aparo yamaqueneri.</s>
      <s id="b.MAR.12.16.2">Isampijeitiri: --¿Janicampa shiacantachari ivoroqui?</s>
      <s id="b.MAR.12.16.3">¿Janicampa ashitarori ivajiro?</s>
      <s id="b.MAR.12.16.4">Yacajeitanaqueri iriori, icantiri: --Irio ashitaro Shisari, yora ivincatsarite oromasati.</s>
     </seg>
     <seg type="verse" id="b.MAR.12.17">
      <s id="b.MAR.12.17.1">Icantiri: --Panteneri pincatsari icoacaimpiri, aisati panteneri Tasorentsi icoacaimpiri iriori.</s>
      <s id="b.MAR.12.17.2">Yoajeitanaqueri cavaco yora sampijeitiriri.</s>
     </seg>
     <seg type="verse" id="b.MAR.12.18">
      <s id="b.MAR.12.18.1">Icantapiniti saroseo: "Eiro itinaajatsi camatsiri".</s>
      <s id="b.MAR.12.18.2">Ari ipocashitiri iriori Jesoshi, isampitapaaqueri:</s>
     </seg>
     <seg type="verse" id="b.MAR.12.19">
      <s id="b.MAR.12.19.1">--Oametantatsiri, isanquenajeitanaroni peerani Moishishi, icantini: "Ariorica incame shirampari, irojocanaquero ijinani.</s>
      <s id="b.MAR.12.19.2">Eirorica itimacaanaquerotsi itomi, cameetsa iraitajeri irirentini ijinani.</s>
      <s id="b.MAR.12.19.3">Ariorica intimacayero itomitsori camaintsiri, irishiacantajeitajeri itomisanori iriori".</s>
     </seg>
     <seg type="verse" id="b.MAR.12.20">
      <s id="b.MAR.12.20.1">Ari.</s>
      <s id="b.MAR.12.20.2">Ainiro shirampari irirenti.</s>
      <s id="b.MAR.12.20.3">Yaaveta ijina, impoiji icamaque, toren.</s>
      <s id="b.MAR.12.20.4">Tequera intimacayeroji itomi.</s>
     </seg>
     <seg type="verse" id="b.MAR.12.21">
      <s id="b.MAR.12.21.1">Yaavetajaro irirentini apitetapaintsiri.</s>
      <s id="b.MAR.12.21.2">Icamaque iriori, aisati te intimacayeroji itomi.</s>
      <s id="b.MAR.12.21.3">Aisati iquempetaja iriori yora mavatapaintsiri.</s>
     </seg>
     <seg type="verse" id="b.MAR.12.22">
      <s id="b.MAR.12.22.1">Aisati iriori iquempejeitaca maaroni irirentini.</s>
      <s id="b.MAR.12.22.2">Tecatsi intimacayero itomi.</s>
      <s id="b.MAR.12.22.3">Impoiji ocamaque iroori tsinane, toren.</s>
     </seg>
     <seg type="verse" id="b.MAR.12.23">
      <s id="b.MAR.12.23.1">Coajica ariorica intinaajeitanaje camajeitaintsiri, ¿janicampa aajeroneri?</s>
      <s id="b.MAR.12.23.2">Tempa aitaque ijinantajeiveitaroni maaroni.</s>
     </seg>
     <seg type="verse" id="b.MAR.12.24">
      <s id="b.MAR.12.24.1">Icantiri Jesoshi: --Te pioteroji sanquenarentsi, aisati te piotacoteriji Tasorentsi, tempa irootaque picomitantacarori oca.</s>
     </seg>
     <seg type="verse" id="b.MAR.12.25">
      <s id="b.MAR.12.25.1">Icamajeitaque, toren.</s>
      <s id="b.MAR.12.25.2">Coajica intinaajeitanaje aisati.</s>
      <s id="b.MAR.12.25.3">Iro cantaincha eiro yaajitsi aisati ijina.</s>
      <s id="b.MAR.12.25.4">Eiro itimajitsi aacaajerineri aisati.</s>
      <s id="b.MAR.12.25.5">Aitaque irishiapaajeari inampire Tasorentsi savicatsiri jenoqui.</s>
     </seg>
     <seg type="verse" id="b.MAR.12.26">
      <s id="b.MAR.12.26.1">Meeca noncamantempi: aitaque intinaajeitanaje camajeitatsiri.</s>
      <s id="b.MAR.12.26.2">Tempa pineanataquero isanquenare Moishishi.</s>
      <s id="b.MAR.12.26.3">Oquenquetsatacotiro quitotsequishi, otaavetaca iro cantaincha te ontsonqueaji.</s>
      <s id="b.MAR.12.26.4">Anta iquemaquero peerani Moishishi icantiriri Tasorentsi: "Narotaque Tasorentsi, icantani ipincatsajeitaquena Avarama, Isaca, aisati Jacovo".</s>
     </seg>
     <seg type="verse" id="b.MAR.12.27">
      <s id="b.MAR.12.27.1">Pineaquero, aneatsi ini iriorijei, irosati icantani iquemisantiri Tasorentsi.</s>
      <s id="b.MAR.12.27.2">Te inquemisantajeji camaintsiri, irintiquea aneatsiri.</s>
      <s id="b.MAR.12.27.3">Pineaquero, te ampoyereempaji.</s>
      <s id="b.MAR.12.27.4">Oshequi picomitasanotaca avirori.</s>
     </seg>
     <seg type="verse" id="b.MAR.12.28">
      <s id="b.MAR.12.28.1">Iquempejitapaaque aparoni oametantirori sanquenarentsi.</s>
      <s id="b.MAR.12.28.2">Iquemapaaqueri icantavacaanaca.</s>
      <s id="b.MAR.12.28.3">Iotacotapaaqueri Jesoshi, cameetsa yoametavaqueri saroseo.</s>
      <s id="b.MAR.12.28.4">Ari isampitapaaqueri: --¿Paita icoacaasanoteeri Tasorentsi?</s>
     </seg>
     <seg type="verse" id="b.MAR.12.29">
      <s id="b.MAR.12.29.1">Yacanaqueri Jesoshi: --Tempa isanquenataqueeroni Moishishi peerani icoacaasanoteeri Tasorentsi.</s>
      <s id="b.MAR.12.29.2">Jero oca isanquenatiniri: "Noshaninca, pinquemisantajeitena.</s>
      <s id="b.MAR.12.29.3">Yora Tasorentsi, iriotaque Avincatsarite, apaniro ipincatsariti irinti.</s>
     </seg>
     <seg type="verse" id="b.MAR.12.30">
      <s id="b.MAR.12.30.1">Oshequi catsini pinintasanoteri, pincanteani.</s>
      <s id="b.MAR.12.30.2">Aisati pinquenqueshiretapiniteri".</s>
     </seg>
     <seg type="verse" id="b.MAR.12.31">
      <s id="b.MAR.12.31.1">Aisati isanquenatini: "Oquempetaca avisati nintajancha, aisati pinquempejeiteri maaroni picarajeitiri, pinintajeiteri".</s>
      <s id="b.MAR.12.31.2">Irootaque inintacaasanojeitaqueeri maaroni.</s>
     </seg>
     <seg type="verse" id="b.MAR.12.32">
      <s id="b.MAR.12.32.1">Icantanaqueri oametantirori sanquenarentsi: --Je, aitaque.</s>
      <s id="b.MAR.12.32.2">Queariotasanotaque oca picantaqueri.</s>
      <s id="b.MAR.12.32.3">Apaniro ini Tasorentsi, tecatsi pashini.</s>
     </seg>
     <seg type="verse" id="b.MAR.12.33">
      <s id="b.MAR.12.33.1">Cameetsa oshequi catsini anintasanoteri, anquenqueshiretapiniteri.</s>
      <s id="b.MAR.12.33.2">Aisati oquempeta arosati nintajancha, aisati anquempeteri maaroni acarajeitiri, anintajeiteri iriori.</s>
      <s id="b.MAR.12.33.3">Irootaque icoacaasanotaqueeri Tasorentsi.</s>
      <s id="b.MAR.12.33.4">Te iro incoasanote atayeneri poshiniri.</s>
     </seg>
     <seg type="verse" id="b.MAR.12.34">
      <s id="b.MAR.12.34.1">Iquemaqueri Jesoshi, cameetsa icantaqueri, icantiri: --Irotaintsi pimpincatsateri Tasorentsi, impincatsariventantempiri iriori.</s>
      <s id="b.MAR.12.34.2">Impoiji itsaroacaajeitacari atiripee irisampitajerime aisati.</s>
     </seg>
     <seg type="verse" id="b.MAR.12.35">
      <s id="b.MAR.12.35.1">Yoametanti Jesoshi anta ivancoqui Tasorentsi: --Icanti oametantirori sanquenarentsi: "Yora Quirishito, irishanincatasanotajeari Iravirini".</s>
      <s id="b.MAR.12.35.2">¿Paita icantantarori?</s>
     </seg>
     <seg type="verse" id="b.MAR.12.36">
      <s id="b.MAR.12.36.1">Tempa iro Ishire Tasorentsi sanquenatacairiniri Iravirini.</s>
      <s id="b.MAR.12.36.2">Isanquenataqueroni oca: "Yora Tasorentsi icantiri novincatsarite: 'Pisavique aca nacosanoriqui, pincaratena ampincatsarijeite.</s>
      <s id="b.MAR.12.36.3">Aitaque noasanquetaajeiteri maaroni quisajeivetaquempiri'".</s>
     </seg>
     <seg type="verse" id="b.MAR.12.37">
      <s id="b.MAR.12.37.1">Tempa iquenquetsatacotitarini Iravirini Quirishito, icantiri: "Novincatsarite".</s>
      <s id="b.MAR.12.37.2">¿Jaoca incanteari Iravirini impincatsatajeri ishaninca impoitajantsiri itimi?</s>
      <s id="b.MAR.12.37.3">Ari iquemajeitavaqueri, iquimoshirejeitanaque oshequi apatotimentacariri.</s>
     </seg>
     <seg type="verse" id="b.MAR.12.38">
      <s id="b.MAR.12.38.1">Ari yoametantaji aisati, icanti: --Paamayeariyea oametantirori sanquenarentsi.</s>
      <s id="b.MAR.12.38.2">Icoashita iroaneencashitea, irishemetacayero iitsaare, inquenaquenatsantsatacaayetero.</s>
      <s id="b.MAR.12.38.3">Icoaque irineacameetsatashiteari ishaninca anta nampitsiqui.</s>
     </seg>
     <seg type="verse" id="b.MAR.12.39">
      <s id="b.MAR.12.39.1">Aisati ariorica ijatapiniti anta pancotsiqui yapatojeitanta, icoyeapinitiro savicamentotsi cameetsatasanotatsiri.</s>
      <s id="b.MAR.12.39.2">Aisati ariorica irampatojeitea ishaninca iroajeitearica, icoaque iriori irisatecapeempa nianqui incarajeitanteariri pincatsaripee.</s>
     </seg>
     <seg type="verse" id="b.MAR.12.40">
      <s id="b.MAR.12.40.1">Yaapitsanirotaquero maaroni timimovetarori camajimentaaro.</s>
      <s id="b.MAR.12.40.2">Osamani ineanatashimempeavetacari Tasorentsi, vero, vero.</s>
      <s id="b.MAR.12.40.3">Oshequi yamatavitantaveta, iro cantaincha coajicani iroasanquetasanotaqueri catsini Tasorentsi.</s>
     </seg>
     <seg type="verse" id="b.MAR.12.41">
      <s id="b.MAR.12.41.1">Ari isavicaque Jesoshi, imontetacaro yoapiniyetantariri quirequi.</s>
      <s id="b.MAR.12.41.2">Yamenajeitaqueri oshequi pocajeitatsiri, itetapinitiri iirequite yoantaririqui.</s>
      <s id="b.MAR.12.41.3">Ipoqui oshequi ashitaarantincari, itetapaaque oshequi catsini iirequite.</s>
     </seg>
     <seg type="verse" id="b.MAR.12.42">
      <s id="b.MAR.12.42.1">Opocapaaque iroori aparoni camajimentaaro ashinoncaincaro.</s>
      <s id="b.MAR.12.42.2">Otetapaaque iroori apimentaquite quirequijaniqui, te impinaveteaji irinti.</s>
     </seg>
     <seg type="verse" id="b.MAR.12.43">
      <s id="b.MAR.12.43.1">Icajemiri iroamere, icantiri: --Queariotaque oca noncamantempiri: capichaji otevetaca oca ashinoncaincaro, iro cantaincha ineacameetsatasanotaquero Tasorentsi.</s>
      <s id="b.MAR.12.43.2">Tempa opaqueri maaroni timimovetacarori: tecatsi meeca amanantantajeari oyeari.</s>
      <s id="b.MAR.12.43.3">Irintiquea yora ashitaarantincari, oshequi itejeivetaca, iro cantaincha te irineacameetsatasanoteriji Tasorentsi: tempa oshequitatsi iirequite iquempoyeanontari.</s>
     </seg>
    </div>
    <div type="chapter" id="b.MAR.13">
     <seg type="verse" id="b.MAR.13.1">
      <s id="b.MAR.13.1.1">Impoiji isoquijanaji Jesoshi.</s>
      <s id="b.MAR.13.1.2">Icantiri aparoni iroamere: --Oametanari.</s>
      <s id="b.MAR.13.1.3">Pamenero mapica yovetsicantarori ivanco Tasorentsi: antearo oni, aisati ocameetsati pancotsi.</s>
     </seg>
     <seg type="verse" id="b.MAR.13.2">
      <s id="b.MAR.13.2.1">Icantiri Jesoshi: --Pineaquero jaoca ocantari oca mapipanco.</s>
      <s id="b.MAR.13.2.2">Antearo onaveta, iro cantaincha coajica intireetajero, ojocayetanaquea nijanteaji mapi.</s>
      <s id="b.MAR.13.2.3">Ompoyereajea pancotsi.</s>
     </seg>
     <seg type="verse" id="b.MAR.13.3">
      <s id="b.MAR.13.3.1">Impoiji isavicanaque Jesoshi toncaariqui, opajita Orivomashi.</s>
      <s id="b.MAR.13.3.2">Imontetapaaro ivanco Tasorentsi.</s>
      <s id="b.MAR.13.3.3">Imananaca Petero, Santiaco, Joa, jeri aisati Antirishi: ijatashijeitaqueri Jesoshi.</s>
     </seg>
     <seg type="verse" id="b.MAR.13.4">
      <s id="b.MAR.13.4.1">Isampitapaaqueri: --Pincamantajeitena.</s>
      <s id="b.MAR.13.4.2">¿Jaoca oncarate ontireantajeari ivanconta Tasorentsi?</s>
      <s id="b.MAR.13.4.3">Ariorica coajica omoncaratapeempa ontireanteari, ¿jaoca noncanteari niotantajeari?</s>
     </seg>
     <seg type="verse" id="b.MAR.13.5">
      <s id="b.MAR.13.5.1">Icantiri Jesoshi: --Yamataviyeetimpicari.</s>
     </seg>
     <seg type="verse" id="b.MAR.13.6">
      <s id="b.MAR.13.6.1">Intime oshequi pocayetatsineri, cantatsineri: "Narotaque nainti Quirishito".</s>
      <s id="b.MAR.13.6.2">Iramatavitapeeri oshequi atiri.</s>
     </seg>
     <seg type="verse" id="b.MAR.13.7">
      <s id="b.MAR.13.7.1">Ariorica pinquemacoteri imanatavacaaca atiri, aisati pinquemeri pashini cantatsine: "Irimanatavacaajeitea atiri".</s>
      <s id="b.MAR.13.7.2">Iro cantaincha eiro pitsaroanaquetsi.</s>
      <s id="b.MAR.13.7.3">Aitaque oncanteari coajicani, irimanatavacaapinitea, iro cantaincha tequerata omoncarateaji nompincatsaritantapaajeari.</s>
     </seg>
     <seg type="verse" id="b.MAR.13.8">
      <s id="b.MAR.13.8.1">Yora atiri inquisapinitanaqueri itsipapee.</s>
      <s id="b.MAR.13.8.2">Oshequi irimanatavacaajeitea itsipasatipee atiri.</s>
      <s id="b.MAR.13.8.3">Onicapiniyetanaquea quipatsi, aisati intasheapinijeitanaque atiripee.</s>
      <s id="b.MAR.13.8.4">Aiquero ojatatiye, inquematsicajeitearo paitapeerica, irashinoncaasanojeitanaquea.</s>
     </seg>
     <seg type="verse" id="b.MAR.13.9">
      <s id="b.MAR.13.9.1">Aisati icantaqueri Jesoshi: --Paamaventea.</s>
      <s id="b.MAR.13.9.2">Icantacoventimpicari, yaimpicari yora oametavacainchari.</s>
      <s id="b.MAR.13.9.3">Ariorica pijate anta yapatojeitantari aitaque impasanayeetavaquempiri, tac, tac.</s>
      <s id="b.MAR.13.9.4">Iraanaquempi anta itiminta savicacaantatsiri, aisati anta itiminta pincatsari.</s>
      <s id="b.MAR.13.9.5">Ariorica irayempi, irosati pinquemisantacayeri, iravisacotantajeari.</s>
     </seg>
     <seg type="verse" id="b.MAR.13.10">
      <s id="b.MAR.13.10.1">Irijivajeite maaroni atiri inquemacojeitena noavisacotanti, impoiji nompocaje, nompincatsaritasanotapaaque.</s>
     </seg>
     <seg type="verse" id="b.MAR.13.11">
      <s id="b.MAR.13.11.1">Ariorica irayeetanaquempi anta, ariorica incantacoventeetempi, eiro picantashiretitsi: "¿Jaoca noncanteriri?"</s>
      <s id="b.MAR.13.11.2">Aitaque oametaquempi Ishire Tasorentsi paitarica pincanteriri.</s>
      <s id="b.MAR.13.11.3">Irootaque neanatacaaquempine, eiro pineanatashitatsi avirori.</s>
     </seg>
     <seg type="verse" id="b.MAR.13.12">
      <s id="b.MAR.13.12.1">Coajica aparo shirampari iraacanteri irirenti, iroacantanteariri.</s>
      <s id="b.MAR.13.12.2">Pashini iraacanteri itomi.</s>
      <s id="b.MAR.13.12.3">Aisati pashini atiri inquisanaqueri ashitariri, iroacanteri.</s>
     </seg>
     <seg type="verse" id="b.MAR.13.13">
      <s id="b.MAR.13.13.1">Piquemisantaquena, irootaque inquisanteetempiri maaroni.</s>
      <s id="b.MAR.13.13.2">Queario, ompomerentsitimojeitempi, iro cantaincha ariorica pincanteani pishiretasanotena, aitaque noavisacotajempi.</s>
     </seg>
     <seg type="verse" id="b.MAR.13.14">
      <s id="b.MAR.13.14.1">Aisati icantiri Jesoshi: --Ariorica pineanatero isanquenareni Iranirini, piotavaquero icantiniri: irashinoncaajeitanaquea atiri.</s>
      <s id="b.MAR.13.14.2">Icanti intime ivancoqui Tasorentsi caari cameetsatatsine.</s>
      <s id="b.MAR.13.14.3">Te oncameetsateji intime anta.</s>
      <s id="b.MAR.13.14.4">Ariorica pintime Joreaqui, aisati pineeririca yoranqui, pishintsite pishiajeitanaque anta toncaariqui.</s>
     </seg>
     <seg type="verse" id="b.MAR.13.15">
      <s id="b.MAR.13.15.1">Ariorica pisavique pancotsiqui saiteriqui, eiro piqueapanajantitsi paantapanajantearori paitapeerica, irointi pishianaque.</s>
     </seg>
     <seg type="verse" id="b.MAR.13.16">
      <s id="b.MAR.13.16.1">Aisati pisaviquerica oantsiqui, eiro pipiapanajantatsi paantapanajantearori piitsaare.</s>
     </seg>
     <seg type="verse" id="b.MAR.13.17">
      <s id="b.MAR.13.17.1">Ariorica omoncaratapaaquea maaroni oca, joo, oshequi ashinoncayetanaquea tsomonteyetatsine, aisati ashinoncaaquea antsotayerine ojananequite: ompomerentsitimojeitearo oshianaque.</s>
     </seg>
     <seg type="verse" id="b.MAR.13.18">
      <s id="b.MAR.13.18.1">Pincanteri Tasorentsi, oncanteata ariorica pishianaque, eirotarica oparii incani.</s>
      <s id="b.MAR.13.18.2">Pishiasanojeitanaque, yaimpicari quisajeitempineri.</s>
     </seg>
     <seg type="verse" id="b.MAR.13.19">
      <s id="b.MAR.13.19.1">Jero aisati icantiri Jesoshi: --Aitaque coajica irashinoncaasanojeitanaquea catsini oshequi atiri.</s>
      <s id="b.MAR.13.19.2">Peerani te irineapiniveitearoni quempetearoneri oca, jeri yora maaroni intacaroniri, te irineeroni.</s>
      <s id="b.MAR.13.19.3">Coajica aisati maaroni impoitajantsineri, eiro ineirotsi aisati quempetearoneri oca.</s>
     </seg>
     <seg type="verse" id="b.MAR.13.20">
      <s id="b.MAR.13.20.1">Irishintsite iroimajerentajeiteri Tasorentsi: eirorica, impoyereavacaajeiteame.</s>
      <s id="b.MAR.13.20.2">Iro iroimajeretanteariri, incavintsaajeiteri quemisantajeiterineri, tempa irinintajeiteri iriori.</s>
     </seg>
     <seg type="verse" id="b.MAR.13.21">
      <s id="b.MAR.13.21.1">Pamene, ariorica incamanteetempi: "Pineavaqueri: jerica Quirishito", eiro piquemisantiritsi.</s>
      <s id="b.MAR.13.21.2">Aisati ariorica incanteete: "Pineaqueri: jeri yonta", eiro piquemisantiritsi catsini, itseeyani.</s>
     </seg>
     <seg type="verse" id="b.MAR.13.22">
      <s id="b.MAR.13.22.1">Impocapaaque amatavitantatsine, incantapaaque: "Narotaque nainti Quirishito, narotaque camantantatsiri".</s>
      <s id="b.MAR.13.22.2">Intasorentsimempeavetapaaquea, incoavetaquea pinquemisantavaqueri, irimayetempiro caari pineapiniti.</s>
      <s id="b.MAR.13.22.3">Incoavetea iramataviterime quemisantajeitiriri Tasorentsi, iro cantaincha tecatsi incanteri.</s>
     </seg>
     <seg type="verse" id="b.MAR.13.23">
      <s id="b.MAR.13.23.1">Paamaventea.</s>
      <s id="b.MAR.13.23.2">Nojivatitaquempiro nocamantasanojeititaquempiro maaroni.</s>
     </seg>
     <seg type="verse" id="b.MAR.13.24">
      <s id="b.MAR.13.24.1">Aisati icantiri: --Ariorica irovecaraanaquero iquisavacaajeita, impoijiquea intsitenitanaque catsirincaiteri, eiro iquempetajatsi meeca.</s>
      <s id="b.MAR.13.24.2">Aisati eiro iquitasantetanajitsi cashiri.</s>
     </seg>
     <seg type="verse" id="b.MAR.13.25">
      <s id="b.MAR.13.25.1">Aisati impariaarantanaque impoquiropee, imponeaquea inquitequi, imporocayetanaque itsipapee.</s>
     </seg>
     <seg type="verse" id="b.MAR.13.26">
      <s id="b.MAR.13.26.1">Noponeaca inquitequi, natiritapaaque: coajica irineajeitavajena atiri nonquenapaaje mencoriqui.</s>
      <s id="b.MAR.13.26.2">Nontasorentsitasanotapaaque, nompincatsaritapaaque.</s>
     </seg>
     <seg type="verse" id="b.MAR.13.27">
      <s id="b.MAR.13.27.1">Aisati nontiancajeiteri nonampirepee irampatojeiteri maaroni quemisantajeitanari.</s>
      <s id="b.MAR.13.27.2">Imponeanaquea maaroni quipatsipeequi.</s>
     </seg>
     <seg type="verse" id="b.MAR.13.28">
      <s id="b.MAR.13.28.1">Yovaajiniri aisati, icantiri: --Jero oca piotantearori oshiacaaventiri iyera.</s>
      <s id="b.MAR.13.28.2">Iroaquerarica oshiocajempequiyetaje, ariorica ontimanaje oshi, piotaque irotajantsi osarintsitapaaje.</s>
     </seg>
     <seg type="verse" id="b.MAR.13.29">
      <s id="b.MAR.13.29.1">Aisati, ariorica pineajeitavaquero maaroni oca nocamantayetaquempiri, piote quempejitapaajana, irotaintsi nompocashitajantempi.</s>
     </seg>
     <seg type="verse" id="b.MAR.13.30">
      <s id="b.MAR.13.30.1">Queariotaque oca nocamantimpiri.</s>
      <s id="b.MAR.13.30.2">Tequeratsita pincamajeite avirori, omoncaratapaaquea maaroni oca nocamantimpiri.</s>
     </seg>
     <seg type="verse" id="b.MAR.13.31">
      <s id="b.MAR.13.31.1">Ompeajea inquite aisati quipatsi, irompa irointi noneane, eiro opeajatsi.</s>
     </seg>
     <seg type="verse" id="b.MAR.13.32">
      <s id="b.MAR.13.32.1">Jeroca aisati icantiri: --Jaocarica oncarate quitaiteri, jaocarica incarate catsirincaiteri, tecatsi iotatsine.</s>
      <s id="b.MAR.13.32.2">Aisati te irioteji yora inampire Tasorentsi jenoquiniri.</s>
      <s id="b.MAR.13.32.3">Pamene, narotaque itomi Tasorentsi, iro cantaincha te nioteji.</s>
      <s id="b.MAR.13.32.4">Irintiquea iotatsi apaniro Apa.</s>
     </seg>
     <seg type="verse" id="b.MAR.13.33">
      <s id="b.MAR.13.33.1">Paamaventea, aisati paamaajeitena.</s>
      <s id="b.MAR.13.33.2">Te pioteji jaoca oncarate nompocantajeari.</s>
     </seg>
     <seg type="verse" id="b.MAR.13.34">
      <s id="b.MAR.13.34.1">Nonquempeteari shirampari, jatatsiri paricoti.</s>
      <s id="b.MAR.13.34.2">Ariorica yojocanaquero ivanco, icantajeitanaqueri maaroni inampirepee paitarica irantajeiteneriri.</s>
      <s id="b.MAR.13.34.3">Aisati iriori yora shentiniriri ivanco icantanaqueri iriori: "Paamaajenayea".</s>
     </seg>
     <seg type="verse" id="b.MAR.13.35">
      <s id="b.MAR.13.35.1">Irootaque nocantajeitantimpiri: paamaajeitajenayea avirori.</s>
      <s id="b.MAR.13.35.2">Te pioteji jaoca oncarate nompocantajeari: ariorica inqueanaje catsirincaiteri, ariorica nianquiite tsiteniri, ariorica irineaje teapa, ariorica onquitamaroiteamanaje quitaiteri nompocaje.</s>
     </seg>
     <seg type="verse" id="b.MAR.13.36">
      <s id="b.MAR.13.36.1">Paamaventea, paamaasanojeitena.</s>
      <s id="b.MAR.13.36.2">Ariorica nompocaje, nomapocapaimpicari.</s>
      <s id="b.MAR.13.36.3">Noneapaimpicari, maatsimpi catsini.</s>
     </seg>
     <seg type="verse" id="b.MAR.13.37">
      <s id="b.MAR.13.37.1">Oca nocantimpiri, irootaque nocantajeitaqueriri maaroni atiri.</s>
      <s id="b.MAR.13.37.2">Paamaventasanojeitea, paamaasanojeitena, maaroni.</s>
     </seg>
    </div>
    <div type="chapter" id="b.MAR.14">
     <seg type="verse" id="b.MAR.14.1">
      <s id="b.MAR.14.1.1">Ari apitenivani quitaiteri omoncaratajea quitaiteri yavisantaniri.</s>
      <s id="b.MAR.14.1.2">Iro iquenqueshiretantarori quitaiteri peerani yavisantaniri inampire Tasorentsi, oajeitiriri itomipee ejipitosati.</s>
      <s id="b.MAR.14.1.3">Quitaiteri yavisantaniri te iroapinitearoji tapiachari tanta, irointi caari tapiacha.</s>
      <s id="b.MAR.14.1.4">Ari icoaque jivatacaajeitiriri saserotepee aisati oametantirori sanquenarentsi jaoca incanteriri iramataviteri Jesoshi, iraanteariri.</s>
      <s id="b.MAR.14.1.5">Aitaque icoaveta iroyerime Jesoshi.</s>
     </seg>
     <seg type="verse" id="b.MAR.14.2">
      <s id="b.MAR.14.2.1">Icanti: --Eiro aantaritsi quitaiteri yavisantaniri: iquisacoventajeitaricari atiripee.</s>
     </seg>
     <seg type="verse" id="b.MAR.14.3">
      <s id="b.MAR.14.3.1">Ari isavicaque Jesoshi Vetaniaqui, anta ivancoqui Shimo patsaaveitachaniri.</s>
      <s id="b.MAR.14.3.2">Oshequi oajeitachari anta.</s>
      <s id="b.MAR.14.3.3">Opocapaaque tsinane, amacotapaaquero casancajari.</s>
      <s id="b.MAR.14.3.4">Iojataca oja nararo, oshequi ovinaro.</s>
      <s id="b.MAR.14.3.5">Ocameetsatasanoti onantari, iro yovetsiqueetiri mapi pajitachari aravashitoro.</s>
      <s id="b.MAR.14.3.6">Ocarajacotapaaqueneri, osaitantapaacari iitoqui.</s>
     </seg>
     <seg type="verse" id="b.MAR.14.4">
      <s id="b.MAR.14.4.1">Itimanaque aparopee quisaneentajeitaquerori.</s>
      <s id="b.MAR.14.4.2">Icantavacaanaca iriori: --¿Paitampa meeca aparajatantacarori oca casancajari?</s>
     </seg>
     <seg type="verse" id="b.MAR.14.5">
      <s id="b.MAR.14.5.1">Arime ompimanterome, aantaquearome oshequi quirequi, impoijiquea ompayeterime ashinoncayetachari.</s>
      <s id="b.MAR.14.5.2">Impoiji iquisatsajeivetacaro,</s>
     </seg>
     <seg type="verse" id="b.MAR.14.6">
      <s id="b.MAR.14.6.1">iro cantaincha icantiri Jesoshi: --Eiro piquishimentirotsi.</s>
      <s id="b.MAR.14.6.2">¿Paita pashereantarori?</s>
      <s id="b.MAR.14.6.3">Ocameetsatasanoti osaitaquena.</s>
     </seg>
     <seg type="verse" id="b.MAR.14.7">
      <s id="b.MAR.14.7.1">Aitaque incantaitatiyempani ashinoncaincari: pincanteani pincarajeiteri, aisati pineapiniteri.</s>
      <s id="b.MAR.14.7.2">Ariorica pincoaque pintacoteari, aitaque pimataquero, pimpaqueri.</s>
      <s id="b.MAR.14.7.3">Irompa nainti, eiro nocantaitatiani nontsipajeitempi aca.</s>
     </seg>
     <seg type="verse" id="b.MAR.14.8">
      <s id="b.MAR.14.8.1">Te omayeteroji paitapeerica, irointi omataque osaitaquena.</s>
      <s id="b.MAR.14.8.2">Tempa asaitapinitiri camatsiri, iro cantaincha te iriotacoteaji.</s>
      <s id="b.MAR.14.8.3">Irointi oca tsinane ojivataquena osaitaquena, aneatsiquerana noni.</s>
      <s id="b.MAR.14.8.4">Iotaquena noncamaque.</s>
     </seg>
     <seg type="verse" id="b.MAR.14.9">
      <s id="b.MAR.14.9.1">Queariotaque oca noncamantempiri: jaocarica incamantantajeitero atiri noneane, incamantacotero antaqueri oca tsinaneca, inquenqueshireajeitantearori.</s>
     </seg>
     <seg type="verse" id="b.MAR.14.10">
      <s id="b.MAR.14.10.1">Ainiro iriori Jorashi Ishicariote icarajeitiri iroamere Jesoshi.</s>
      <s id="b.MAR.14.10.2">Ijatanaque apaniro anta itiminta jivatacaajeitiriri saserotepee, incantacoventanteariri Jesoshi.</s>
     </seg>
     <seg type="verse" id="b.MAR.14.11">
      <s id="b.MAR.14.11.1">Iquemajeitavaqueri ora icantapaaqueriri, iquimoshirejeitanaque, icantiri: --Cameetsataque: oshequi nompinajeitempi quirequi.</s>
      <s id="b.MAR.14.11.2">Impoiji iquenqueshireti Jorashi: --¿Jaoca noncanteriri naacantanteariri?</s>
      <s id="b.MAR.14.11.3">¿Jaoca oncarate?</s>
     </seg>
     <seg type="verse" id="b.MAR.14.12">
      <s id="b.MAR.14.12.1">Moncaratapaaca quitaiteri yoajeitantarori tanta, caari tapiacha.</s>
      <s id="b.MAR.14.12.2">Aisati yoari ovishajaniqui: yametapinijeitaro yoajeitari quitaiteriqui iquenqueshiretapinitiro yavisantaniri oantatsiri peerani.</s>
      <s id="b.MAR.14.12.3">Isampitiri Jesoshi iroamere: --¿Jaoca picoaqueri novetsicajeitero avajeiteari?</s>
     </seg>
     <seg type="verse" id="b.MAR.14.13">
      <s id="b.MAR.14.13.1">Ari itiancaque iroamere apite, icantiri: --Pijate nampitsiquinta.</s>
      <s id="b.MAR.14.13.2">Aitaque pintonquiotavaqueari aparoni shirampari, iraacote chomoqui nija.</s>
      <s id="b.MAR.14.13.3">Poijatanaqueri iriori.</s>
     </seg>
     <seg type="verse" id="b.MAR.14.14">
      <s id="b.MAR.14.14.1">Jaocarica anta inqueapaajeri, aitaque iniri ashitarori ivanco; iriotaque pineanatapeeri.</s>
      <s id="b.MAR.14.14.2">Pincantapaaqueri: "Icanti oametantatsiri: '¿Jaocame nosavicantapeempari, noacantapeempariri noamere?'"</s>
     </seg>
     <seg type="verse" id="b.MAR.14.15">
      <s id="b.MAR.14.15.1">Irosati ironijantavaquempirori anta jenoqui oshitamencotanta: antearo oni.</s>
      <s id="b.MAR.14.15.2">Timatsi ovetsicajeitaca maaroni avantayetearori: apanivaniji povetsicajeitapaaquero ayeari.</s>
     </seg>
     <seg type="verse" id="b.MAR.14.16">
      <s id="b.MAR.14.16.1">Ari ijatanaque iroamere nampitsiqui, ineapaaquero oca icantaqueriri, impoiji yovetsicapaaquero yoari.</s>
     </seg>
     <seg type="verse" id="b.MAR.14.17">
      <s id="b.MAR.14.17.1">Ari ishaavijiiteanaque catsirincaiteri.</s>
      <s id="b.MAR.14.17.2">Yareetapaaca iriori Jesoshi, itsipajeitapaacari iroamerepee.</s>
     </seg>
     <seg type="verse" id="b.MAR.14.18">
      <s id="b.MAR.14.18.1">Isavicajeitapaaque, yoajeitapaaca, icantiri Jesoshi: --Queariotaque oca noncamantempiri.</s>
      <s id="b.MAR.14.18.2">Meeca acarajeitica, timatsi aacantenaneri, oacojeitaqueeri.</s>
     </seg>
     <seg type="verse" id="b.MAR.14.19">
      <s id="b.MAR.14.19.1">Yoashirejeitanaca, icantiri aparo: --¿Narompa aacantempineri?</s>
      <s id="b.MAR.14.19.2">Aisati itsipa: --¿Narompa?</s>
      <s id="b.MAR.14.19.3">Aisati itsipapee isampijeitanaqueri.</s>
     </seg>
     <seg type="verse" id="b.MAR.14.20">
      <s id="b.MAR.14.20.1">Icanti Jesoshi: --Tempa iriotaque aacantenaneri chaantacotaquenari meeca nomatitatequi.</s>
     </seg>
     <seg type="verse" id="b.MAR.14.21">
      <s id="b.MAR.14.21.1">Noponeaca inquitequi, natiritapaaque.</s>
      <s id="b.MAR.14.21.2">Irotanaintsi noncame: aitaque ontsataaquea isanquenatacotitaquenari.</s>
      <s id="b.MAR.14.21.3">Iro cantaincha irashinoncaitaquea yora aacantenaneri.</s>
      <s id="b.MAR.14.21.4">Eirome itimime iriori, eirome yaacantaname, aisati iriori eirome iquematsicatarome, coajica.</s>
     </seg>
     <seg type="verse" id="b.MAR.14.22">
      <s id="b.MAR.14.22.1">Ainiro yoajeitaca, yaaquero Jesoshi tanta.</s>
      <s id="b.MAR.14.22.2">Ipasonquitiri iriri, icarajaquero, ipajeitaqueri iroamere.</s>
      <s id="b.MAR.14.22.3">Icantiri: --Paajeitero, tempa narotaque camimentajeitempineri.</s>
     </seg>
     <seg type="verse" id="b.MAR.14.23">
      <s id="b.MAR.14.23.1">Impoiji yaaquero pajoqui aisati.</s>
      <s id="b.MAR.14.23.2">Ipasonquitaqueri iriri, ipacojeitaqueri, irajeitavaquero.</s>
     </seg>
     <seg type="verse" id="b.MAR.14.24">
      <s id="b.MAR.14.24.1">Icantajeitaqueri: --Irootaque niraja amparajatimenterineri oshequi atiri.</s>
      <s id="b.MAR.14.24.2">Ariorica noncamimentempi, piojeitaquero queario icantaquempiri Tasorentsi, iroavisacojeitempi.</s>
     </seg>
     <seg type="verse" id="b.MAR.14.25">
      <s id="b.MAR.14.25.1">Queariotaque oca nocamantajeitimpiri.</s>
      <s id="b.MAR.14.25.2">Eiro meeca napiitajirotsi aca quipatsiqui nirajero ovaja.</s>
      <s id="b.MAR.14.25.3">Ariorica nosavicapaaje anta ipincatsaritinta Tasorentsi, ari nirapaajero pashinijari.</s>
     </seg>
     <seg type="verse" id="b.MAR.14.26">
      <s id="b.MAR.14.26.1">Ari ipampoyeaventajeitanaqueri Tasorentsi, impoiji ijajeitanaji anta toncaariqui, opajitanta Orivomashi.</s>
     </seg>
     <seg type="verse" id="b.MAR.14.27">
      <s id="b.MAR.14.27.1">Icantajeitaqueri Jesoshi: --Coajica pojocajeitanaquena.</s>
      <s id="b.MAR.14.27.2">Aitaque isanquenatacotiteetaquempini: "Noyeri yora shentiriri ovisha, impoiji inquenashiveetanaquea irovishate".</s>
     </seg>
     <seg type="verse" id="b.MAR.14.28">
      <s id="b.MAR.14.28.1">Iro cantaincha, coajica nontinaanaje, nojivajeitanaquempi anta Carireaqui.</s>
     </seg>
     <seg type="verse" id="b.MAR.14.29">
      <s id="b.MAR.14.29.1">Icantiri Petero: --Ariorica irojocajeitempi maaroni irinti yoca, irompa nainti, eiro nojoquimpitsi.</s>
     </seg>
     <seg type="verse" id="b.MAR.14.30">
      <s id="b.MAR.14.30.1">Icantiri: --Queariotaque oca noncamantempiri: meeca tsiteniriqui, tequeratsitarica irampiitajerota irineaje teapa, oshequi pintsaroanaque.</s>
      <s id="b.MAR.14.30.2">Oncarate mava pincante: "Te nioteriji Jesoshi".</s>
     </seg>
     <seg type="verse" id="b.MAR.14.31">
      <s id="b.MAR.14.31.1">Iro cantaincha icantasanoti Petero: --Eiro nojoquimpitsi.</s>
      <s id="b.MAR.14.31.2">Ariorica ancarajeitavacayea ancamajeite, eiro nocantitsi: "Te nioteriji".</s>
      <s id="b.MAR.14.31.3">Aisati omoncarataca icantajeitaqueri maaroni itsipapee.</s>
     </seg>
     <seg type="verse" id="b.MAR.14.32">
      <s id="b.MAR.14.32.1">Ari yareejeitapaaca anta Jetsemaniqui.</s>
      <s id="b.MAR.14.32.2">Icantajeitiri iroamere: --Pisavicajeitavaqueta aca, nonquenquetsatacaavaquerita Apa.</s>
     </seg>
     <seg type="verse" id="b.MAR.14.33">
      <s id="b.MAR.14.33.1">Irintiquea yaanaqueri Petero, Santiaco, jeri Joa.</s>
      <s id="b.MAR.14.33.2">Iquenqueshireanaca, aisati yoashiretanaca.</s>
     </seg>
     <seg type="verse" id="b.MAR.14.34">
      <s id="b.MAR.14.34.1">Icantiri: --Oshequi catsini noashiretasanotanaca.</s>
      <s id="b.MAR.14.34.2">Pisavicavaqueta aca, pisaaquiteyea.</s>
     </seg>
     <seg type="verse" id="b.MAR.14.35">
      <s id="b.MAR.14.35.1">Ari yovaanaca capichaji ara.</s>
      <s id="b.MAR.14.35.2">Itiyeroanaca quipatsiqui, iquenquetsatacairi iriri.</s>
      <s id="b.MAR.14.35.3">Icantiri: --Apa, aviro avinti mayetirori maaroni, paitapeerica.</s>
      <s id="b.MAR.14.35.4">Nocoavetaca poavisacotename oca nonquematsicateari, iro cantaincha eiro pantirotsi nocoavetari narori, pantenaro picoacaaquenari avinti.</s>
     </seg>
     <seg type="verse" id="b.MAR.14.37">
      <s id="b.MAR.14.37.1">Impoiji ipianaja anta isavicaquenta iroamere.</s>
      <s id="b.MAR.14.37.2">Ineapaatiiri, maajeitaque.</s>
      <s id="b.MAR.14.37.3">Icantapaaqueri Petero: --Shimo, ¿maaquempimpa?</s>
      <s id="b.MAR.14.37.4">Tempa pamavetimatero pisaaquitimate capichaji.</s>
     </seg>
     <seg type="verse" id="b.MAR.14.38">
      <s id="b.MAR.14.38.1">Pisaaquite.</s>
      <s id="b.MAR.14.38.2">Pincanteri Tasorentsi oncanteataquea ariorica incoaque camaari irantacayetempiro caari cameetsatatsi, eiroquea pantantarotsi.</s>
      <s id="b.MAR.14.38.3">Queario picoasanovetaca pantenerime Tasorentsi icoacaaquempiri, iro cantaincha te pimateroji.</s>
     </seg>
     <seg type="verse" id="b.MAR.14.39">
      <s id="b.MAR.14.39.1">Ipianaja aisati, iquenquetsatacaajiri aisati iriri.</s>
      <s id="b.MAR.14.39.2">Irosati icantajiri icantaqueriri incaranqui.</s>
     </seg>
     <seg type="verse" id="b.MAR.14.40">
      <s id="b.MAR.14.40.1">Ipiapaaja aisati, ineajeitapaajiri, maajeitaji aisati.</s>
      <s id="b.MAR.14.40.2">Oshequi catsini aajeitaqueri ivochoquine.</s>
      <s id="b.MAR.14.40.3">Oshequi ipashiventajeitaca, te irioteji paitarica incanteriri.</s>
     </seg>
     <seg type="verse" id="b.MAR.14.41">
      <s id="b.MAR.14.41.1">Ari ipianaja aisati mavatapaintsiri.</s>
      <s id="b.MAR.14.41.2">Impoiji icantapaaqueri: --Meecaquea pimaajeite, pimaoreajeite.</s>
      <s id="b.MAR.14.41.3">Noponeaca inquitequi, natiritapaaque.</s>
      <s id="b.MAR.14.41.4">Moncaratapaaca, aitaque meeca icantacoventaquena: irayena meeca caari quemisantatsi.</s>
     </seg>
     <seg type="verse" id="b.MAR.14.42">
      <s id="b.MAR.14.42.1">Meeca pintinaanaje, tsame ajataje.</s>
      <s id="b.MAR.14.42.2">Ja, jeri yocatapaaque aacantenaneri.</s>
     </seg>
     <seg type="verse" id="b.MAR.14.43">
      <s id="b.MAR.14.43.1">Irosatiquera ineaveeti Jesoshi, ipocapaaque yora Jorashi, iriotaque tsipaveitariniri yora iroamere Jesoshi.</s>
      <s id="b.MAR.14.43.2">Itsipajeitapaacari meeca oshequi atiri.</s>
      <s id="b.MAR.14.43.3">Yamajeitapaaque isaviritepee, aisati inchaquiipee.</s>
      <s id="b.MAR.14.43.4">Iriojeitaque itiancane jivatacaajeitiriri saserotepee, jeri itiancane oametantirori sanquenarentsi, jeri savicacantatsiri.</s>
     </seg>
     <seg type="verse" id="b.MAR.14.44">
      <s id="b.MAR.14.44.1">Icantitajeitacari yora Jorashi: --Meeca noncamantasanotempi piotantapeempariri Jesoshi: pineaquena nonintavorotapaaqueri, pajiricapeeri.</s>
      <s id="b.MAR.14.44.2">Paanaqueriyea, pishentasanoteriyea.</s>
     </seg>
     <seg type="verse" id="b.MAR.14.45">
      <s id="b.MAR.14.45.1">Ari ipocapaaque, iquempejitapaacari.</s>
      <s id="b.MAR.14.45.2">Icantapaaqueri: --Oametanari.</s>
      <s id="b.MAR.14.45.3">Inintavoronirotapaaqueri.</s>
     </seg>
     <seg type="verse" id="b.MAR.14.46">
      <s id="b.MAR.14.46.1">Yajiricajeitapaaqueri, tapi, yaajeitanaqueri.</s>
     </seg>
     <seg type="verse" id="b.MAR.14.47">
      <s id="b.MAR.14.47.1">Aparo iroamere yaaquero isavirite.</s>
      <s id="b.MAR.14.47.2">Ipeshitaqueri iyempita inampire ivincatsarite saserote, peti.</s>
     </seg>
     <seg type="verse" id="b.MAR.14.48">
      <s id="b.MAR.14.48.1">Icantajeitavaqueri Jesoshi: --¿Narompa coshinti?</s>
      <s id="b.MAR.14.48.2">¿Paita pamashitantanari pisaviritepee aisati inchaquiipee?</s>
      <s id="b.MAR.14.48.3">Paashitanaquena, eiro noshiapitsatimpitsi.</s>
     </seg>
     <seg type="verse" id="b.MAR.14.49">
      <s id="b.MAR.14.49.1">Aitaque maaroni quitaiteri notsipajeivetaquempi anta ivancoqui Tasorentsi, noametantini.</s>
      <s id="b.MAR.14.49.2">Ja, payenaniqueti.</s>
      <s id="b.MAR.14.49.3">Meecaquea omoncarataca ocantiri sanquenarentsi.</s>
     </seg>
     <seg type="verse" id="b.MAR.14.50">
      <s id="b.MAR.14.50.1">Iriori iroamere, yojocajeitanaqueri, ishiajeitanaca maaroni.</s>
     </seg>
     <seg type="verse" id="b.MAR.14.51">
      <s id="b.MAR.14.51.1">Aparoquea evancari oijavetanacariri Jesoshi.</s>
      <s id="b.MAR.14.51.2">Te inquitsaatanaqueaji, irointi yampinaicanaca ivashicaro.</s>
      <s id="b.MAR.14.51.3">Yajiriqueevetavacari,</s>
     </seg>
     <seg type="verse" id="b.MAR.14.52">
      <s id="b.MAR.14.52.1">itsaneanaca iriori, yojocanaitiiro ivashicaro, ishiatsempequitanaca.</s>
     </seg>
     <seg type="verse" id="b.MAR.14.53">
      <s id="b.MAR.14.53.1">Impoiji yaajeitanaqueri Jesoshi ivincatsaritequi saserote.</s>
      <s id="b.MAR.14.53.2">Yapatojeitimentapaacari maaroni jivatacaajeitiriri saserotepee, savicacaajeitantatsiri, aisati oametantirori sanquenarentsi.</s>
     </seg>
     <seg type="verse" id="b.MAR.14.54">
      <s id="b.MAR.14.54.1">Iriori Petero yoijatacoventavetanacari Jesoshi, iro cantaincha nijanteaji, irosati yareetantapaaca anta ivancoqui saserote.</s>
      <s id="b.MAR.14.54.2">Isaviquimotapaaqueri yora nampirentsipee, itatapaaquero paamari.</s>
     </seg>
     <seg type="verse" id="b.MAR.14.55">
      <s id="b.MAR.14.55.1">Ainiro aisati anta pancotsiqui ivincatsarite saserote aisati maaroni oametavacaajeitachari.</s>
      <s id="b.MAR.14.55.2">Isampijeitiri atiri: --¿Pineacotaquerimpa yantiro Jesoshi caari cameetsatatsi noacantanteariri?</s>
      <s id="b.MAR.14.55.3">Iro cantaincha, tecatsi irineacoteri.</s>
     </seg>
     <seg type="verse" id="b.MAR.14.56">
      <s id="b.MAR.14.56.1">Ipocapaaque oshequi tseeyacotacariri, te omoncarateaji icantayetaqueri.</s>
     </seg>
     <seg type="verse" id="b.MAR.14.57">
      <s id="b.MAR.14.57.1">Aparopee catianaincha, itseeyacotashitacari, icanti:</s>
     </seg>
     <seg type="verse" id="b.MAR.14.58">
      <s id="b.MAR.14.58.1">--Noquemajeitaqueri Jesoshi, icanti: "Coajica noshoveajero ivanco Tasorentsi, oca yovetsicane atiri.</s>
      <s id="b.MAR.14.58.2">Ari oncarate mava quitaiteri novetsicajeneri nainti pashini ivanco, caari yovetsiqui iriori atiri".</s>
     </seg>
     <seg type="verse" id="b.MAR.14.59">
      <s id="b.MAR.14.59.1">Iro cantaincha te omocaratavacayeaji icantayevetacari.</s>
     </seg>
     <seg type="verse" id="b.MAR.14.60">
      <s id="b.MAR.14.60.1">Icatianaca nianqui yora ivincatsarite saserote.</s>
      <s id="b.MAR.14.60.2">Isampitaqueri Jesoshi: --¿Paita caari paquimatanta?</s>
      <s id="b.MAR.14.60.3">¿Paita ojita oca icantacoyetaquempiri yoca?</s>
     </seg>
     <seg type="verse" id="b.MAR.14.61">
      <s id="b.MAR.14.61.1">Iriori Jesoshi imajeretaque, te iranqueji.</s>
      <s id="b.MAR.14.61.2">Yapiitaqueri yora ivincatsarite saserote: --¿Avirompa Quirishitotatsiri, itomi Tasorentsi noneacameetsajeitiri?</s>
     </seg>
     <seg type="verse" id="b.MAR.14.62">
      <s id="b.MAR.14.62.1">Yacanaqueri: --Narotaque.</s>
      <s id="b.MAR.14.62.2">Aitaque noponeaca narori inquitequi, natiritapaaque.</s>
      <s id="b.MAR.14.62.3">Coajica pineajena nosavique anta iracosanoriqui Apa, noncarateri nompincatsarijeite.</s>
      <s id="b.MAR.14.62.4">Aisati pineavajena nonquenantapaajearo onta mencorinta, nompiaje aisati quipatsiqui.</s>
     </seg>
     <seg type="verse" id="b.MAR.14.63">
      <s id="b.MAR.14.63.1">Yora ivincatsarite saserote yaitanacaro iitsaare, itsereanaquero, tsererere; iquisanaca.</s>
      <s id="b.MAR.14.63.2">Icantanaque: --¿Paitampa meeca acoantari pashini camantacoterineri?</s>
     </seg>
     <seg type="verse" id="b.MAR.14.64">
      <s id="b.MAR.14.64.1">Piquemajeitavaqueri meeca: ijitasorentsinirotacateemi.</s>
      <s id="b.MAR.14.64.2">¿Paita picoajeitiri?</s>
      <s id="b.MAR.14.64.3">¿Jaoca ancanteriri?</s>
      <s id="b.MAR.14.64.4">Icantajeitanaque: --Ainiro irantane, cameetsa incame.</s>
     </seg>
     <seg type="verse" id="b.MAR.14.65">
      <s id="b.MAR.14.65.1">Ainiro aparopee quitiojayetaqueriri.</s>
      <s id="b.MAR.14.65.2">Impoiji ipashicavorotaqueri, aisati ipasanatiri.</s>
      <s id="b.MAR.14.65.3">Icantiri: --Pincamantenate janica pasavorotaquempiri.</s>
      <s id="b.MAR.14.65.4">Aisati iriori nampirentsipee, ipasanajeitaqueri.</s>
     </seg>
     <seg type="verse" id="b.MAR.14.66">
      <s id="b.MAR.14.66.1">Isaviqui iriori Petero anta pancotsiqui ishaaviji.</s>
      <s id="b.MAR.14.66.2">Opocapaaque aparoni inampire saserote.</s>
     </seg>
     <seg type="verse" id="b.MAR.14.67">
      <s id="b.MAR.14.67.1">Oneapaaqueri Petero, itaataque paamari.</s>
      <s id="b.MAR.14.67.2">Amenashetapaaqueri, sorerere, ocantiri: --Aviro tsipatariri yora Jesoshi nasaretesati.</s>
     </seg>
     <seg type="verse" id="b.MAR.14.68">
      <s id="b.MAR.14.68.1">Itsaroanaque iriori, icantanaque: --Jm, te nioteji paitarica picantiri.</s>
      <s id="b.MAR.14.68.2">Te nonquemempiji aisati.</s>
      <s id="b.MAR.14.68.3">Isoquijanaji saiteriqui, ijatanaque anta otsapiqui.</s>
      <s id="b.MAR.14.68.4">Ineanaque teapa.</s>
     </seg>
     <seg type="verse" id="b.MAR.14.69">
      <s id="b.MAR.14.69.1">Oneajiri aisati nampirentsi.</s>
      <s id="b.MAR.14.69.2">Ocantajeitiri yora ocarajeitaqueri: --Iriotaque yoca tsipatariri Jesoshi.</s>
     </seg>
     <seg type="verse" id="b.MAR.14.70">
      <s id="b.MAR.14.70.1">Aisati icantaji Petero.</s>
      <s id="b.MAR.14.70.2">Ari osamanitapainti capichaji.</s>
      <s id="b.MAR.14.70.3">Yapiitajiri yocapee, icantiri: --Queariosanotaque.</s>
      <s id="b.MAR.14.70.4">Aitaque pitsipatarini iriori, avirotaque carireasati.</s>
     </seg>
     <seg type="verse" id="b.MAR.14.71">
      <s id="b.MAR.14.71.1">Icantasanotiri: --Te nioteriji yora shirampari picantaqueri.</s>
      <s id="b.MAR.14.71.2">Ioti Tasorentsi queario nocantaque: notseeyanirica, nocoaque iroasanquetayenata Tasorentsi.</s>
     </seg>
     <seg type="verse" id="b.MAR.14.72">
      <s id="b.MAR.14.72.1">Yapiitajiro ineanaji teapa.</s>
      <s id="b.MAR.14.72.2">Iquenqueshiretanajiro Petero icantaqueriri Jesoshi: "Tequeratarica irampiitanajerota irineaje teapa, oncarate mava pincante: 'Te noneeriji Jesoshi'".</s>
      <s id="b.MAR.14.72.3">Ari yoashiretanaca Petero, irosati iraantanaca, jii, jii.</s>
     </seg>
    </div>
    <div type="chapter" id="b.MAR.15">
     <seg type="verse" id="b.MAR.15.1">
      <s id="b.MAR.15.1.1">Ari oquitaitetamani, yapatojeitamanaja yora jivatacaajeitiriri saserotepee, savicacaantajeitatsiri, oametantirori sanquenarentsi, maaroni.</s>
      <s id="b.MAR.15.1.2">Aisati yapatojeitaca maaroni pashini oametavacainchari.</s>
      <s id="b.MAR.15.1.3">Icantavacaimentajeitacari Jesoshi.</s>
      <s id="b.MAR.15.1.4">Ari yoisoyeetanaqueri Jesoshi, yaanaqueri anta, ipapaaqueri Pirato.</s>
     </seg>
     <seg type="verse" id="b.MAR.15.2">
      <s id="b.MAR.15.2.1">Isampitavaqueri: --¿Avirompa ivincatsarite jorio?</s>
      <s id="b.MAR.15.2.2">Iriori Jesoshi yacanaqueri: --Je, naro.</s>
     </seg>
     <seg type="verse" id="b.MAR.15.3">
      <s id="b.MAR.15.3.1">Icantajeiti jivatacaajeitiriri saserotepee: --Oshequi yantaniroyetaqueri yoca, te incameetsateji.</s>
     </seg>
     <seg type="verse" id="b.MAR.15.4">
      <s id="b.MAR.15.4.1">Yapiitajiri Pirato, isampitajiri: --¿Paitampa caari pacanta?</s>
      <s id="b.MAR.15.4.2">Piquemavaqueri oshequi icantacotashijeitaquempiri.</s>
     </seg>
     <seg type="verse" id="b.MAR.15.5">
      <s id="b.MAR.15.5.1">Te iranqueji Jesoshi.</s>
      <s id="b.MAR.15.5.2">Irosatiquea iriori Pirato yoantanacariri cavaco.</s>
     </seg>
     <seg type="verse" id="b.MAR.15.6">
      <s id="b.MAR.15.6.1">Ari ainiro yametacari: maaroni osarintsi, ariorica omoncaratapaaja yavisantaniri, yoimisoquijapinitiri aparoni yoiminqueetiri.</s>
      <s id="b.MAR.15.6.2">Yoimisoquijajiri janicarica icoajiri atiripee.</s>
     </seg>
     <seg type="verse" id="b.MAR.15.7">
      <s id="b.MAR.15.7.1">Ainiro meeca yashitacotaca anta atiripee coajeivetachari irojoquerime pincatsari: ipajita aparoni Varavashi.</s>
      <s id="b.MAR.15.7.2">Iro irojocantearimeri pincatsari, yoantaque.</s>
     </seg>
     <seg type="verse" id="b.MAR.15.8">
      <s id="b.MAR.15.8.1">Ari ijatashijeitaqueri yora apatojeitainchari, icantajeitapaaqueri: --Meecaquea nocoi pantajeitenaro oca pametari: poimisoquijajenari aparoni poiminquiri.</s>
     </seg>
     <seg type="verse" id="b.MAR.15.9">
      <s id="b.MAR.15.9.1">Yacavaqueri Pirato: --¿Iriompa picoaqueri noimisoquijajempiri yora pivincatsarite?</s>
     </seg>
     <seg type="verse" id="b.MAR.15.10">
      <s id="b.MAR.15.10.1">Iotaque Pirato oshequi ipincatsajeitiri atiri Jesoshi, irootaque iquisajeitantacariri saserotepee, yaacantantacariri.</s>
     </seg>
     <seg type="verse" id="b.MAR.15.11">
      <s id="b.MAR.15.11.1">Ari yora saserote iquenaquenayetanaque, icantajeitaqueri atiripee: --Picantacoventiricari Jesoshi.</s>
      <s id="b.MAR.15.11.2">Pincantajeiteri: "Irinti poimpacaajeri Varavashi".</s>
     </seg>
     <seg type="verse" id="b.MAR.15.12">
      <s id="b.MAR.15.12.1">Yapiitajiri aisati Pirato, icantiri: --¿Jaocampa meeca noncanteriri yoca pipincatsajeivetacari?</s>
     </seg>
     <seg type="verse" id="b.MAR.15.13">
      <s id="b.MAR.15.13.1">Icajemajeitanaji aisati: --Pimpajacotacanteri coroshiqui.</s>
     </seg>
     <seg type="verse" id="b.MAR.15.14">
      <s id="b.MAR.15.14.1">Isampitiri: --¿Paitampa yantaqueri nompajacotacantanteariri?</s>
      <s id="b.MAR.15.14.2">Aiquero yovaapinijeitanaquero icajemajeitanaque: --Pimpajacotacanteri, pimpajacotacanteri.</s>
     </seg>
     <seg type="verse" id="b.MAR.15.15">
      <s id="b.MAR.15.15.1">Icoanaque Pirato inquimoshiretacaajeitajeri yora atiripee, irosati yoipacantajariri Varavashi.</s>
      <s id="b.MAR.15.15.2">Ja irintini Jesoshi ipasanatacantaqueri, ari yaacantaqueri impajacotacantanteariri.</s>
     </seg>
     <seg type="verse" id="b.MAR.15.16">
      <s id="b.MAR.15.16.1">Iriori soraro yaanaqueri tsompoina ivancoqui Pirato.</s>
      <s id="b.MAR.15.16.2">Ipajitironta pancotsi peretorio.</s>
      <s id="b.MAR.15.16.3">Yora soraro icajemajeitaqueri maaroni itsipapee.</s>
     </seg>
     <seg type="verse" id="b.MAR.15.17">
      <s id="b.MAR.15.17.1">Itseencajeitanaqueri, ishirontimentajeitacari, icantiri: --¿Avirotaquempa ivincatsarite jorio?</s>
      <s id="b.MAR.15.17.2">Jentsite, narori, nompincatsajeitempi.</s>
      <s id="b.MAR.15.17.3">Tsame pinquitsaatearo quitioncanirori, aisati pamatseetearo amatseerentsi pinquempetanteariri pincatsari, impoiji nompincatsajeitantempiri.</s>
      <s id="b.MAR.15.17.4">Iji, iji, iji.</s>
      <s id="b.MAR.15.17.5">Ari iquitsaataqueri, aisati yantaqueneri totseequi, yamatseetaqueri.</s>
     </seg>
     <seg type="verse" id="b.MAR.15.19">
      <s id="b.MAR.15.19.1">Ipasanatiri iitoqui, iro ipasatantacariri savoroqui.</s>
      <s id="b.MAR.15.19.2">Iquitiojaqueri.</s>
      <s id="b.MAR.15.19.3">Itiyeroashinirotacari, ineapincatsatamempeacari.</s>
     </seg>
     <seg type="verse" id="b.MAR.15.20">
      <s id="b.MAR.15.20.1">Ari oshequi yantavintsanataqueri, impoiji isapocajiri iitsaare quitioncanirori, iquitsaatajiri iitsaaresanori iriori.</s>
      <s id="b.MAR.15.20.2">Impoiji yaanaqueri anta impajacotanteariri.</s>
     </seg>
     <seg type="verse" id="b.MAR.15.21">
      <s id="b.MAR.15.21.1">Nianqui avotsi ineaqueri soraro shirampari pajitachari Shimo, iriotaque shirenesati.</s>
      <s id="b.MAR.15.21.2">Irio iriri Arijantero, jeri Irojo.</s>
      <s id="b.MAR.15.21.3">Iponeanaja Shimo oantsiqui, iro iravisanaqueme, iro cantaincha yaavaqueri soraro, iperanatavacari: --Panatanaqueneri Jesoshi coroshi.</s>
     </seg>
     <seg type="verse" id="b.MAR.15.22">
      <s id="b.MAR.15.22.1">Ari yaajeitanaqueri Jesoshi anta opajitanta Coricota.</s>
      <s id="b.MAR.15.22.2">Iro ipajitantarori otishi oshiaquero iitonaroqui atiri.</s>
     </seg>
     <seg type="verse" id="b.MAR.15.23">
      <s id="b.MAR.15.23.1">Ipavetari ovaja oconoajataca aavintarontsi pajitachari mira.</s>
      <s id="b.MAR.15.23.2">Iro cantaincha te irireeroji.</s>
     </seg>
     <seg type="verse" id="b.MAR.15.24">
      <s id="b.MAR.15.24.1">Impoiji ipajacojeitaqueri, aisati ineantacaro mapijaniqui, iriojeitanteari janicarica aitajerineri iitsaareni.</s>
      <s id="b.MAR.15.24.2">Ipavacaayetacaro.</s>
     </seg>
     <seg type="verse" id="b.MAR.15.25">
      <s id="b.MAR.15.25.1">Ari ijenoquitapaaque catsirincaiteri, irosati ipajacotantacariri.</s>
     </seg>
     <seg type="verse" id="b.MAR.15.26">
      <s id="b.MAR.15.26.1">Isanquenataquero sanquenarentsi, ocanti: "Iriotaque ivincatsarite jorio".</s>
      <s id="b.MAR.15.26.2">Ipatacaaquero coroshiqui jenioquiji.</s>
     </seg>
     <seg type="verse" id="b.MAR.15.27">
      <s id="b.MAR.15.27.1">Ora pashini coroshi ipajacotaqueri apite coshinti.</s>
      <s id="b.MAR.15.27.2">Aparo yoatiacotaqueri iracosanoriqui Jesoshi, irio itsipa yoatiacotaqueri irampatequi.</s>
     </seg>
     <seg type="verse" id="b.MAR.15.28">
      <s id="b.MAR.15.28.1">Irootaque omoncaratantajari sanquenarentsi cantatsiniri: "Irishiacanteri caari cameetsatatsine".</s>
     </seg>
     <seg type="verse" id="b.MAR.15.29">
      <s id="b.MAR.15.29.1">Ainiro anta avisayetatsiri icantimatanaqueri, aisati yavimacanaca, icantajeitiri: --Joo, aviro shoveajeronemeri ivanco Tasorentsi.</s>
      <s id="b.MAR.15.29.2">Oncarateme mava quitaiteri povetsicajerome aisati.</s>
     </seg>
     <seg type="verse" id="b.MAR.15.30">
      <s id="b.MAR.15.30.1">¿Arimpa pitasoncantashiyeta?</s>
      <s id="b.MAR.15.30.2">Jentsite, pintasoncacoventajea avisati: poavisacotajea avisati, paniireanaje coroshiqui.</s>
     </seg>
     <seg type="verse" id="b.MAR.15.31">
      <s id="b.MAR.15.31.1">Irosati icantaqueriri iriori yora jivatacaajeitiriri saserotepee, aisati oametantirori sanquenarentsi.</s>
      <s id="b.MAR.15.31.2">Ishirontimentajeitacari, icantavacaajeitanaca: --Irintiquea itsipa yoavisacoti.</s>
      <s id="b.MAR.15.31.3">Jaaquea iriori te iroavisacotajeaji.</s>
     </seg>
     <seg type="verse" id="b.MAR.15.32">
      <s id="b.MAR.15.32.1">Jeri Quirishitovetachari, pincatsariventerinemeri ijorioririnte.</s>
      <s id="b.MAR.15.32.2">Jentsite, amenavaquerita ariorica iraniireanaje ara coroshiqui.</s>
      <s id="b.MAR.15.32.3">Noneaqueririca, ari nonquemisantanaqueri.</s>
      <s id="b.MAR.15.32.4">Aisati iriori tsipatacariri Jesoshi ipajacojeitaca, itseencaqueri.</s>
     </seg>
     <seg type="verse" id="b.MAR.15.33">
      <s id="b.MAR.15.33.1">Ari icaravetapaaca catsirincaiteri tampatica, otsitenitanaque maaroni quipatsiqui.</s>
      <s id="b.MAR.15.33.2">Ari ishavijitanaji, iporeanaji aisati.</s>
     </seg>
     <seg type="verse" id="b.MAR.15.34">
      <s id="b.MAR.15.34.1">Irosati icajemantanaca antearojenca Jesoshi, icanti: --Eroi, Eroi, irama savatani.</s>
      <s id="b.MAR.15.34.2">Irootaque acantiri aneanequi: "Notasorentsite.</s>
      <s id="b.MAR.15.34.3">Notasorentsite.</s>
      <s id="b.MAR.15.34.4">¿Paita pojocantaquenari?"</s>
     </seg>
     <seg type="verse" id="b.MAR.15.35">
      <s id="b.MAR.15.35.1">Iquemavetavacari aparopee shirampari, icanti: --Pinquemeri, icajemiri Iriashi.</s>
     </seg>
     <seg type="verse" id="b.MAR.15.36">
      <s id="b.MAR.15.36.1">Ari ishianaca aparo atiri, yoviincapaaqueneri quepishijariqui aajatirori.</s>
      <s id="b.MAR.15.36.2">Yoisotacotaqueneri savoroquiiqui.</s>
      <s id="b.MAR.15.36.3">Ipavetari irantsimicavaquerome.</s>
      <s id="b.MAR.15.36.4">Icanti: --Ari icantavacata: amenavaquerita ariorica impocashitapaaqueri Iriashi iroaniitapaajeri.</s>
     </seg>
     <seg type="verse" id="b.MAR.15.37">
      <s id="b.MAR.15.37.1">Antearojenca icajemanaque Jesoshi, icamanaque, toren.</s>
     </seg>
     <seg type="verse" id="b.MAR.15.38">
      <s id="b.MAR.15.38.1">Ainiro anta ivancoqui Tasorentsi antearo tocoya, tontari, opaincaca omoroqui.</s>
      <s id="b.MAR.15.38.2">Intanaca jenoqui otsereamaotanaque, tsererere, irosati ishaaviji.</s>
      <s id="b.MAR.15.38.3">Apitemaotanaji.</s>
     </seg>
     <seg type="verse" id="b.MAR.15.39">
      <s id="b.MAR.15.39.1">Ainiro imontetacari iyapitanote soraro.</s>
      <s id="b.MAR.15.39.2">Ineavaqueri jaoca icantanacari Jesoshi, icamantanacari.</s>
      <s id="b.MAR.15.39.3">Irootaque icantantacari: --Quearioteemi: iriotaque yoca shirampari itomi Tasorentsi.</s>
     </seg>
     <seg type="verse" id="b.MAR.15.40">
      <s id="b.MAR.15.40.1">Otimaiti paricoti aparopee tsinane, amenajeitiri.</s>
      <s id="b.MAR.15.40.2">Ocarajeitaiti Maria Maquitarasato, jero aisati pashini Maria, irootaque iriniro Santiaco, jeri aisati Jose.</s>
      <s id="b.MAR.15.40.3">Yora Santiaco impoitatsiri itimi.</s>
      <s id="b.MAR.15.40.4">Aisati ocarajeitiri Sarome.</s>
     </seg>
     <seg type="verse" id="b.MAR.15.41">
      <s id="b.MAR.15.41.1">Ainiro itimaveitani Jesoshi anta Carireaqui, oijajeitirini maaroni oca tsinanepee.</s>
      <s id="b.MAR.15.41.2">Intacojeitarini aisati.</s>
      <s id="b.MAR.15.41.3">Otimaque meeca aca oshequi otsipapee tsinane.</s>
      <s id="b.MAR.15.41.4">Itoncaantanacari Jesoshi anta Jerosarequi, irootaque oijajeitiriniri.</s>
     </seg>
     <seg type="verse" id="b.MAR.15.42">
      <s id="b.MAR.15.42.1">Ishavijiiteanaji catsirincaiteri.</s>
      <s id="b.MAR.15.42.2">Iro quitaiteri meeca yovetsicajeitiro iroajeiteari osaitequera, tempa osaitequera quitaiteri imaoreantajeitari.</s>
     </seg>
     <seg type="verse" id="b.MAR.15.43">
      <s id="b.MAR.15.43.1">Ainiro Jose, yora poneachari Arimateaqui.</s>
      <s id="b.MAR.15.43.2">Aitaque icarajeitiri yora oametavacaajeitainchari.</s>
      <s id="b.MAR.15.43.3">Ineacameetsajeitiri atiripee.</s>
      <s id="b.MAR.15.43.4">Yaamaari Tasorentsi, icoaque impincatsariventeri.</s>
      <s id="b.MAR.15.43.5">Ipanacari iriori Pirato, ijatashitaqueri yamanantapaajiri yora Jesoshini.</s>
     </seg>
     <seg type="verse" id="b.MAR.15.44">
      <s id="b.MAR.15.44.1">Yoanaque cavaco Pirato.</s>
      <s id="b.MAR.15.44.2">Iquenqueshiretanaque: "¿Icatimaitacampa icamanaque Jesoshi?"</s>
      <s id="b.MAR.15.44.3">Ari icajemacantaqueri iyapitanote soraro.</s>
      <s id="b.MAR.15.44.4">Isampitavaqueri: --¿Queariompa?</s>
      <s id="b.MAR.15.44.5">¿Camasanotanaquempa Jesoshi?</s>
     </seg>
     <seg type="verse" id="b.MAR.15.45">
      <s id="b.MAR.15.45.1">Icantiri: --Je, camasanotaque ini.</s>
      <s id="b.MAR.15.45.2">Irosati itiancantacariri Jose intijeri Jesoshini.</s>
     </seg>
     <seg type="verse" id="b.MAR.15.46">
      <s id="b.MAR.15.46.1">Yamanantaque Jose tocoya.</s>
      <s id="b.MAR.15.46.2">Yoaniitaqueri Jesoshi, yapinaicacotaqueri tocoyaqui.</s>
      <s id="b.MAR.15.46.3">Yoiponaaqueri omoroqui, anta imoqueetironta imperita.</s>
      <s id="b.MAR.15.46.4">Itivironcashitanaqueri antearo mapi omoroqui.</s>
     </seg>
     <seg type="verse" id="b.MAR.15.47">
      <s id="b.MAR.15.47.1">Oneacotaqueri jaoca yoaqueriri Maria Maquitarasato.</s>
      <s id="b.MAR.15.47.2">Otsipataro Maria, ora iriniro Jose.</s>
     </seg>
    </div>
    <div type="chapter" id="b.MAR.16">
     <seg type="verse" id="b.MAR.16.1">
      <s id="b.MAR.16.1.1">Avisanaque quitaiteri imaoreantajeitari.</s>
      <s id="b.MAR.16.1.2">Amanantanaque tsinane casancajari, ontiritantajearimeri Jesoshini.</s>
      <s id="b.MAR.16.1.3">Ari opajitari iroori tiriterinemeri Maria Maquitarasato.</s>
      <s id="b.MAR.16.1.4">Aisati iroori ocaratiro pashini Maria iriniro Santiaco, jero aisati iroori Sarome.</s>
     </seg>
     <seg type="verse" id="b.MAR.16.2">
      <s id="b.MAR.16.2.1">Ari capichaji quitaiteri ojatamani anta omoroqui yoyeevetacarinta.</s>
      <s id="b.MAR.16.2.2">Iro tominco ojatantacari.</s>
      <s id="b.MAR.16.2.3">Ari ijenoquitapaaque catsirincaiteri, irosati areetantapaaca.</s>
     </seg>
     <seg type="verse" id="b.MAR.16.3">
      <s id="b.MAR.16.3.1">Ocantavacaanaca: --¿Janicampa tivironqueerone ora mapi omoroquinta?</s>
      <s id="b.MAR.16.3.2">Antearo oni, eiro aaveirotsi.</s>
     </seg>
     <seg type="verse" id="b.MAR.16.4">
      <s id="b.MAR.16.4.1">Amenapaaque, oneapaaquero mapi, tivironcanaca.</s>
      <s id="b.MAR.16.4.2">Antearo catsini onaveta.</s>
     </seg>
     <seg type="verse" id="b.MAR.16.5">
      <s id="b.MAR.16.5.1">Oqueapaaquero omoroqui anta yoavetacarinta.</s>
      <s id="b.MAR.16.5.2">Te oneapaajeriji ocoavetapaajari, irinti oneapaaque evancari, isavicaque acosanoriqui.</s>
      <s id="b.MAR.16.5.3">Iquitsaataro quitsaarentsi quitamarori catsini.</s>
      <s id="b.MAR.16.5.4">Oapaaque cavaco.</s>
     </seg>
     <seg type="verse" id="b.MAR.16.6">
      <s id="b.MAR.16.6.1">Icantavaquero: --Eiro poitsi cavaco.</s>
      <s id="b.MAR.16.6.2">Irio picoaveta yora Jesoshi nasaretesati, yora ipajacoyeetaqueri.</s>
      <s id="b.MAR.16.6.3">Itinaanaja, te aneajeriji aca.</s>
      <s id="b.MAR.16.6.4">Pamenerote aca yoyeevetacarica.</s>
     </seg>
     <seg type="verse" id="b.MAR.16.7">
      <s id="b.MAR.16.7.1">Pijataje meeca, pincamantapeeri iroamere.</s>
      <s id="b.MAR.16.7.2">Aisati pincamanteri Petero.</s>
      <s id="b.MAR.16.7.3">Pincantapaaqueri: "Irijivatanaquempi anta Carireaqui, aitaque pineapaajeriri anta.</s>
      <s id="b.MAR.16.7.4">Tempa aitaque icamantitimpini".</s>
     </seg>
     <seg type="verse" id="b.MAR.16.8">
      <s id="b.MAR.16.8.1">Ari osoquijanaji, oshianaca.</s>
      <s id="b.MAR.16.8.2">Opioncanaque, oanaque cavaco catsini.</s>
      <s id="b.MAR.16.8.3">Otsaroanaque, irootaque caari ocamantacotantari.</s>
     </seg>
     <seg type="verse" id="b.MAR.16.9">
      <s id="b.MAR.16.9.1">Irootaque itinaantajari Jesoshi tominco.</s>
      <s id="b.MAR.16.9.2">Iro intasanotajari yonijaajaro Maria Maquitarasato.</s>
      <s id="b.MAR.16.9.3">Irootaque peerani yatajeaoncaveitaniri 7 camaari, iro cantaincha yoavisacotaqueroni.</s>
     </seg>
     <seg type="verse" id="b.MAR.16.10">
      <s id="b.MAR.16.10.1">Irosatiquea ojatantanaca iroori ocamantapaaqueri yora itsipajeiveitaniri Jesoshi.</s>
      <s id="b.MAR.16.10.2">Irosatiquera yoashiretacojeivetari, iraacojeivetari aisati.</s>
     </seg>
     <seg type="verse" id="b.MAR.16.11">
      <s id="b.MAR.16.11.1">Ari ocamantavetapaacari: --Tinaanaja Jesoshi, noneajiri.</s>
      <s id="b.MAR.16.11.2">Te inquemisantavaqueroji.</s>
     </seg>
     <seg type="verse" id="b.MAR.16.12">
      <s id="b.MAR.16.12.1">Impoiji ipashinivorotanaca Jesoshi, inijapaajari apite iroamereni, yaniijeitanaji anta oantsiqui.</s>
     </seg>
     <seg type="verse" id="b.MAR.16.13">
      <s id="b.MAR.16.13.1">Ari ipianaja yoca neaqueriri, icamantapaaqueri itsipapee.</s>
      <s id="b.MAR.16.13.2">Aisati iquempetavaqueri, te inquemisantavaqueriji.</s>
     </seg>
     <seg type="verse" id="b.MAR.16.14">
      <s id="b.MAR.16.14.1">Impoiji yoajeitaja iroamerepee, icarajeitaji 11.</s>
      <s id="b.MAR.16.14.2">Irosati inijajeitantapaajariri Jesoshi.</s>
      <s id="b.MAR.16.14.3">Icantajeitaqueri: --Tempa nocamantitimpini nontinaanaje: ¿paita caari piquemisantantana?</s>
      <s id="b.MAR.16.14.4">Tempa ontime piquenqueshireantari.</s>
      <s id="b.MAR.16.14.5">¿Paita caari piquemisantantari neajanari incaranqui?</s>
     </seg>
     <seg type="verse" id="b.MAR.16.15">
      <s id="b.MAR.16.15.1">Pijajeite pintsoteanaquero maaroni quipatsiqui.</s>
      <s id="b.MAR.16.15.2">Pincamantajeiteri maaroni atiri jaoca incantajeari iroavisacotantajeari iriori.</s>
     </seg>
     <seg type="verse" id="b.MAR.16.16">
      <s id="b.MAR.16.16.1">Janicarica quemisantavaquerone ora pincamanteriri, aisati ariorica irivaotisatajea, aitaque iroavisacotajea.</s>
      <s id="b.MAR.16.16.2">Irompa yora caari quemisantavaquerone, iroasanquetasanoteri Tasorentsi irinti.</s>
     </seg>
     <seg type="verse" id="b.MAR.16.17">
      <s id="b.MAR.16.17.1">Jaocarica pijajeiteri, intasoncacoventempi Tasorentsi, iriojeitanteari atiri queariotaque oca picantaqueriri.</s>
      <s id="b.MAR.16.17.2">Nomatacayempiro poavisacotanteariri yatajeaoncane camaari.</s>
      <s id="b.MAR.16.17.3">Pioyetero otsipapee neantsi pinquenquetsatacotantenari.</s>
     </seg>
     <seg type="verse" id="b.MAR.16.18">
      <s id="b.MAR.16.18.1">Ariorica pajiricaveteari maranque, ariorica irantsicavetempi, iro cantaincha eiro yoamaimpitsi.</s>
      <s id="b.MAR.16.18.2">Aisati, ariorica pirero piantatsiri, eiro oamaimpitsi.</s>
      <s id="b.MAR.16.18.3">Aisati ariorica pimpamiteri mantsiatatsiri aisati pincantacoventeri, ari iravisacojeitaje.</s>
     </seg>
     <seg type="verse" id="b.MAR.16.19">
      <s id="b.MAR.16.19.1">Irootaque icantajeitaqueriri Avincatsarite Jesoshi, irosati yoancantanaja inquitequi, isavicapaaji anta iracosanoriqui Tasorentsi, icaratapaajiri ipincatsaritapaaji iriori.</s>
     </seg>
     <seg type="verse" id="b.MAR.16.20">
      <s id="b.MAR.16.20.1">Ari ijajeitanaque iroamerepeeni.</s>
      <s id="b.MAR.16.20.2">Iquenaquenayetanaque, icamantantayetanaque jaocarica iquenanaqueri.</s>
      <s id="b.MAR.16.20.3">Quiso yoiri Avincatsarite, yamitacojeitiri.</s>
      <s id="b.MAR.16.20.4">Aisati itasoncantayetaque, iojeitantacari atiripee queariosanotaque icamantajeitapairiri.</s>
      <s id="b.MAR.16.20.5">Aitaque ocanta.</s>
      <s id="b.MAR.16.20.6">Ari ocarati.</s>
      <s id="b.MAR.16.20.7">Narotaque sanquenatirori:</s>
     </seg>
    </div>
   </div>
   <div type="book" id="b.LUK">
    <div type="chapter" id="b.LUK.1">
     <seg type="verse" id="b.LUK.1.1">
      <s id="b.LUK.1.1.1">¿Ainirompi Tiojiro?</s>
      <s id="b.LUK.1.1.2">¿Tecatsimpa oyempine?</s>
      <s id="b.LUK.1.1.3">Meeca noninti nonquenquetsatacoteri Jesoquirishito.</s>
      <s id="b.LUK.1.1.4">Icarajeitaque oshequi sanquenatacojeitaqueriri, icamantacoyetaquero yantayetaqueri.</s>
      <s id="b.LUK.1.1.5">Ineajeitaqueri, aisati iquemacojeitaqueri, irootaque isanquenatacotantariri.</s>
      <s id="b.LUK.1.1.6">Noneanataquero narori isanquenare, aisati nosampitacoyetaquero yantayetaqueri niotasanotantacarori, notsoteaquero maaroni.</s>
      <s id="b.LUK.1.1.7">Meeca novaajempiro narori, nocoaque tampatica piotasanotero yantayetaqueri Jesoshi, piojeite te iramatavijeitempiji yora sanquenatirori.</s>
     </seg>
     <seg type="verse" id="b.LUK.1.5">
      <s id="b.LUK.1.5.1">Peerani, ipincatsaritantari Eroreshi anta Joreaqui, itimini saserote pajitachari Sacariashi.</s>
      <s id="b.LUK.1.5.2">Iriotaque ishanincani Aviashi: ariorica yantaveetiniri Tasorentsi anta ivancoqui, icarajeitiri ishanincasanori iriori.</s>
      <s id="b.LUK.1.5.3">Opajita ijina Sacariashi Isavere, irootaque ishanincani Aaro.</s>
     </seg>
     <seg type="verse" id="b.LUK.1.6">
      <s id="b.LUK.1.6.1">Quemisantincari ini iriori Sacariashi, aisati ijina.</s>
      <s id="b.LUK.1.6.2">Icantani imayetaquero icantiriri Tasorentsi, iojeitiri atiri icameetsataque.</s>
     </seg>
     <seg type="verse" id="b.LUK.1.7">
      <s id="b.LUK.1.7.1">Te intimeji itomipee: shiravaro oni ijina, aisati imoncaratavacaajeitaca yanteashipajeitaque.</s>
     </seg>
     <seg type="verse" id="b.LUK.1.8">
      <s id="b.LUK.1.8.1">Ari omoncarataca quitaiteri yantaveejeiti ishaninca.</s>
      <s id="b.LUK.1.8.2">Yamejeitaro itiancapinitiri aparoni saserote itainiri Avincatsarite casancapatsari.</s>
     </seg>
     <seg type="verse" id="b.LUK.1.9">
      <s id="b.LUK.1.9.1">Icantajeitiri Sacariashi ishaninca: --Meeca aviro queasanotatsine anta, pintayeneri Avincatsarite casancapatsari.</s>
     </seg>
     <seg type="verse" id="b.LUK.1.10">
      <s id="b.LUK.1.10.1">Ari iqueanaque, irinti yora apatojeitainchari isavicajeiti saiteriqui, iquenquetsatacaajeitiri Tasorentsi.</s>
      <s id="b.LUK.1.10.2">Aitaque ariorica itaaquero casancapatsari, iquenquetsatacaajeitiri Tasorentsi.</s>
     </seg>
     <seg type="verse" id="b.LUK.1.11">
      <s id="b.LUK.1.11.1">Anta tsompoina, imapocaqueri inampire Avincatsarite, icatiapaaca quempeji onantariqui casancapatsari, icatiapaaca irampatequi.</s>
     </seg>
     <seg type="verse" id="b.LUK.1.12">
      <s id="b.LUK.1.12.1">Ineantavacariri yoanaque cavaco, aisati oshequi itsaroanaque.</s>
     </seg>
     <seg type="verse" id="b.LUK.1.13">
      <s id="b.LUK.1.13.1">Iro cantaincha icantaqueri: --Sacariashi, eiro pitsaroitsi.</s>
      <s id="b.LUK.1.13.2">Timatsi picantaqueriri Tasorentsi; tempa iquemaquempi, irootaque ontimanteariri coajica pijina pitomi.</s>
      <s id="b.LUK.1.13.3">Pimpajiteri Joa.</s>
     </seg>
     <seg type="verse" id="b.LUK.1.14">
      <s id="b.LUK.1.14.1">Oshequi pinquimoshireventeari, aisati inquimoshireventajeiteari oshequi pishanincapee.</s>
     </seg>
     <seg type="verse" id="b.LUK.1.15">
      <s id="b.LUK.1.15.1">Aisati irineacameetsatasanoteri Tasorentsi iriori.</s>
      <s id="b.LUK.1.15.2">Eiro irirotsi cachojari.</s>
      <s id="b.LUK.1.15.3">Quiso oasanoteri Ishire Tasorentsi, tequeratsita intime, quiso oyeri: oncanteani oameteri.</s>
     </seg>
     <seg type="verse" id="b.LUK.1.16">
      <s id="b.LUK.1.16.1">Oshequi inquemisantacaajeiteri pijorioririnte, impincatsajeitanteariri Tasorentsi, tempa irio Avincatsarite maaroni.</s>
     </seg>
     <seg type="verse" id="b.LUK.1.17">
      <s id="b.LUK.1.17.1">Inquempeteari Iriashini, oshequi oametiri Ishire Tasorentsi, aisati otasoncacaaqueri.</s>
      <s id="b.LUK.1.17.2">Irijivatanaqueri Avincatsarite, incamantajeiteri ishanincapee iraamaajeiteari, aisati incamanteri inquemisantajeiteri.</s>
      <s id="b.LUK.1.17.3">Iroamejeiteri ishaninca inquemisantanteari, inquempeteari yora peeraniniri iquemisantini intacaroniri.</s>
      <s id="b.LUK.1.17.4">Iroamejeiteri tseencantatsiri cameetsa inquemisanteri Tasorentsi.</s>
     </seg>
     <seg type="verse" id="b.LUK.1.18">
      <s id="b.LUK.1.18.1">Icantaqueri Sacariashi: --¿Arimpa?</s>
      <s id="b.LUK.1.18.2">¿Jaoca noncanteari niotasanotanteari queariotaque oca picantaquenari?</s>
      <s id="b.LUK.1.18.3">Anteashipataquena, aisati nojina, anteashipataque iroori.</s>
     </seg>
     <seg type="verse" id="b.LUK.1.19">
      <s id="b.LUK.1.19.1">Yacanaqueri: --Naro Caviriyeri, quiso noiri Tasorentsi.</s>
      <s id="b.LUK.1.19.2">Iriotaque tiancaquenari nocamantantimpirori oca cameetsatatsiri.</s>
     </seg>
     <seg type="verse" id="b.LUK.1.20">
      <s id="b.LUK.1.20.1">Aitaque omoncarataquea oca nocamantaquempiri, iro cantaincha te pishiretearoji, irointi pitseencaquena.</s>
      <s id="b.LUK.1.20.2">Meeca pimasontite, eiro pineanatajitsi irosati intimanteari pitomi.</s>
     </seg>
     <seg type="verse" id="b.LUK.1.21">
      <s id="b.LUK.1.21.1">Ainiro anta saiteriqui apatojeitainchari yamenaajeivetacari Sacariashi, icantajeitaque: --Osamanitanaqueteemi ipeaca.</s>
      <s id="b.LUK.1.21.2">¿Paita caari isoquijantaja?</s>
     </seg>
     <seg type="verse" id="b.LUK.1.22">
      <s id="b.LUK.1.22.1">Impoiji isoquijanaji, te irimatajeaji irineanataje, irointi ijicojicotashitaca.</s>
      <s id="b.LUK.1.22.2">Impoiji iojeitanaque, icantajeiti: --Timatsi ineaqueri anta tsompoinaqui.</s>
      <s id="b.LUK.1.22.3">Te irineanatasanoteji catsini.</s>
     </seg>
     <seg type="verse" id="b.LUK.1.23">
      <s id="b.LUK.1.23.1">Irosati icanta, oshequi quitaiteri yantaveetaji aisati ivancoqui Tasorentsi.</s>
      <s id="b.LUK.1.23.2">Impoiji ipianaja ivancoqui iriori.</s>
     </seg>
     <seg type="verse" id="b.LUK.1.24">
      <s id="b.LUK.1.24.1">Impoiji oaque ijina, irosati oquempoyeantaca ovancoqui.</s>
      <s id="b.LUK.1.24.2">Icarati 5 cashiri te osoquijajeji.</s>
     </seg>
     <seg type="verse" id="b.LUK.1.25">
      <s id="b.LUK.1.25.1">Ocanti: --Peerani te intimeji notomi, irootaque nopashiventantacari, iro cantaincha eiro nopashiventajatsi aisati.</s>
      <s id="b.LUK.1.25.2">Icavintsaaquena Avincatsarite, tempa icameetsatasanoti.</s>
     </seg>
     <seg type="verse" id="b.LUK.1.26">
      <s id="b.LUK.1.26.1">Impoiji icarataque 6 cashiri otsomotetantacari Isavere.</s>
      <s id="b.LUK.1.26.2">Ari itiancajiri aisati Tasorentsi Caviriyeri: --Pijate Nasaretequi: ora carireaquiniri.</s>
     </seg>
     <seg type="verse" id="b.LUK.1.27">
      <s id="b.LUK.1.27.1">Pincoapaaquero Maria, ijinatsori Jose.</s>
      <s id="b.LUK.1.27.2">Iriotaque ishanincani Iravirini.</s>
      <s id="b.LUK.1.27.3">Ocashiacari ayeri, iro cantaincha te oneayeteriji shirampari.</s>
     </seg>
     <seg type="verse" id="b.LUK.1.28">
      <s id="b.LUK.1.28.1">Ari ijatashitaquero.</s>
      <s id="b.LUK.1.28.2">Imapocapaaquero, icantapaaquero: --¿Ainirompi, Maria?</s>
      <s id="b.LUK.1.28.3">Noncamantempi: oshequi inintasanotaquempi Tasorentsi, quiso yoaquempi.</s>
      <s id="b.LUK.1.28.4">Oshequi icavintsaasanotaquempi, panaacotaquero maaroni pitsinaneroronte.</s>
     </seg>
     <seg type="verse" id="b.LUK.1.29">
      <s id="b.LUK.1.29.1">Iro cantaincha otsaroanaque iroori, oquenqueshiretanaca: "¿Paita ojita oca icantaquenari?"</s>
     </seg>
     <seg type="verse" id="b.LUK.1.30">
      <s id="b.LUK.1.30.1">Icantaquero: --Eiro pitsaroitsi.</s>
      <s id="b.LUK.1.30.2">Queario, icavintsaasanotaquempi Tasorentsi.</s>
     </seg>
     <seg type="verse" id="b.LUK.1.31">
      <s id="b.LUK.1.31.1">Irotaintsi poye.</s>
      <s id="b.LUK.1.31.2">Coajica pintimeri pitomi, pimpajiteri Jesoshi.</s>
     </seg>
     <seg type="verse" id="b.LUK.1.32">
      <s id="b.LUK.1.32.1">Impincatsaritasanote.</s>
      <s id="b.LUK.1.32.2">Iriojeitanaque atiri irio Itomi Tasorentsi, savicatsiri inquitequi.</s>
      <s id="b.LUK.1.32.3">Tempa iriotaque Avincatsarite.</s>
      <s id="b.LUK.1.32.4">Peerani yora Iravirini ipincatsariventaveitarini pijorioririnte.</s>
      <s id="b.LUK.1.32.5">Iro cantaincha incanteri Tasorentsi: "Notiomi, aviro pincatsariventajeiterineri maaroni, pincantaitatiyempani".</s>
      <s id="b.LUK.1.32.6">Aitaque incanteari impincatsaritanaque, eiro yoipacaajirotsi.</s>
     </seg>
     <seg type="verse" id="b.LUK.1.34">
      <s id="b.LUK.1.34.1">Ari ocantiri: --¿Jaoca incanteari intimanteari notomi?</s>
      <s id="b.LUK.1.34.2">Te intimeji nojime.</s>
     </seg>
     <seg type="verse" id="b.LUK.1.35">
      <s id="b.LUK.1.35.1">Yacanaquero: --Iro timacayempine Ishire Tasorentsi.</s>
      <s id="b.LUK.1.35.2">Aisati intasoncaventaquempi Tasorentsi, savicatsiri inquitequi jenoqui.</s>
      <s id="b.LUK.1.35.3">Coajica incantacojeiteri pitomi: "Icameetsatasanoti, te aneeroji irantane.</s>
      <s id="b.LUK.1.35.4">Iriotaque Itomi Tasorentsi".</s>
     </seg>
     <seg type="verse" id="b.LUK.1.36">
      <s id="b.LUK.1.36.1">Aisati noncamantempi: anteashipatasanovetaca iroori pishaninca Isavere, aisati icanteetiro shiravaro oni, iro cantaincha icarataque meeca 6 cashiri otsomontetantacari.</s>
      <s id="b.LUK.1.36.2">Coajica ontimeri otomi.</s>
     </seg>
     <seg type="verse" id="b.LUK.1.37">
      <s id="b.LUK.1.37.1">Pineaquero, tecatsi pomerentsitimotearine Tasorentsi, imajeitaquero paitarica icoiri.</s>
     </seg>
     <seg type="verse" id="b.LUK.1.38">
      <s id="b.LUK.1.38.1">Ocantiri iroori: --Irioyeampa Avincatsarite.</s>
      <s id="b.LUK.1.38.2">Onimotaquena paitarica icoacaaquenari: icoacaaquenarica intimashitea notomi, ari cameetsataque.</s>
      <s id="b.LUK.1.38.3">Irosati ipiantanaja inampire Tasorentsi.</s>
     </seg>
     <seg type="verse" id="b.LUK.1.39">
      <s id="b.LUK.1.39.1">Pashini quitaiteri ojatanaque Maria Joreaqui.</s>
      <s id="b.LUK.1.39.2">Oshintsiti ojatanaque toncaariqui.</s>
     </seg>
     <seg type="verse" id="b.LUK.1.40">
      <s id="b.LUK.1.40.1">Areetapaaca anta ivancoqui Sacariashi.</s>
      <s id="b.LUK.1.40.2">Oneapaaquero Isavere, ocantapaaquero: --¿Ainirompi?</s>
     </seg>
     <seg type="verse" id="b.LUK.1.41">
      <s id="b.LUK.1.41.1">Oquemantavacarori Maria ocajemapaaque, oquematiiri ishevatanaca orijani, moyec.</s>
      <s id="b.LUK.1.41.2">Aisati oametasanotaquero Ishire Tasorentsi,</s>
     </seg>
     <seg type="verse" id="b.LUK.1.42">
      <s id="b.LUK.1.42.1">irosati ocajemantavacaro.</s>
      <s id="b.LUK.1.42.2">Ocantiro: --Tempa ineshinoncajeitaquee Tasorentsi, aisati iquempejeitiro maaroni tsinane; iro cantaincha avinti, panaacojeitaquena: ineshinoncatasanotaquempi catsini.</s>
      <s id="b.LUK.1.42.3">Tempa aisati ineacameetsatiri pirijani.</s>
     </seg>
     <seg type="verse" id="b.LUK.1.43">
      <s id="b.LUK.1.43.1">Aviro ashitearine Avincatsarite.</s>
      <s id="b.LUK.1.43.2">¿Paita piquenqueshiretantanari pineana?</s>
     </seg>
     <seg type="verse" id="b.LUK.1.44">
      <s id="b.LUK.1.44.1">Pamene, noquemantavaquempiri pivetsatapaaquena, iquimoshiretanaque norijani, ishevatanaca, moyec.</s>
     </seg>
     <seg type="verse" id="b.LUK.1.45">
      <s id="b.LUK.1.45.1">Pishiretasanotavacaro maaroni icamantaquempiri Avincatsarite, irootaque ineshinoncatantaquempiri.</s>
     </seg>
     <seg type="verse" id="b.LUK.1.46">
      <s id="b.LUK.1.46.1">Ocantiro Maria: --Tempa icameetsatasanotaque Avincatsarite,</s>
     </seg>
     <seg type="verse" id="b.LUK.1.47">
      <s id="b.LUK.1.47.1">iriotaque Atasorentsite aisati oavisacojeiteeneri coajica.</s>
      <s id="b.LUK.1.47.2">Oshequi noquimoshireventaqueri.</s>
     </seg>
     <seg type="verse" id="b.LUK.1.48">
      <s id="b.LUK.1.48.1">¿Paita icavintsantanari narori?</s>
      <s id="b.LUK.1.48.2">Nashinoncaavetaca, tecatsi niote narori.</s>
      <s id="b.LUK.1.48.3">Iro cantaincha iriojeitanaque maaroni atiri noquimoshireventaqueri.</s>
     </seg>
     <seg type="verse" id="b.LUK.1.49">
      <s id="b.LUK.1.49.1">Oshequi itasoncacoventaquena, tempa itasorentsitasanotaque, icameetsatasanotaque.</s>
     </seg>
     <seg type="verse" id="b.LUK.1.50">
      <s id="b.LUK.1.50.1">Icantatiani icavintsaajeitaqueri maaroni pincatsajeitiriri.</s>
     </seg>
     <seg type="verse" id="b.LUK.1.51">
      <s id="b.LUK.1.51.1">Oshequi itasoncantayetaque.</s>
      <s id="b.LUK.1.51.2">Intsoncajeitajeri maaroni shemejeitatsiri.</s>
     </seg>
     <seg type="verse" id="b.LUK.1.52">
      <s id="b.LUK.1.52.1">Imajeitaqueri pincatsarivetachari yojocacaaqueri ipincatsariventanti.</s>
      <s id="b.LUK.1.52.2">Irintiquea ashinoncaincari ipeajiri pincatsari.</s>
     </seg>
     <seg type="verse" id="b.LUK.1.53">
      <s id="b.LUK.1.53.1">Iquemacaacari tasheavetachari, aisati yaapitsatajiri ashitaarantincari maaroni timimojeivetariri.</s>
     </seg>
     <seg type="verse" id="b.LUK.1.54">
      <s id="b.LUK.1.54.1">Icantani Tasorentsi yamitacojeitaqueri ajorioririnte, te impeacoteeji arori icavintsaajeitaquee.</s>
     </seg>
     <seg type="verse" id="b.LUK.1.55">
      <s id="b.LUK.1.55.1">Aitaque imataquero maaroni icantaqueriri intacaroniri peerani: Avarama aisati maaroni ishanincani, catsini.</s>
      <s id="b.LUK.1.55.2">Irootaque ocantirori Maria.</s>
     </seg>
     <seg type="verse" id="b.LUK.1.56">
      <s id="b.LUK.1.56.1">Ari osavicaiti mava cashiri, impoiji opianaja onampiqui.</s>
     </seg>
     <seg type="verse" id="b.LUK.1.57">
      <s id="b.LUK.1.57.1">Ari moncarataca otimiri Isavere otomi.</s>
     </seg>
     <seg type="verse" id="b.LUK.1.58">
      <s id="b.LUK.1.58.1">Iquemacojeitaquero oshanincapee, iquimoshireventaquero.</s>
      <s id="b.LUK.1.58.2">Icantajeitaque: --Tempa ineshinoncatasanotaquero Avincatsarite.</s>
     </seg>
     <seg type="verse" id="b.LUK.1.59">
      <s id="b.LUK.1.59.1">Ari ocarataque imaacotaque 7, moncarataca intoyeantanteariri.</s>
      <s id="b.LUK.1.59.2">Yamejeitaro jorio ipajitavacaa iriori, icantajeiti ishaninca: --Tempa impajitea Sacariashi, inquempetajeari iriri.</s>
     </seg>
     <seg type="verse" id="b.LUK.1.60">
      <s id="b.LUK.1.60.1">Iro cantaincha ocanti iriniro: --Eiro ipajitatsi Sacariashi, ainti impajitea Joa.</s>
     </seg>
     <seg type="verse" id="b.LUK.1.61">
      <s id="b.LUK.1.61.1">Icantajeivetaro: --¿Paitaquea?</s>
      <s id="b.LUK.1.61.2">Te intimeji pishaninca pajitachaneri Joa.</s>
     </seg>
     <seg type="verse" id="b.LUK.1.62">
      <s id="b.LUK.1.62.1">Ari isampijeitiri Sacariashi: --¿Paita picoiri avinti?</s>
     </seg>
     <seg type="verse" id="b.LUK.1.63">
      <s id="b.LUK.1.63.1">Ari ijicotiro paperi, isanquenajeitaqueneriri: "Aitaque, impajitea Joa".</s>
      <s id="b.LUK.1.63.2">Irosati yoajeitantanaca cavaco.</s>
     </seg>
     <seg type="verse" id="b.LUK.1.64">
      <s id="b.LUK.1.64.1">Imapocanaja Sacariashi ineanataji aisati, icanti: --Tempa icameetsati Tasorentsi.</s>
     </seg>
     <seg type="verse" id="b.LUK.1.65">
      <s id="b.LUK.1.65.1">Impoiji yoajeitanaqueri cavaco maaroni ishaninca.</s>
      <s id="b.LUK.1.65.2">Iquemacojeitaqueri maaroni savicajeitatsiri toncaaripeequi: ora timatsiri Joreaqui.</s>
     </seg>
     <seg type="verse" id="b.LUK.1.66">
      <s id="b.LUK.1.66.1">Iquenqueshirejeitanaca maaroni quemacojeitaqueriri: "¿Jaoca icantari yora jananequi?</s>
      <s id="b.LUK.1.66.2">¿Paita iranteri coajicani?</s>
      <s id="b.LUK.1.66.3">Tempa ineshinoncatasanotaqueri Avincatsarite".</s>
     </seg>
     <seg type="verse" id="b.LUK.1.67">
      <s id="b.LUK.1.67.1">Impoiji Ishire Tasorentsi oametaqueri Sacariashi, icantantarori oca:</s>
     </seg>
     <seg type="verse" id="b.LUK.1.68">
      <s id="b.LUK.1.68.1">--Tempa icameetsatasanoti Avincatsarite, iriotaque tasoncaventajeitaqueeri.</s>
      <s id="b.LUK.1.68.2">Ipocashijeitaquee iroavisacojeitajee.</s>
     </seg>
     <seg type="verse" id="b.LUK.1.69">
      <s id="b.LUK.1.69.1">Peerani Iravirini yantiniri Tasorentsi icoacairiri.</s>
      <s id="b.LUK.1.69.2">Meeca itiancaqueri Tasorentsi ishanincani Iravirini, itasorentsitaque, yoavisacotantaque.</s>
     </seg>
     <seg type="verse" id="b.LUK.1.70">
      <s id="b.LUK.1.70.1">Tempa peerani icantirini Tasorentsi quenquetsatacotiriniri:</s>
     </seg>
     <seg type="verse" id="b.LUK.1.71">
      <s id="b.LUK.1.71.1">"Nontianquempiri oavisacojeitempineri, intimerica quisajeitempineri, irojocacoventajeitaquempi.</s>
     </seg>
     <seg type="verse" id="b.LUK.1.72">
      <s id="b.LUK.1.72.1">Noncavintsaajeitaqueri ishanincani Avarama, maaroni.</s>
      <s id="b.LUK.1.72.2">Eiro nopeacotajarotsi nocantajeitaqueriri.</s>
     </seg>
     <seg type="verse" id="b.LUK.1.73">
      <s id="b.LUK.1.73.1">Peerani nocantasanotaqueri Avarama:</s>
     </seg>
     <seg type="verse" id="b.LUK.1.74">
      <s id="b.LUK.1.74.1">'Coajica noavisacojeiteri pishanincapee, nompiajeiteari quisajeivetearineri, impoiji eiro itsaroajeititsi inquemisantajeitena.</s>
     </seg>
     <seg type="verse" id="b.LUK.1.75">
      <s id="b.LUK.1.75.1">Noameetsajeiteri, noncanteani noneacameetsajeiteri'".</s>
      <s id="b.LUK.1.75.2">Irootaque icantaqueriri Tasorentsi peeraniniri.</s>
     </seg>
     <seg type="verse" id="b.LUK.1.76">
      <s id="b.LUK.1.76.1">Meeca notiomi, noncamantempi: iriojeitempi atiri aviro quenquetsatacoterine Tasorentsi jenoquiniri.</s>
      <s id="b.LUK.1.76.2">Pincamantajeiteri incameetsatanaque, iraamaajeiteari Avincatsarite.</s>
     </seg>
     <seg type="verse" id="b.LUK.1.77">
      <s id="b.LUK.1.77.1">Poamejeiteri ashanincapee iriojeitanteari jaoca incanteari iravisacotantajeari.</s>
      <s id="b.LUK.1.77.2">Pincamantajeiteri icavintsaasanojeitaqueri Tasorentsi, eiro iquenqueshiretajirotsi yantayetiri caari cameetsatatsi.</s>
      <s id="b.LUK.1.77.3">Ariorica icontetapaaque catsirincaiteri, te ontsitenitanajeji, irointi oquitaitetanaji.</s>
      <s id="b.LUK.1.77.4">Aisati oquempetaca, ariorica imponeaquea Avincatsarite jenoqui, ayotasanojeitanaque cameetsa asavicajeite.</s>
     </seg>
     <seg type="verse" id="b.LUK.1.79">
      <s id="b.LUK.1.79.1">Iroavisacojeiteri maaroni caari iovetari Tasorentsi, maaroni tsaroayevetachari incame.</s>
      <s id="b.LUK.1.79.2">Iriotacaajeitapaaqueri jaoca incanteari iraacameetsatanteariri Tasorentsi.</s>
      <s id="b.LUK.1.79.3">Irootaque icantaqueri Sacariashi.</s>
     </seg>
     <seg type="verse" id="b.LUK.1.80">
      <s id="b.LUK.1.80.1">Ari avisanaji oshequi osarintsi, yantearitanaque Joa, oshequi iquemisantaqueri Tasorentsi.</s>
      <s id="b.LUK.1.80.2">Ari itimaqueri apaniro caaraiteriqui, irosati iquenquetsatacantacariri ishanincapee.</s>
     </seg>
    </div>
    <div type="chapter" id="b.LUK.2">
     <seg type="verse" id="b.LUK.2.1">
      <s id="b.LUK.2.1.1">Ari ipincatsariventanti Jerosarequi oromasati, ipajita Shisari Acoshito.</s>
      <s id="b.LUK.2.1.2">Ari iroaquera itimapaaque Joa, icanti Shisari: --Nocoaque irisanquenatacojeitea maaroni atiripee, niotanteari jaoca icarajeitiri.</s>
     </seg>
     <seg type="verse" id="b.LUK.2.2">
      <s id="b.LUK.2.2.1">Iro isanquenajeitantarori ivajiropee, irio Shirino pincatsariventajeitiriri shiriasati.</s>
     </seg>
     <seg type="verse" id="b.LUK.2.3">
      <s id="b.LUK.2.3.1">Ari ijajeiti atiri anta nampitsiqui itimajeitini ishanincani peerani, isanquenatacojeitaca.</s>
     </seg>
     <seg type="verse" id="b.LUK.2.4">
      <s id="b.LUK.2.4.1">Itimi meeca Jose anta Nasaretequi, ora timatsiri Carireaqui.</s>
      <s id="b.LUK.2.4.2">Iro cantaincha ishanincatacari Iravirini: yora pincatsariveitachaniri.</s>
      <s id="b.LUK.2.4.3">Iro inampini Iravirini Verequi, timatsiri anta Joreaqui.</s>
      <s id="b.LUK.2.4.4">Irootaque ijatantacari Jose Verequi, irisanquenatacotantajeari irisati.</s>
     </seg>
     <seg type="verse" id="b.LUK.2.5">
      <s id="b.LUK.2.5.1">Itsipatanacaro iroori ijinatsori, irotimataintsi ontimacote.</s>
     </seg>
     <seg type="verse" id="b.LUK.2.6">
      <s id="b.LUK.2.6.1">Ari yareetantapaacari Verequi, irosati oquemantacaro atsicaneentaquero, niii.</s>
     </seg>
     <seg type="verse" id="b.LUK.2.7">
      <s id="b.LUK.2.7.1">Icoayevetapaaca pancotsi irimaanteari, iro cantaincha ijaajeitacaro pancotsipee irisavicantapeempameri: irointi timatsi ivanco virantsi.</s>
      <s id="b.LUK.2.7.2">Aitaque otimaqueriri otomi, jivatatsiri itimi.</s>
      <s id="b.LUK.2.7.3">Oponataqueri, oaqueri ora iquempoyeanteetanariri virantsi yoari.</s>
     </seg>
     <seg type="verse" id="b.LUK.2.8">
      <s id="b.LUK.2.8.1">Ari otsitenitanaji, ainiro anta queshiiqui isavicajeiti shentajeitiriri irovishate.</s>
     </seg>
     <seg type="verse" id="b.LUK.2.9">
      <s id="b.LUK.2.9.1">Imapocaqueri Avincatsarite, ishipaquireacojeitaqueri, oquempetaca quitaiteri, aisati ineajeitavaqueri inampire Avincatsarite.</s>
      <s id="b.LUK.2.9.2">Itsaroajeitanaque; icantaita, shiquere.</s>
     </seg>
     <seg type="verse" id="b.LUK.2.10">
      <s id="b.LUK.2.10.1">Iro cantaincha icantapaaqueri: --Eiro pitsaroajeititsi, timatsi noncamantempiri: ocameetsatasanotaque.</s>
      <s id="b.LUK.2.10.2">Pinquimoshireventajeitearo, aisati inquimoshireventearo maaroni atiri.</s>
     </seg>
     <seg type="verse" id="b.LUK.2.11">
      <s id="b.LUK.2.11.1">Iroaquera itimaque Verequi oavisacojeitempineri: iriotaque Avincatsarite Quirishito.</s>
     </seg>
     <seg type="verse" id="b.LUK.2.12">
      <s id="b.LUK.2.12.1">Jeroca noncamantempiri piotanteariri.</s>
      <s id="b.LUK.2.12.2">Pijate ivancoquinta virantsi, pamenaiteri yora iroaquera timaintsiri; pineapaaqueri iponaaca anta ivancoqui virantsi, iponataca.</s>
     </seg>
     <seg type="verse" id="b.LUK.2.13">
      <s id="b.LUK.2.13.1">Irosati imapocajeitantacariri oshequi jenoquisati, icantajeiti: --Tempa icameetsatasanoti Tasorentsi,</s>
     </seg>
     <seg type="verse" id="b.LUK.2.14">
      <s id="b.LUK.2.14.1">nopincatsatasanojeitiri anta inquitequi.</s>
      <s id="b.LUK.2.14.2">Aca quipatsiqui irisavicacaajeiteri cameetsa maaroni ineacameetsajeitiri.</s>
     </seg>
     <seg type="verse" id="b.LUK.2.15">
      <s id="b.LUK.2.15.1">Ari ipiajeitanaja inquitequi, impoiji icantajeiti shentajeitiriri irovishate: --Icamantaquee Avincatsarite timaque Verequi oavisacojeiteeneri.</s>
      <s id="b.LUK.2.15.2">Tsamete amenaiteri.</s>
     </seg>
     <seg type="verse" id="b.LUK.2.16">
      <s id="b.LUK.2.16.1">Ari ishiajeitanaca, ineajeitapaaqueri Jose, jero Maria, jeri iriori otomi, iponaaca ara.</s>
     </seg>
     <seg type="verse" id="b.LUK.2.17">
      <s id="b.LUK.2.17.1">Ari icamantajeitapaaqueri maaroni icamantaqueriri inampire Tasorentsi.</s>
     </seg>
     <seg type="verse" id="b.LUK.2.18">
      <s id="b.LUK.2.18.1">Ari yoajeitanaque cavaco maaroni quemajeitaqueriri.</s>
     </seg>
     <seg type="verse" id="b.LUK.2.19">
      <s id="b.LUK.2.19.1">Iroori Maria oshequi oquenqueshiretaquero oca icantajeitaqueriri, oquenqueshiretapinitaquero.</s>
     </seg>
     <seg type="verse" id="b.LUK.2.20">
      <s id="b.LUK.2.20.1">Ari ipiajeitanaja ashitariri irovishate anta queshiiqui.</s>
      <s id="b.LUK.2.20.2">Icantajeitanaque: --Tempa icameetsataque Tasorentsi.</s>
      <s id="b.LUK.2.20.3">Ocameetsataque maaroni inijaaqueeri aisati maaroni icamantaqueeri.</s>
      <s id="b.LUK.2.20.4">Cameetsa ini Tasorentsi.</s>
     </seg>
     <seg type="verse" id="b.LUK.2.21">
      <s id="b.LUK.2.21.1">Ari ocarati 7 imaacotaque Jesoshi, irosati itoyeantanteetacari.</s>
      <s id="b.LUK.2.21.2">Aisati ipajitiri Jesoshi: imoncarataquero icantaquerori Maria chapinqui inampire Tasorentsi.</s>
     </seg>
     <seg type="verse" id="b.LUK.2.22">
      <s id="b.LUK.2.22.1">Ari peerani isanquenatacaaqueri Avincatsarite Moishishini: "Ariorica ontimeri tsinane otomi, onquempoyeempaya ovancoqui oncarate 40 quitaiteri: eiro ojatitsi ampatojeiteari quemisantatsiri.</s>
      <s id="b.LUK.2.22.2">Ariorica omoncarataquea 40 quitaiteri, ocameetsati ojate ivancoqui Tasorentsi onquemisantantajeari aisati.</s>
      <s id="b.LUK.2.22.3">Aanajeneri Tasorentsi apite sampaquiti, ariorica apite paroma.</s>
      <s id="b.LUK.2.22.4">Ompapaaqueri saserote, iroyeri, impoiji intayeneri Tasorentsi.</s>
      <s id="b.LUK.2.22.5">Impoiji onquempetajea aisati peerani, cameetsa ojatapinitaje aisati, onquemisantapinitaje".</s>
      <s id="b.LUK.2.22.6">Timatsi pashini isanquenatiniri aisati: "Iriorica shirampari yora jivatatsiri otimiri tsinane, icoaque Avincatsarite inquemisantasanoteri, iranaacoteri impoiterineri intime.</s>
      <s id="b.LUK.2.22.7">Ocameetsati iraanajeri ashitariri ivancoqui Tasorentsi, incanteri Tasorentsi: 'Jerica notomi, jivatatsiri itimi.</s>
      <s id="b.LUK.2.22.8">Paitarica pincoacaaqueriri, nocoaque irantasanotempiro'".</s>
      <s id="b.LUK.2.22.9">Ari ocarataque 40 quitaiteri itimantacari Jesoshi, irosati ijajeitantanaja Jerosarequi: Jose, Maria, jeri Jesoshi.</s>
      <s id="b.LUK.2.22.10">Imoncarajeitaquero maaroni isanquenatiniri Moishishi ojatapinitantajeari Maria onquemisante.</s>
      <s id="b.LUK.2.22.11">Aisati ocamantaqueri Tasorentsi: --Jerica notomi, nocoaque irantasanotempiro paitarica picoacaaqueriri.</s>
     </seg>
     <seg type="verse" id="b.LUK.2.25">
      <s id="b.LUK.2.25.1">Ari itimi anta Jerosarequi shirampari pajitachari Shimeo.</s>
      <s id="b.LUK.2.25.2">Quemisantasanotatsiri ini, cameetsa isaviqui, iquemisantasanotaquero Ishire Tasorentsi.</s>
      <s id="b.LUK.2.25.3">Aisati yaamaari Quirishito: yora veshireacaajeitearineri maaroni joriopee.</s>
     </seg>
     <seg type="verse" id="b.LUK.2.26">
      <s id="b.LUK.2.26.1">Ocamantaqueri Ishire Tasorentsi: "Eirotsitarica picami, pineavaqueri Quirishito: yora intianqueri Avincatsarite".</s>
     </seg>
     <seg type="verse" id="b.LUK.2.27">
      <s id="b.LUK.2.27.1">Irosati otiancantacari Shimeo anta ivancoqui Tasorentsi; impoitapaaqueri Jose, Maria, jeri Jesoshi.</s>
     </seg>
     <seg type="verse" id="b.LUK.2.28">
      <s id="b.LUK.2.28.1">Ineavaqueri Jesoshi, ijatashitaqueri, yatsomaavaqueri; icantiri Tasorentsi: --Novincatsarite, tempa picameetsati,</s>
     </seg>
     <seg type="verse" id="b.LUK.2.29">
      <s id="b.LUK.2.29.1">noneaqueri oavisacotenaneri, yora picantaquenari.</s>
      <s id="b.LUK.2.29.2">Meeca moncarataca, tecatsi noncoyeri aisati.</s>
      <s id="b.LUK.2.29.3">Noquimoshiretaque, vetsicaquena noncame.</s>
     </seg>
     <seg type="verse" id="b.LUK.2.31">
      <s id="b.LUK.2.31.1">Queario, pitiancaqueri iroavisacojeiteri maaroni atiri:</s>
     </seg>
     <seg type="verse" id="b.LUK.2.32">
      <s id="b.LUK.2.32.1">irio iotacaajeiterine pashinipee atiri, iriveshireimentajeiteari maaroni joriopee quemisantajeitimpiri.</s>
     </seg>
     <seg type="verse" id="b.LUK.2.33">
      <s id="b.LUK.2.33.1">Irosati yamenantanaca Jose, jero Maria, yoanaqueri cavaco; iquenqueshiretasanotiro icantaqueri Shimeo.</s>
     </seg>
     <seg type="verse" id="b.LUK.2.34">
      <s id="b.LUK.2.34.1">Aisati icantajeitaqueri: --Nocoaque irineshinoncajeitempi Tasorentsi.</s>
      <s id="b.LUK.2.34.2">Aisati icantiro iriniro: --Pamene, coajica oshequi piraacoteari pitomi: ipocaque ayojeitanteari avavisacojeitajea, iro cantaincha incarate oshequi ashaninca tseencajeiterineri: iroashinoncaajeitea iriori.</s>
      <s id="b.LUK.2.34.3">Irintiquea pashini ashanincapee, iroveshireimentasanojeiteari pitomi.</s>
      <s id="b.LUK.2.34.4">Aparo intseencajeiteri, pashini iroveshireimenteari, onconijatanteari iquenqueshirejeitiri.</s>
      <s id="b.LUK.2.34.5">Irootaque icantaquerori Shimeo.</s>
     </seg>
     <seg type="verse" id="b.LUK.2.36">
      <s id="b.LUK.2.36.1">Ari otimi aisati ivancoqui Tasorentsi tsinane pajitachari Aana: oshequi ocamantapinitiri oshaninca irineane Tasorentsi.</s>
      <s id="b.LUK.2.36.2">Ipajitani irini Janoeri: iriotaque ishanincani Asere.</s>
      <s id="b.LUK.2.36.3">Anteashipatasanotaque Aana: ocarataque osarintsite 84.</s>
      <s id="b.LUK.2.36.4">Camajimentaaro oni, ocarataque 7 osarintsi irosati icamantacari ojimeni.</s>
      <s id="b.LUK.2.36.5">Meeca osavicaque ivancoqui Tasorentsi.</s>
      <s id="b.LUK.2.36.6">Ocantani: quitaiteriqui, tsiteniriqui oquenquetsatacaapinitiri Tasorentsi; oshequi opincatsataqueri.</s>
      <s id="b.LUK.2.36.7">Te onquenqueshiretasanoteroji oayetari.</s>
     </seg>
     <seg type="verse" id="b.LUK.2.38">
      <s id="b.LUK.2.38.1">Ari ojatashitaqueri Jesoshi iroori.</s>
      <s id="b.LUK.2.38.2">Ocantaqueri Tasorentsi: --Ariove, noneaqueri narori.</s>
      <s id="b.LUK.2.38.3">Aisati ocantajeitiri oshaninca: --Jerica yoca, iriotaque oavisacojeiterineri ashanincapee: maaroni aamaajeitariri.</s>
     </seg>
     <seg type="verse" id="b.LUK.2.39">
      <s id="b.LUK.2.39.1">Ari imataquero Jose aisati Maria maaroni isanquenataqueri Moishishi: tempa isanquenatacairi Avincatsarite.</s>
      <s id="b.LUK.2.39.2">Impoiji ipiajeitanaja Nasaretequi: timatsiri Carireaqui.</s>
     </seg>
     <seg type="verse" id="b.LUK.2.40">
      <s id="b.LUK.2.40.1">Ari iqueveanaque Jesoshi, aisati ishintsitanaque, aiquero ijatanaque iotasanotanaque, yanaacotiri ijananequiririnte.</s>
      <s id="b.LUK.2.40.2">Oshequi ineshinoncataqueri Tasorentsi.</s>
     </seg>
     <seg type="verse" id="b.LUK.2.41">
      <s id="b.LUK.2.41.1">Ari ijatapiniti anta Jerosarequi, itsipajeitari Jose aisati Maria.</s>
      <s id="b.LUK.2.41.2">Aitaque ijatapinitiri maaroni osarintsi ariorica omoncaratapaaca quitaiteri Yavisantaniri.</s>
     </seg>
     <seg type="verse" id="b.LUK.2.42">
      <s id="b.LUK.2.42.1">Ari ocarataque irosarintsite Jesoshi 12, ijajeitanaji aisati,</s>
     </seg>
     <seg type="verse" id="b.LUK.2.43">
      <s id="b.LUK.2.43.1">iquimoshireventaqueri Tasorentsi.</s>
      <s id="b.LUK.2.43.2">Pashini quitaiteri ipiajeivetanaja maaroni ishaninca, iro cantaincha isavicanaque Jesoshi Jerosarequi apaniro.</s>
      <s id="b.LUK.2.43.3">Te irioveteari ishaninca,</s>
     </seg>
     <seg type="verse" id="b.LUK.2.44">
      <s id="b.LUK.2.44.1">yaamaashivetacari itsipajeitanajari ishanincapee pashini.</s>
      <s id="b.LUK.2.44.2">Ari ishaaviniji icoacoayevetacari ishanincaqui,</s>
     </seg>
     <seg type="verse" id="b.LUK.2.45">
      <s id="b.LUK.2.45.1">iro cantaincha te irineajeriji.</s>
      <s id="b.LUK.2.45.2">Irosati ipiantanaja Jerosarequi, icoacoayevetajari,</s>
     </seg>
     <seg type="verse" id="b.LUK.2.46">
      <s id="b.LUK.2.46.1">ocarataque mava quitaiteri.</s>
      <s id="b.LUK.2.46.2">Impoiji ineapaajiri ivancoqui Tasorentsi: icarajeitiri oametantayetatsiri.</s>
      <s id="b.LUK.2.46.3">Iquemisantayetiri yoametantayetiri, aisati isampijeitiri paitapeerica.</s>
     </seg>
     <seg type="verse" id="b.LUK.2.47">
      <s id="b.LUK.2.47.1">Yoajeitanaqueri cavaco atiripee, icanti: --Pamenerite evancarica: oshequi iotantari, cameetsa yacanaqueri yora oametantatsiri, te incomitearoji.</s>
     </seg>
     <seg type="verse" id="b.LUK.2.48">
      <s id="b.LUK.2.48.1">Aisati yoapaaqueri cavaco Jose, jero Maria.</s>
      <s id="b.LUK.2.48.2">Ocantiri iriniro: --Notiomi, ¿paitaquea pimanapitsatantanari?</s>
      <s id="b.LUK.2.48.3">Pamene, nocaratiri piritsori nocoacoayevetaquempi.</s>
      <s id="b.LUK.2.48.4">Oshequi nocoiteaquempi.</s>
     </seg>
     <seg type="verse" id="b.LUK.2.49">
      <s id="b.LUK.2.49.1">Yacanaquero: --¿Paita picoacoayetantanari?</s>
      <s id="b.LUK.2.49.2">Tempa piote nocoasanotaque nosavique ivancoqui Apa.</s>
     </seg>
     <seg type="verse" id="b.LUK.2.50">
      <s id="b.LUK.2.50.1">Iro cantaincha te inquemajeitavaqueriji icantavetacariri.</s>
     </seg>
     <seg type="verse" id="b.LUK.2.51">
      <s id="b.LUK.2.51.1">Impoiji yoijajeitanajiri, ipiajeitanaja Nasaretequi.</s>
      <s id="b.LUK.2.51.2">Icantani iquemisantaqueri, tecatsi incantea impiatsateari.</s>
      <s id="b.LUK.2.51.3">Irointi Maria oshequi oquenqueshiretaquero maaroni oca oneayetaqueri.</s>
     </seg>
     <seg type="verse" id="b.LUK.2.52">
      <s id="b.LUK.2.52.1">ijatatii iotasanotanaque Jesoshi, yantearitanaque.</s>
      <s id="b.LUK.2.52.2">Yora Tasorentsi inintaqueri itomi; aisati ishanincapee iriori, inintajeitaqueri Jesoshi.</s>
     </seg>
    </div>
    <div type="chapter" id="b.LUK.3">
     <seg type="verse" id="b.LUK.3.1">
      <s id="b.LUK.3.1.1">Ocarati meeca 15 osarintsi ipincatsariventajeitiri maaroni oromasati yora Tiverio Shisari.</s>
      <s id="b.LUK.3.1.2">Ipincatsariventiri joreasati Pontsio Pirato.</s>
      <s id="b.LUK.3.1.3">Yora Eroreshi ipincatsariventiri carireasati; irinti irirenti, Jiripo, ipincatsariventiri itoreasati aisati taraconitiresati.</s>
      <s id="b.LUK.3.1.4">Aisati yora Irisania ipincatsariventiri avirenesati.</s>
     </seg>
     <seg type="verse" id="b.LUK.3.2">
      <s id="b.LUK.3.2.1">Aisati meeca ipincatsariventajeitiri saserotepee Anashi aisati Caijashi.</s>
      <s id="b.LUK.3.2.2">Ari itimaqueri Joa, itomi Sacariashi, anta caaraiteriqui.</s>
      <s id="b.LUK.3.2.3">Icantiri Tasorentsi: --Nocoaque meeca pinquenquetsatacayeri pishaninca, timatsi nocoaque pincamantajeiteriri.</s>
     </seg>
     <seg type="verse" id="b.LUK.3.3">
      <s id="b.LUK.3.3.1">Ari iquenaquenayetanaque Joa Joriraniqui, icantajeitiri ishaninca: --Pinquenqueshirejeitea, eiro piquempetajatsi peerani, impoiji incavintsaajeitempi Tasorentsi: eiro iquenqueshireacotajimpirotsi pantajeiveitaniri.</s>
      <s id="b.LUK.3.3.2">Impoijiquea novaotisajeitempi iriotanteari pishaninca pavisacotaji.</s>
     </seg>
     <seg type="verse" id="b.LUK.3.4">
      <s id="b.LUK.3.4.1">Imoncarataquero Joa icamantacotitariniri peerani Isayashini: "Anta caaraiteriqui intime coajica quenquetsatacayerineri ishaninca.</s>
      <s id="b.LUK.3.4.2">Incamantajeiteri ishaninca: 'Coraque Avincatsarite, pamenaajeiteri, paamaajeiteari.</s>
      <s id="b.LUK.3.4.3">Pincameetsatanaque irineacameetsatantapeempiri.</s>
      <s id="b.LUK.3.4.4">Ariorica pincameetsatanaque, pinquempetearo avotsi cameetsatatsiri inquenanteari Avincatsarite: poameetsatero irineacameetsatantearori.</s>
      <s id="b.LUK.3.4.5">Pintampaticatero,</s>
     </seg>
     <seg type="verse" id="b.LUK.3.5">
      <s id="b.LUK.3.5.1">pijayero otsateni, pinquiaarantajero toncaaripee, pintampaticatajero maaroni tipiyetatsiri, pintijayetajero ovintenipee.</s>
     </seg>
     <seg type="verse" id="b.LUK.3.6">
      <s id="b.LUK.3.6.1">Impoiji maaroni atiri irineajeitavaqueri oavisacojeiterineri intianqueneri Tasorentsi'".</s>
     </seg>
     <seg type="verse" id="b.LUK.3.7">
      <s id="b.LUK.3.7.1">Ari ijatashijeivetacari Joa oshequi atiri irivaotisajeiterime.</s>
      <s id="b.LUK.3.7.2">Jeroca icantavaqueriri: --Avirojeitaque camaari: oshequi pamatavitantajeiti, te pincameetsajeiteji.</s>
      <s id="b.LUK.3.7.3">Te pincoajeiveteaji pijate Sharincaveniqui, iro cantaincha te pinintasanoteji pinquemisanteri Tasorentsi, irootaque picoantavetacari pivaotisajeiteame.</s>
     </seg>
     <seg type="verse" id="b.LUK.3.8">
      <s id="b.LUK.3.8.1">Ariorica pinquenqueshirejeitea pimpashinitantajeari, pintime cameetsa iriojeitanteari itsipapee queario picantaque.</s>
      <s id="b.LUK.3.8.2">Eiro picantashitatsi: "Noshanincatacari Avaramani, irootaque niotantacari noavisacotajea".</s>
      <s id="b.LUK.3.8.3">Pamatavitaja avisati.</s>
      <s id="b.LUK.3.8.4">Incoaquericame Tasorentsi, irimatero intasonquerome oca mapica, impeajerome atiri, oshanincatajearime Avaramani, iro cantaincha eiro avisacotitsi iroori.</s>
      <s id="b.LUK.3.8.5">Patsipetashitaca pishanincavetacari Avarama: piquempetarocari mapi.</s>
     </seg>
     <seg type="verse" id="b.LUK.3.9">
      <s id="b.LUK.3.9.1">Piquempejeitacaro aisati inchato.</s>
      <s id="b.LUK.3.9.2">Iro cantaincha irotaintsi inchaquitero Tasorentsi inchato, imponquitireajero aisati.</s>
      <s id="b.LUK.3.9.3">Terica oncameetsateji oitsoqui, inchaquitero, intaasanotajero, pomein.</s>
      <s id="b.LUK.3.9.4">Piquempetarocari inchato caari cameetsatatsi oitsoqui: yojoquimpicari Tasorentsi.</s>
     </seg>
     <seg type="verse" id="b.LUK.3.10">
      <s id="b.LUK.3.10.1">Ari isampijeitiri: --¿Paita picoiri nantajeiteri?</s>
     </seg>
     <seg type="verse" id="b.LUK.3.11">
      <s id="b.LUK.3.11.1">Icantiri: --Otimirica apite piitsaare, pimpaaranteri ashinoncaincari aparo.</s>
      <s id="b.LUK.3.11.2">Otimirica oshequi poari, pimpaaranteri aisati ashinoncaincari.</s>
      <s id="b.LUK.3.11.3">Pincavintsaantapinite.</s>
      <s id="b.LUK.3.11.4">Irootaque icantapinitiriri Joa.</s>
     </seg>
     <seg type="verse" id="b.LUK.3.12">
      <s id="b.LUK.3.12.1">Aisati ijatashitaqueri Joa aayetiriri quirequi: yainiri yora oromasati, oshequi yamatavitiri aisati ishaninca.</s>
      <s id="b.LUK.3.12.2">Ijatashijeitiri, icoaque irivaotisajeitavaqueri, isampitapaaqueri: --¿Paita nanteri piotantenari queario noquemisantaque?</s>
     </seg>
     <seg type="verse" id="b.LUK.3.13">
      <s id="b.LUK.3.13.1">Ari icantavaqueri: --Eiro paashititaritsi iirequite pishaninca, irointi pimoncaratero icantaquempiri oromasati.</s>
     </seg>
     <seg type="verse" id="b.LUK.3.14">
      <s id="b.LUK.3.14.1">Aisati ijatashijeitaqueri soraro, isampitaqueri: --¿Paita nanteri narori?</s>
      <s id="b.LUK.3.14.2">Ari icantavaqueri: --Eiro piquishiritsi atiri paapitsatanteariri iirequite, aisati eiro picantacotashitaritsi paitanteariri iirequite.</s>
      <s id="b.LUK.3.14.3">Moncarataca ipinataquempiri pivincatsarite, eiro picoitsi aisati.</s>
     </seg>
     <seg type="verse" id="b.LUK.3.15">
      <s id="b.LUK.3.15.1">Ari yaamaajeitari Quirishito, ijitashijeiveta irotaintsi irareetea.</s>
      <s id="b.LUK.3.15.2">Iquenqueshirejeitiri: "Iriorica Joa Quirishito".</s>
     </seg>
     <seg type="verse" id="b.LUK.3.16">
      <s id="b.LUK.3.16.1">Iro cantaincha icantajeitaqueri Joa: --Novaotisajeitaquempi nijaqui: te ompomerentsiteaji.</s>
      <s id="b.LUK.3.16.2">Coajica impoque Avincatsarite irinti, oshequi nopincatsataqueri, notseencaja narori.</s>
      <s id="b.LUK.3.16.3">Intiancajeitaquee irinti Ishire Tasorentsi, quiso oajeitee, oameetsajeitee.</s>
     </seg>
     <seg type="verse" id="b.LUK.3.17">
      <s id="b.LUK.3.17.1">Coajica irinashitacayeari cameetsatatsiri aisati caari cameetsatatsi.</s>
      <s id="b.LUK.3.17.2">Oquempetaca arori anashitacaaro oitsoqui panquirentsi, aisati anashitacaaro osapentairoqui.</s>
      <s id="b.LUK.3.17.3">Aquempoyeajiro oitsoqui, atairo osapentairoqui.</s>
      <s id="b.LUK.3.17.4">Aisati inquempejeitee Avincatsarite arori: incavintsaajeiteri cameetsajeitatsiri, iroashinoncaajeiteri caari cameetsajeitatsi.</s>
     </seg>
     <seg type="verse" id="b.LUK.3.18">
      <s id="b.LUK.3.18.1">Aitaque icanta Joa: icamantapinitiri atiri incameetsatanaque, aisati icamantiri jaoca incantajeiteari iroavisacojeitantajeari.</s>
     </seg>
     <seg type="verse" id="b.LUK.3.19">
      <s id="b.LUK.3.19.1">Aisati icantaque: --Te oncameetsateji yantayetiri Eroreshi.</s>
      <s id="b.LUK.3.19.2">Yaavetaro irirenti Eroriashi, iro cantaincha yaitaqueri Eroreshi.</s>
      <s id="b.LUK.3.19.3">Ainiro oshequi pashini caari cameetsatatsi yantayetiri.</s>
      <s id="b.LUK.3.19.4">Ari iquisanaca Eroreshi.</s>
      <s id="b.LUK.3.19.5">Ipincatsariventajeitiri carireasati, irootaque imatantacarori yaacantaqueri Joa, shepi, yoiminqueacantaqueri.</s>
      <s id="b.LUK.3.19.6">Aiquero ijatatii yantanaquero catsini caari cameetsatatsi.</s>
     </seg>
     <seg type="verse" id="b.LUK.3.21">
      <s id="b.LUK.3.21.1">Ari ivaotisajeitaqueri Joa oshequi atiri, aisati ivaotisataca Jesoshi, irosati iquenquetsatacaantacari iriri.</s>
      <s id="b.LUK.3.21.2">Omapocanaca aniireashitapaaqueri Ishire Tasorentsi, oponeaca inquitequi.</s>
      <s id="b.LUK.3.21.3">Oshiapaaqueri sampaquiti.</s>
      <s id="b.LUK.3.21.4">Aisati iquemajeitaquero icantaqueriri Tasorentsi: --Avirotaque notomi nonintasanotiri.</s>
      <s id="b.LUK.3.21.5">Oshequi noveshireimentaquempi.</s>
     </seg>
     <seg type="verse" id="b.LUK.3.23">
      <s id="b.LUK.3.23.1">Peerani yovetsiquiri Tasorentsi Aran.</s>
      <s id="b.LUK.3.23.2">Iri itomini Aran ipajitani Sete.</s>
      <s id="b.LUK.3.23.3">Iri itomini Sete ipajitani Enoshi.</s>
      <s id="b.LUK.3.23.4">Iri itomini Enoshi ipajitani Cainama.</s>
      <s id="b.LUK.3.23.5">Iri itomini Cainama ipajitani Marereri.</s>
      <s id="b.LUK.3.23.6">Iri itomini Marereri ipajitani Jarete.</s>
      <s id="b.LUK.3.23.7">Iri itomini Jarete ipajitani Enoco.</s>
      <s id="b.LUK.3.23.8">Iri itomini Enoco ipajitani Matosara.</s>
      <s id="b.LUK.3.23.9">Iri itomini Matosara ipajitani Arameca.</s>
      <s id="b.LUK.3.23.10">Iri itomini Arameca ipajitani Noe.</s>
      <s id="b.LUK.3.23.11">Iri itomini Noe ipajitani Seme.</s>
      <s id="b.LUK.3.23.12">Iri itomini Seme ipajitani Aratajara.</s>
      <s id="b.LUK.3.23.13">Iri itomini Aratajara ipajitani Cainama.</s>
      <s id="b.LUK.3.23.14">Iri itomini Cainama ipajitani Sara.</s>
      <s id="b.LUK.3.23.15">Iri itomini Sara ipajitani Evere.</s>
      <s id="b.LUK.3.23.16">Iri itomini Evere ipajitani Jarareque.</s>
      <s id="b.LUK.3.23.17">Iri itomini Jarareque ipajitani Aracao.</s>
      <s id="b.LUK.3.23.18">Iri itomini Aracao ipajitani Seroco.</s>
      <s id="b.LUK.3.23.19">Iri itomini Seroco ipajitani Nacoro.</s>
      <s id="b.LUK.3.23.20">Iri itomini Nacoro ipajitani Tare.</s>
      <s id="b.LUK.3.23.21">Iri itomini Tare ipajitani Avarama.</s>
      <s id="b.LUK.3.23.22">Iri itomini Avarama ipajitani Isaca.</s>
      <s id="b.LUK.3.23.23">Iri itomini Isaca ipajitani Jacovo.</s>
      <s id="b.LUK.3.23.24">Iri itomini Jacovo ipajitani Jora.</s>
      <s id="b.LUK.3.23.25">Iri itomini Jora ipajitani Jareshi.</s>
      <s id="b.LUK.3.23.26">Iri itomini Jareshi ipajitani Eseromi.</s>
      <s id="b.LUK.3.23.27">Iri itomini Eseromi ipajitani Arini.</s>
      <s id="b.LUK.3.23.28">Iri itomini Arini ipajitani Aranini.</s>
      <s id="b.LUK.3.23.29">Iri itomini Aranini ipajitani Aminarava.</s>
      <s id="b.LUK.3.23.30">Iri itomini Aminarava ipajitani Nasono.</s>
      <s id="b.LUK.3.23.31">Iri itomini Nasono ipajitani Sara.</s>
      <s id="b.LUK.3.23.32">Iri itomini Sara ipajitani Voso.</s>
      <s id="b.LUK.3.23.33">Iri itomini Voso ipajitani Jovere.</s>
      <s id="b.LUK.3.23.34">Iri itomini Jovere ipajitani Jese.</s>
      <s id="b.LUK.3.23.35">Iri itomini Jese ipajitani Iraviri.</s>
      <s id="b.LUK.3.23.36">Iri itomini Ivaviri ipajitani Natama.</s>
      <s id="b.LUK.3.23.37">Iri itomini Natama ipajitani Matata.</s>
      <s id="b.LUK.3.23.38">Iri itomini Matata ipajitani Mena.</s>
      <s id="b.LUK.3.23.39">Iri itomini Mena ipajitani Merea.</s>
      <s id="b.LUK.3.23.40">Iri itomini Merea ipajitani Eriaquimi.</s>
      <s id="b.LUK.3.23.41">Iri itomini Eriaquimi ipajitani Jonama.</s>
      <s id="b.LUK.3.23.42">Iri itomini Jonama ipajitani Jose.</s>
      <s id="b.LUK.3.23.43">Iri itomini Jose ipajitani Jora.</s>
      <s id="b.LUK.3.23.44">Iri itomini Jora ipajitani Shimeo.</s>
      <s id="b.LUK.3.23.45">Iri itomini Shimeo ipajitani Irevi.</s>
      <s id="b.LUK.3.23.46">Iri itomini Irevi ipajitani Matata.</s>
      <s id="b.LUK.3.23.47">Iri itomini Matata ipajitani Jorimi.</s>
      <s id="b.LUK.3.23.48">Iri itomini Jorimi ipajitani Eriyesere.</s>
      <s id="b.LUK.3.23.49">Iri itomini Eriyesere ipajitani Jesoshi.</s>
      <s id="b.LUK.3.23.50">Iri itomini Jesoshi ipajitani Ere.</s>
      <s id="b.LUK.3.23.51">Iri itomini Ere ipajitani Eremarama.</s>
      <s id="b.LUK.3.23.52">Iri itomini Eremarama ipajitani Cosama.</s>
      <s id="b.LUK.3.23.53">Iri itomini Cosama ipajitani Ari.</s>
      <s id="b.LUK.3.23.54">Iri itomini Ari ipajitani Merequi.</s>
      <s id="b.LUK.3.23.55">Iri itomini Merequi ipajitani Neri.</s>
      <s id="b.LUK.3.23.56">Iri itomini Neri ipajitani Saratiyeri.</s>
      <s id="b.LUK.3.23.57">Iri itomini Saratiyeri ipajitani Sorovaveri.</s>
      <s id="b.LUK.3.23.58">Iri itomini Sorovaveri ipajitani Eresa.</s>
      <s id="b.LUK.3.23.59">Iri itomini Eresa ipajitani Joanana.</s>
      <s id="b.LUK.3.23.60">Iri itomini Joanana ipajitani Jora.</s>
      <s id="b.LUK.3.23.61">Iri itomini Jora ipajitani Joseca.</s>
      <s id="b.LUK.3.23.62">Iri itomini Joseca ipajitani Semeini.</s>
      <s id="b.LUK.3.23.63">Iri itomini Semeini ipajitani Matatiashi.</s>
      <s id="b.LUK.3.23.64">Iri itomini Matatiashi ipajitani Mata.</s>
      <s id="b.LUK.3.23.65">Iri itomini Mata ipajitani Nacai.</s>
      <s id="b.LUK.3.23.66">Iri itomini Nacai ipajitani Eshiri.</s>
      <s id="b.LUK.3.23.67">Iri itomini Eshiri ipajitani Naomo.</s>
      <s id="b.LUK.3.23.68">Iri itomini Naomo ipajitani Amoshi.</s>
      <s id="b.LUK.3.23.69">Iri itomini Amoshi ipajitani Matatiashi.</s>
      <s id="b.LUK.3.23.70">Iri itomini Matatiashi ipajitani Jose.</s>
      <s id="b.LUK.3.23.71">Iri itomini Jose ipajitani Janai.</s>
      <s id="b.LUK.3.23.72">Iri itomini Janai ipajitani Merequi.</s>
      <s id="b.LUK.3.23.73">Iri itomini Merequi ipajitani Irevi.</s>
      <s id="b.LUK.3.23.74">Iri itomini Irevi ipajitani Mata.</s>
      <s id="b.LUK.3.23.75">Iri itomini Mata ipajitani Eri.</s>
      <s id="b.LUK.3.23.76">Iri itomini Eri ipajita Jose.</s>
      <s id="b.LUK.3.23.77">Iri itomitsori Jose ipajita Jesoshi, iro cantaincha ijijeivetari ishaninca irio itomisanori.</s>
      <s id="b.LUK.3.23.78">Ari ocarataque irosarintsite Jesoshi 30, intantacaroniri iquenquetsatacaajeitiri ishaninca.</s>
     </seg>
    </div>
    <div type="chapter" id="b.LUK.4">
     <seg type="verse" id="b.LUK.4.1">
      <s id="b.LUK.4.1.1">Ari ijatanaji Jesoshi, iponeanaja Joriraniqui.</s>
      <s id="b.LUK.4.1.2">Quiso oanaqueri Ishire Tasorentsi, aanaqueri caaraiteriqui.</s>
     </seg>
     <seg type="verse" id="b.LUK.4.2">
      <s id="b.LUK.4.2.1">Ocarati 40 quitaiteri itimaque anta, tecatsi iroyeari: aasanotaqueri itashe.</s>
      <s id="b.LUK.4.2.2">Ari maaroni quitaiteri ijatashitaqueri yora Satanashi, icoaveta irantacayerime caari cameetsatatsi.</s>
     </seg>
     <seg type="verse" id="b.LUK.4.3">
      <s id="b.LUK.4.3.1">Icantavetapaacari: --Avirorica itomi Tasorentsi, jentsite: pintasonquero oca mapica, pimpeero tanta, poyearo.</s>
     </seg>
     <seg type="verse" id="b.LUK.4.4">
      <s id="b.LUK.4.4.1">Yacanaqueri Jesoshi: --Isanquenatini peerani Moishishi: "Ocameetsati avajeitearo avanaro eiro acamanta, iro cantaincha ocameetsatasanoti anteneri Tasorentsi maaroni icoacaajeitaqueeri".</s>
     </seg>
     <seg type="verse" id="b.LUK.4.5">
      <s id="b.LUK.4.5.1">Aisati yaanaqueri antearoqui toncaari, ijicotapaaqueneri maaroni quipatsi,</s>
     </seg>
     <seg type="verse" id="b.LUK.4.6">
      <s id="b.LUK.4.6.1">icantiri: --Pincoaquerica noncantajeiteri maaroni savicajeitatsiri impincatsajeitempi, iraacameetsajeitempi.</s>
      <s id="b.LUK.4.6.2">Tempa narotaque pincatsariventajeitiriri maaroni,</s>
     </seg>
     <seg type="verse" id="b.LUK.4.7">
      <s id="b.LUK.4.7.1">ariorica noncanteri impincatsajeitempi avirori, ari impincatsajeitempi.</s>
      <s id="b.LUK.4.7.2">Apatiroquea nocoaque pintiyeroashitena, pimpincatsatena narori.</s>
     </seg>
     <seg type="verse" id="b.LUK.4.8">
      <s id="b.LUK.4.8.1">Yacanaqueri: --Ocameetsati ampincatsateri Tasorentsi, apaniro ampincatsateri irinti.</s>
      <s id="b.LUK.4.8.2">Irootaque ocantiri irineane.</s>
     </seg>
     <seg type="verse" id="b.LUK.4.9">
      <s id="b.LUK.4.9.1">Impoiji yaanajiri Jerosarequi, anta otataroqui ivanco Tasorentsi, antoo jenoqui.</s>
      <s id="b.LUK.4.9.2">Icantiri: --Avirorica itomi Tasorentsi, jentsite: pimpariye, eiro picamitsi.</s>
     </seg>
     <seg type="verse" id="b.LUK.4.10">
      <s id="b.LUK.4.10.1">Tempa ocanti Sanquenarentsi: "Irishentempi inampirepee Tasorentsi, inquempoyeaquempi".</s>
     </seg>
     <seg type="verse" id="b.LUK.4.11">
      <s id="b.LUK.4.11.1">Ainiro aisati pashini isanquenatiniri: "Ari irancatsatavajempi iriori, eiro ishinetimpitsi pimpariye mapiqui".</s>
      <s id="b.LUK.4.11.2">Pineaquero, ¿paita pitsaroantacari?</s>
     </seg>
     <seg type="verse" id="b.LUK.4.12">
      <s id="b.LUK.4.12.1">Yacanaqueri: --Aisati ocanti Sanquenarentsi: "Eiro pineantaritsi Tasorentsi: yoasanquetaimpicari".</s>
     </seg>
     <seg type="verse" id="b.LUK.4.13">
      <s id="b.LUK.4.13.1">Ari iotaque camaari tecatsi incanteri Jesoshi, ijatanaji.</s>
      <s id="b.LUK.4.13.2">Iro cantaincha ari irampiitajeri coajica.</s>
     </seg>
     <seg type="verse" id="b.LUK.4.14">
      <s id="b.LUK.4.14.1">Ari impoiji ipianaja Jesoshi Carireaqui, oshequi omatacaaqueri Ishire Tasorentsi.</s>
      <s id="b.LUK.4.14.2">Te osamaniteji iquemacojeitaqueri maaroni savicajeitatsiri anta.</s>
     </seg>
     <seg type="verse" id="b.LUK.4.15">
      <s id="b.LUK.4.15.1">Icantajeiti: --Tempa icameetsati Jesoshi; ariorica apatojeita, tempa cameetsa yoamejeitaquee.</s>
     </seg>
     <seg type="verse" id="b.LUK.4.16">
      <s id="b.LUK.4.16.1">Impoiji ijatanaji Jesoshi Nasaretequi, aitaque yantearitaqueri inampisanoriqui.</s>
      <s id="b.LUK.4.16.2">Ari saavaroqui ijatanaque anta yapatotapinijeitantari, icantani ijatapiniti saavaroqui.</s>
      <s id="b.LUK.4.16.3">Tsompoina icatiapaaca, irineanateneri ishanincapee irineane Tasorentsi.</s>
     </seg>
     <seg type="verse" id="b.LUK.4.17">
      <s id="b.LUK.4.17.1">Ipeetavaqueri isanquenareni Isayashini.</s>
      <s id="b.LUK.4.17.2">Yampinaicareavaquero, yamenaquero irineanateneriri.</s>
      <s id="b.LUK.4.17.3">Ocanti:</s>
     </seg>
     <seg type="verse" id="b.LUK.4.18">
      <s id="b.LUK.4.18.1">"Quiso oaquena Ishire Avincatsarite, otiancaquena noncamanteri ashinoncaayetachari jaoca incanteari iroavisacotantajeari.</s>
      <s id="b.LUK.4.18.2">Noncamanteri maaroni iperanatacari camaari noimpacacoventajeitajeri.</s>
      <s id="b.LUK.4.18.3">Namenacaajeri aisati caari amenatsi.</s>
      <s id="b.LUK.4.18.4">Aisati noimpacacoventajeri maaroni yoashinonqueeyetiri.</s>
     </seg>
     <seg type="verse" id="b.LUK.4.19">
      <s id="b.LUK.4.19.1">Aisati noncamantajeiteri atiri irotaintsi nontasoncacoventeri".</s>
     </seg>
     <seg type="verse" id="b.LUK.4.20">
      <s id="b.LUK.4.20.1">Ari yampinaicajiro sanquenarentsi, yoipiajiniri ipajiri, impoiji isavicanaji.</s>
      <s id="b.LUK.4.20.2">Yamenashejeitanaqueri, sorerere.</s>
     </seg>
     <seg type="verse" id="b.LUK.4.21">
      <s id="b.LUK.4.21.1">Icantajeitiri: --Queario meeca nomoncarataquero oca noneanataquempiri, oquenquetsatacotana.</s>
     </seg>
     <seg type="verse" id="b.LUK.4.22">
      <s id="b.LUK.4.22.1">Ari ineacameetsajeivetacari Jesoshi, aisati ineacameetsajeitaquero icantaqueriri.</s>
      <s id="b.LUK.4.22.2">Aisati isampitavacaaca: --¿Tempa irio itomi Jose?</s>
     </seg>
     <seg type="verse" id="b.LUK.4.23">
      <s id="b.LUK.4.23.1">Icantaqueri: --¿Pitseencaquenampa?</s>
      <s id="b.LUK.4.23.2">Naamaaca pincantename: "Jentsite, poavisacotajeriqueti pishanincasanori avirori.</s>
      <s id="b.LUK.4.23.3">Noquemacotaquempi pitasoncantaque anta Caperenaoqui, meecaquea pintasoncantequeti aisati aca anampiquica".</s>
     </seg>
     <seg type="verse" id="b.LUK.4.24">
      <s id="b.LUK.4.24.1">Iro cantaincha noncamantempi pamejeita pitseenquiri pishanincasanori: te pioteji pimpincatsateri iriori, irintiquea pashini pipincatsati.</s>
     </seg>
     <seg type="verse" id="b.LUK.4.25">
      <s id="b.LUK.4.25.1">Queario oca noncamantempiri: peerani itimantacari Iriashini, piojeiti te ompariyeji incani.</s>
      <s id="b.LUK.4.25.2">Peerani osarintsitaqueni.</s>
      <s id="b.LUK.4.25.3">Ocarati mava osarintsi aisati 6 cashiri, te ompariimateji incani catsini.</s>
      <s id="b.LUK.4.25.4">Itasheajeitanaque maaroni savicajeitatsiri quipatsiqui.</s>
      <s id="b.LUK.4.25.5">Otimini oshequi camajimentaaro aca, iro cantaincha itianquiri Tasorentsi Iriashini pashiniqui quipatsi opajita Shironi.</s>
      <s id="b.LUK.4.25.6">Itianquiri irijatashitero camajimentaaro savicatsiri anta Sarepetaqui.</s>
      <s id="b.LUK.4.25.7">Itasoncapinitiniro oari, ipapinitiro.</s>
      <s id="b.LUK.4.25.8">Irointi savicatsiri aca inampiqui, te intasonqueneroji.</s>
     </seg>
     <seg type="verse" id="b.LUK.4.27">
      <s id="b.LUK.4.27.1">Aisati, peerani itimantacari Iriseoni, itimini aca oshequi patsaincari, iro cantaincha tecatsi iroavisacote.</s>
      <s id="b.LUK.4.27.2">Apaniro irinti yoavisacotiri shiriasati pajitachari Nama.</s>
     </seg>
     <seg type="verse" id="b.LUK.4.28">
      <s id="b.LUK.4.28.1">Iquemajeitantacarori apatojeitainchari, iquisajeitanaca.</s>
     </seg>
     <seg type="verse" id="b.LUK.4.29">
      <s id="b.LUK.4.29.1">Ari icatiajeitanaca, yaajeitaqueri, shepi.</s>
      <s id="b.LUK.4.29.2">Yaanaqueri anta otsapitapaa nampitsi, otiminta imperita.</s>
      <s id="b.LUK.4.29.3">Impishoncajeiterime, iroariyerime,</s>
     </seg>
     <seg type="verse" id="b.LUK.4.30">
      <s id="b.LUK.4.30.1">iro cantaincha ipeimotanajari, ijatanaji.</s>
     </seg>
     <seg type="verse" id="b.LUK.4.31">
      <s id="b.LUK.4.31.1">Ari ipianaja Jesoshi Caperenaoqui, ora carireaquiniri.</s>
      <s id="b.LUK.4.31.2">Saavaroqui yoamejeitajiri aisati atiri.</s>
     </seg>
     <seg type="verse" id="b.LUK.4.32">
      <s id="b.LUK.4.32.1">Yoajeitanaqueri cavaco, icantajeiti: --Tempa ocameetsati oca yoametaqueeri.</s>
      <s id="b.LUK.4.32.2">Ipincatsariti: iotasanotaquero oca yoametaqueeri.</s>
     </seg>
     <seg type="verse" id="b.LUK.4.33">
      <s id="b.LUK.4.33.1">Ari itimi anta yapatotapinijeitanta aparoni shirampari neiriri camaari.</s>
      <s id="b.LUK.4.33.2">Antearojenca icajemacotavaqueri:</s>
     </seg>
     <seg type="verse" id="b.LUK.4.34">
      <s id="b.LUK.4.34.1">--Aviro Jesoshi poneachari Nasaretequi.</s>
      <s id="b.LUK.4.34.2">Niotaquempi: aviro itomi cameetsari Tasorentsi.</s>
      <s id="b.LUK.4.34.3">¿Paita pipocashitantanari?</s>
      <s id="b.LUK.4.34.4">¿Picoavetampa pojoquena?</s>
     </seg>
     <seg type="verse" id="b.LUK.4.35">
      <s id="b.LUK.4.35.1">Ishintsitsataqueri Jesoshi, icantiri: --Pimajerete.</s>
      <s id="b.LUK.4.35.2">Pinijantareanajeri yoca shirampari.</s>
      <s id="b.LUK.4.35.3">Ari ipishoncanaqueri shirampari quipatsiqui, tiricn, irosati ijanirotantanajari.</s>
      <s id="b.LUK.4.35.4">Tecatsi oajerine shirampari, tecatsitanaji.</s>
     </seg>
     <seg type="verse" id="b.LUK.4.36">
      <s id="b.LUK.4.36.1">Yoajeitanaqueri cavaco aisati icantajeiti: --Pineaqueri: apatiro ineanataqueri camaari, irosati ijatantanaja.</s>
      <s id="b.LUK.4.36.2">Oshequi ipincatsariti, oshequi itasoncanti.</s>
     </seg>
     <seg type="verse" id="b.LUK.4.37">
      <s id="b.LUK.4.37.1">Ari iquemacojeitaqueri Jesoshi maaroni savicajeitatsiri.</s>
     </seg>
     <seg type="verse" id="b.LUK.4.38">
      <s id="b.LUK.4.38.1">Impoiji ijatanaji Jesoshi ivancoqui Shimo.</s>
      <s id="b.LUK.4.38.2">Icantajeitavaqueri: --Ojoquiitaca irairo Shimo, oshequi oyatsiire.</s>
      <s id="b.LUK.4.38.3">Poavisacotajero.</s>
     </seg>
     <seg type="verse" id="b.LUK.4.39">
      <s id="b.LUK.4.39.1">Icatiapaaca onampinaqui, icantaquero: --Ari ompeanajea piatsiire, pavisacotaje.</s>
      <s id="b.LUK.4.39.2">Irosati opeantanaja oyatsiire, maani; ocatianaja, opajeitajiri yoari.</s>
     </seg>
     <seg type="verse" id="b.LUK.4.40">
      <s id="b.LUK.4.40.1">Ari iqueanaji catsirincaiteri.</s>
      <s id="b.LUK.4.40.2">Yameetaqueneri Jesoshi oshequi mantsiayetatsiri, onashiyeta imantsiare.</s>
      <s id="b.LUK.4.40.3">Ari ipamijeitavaqueri, yoavisacojeitavaqueri.</s>
     </seg>
     <seg type="verse" id="b.LUK.4.41">
      <s id="b.LUK.4.41.1">Impoiji ipocajeiti oshequi yoitsavianquiri camaari, icajemajeitapaaque: --Aviro itomi Tasorentsi.</s>
      <s id="b.LUK.4.41.2">Iojeitaque camaari iriotaque Quirishito, irootaque icantantacariri: --Pimajerete, eiro picamantacotanatsi.</s>
     </seg>
     <seg type="verse" id="b.LUK.4.42">
      <s id="b.LUK.4.42.1">Ari oquitaitetamanaji ijatamanaque Jesoshi anta ocaraitetapaaque.</s>
      <s id="b.LUK.4.42.2">Icoacoajeitaqueri atiripee.</s>
      <s id="b.LUK.4.42.3">Ineantajariri, icantajeivetapaari: --Eiro pijatajitsi, pisavique aca Caperenaoqui.</s>
     </seg>
     <seg type="verse" id="b.LUK.4.43">
      <s id="b.LUK.4.43.1">Iro cantaincha icanti Jesoshi: --Eiro nosaviquitsi.</s>
      <s id="b.LUK.4.43.2">Nocoaque noncamanteri itsipapee atiri ipincatsariventajeitiri Tasorentsi, tempa cameetsa iriojeitero iriori.</s>
      <s id="b.LUK.4.43.3">Irootaque itiancantanari Apa.</s>
     </seg>
     <seg type="verse" id="b.LUK.4.44">
      <s id="b.LUK.4.44.1">Ari iquenaquenayetanaque Jesoshi anta Joreaqui, iquenquetsatacaajeitiri atiri anta pancotsipeequi yapatojeitantari.</s>
     </seg>
    </div>
    <div type="chapter" id="b.LUK.5">
     <seg type="verse" id="b.LUK.5.1">
      <s id="b.LUK.5.1.1">Ari pashini quitaiteri iquenquetsati Jesoshi anta otsapijaqui incajare pajitachari Jenesarete.</s>
      <s id="b.LUK.5.1.2">Itsitacajeitapaacari atiripee, icoajeitaque inquemero irineane Tasorentsi.</s>
     </seg>
     <seg type="verse" id="b.LUK.5.2">
      <s id="b.LUK.5.2.1">Ari ineaquero Jesoshi apite pitotsi anta otsapijaqui.</s>
      <s id="b.LUK.5.2.2">Tecatsi tetearone: yora quitsatatsiri iquiviro iitsarite anta.</s>
     </seg>
     <seg type="verse" id="b.LUK.5.3">
      <s id="b.LUK.5.3.1">Itetaca Jesoshi ivitoqui Shimo, icantiri: --Shimo, pintianquero capichaji.</s>
      <s id="b.LUK.5.3.2">Ari isavicaque pitotsiqui nianquijamaji, yoamejeitiri apatojeitainchari otsapijaquinta.</s>
     </seg>
     <seg type="verse" id="b.LUK.5.4">
      <s id="b.LUK.5.4.1">Ari osamanitanaque, itsoncanaquero yoamejeitaqueri.</s>
      <s id="b.LUK.5.4.2">Icantiri Shimo: --Pijate anta osaanajataquenta, pinquitsate.</s>
     </seg>
     <seg type="verse" id="b.LUK.5.5">
      <s id="b.LUK.5.5.1">Yacanaqueri: --Oametantatsiri, noquitaitetacotaque noquitsavetaca incaranqui, tecatsi naimate catsini.</s>
      <s id="b.LUK.5.5.2">Meecaquea picantaquena, aitaque nojataque nonquitsajeitajanteta aisati.</s>
     </seg>
     <seg type="verse" id="b.LUK.5.6">
      <s id="b.LUK.5.6.1">Ari iquitsataji: yaasanotaque shima, oshequi catsini: monquire, monquire.</s>
      <s id="b.LUK.5.6.2">Jaaca inaca, irotaintsi ompeshe quitsari.</s>
     </seg>
     <seg type="verse" id="b.LUK.5.7">
      <s id="b.LUK.5.7.1">Icajemaqueri ishaninca savicatsiri pashiniqui pitotsi: --Caateve, pamitacojeitenave.</s>
      <s id="b.LUK.5.7.2">Ari ipocacotaque, itetacotaqueri shima apite pitotsi, tero, tero; irotaintsi ontsitiye.</s>
     </seg>
     <seg type="verse" id="b.LUK.5.8">
      <s id="b.LUK.5.8.1">Icarati oshequi shima iquitsatiri, irootaque yoantanacari Petero cavaco; aisati iquempejeitaca itsipapee: jeri Santiaco aisati Joa.</s>
      <s id="b.LUK.5.8.2">Iriotaque yoca itomipee Severeo.</s>
      <s id="b.LUK.5.8.3">Iriotaque icaratapinitiri Shimo iquitsatapinitiri shima.</s>
      <s id="b.LUK.5.8.4">Itiyeroashitanacari Shimo Petero, icantiri: --Novincatsarite, cameetsa pijataje.</s>
      <s id="b.LUK.5.8.5">Te noncameetsateji narori catsini, eiro pitsipatanatsi.</s>
      <s id="b.LUK.5.8.6">Yacanaqueri Jesoshi: --Eiro pitsaroacaanatsi.</s>
      <s id="b.LUK.5.8.7">Noncamantempi: oquempetaca peerani piquitsatapinitiri shima, nocoaque meeca pinquemisantacaapinijeiteri atiripee.</s>
     </seg>
     <seg type="verse" id="b.LUK.5.11">
      <s id="b.LUK.5.11.1">Ari yaatacojeitapaaji, irosati yojocajeitantanajaro ivitopee, iitsaritepee, maaroni.</s>
      <s id="b.LUK.5.11.2">Yoijajeitanaqueri Jesoshi.</s>
     </seg>
     <seg type="verse" id="b.LUK.5.12">
      <s id="b.LUK.5.12.1">Itimi anta nampitsiqui shirampari patsaasanotatsiri: otsoncaqueri ivatsaaro, opiticashaaqueri maaroni itseempequiqui.</s>
      <s id="b.LUK.5.12.2">Ineantavacariri Jesoshi, itiyeroashitavacari, icantiri: --Novincatsarite, tempa pitasorentsiti: pincoaquerica, poavisacotena.</s>
     </seg>
     <seg type="verse" id="b.LUK.5.13">
      <s id="b.LUK.5.13.1">Ari yacotashitaqueri, ipamitiri.</s>
      <s id="b.LUK.5.13.2">Icantiri: --Nocoaque.</s>
      <s id="b.LUK.5.13.3">Pavisacotaje.</s>
      <s id="b.LUK.5.13.4">Irosati opeantanaja ivatsaaro.</s>
     </seg>
     <seg type="verse" id="b.LUK.5.14">
      <s id="b.LUK.5.14.1">Aisati icantiri: --Eiroyea picamantacotanatsi.</s>
      <s id="b.LUK.5.14.2">Meeca pijate saserotequi, pinijaapeeri iriotanteari pavisacotaji.</s>
      <s id="b.LUK.5.14.3">Pimatero icantiniri Moishishini: paanajeneri saserote pivira intayeneri Tasorentsi iriojeitanteari atiri pavisacotaji.</s>
     </seg>
     <seg type="verse" id="b.LUK.5.15">
      <s id="b.LUK.5.15.1">Iro cantaincha aiquero ijatatii icamantacojeitaqueri Jesoshi.</s>
      <s id="b.LUK.5.15.2">Icarati oshequi catsini jatashijeivetacariri inquemisanterime, aisati pashini icoajeiveta iroavisacoterime.</s>
     </seg>
     <seg type="verse" id="b.LUK.5.16">
      <s id="b.LUK.5.16.1">Ari ijatanaque iriori anta caaraiteriqui, iquenquetsatacairi iriri.</s>
     </seg>
     <seg type="verse" id="b.LUK.5.17">
      <s id="b.LUK.5.17.1">Ari pashini quitaiteri yoametantaji Jesoshi pancotsiqui.</s>
      <s id="b.LUK.5.17.2">Isavicajeiti quempeji variseopee aisati oametantirori sanquenarentsi: iponeayetaca oshequi nampitsipeequi, anta Carireaqui, Joreaqui, aisati iponeayetaca Jerosarequi.</s>
      <s id="b.LUK.5.17.3">Otimasanoti itasorenca Avincatsarite imatantarori yoavisacotantaque.</s>
     </seg>
     <seg type="verse" id="b.LUK.5.18">
      <s id="b.LUK.5.18.1">Jeritapaaque shirampari, icompitacojeitapaaqueri caari shevatacha.</s>
      <s id="b.LUK.5.18.2">Icoajeiveta iraanaquerime anta isavicaquenta Jesoshi, iro cantaincha tecatsi inquenapee, iticajeitaqueri atiripee.</s>
     </seg>
     <seg type="verse" id="b.LUK.5.19">
      <s id="b.LUK.5.19.1">Tecatsi incantea inqueapee, irootaque yataitacantacariri otataroquinta pancotsi.</s>
      <s id="b.LUK.5.19.2">Imorontaquero, impoiji yoaniitacotaqueri anta inaquenta Jesoshi.</s>
     </seg>
     <seg type="verse" id="b.LUK.5.20">
      <s id="b.LUK.5.20.1">Iotavaqueri iriori ishirejeitacari, irootaque icantantavacariri: --Noshaninca, ainiro pantane, iro cantaincha eiro noquishimentimpirotsi, irointi noncavintsayempi: eiro noquenqueshiretacotimpirotsi aisati, irointi noavisacotempi.</s>
     </seg>
     <seg type="verse" id="b.LUK.5.21">
      <s id="b.LUK.5.21.1">Ari icantavacaajeitaca variseopee aisati oametantirori sanquenarentsi: --Piquemanirotaqueri: ijitasorentsinirotaca.</s>
      <s id="b.LUK.5.21.2">Apaniro irinti Tasorentsi yoavisacotanti.</s>
     </seg>
     <seg type="verse" id="b.LUK.5.22">
      <s id="b.LUK.5.22.1">Ari iotaquero Jesoshi iquenqueshirejeitiri, irosati icantantanacari: --¿Paita picantantari: "Ijitasorentsinirotaca"?</s>
     </seg>
     <seg type="verse" id="b.LUK.5.23">
      <s id="b.LUK.5.23.1">Pamene, nocantaqueri: "Eiro noquenqueshireacotajimpirotsi pantane, irointi noavisacotajempi".</s>
      <s id="b.LUK.5.23.2">Meeca pitseencajeitaquena.</s>
      <s id="b.LUK.5.23.3">Tempa opomerentsivetaca naniitacaajeri yoca.</s>
      <s id="b.LUK.5.23.4">Eirorica yaniitajitsi, ari pintseencasanojeitena, pishirontimentajeitena.</s>
     </seg>
     <seg type="verse" id="b.LUK.5.24">
      <s id="b.LUK.5.24.1">Noponeaca narori inquitequi, natiritapaaque.</s>
      <s id="b.LUK.5.24.2">Nocoaque piojeite ainiro notasorenca, aisati nomataquero nocavintsairi antirori caari cameetsatatsi, noavisacojeitiri.</s>
      <s id="b.LUK.5.24.3">Ari icantiri caari shevatacha: --Jentsite, pincatianaje, paanajero pinariantari, pijataje pivancoqui.</s>
      <s id="b.LUK.5.24.4">Ari ineajeitavaqueri icatianaja, yaanajiro inariantari, ijatanaji ivancoqui.</s>
      <s id="b.LUK.5.24.5">Icantanaque: --Ariove, icameetsati Tasorentsi.</s>
      <s id="b.LUK.5.24.6">Ari icantiri saserotepee: --Pineaquero, nomataquero caari pineapiniti, irootaque piotanteameri oshequi notasorentsitaque.</s>
      <s id="b.LUK.5.24.7">Aisati ari nomatajeri naanajeri coajica inquitequi.</s>
     </seg>
     <seg type="verse" id="b.LUK.5.26">
      <s id="b.LUK.5.26.1">Ari yoajeitanaqueri atiripee cavaco, icantajeiti: --Tempa icameetsatasanoti Tasorentsi, ipincatsaritasanoti.</s>
      <s id="b.LUK.5.26.2">Te aneapiniteroji oca aneaqueri meeca.</s>
     </seg>
     <seg type="verse" id="b.LUK.5.27">
      <s id="b.LUK.5.27.1">Impoiji isoquijanaji Jesoshi, irosati ineantapaacariri Irevi, yora aitayetiriri ishaninca iirequite, impoiji ipiri pincatsari.</s>
      <s id="b.LUK.5.27.2">Isaviqui anta isanquenatapiniti.</s>
      <s id="b.LUK.5.27.3">Icantapaaqueri: --Tsame, poijatanaquena.</s>
     </seg>
     <seg type="verse" id="b.LUK.5.28">
      <s id="b.LUK.5.28.1">Ari yoipacanaquero isanquenatacoyetiri quirequi, icatianaca, yoijatanaqueri Jesoshi.</s>
     </seg>
     <seg type="verse" id="b.LUK.5.29">
      <s id="b.LUK.5.29.1">Impoiji ijataque Irevi ivancoqui, icajemacantaqueri itsipapee vionquiniriri pincatsari iirequite, pashini ishanincapee, Jesoshi, maaroni.</s>
      <s id="b.LUK.5.29.2">Yoacaajeitacari maaroni.</s>
     </seg>
     <seg type="verse" id="b.LUK.5.30">
      <s id="b.LUK.5.30.1">Ipocaque saserotepee aisati yora oametantirori sanquenarentsi.</s>
      <s id="b.LUK.5.30.2">Icantapaaqueri iroamere Jesoshi: --Pamenerite Jesoshi: icarajeitaqueri vionquiriri quirequi, yoajeita, irajeiti.</s>
      <s id="b.LUK.5.30.3">Jeri aisati itsipapee caari cameetsayetatsi.</s>
      <s id="b.LUK.5.30.4">Te oncameetsateji incarajeiteri iroajeitea.</s>
     </seg>
     <seg type="verse" id="b.LUK.5.31">
      <s id="b.LUK.5.31.1">Ari icantiri Jesoshi: --Yora joquiitachari iriotaque coatsiri iraavintea.</s>
      <s id="b.LUK.5.31.2">Yorari caari joquiitacha te incoyeji aavinterineri.</s>
     </seg>
     <seg type="verse" id="b.LUK.5.32">
      <s id="b.LUK.5.32.1">Iriotaque nopocashitiri caari cameetsatatsi niotacantajeariri eiro yantapinitajirotsi aisati caari cameetsatatsi.</s>
      <s id="b.LUK.5.32.2">Te nompocashiteriji jivetachari icameetsati.</s>
     </seg>
     <seg type="verse" id="b.LUK.5.33">
      <s id="b.LUK.5.33.1">Ari icantiri saserote Jesoshi: --Pamene ititapinita iroamere Joa, aisati iquenquetsatacaapinitiri Tasorentsi: aisati iquempejeitacari iroamere variseo.</s>
      <s id="b.LUK.5.33.2">Irinti poamerepee, te intiteaji: yoapinijeita, irapinijeiti.</s>
     </seg>
     <seg type="verse" id="b.LUK.5.34">
      <s id="b.LUK.5.34.1">Ari yacanaqueri: --Oquempetaca ariorica iraye shirampari ijina, incajemajeiteri ishanincapee inquimoshireventajeitanteariri.</s>
      <s id="b.LUK.5.34.2">Ariorica irareejeitaquea, ¿arimpa intijeitapeempa?</s>
      <s id="b.LUK.5.34.3">Eiro.</s>
      <s id="b.LUK.5.34.4">Aisati narori, nocarajeitiri meeca noamerepee: ¿paita nontitacanteariri?</s>
     </seg>
     <seg type="verse" id="b.LUK.5.35">
      <s id="b.LUK.5.35.1">Ariorica irojocajeitanajeri ishaninca aatsiri ijina, impoijiquea intijeitanaquea.</s>
      <s id="b.LUK.5.35.2">Aisati nonquempetea narori: ariorica coajica noncame, impoiji iroashiretacojeitanaquena noamere, irosatiquea intijeitantanaqueari iriori.</s>
     </seg>
     <seg type="verse" id="b.LUK.5.36">
      <s id="b.LUK.5.36.1">Aisati, otimirica piitsaare iroaquerari, te pintsereeroji pimpataquero peesatotaintsiri pimaatsara.</s>
      <s id="b.LUK.5.36.2">Aisati, ariorica poavitajerome, eiro omoncaratavacaatsi.</s>
      <s id="b.LUK.5.36.3">Aisati pinquivajerorica ontsitiamaotanaque iroaquerari, aisati antsivianaque peesatotaintsiri.</s>
      <s id="b.LUK.5.36.4">Otsereacoticari iroaquerari.</s>
     </seg>
     <seg type="verse" id="b.LUK.5.37">
      <s id="b.LUK.5.37.1">Tempa apeantantaro iroaquerajari pearentsi imeshinaqui iroaquerari, impoiji antsitacotaquero eiro aparajatantatsi.</s>
      <s id="b.LUK.5.37.2">Ariorica oshimoretanaque, aravoncajatanaque, otapiasanotaqueri imeshina.</s>
      <s id="b.LUK.5.37.3">Iroaquera ini, eiro ipesacotitsi, aisati eiro aparajatatsi oja.</s>
      <s id="b.LUK.5.37.4">Irooricame ampeantantajearome pearentsi iroaquerajari peesatitatsiri imeshina, tempa iraravoncanaque, intoncanaque: ton.</s>
      <s id="b.LUK.5.37.5">Aitaque intsereanaque, aisati amparajatanaquea iroaquerajari.</s>
     </seg>
     <seg type="verse" id="b.LUK.5.39">
      <s id="b.LUK.5.39.1">Tempa ariorica irajeitero peesatojataintsiri pearentsi, eiro acoirotsi irero iroaquerajari.</s>
     </seg>
    </div>
    <div type="chapter" id="b.LUK.6">
     <seg type="verse" id="b.LUK.6.1">
      <s id="b.LUK.6.1.1">Ari osaavarotaque, iquenanaque Jesoshi tiricomashiqui, itsipatanacari iroamere.</s>
      <s id="b.LUK.6.1.2">Yora iroamere yaviijeitaquero oitsoquipee, yamirocaitaquero otaqui, yojocaquero.</s>
      <s id="b.LUK.6.1.3">Irointi oitsoqui, yoajeitacaro.</s>
     </seg>
     <seg type="verse" id="b.LUK.6.2">
      <s id="b.LUK.6.2.1">Ineajeitaqueri variseopee, icantiri: --Te oncameetsateji oca pantiri.</s>
      <s id="b.LUK.6.2.2">Tempa irointi oca saavaro, amaoreajeitantari, eiro ataquireaitantarotsi meeca.</s>
      <s id="b.LUK.6.2.3">¿Paita pantantarori?</s>
     </seg>
     <seg type="verse" id="b.LUK.6.3">
      <s id="b.LUK.6.3.1">Yacanaqueri Jesoshi: --Tempa pineanatiro isanquenatacotiriniri Iravirini.</s>
      <s id="b.LUK.6.3.2">Aaqueri itasheni aisati itsipajeitari.</s>
      <s id="b.LUK.6.3.3">Otimi anta ivancoqui Tasorentsi tanta yovetsiqueetiniriri Tasorentsi.</s>
      <s id="b.LUK.6.3.4">Apaniro yoajeitaro saserotepee, te irishineteriji itsipapee iroyearo.</s>
      <s id="b.LUK.6.3.5">Iro cantaincha yashinoncaaca Iraviri, irootaque ipantacariri tanta yora ivincatsarite saserote, aisati ipajeitaqueri maaroni oijajeitiriri.</s>
      <s id="b.LUK.6.3.6">Pineaquero, te irininteji iroashinoncayeri.</s>
     </seg>
     <seg type="verse" id="b.LUK.6.5">
      <s id="b.LUK.6.5.1">Noponeaca narori inquitequi, natiritapaaque: naro cantacantirori paitarica anteri saavaroqui.</s>
     </seg>
     <seg type="verse" id="b.LUK.6.6">
      <s id="b.LUK.6.6.1">Ari pashini saavaro ijatanaji anta yapatotapinijeita, yoametantapaaque.</s>
      <s id="b.LUK.6.6.2">Itimi anta shirampari tsiricoipacori.</s>
     </seg>
     <seg type="verse" id="b.LUK.6.7">
      <s id="b.LUK.6.7.1">Yamenashetavaqueri oametantirori sanquenarentsi aisati variseopee, icoaque irioteri iroavisacotanterica saavaroqui.</s>
      <s id="b.LUK.6.7.2">Icoaque incanteri ivincatsarite: "Noneaqueri Jesoshi yantaquero caari cameetsatatsi".</s>
     </seg>
     <seg type="verse" id="b.LUK.6.8">
      <s id="b.LUK.6.8.1">Iro cantaincha iotaqueri Jesoshi iquenqueshirejeitiri.</s>
      <s id="b.LUK.6.8.2">Icantiri tsiricoipacori: --Caate, pincatiapee aca.</s>
      <s id="b.LUK.6.8.3">Ari icatianaca, ijatashitaqueri.</s>
     </seg>
     <seg type="verse" id="b.LUK.6.9">
      <s id="b.LUK.6.9.1">Icantajeitiri Jesoshi: --Meeca nosampijeitempi.</s>
      <s id="b.LUK.6.9.2">¿Paita cameetsatatsiri antajeiteri saavaroqui?</s>
      <s id="b.LUK.6.9.3">¿Cameetsampa ancavintsayeri ashaninca?</s>
      <s id="b.LUK.6.9.4">Terica, ¿picoaquempa avashinoncayeri?</s>
      <s id="b.LUK.6.9.5">¿Cameetsampa avavisacoteri ashaninca?</s>
      <s id="b.LUK.6.9.6">Terica, ¿picoaquempa ayeri?</s>
     </seg>
     <seg type="verse" id="b.LUK.6.10">
      <s id="b.LUK.6.10.1">Yamenajeitaqueri Jesoshi, imajerenirojeitanaque.</s>
      <s id="b.LUK.6.10.2">Ari icantiri: --Pancote.</s>
      <s id="b.LUK.6.10.3">Ari yacotanaque, cameetsatanaji iraco.</s>
     </seg>
     <seg type="verse" id="b.LUK.6.11">
      <s id="b.LUK.6.11.1">Ari iquisajeitanaca saserotepee.</s>
      <s id="b.LUK.6.11.2">Isampitavacaanaca: --¿Jaoca ancanteriri avacantanteariri?</s>
     </seg>
     <seg type="verse" id="b.LUK.6.12">
      <s id="b.LUK.6.12.1">Pashini quitaiteri ijataque Jesoshi toncaariqui, iquenquetsatacairi iriri, iquitaitetacotapaaque.</s>
     </seg>
     <seg type="verse" id="b.LUK.6.13">
      <s id="b.LUK.6.13.1">Ari oquitaitetamani icoyeajeitaqueri iroamerepee.</s>
      <s id="b.LUK.6.13.2">Icarataque 12 icoyeaqueri.</s>
      <s id="b.LUK.6.13.3">Icoaque coajica intianqueri inquenquetsatacotanteariri.</s>
      <s id="b.LUK.6.13.4">Jero oca ivajiropee:</s>
     </seg>
     <seg type="verse" id="b.LUK.6.14">
      <s id="b.LUK.6.14.1">Shimo (aisati ipajitiri Jesoshi: Petero), Antirishi (yora irirenti Shimo), Santiaco, Joa, Jeripi, Varitorome, Mateo, Tomashi, Santiaco (yora itomi Arijeo), Shimo (icanteetiri aisati Seraroro), Jorashi (yora itomi Santiaco), aisati Jorashi Ishicariote (yora aacanterineri coajica Jesoshi).</s>
      <s id="b.LUK.6.14.2">Aitaque ipajijeitari iroamere icoyeaqueri Jesoshi.</s>
     </seg>
     <seg type="verse" id="b.LUK.6.17">
      <s id="b.LUK.6.17.1">Impoiji yoirincapaaja anta opampaitetinta.</s>
      <s id="b.LUK.6.17.2">Itiminta oshequi iroamerepee, aisati oshequi catsini pashinipee atiri: iponeajeitaca Joreaqui, Jerosarequi, Tiroqui, aisati Shiroqui.</s>
      <s id="b.LUK.6.17.3">Otimi Tiro aisati Shiro arejiqui, anta otsapijaqui antearoja incajare.</s>
      <s id="b.LUK.6.17.4">Ijatashijeitaqueri Jesoshi inquemisantajeitavaqueri, aisati icoajeitaque iroavisacojeiteri mantsiaripee.</s>
     </seg>
     <seg type="verse" id="b.LUK.6.18">
      <s id="b.LUK.6.18.1">Ari yoavisacojeitaqueri yatajeaoncayetiri camaari.</s>
     </seg>
     <seg type="verse" id="b.LUK.6.19">
      <s id="b.LUK.6.19.1">Icoajeitaque impamijeitapeeri, intasoncacoventanteariri iroavisacojeitanteariri.</s>
     </seg>
     <seg type="verse" id="b.LUK.6.20">
      <s id="b.LUK.6.20.1">Ari yamenanaqueri iroamere, icantiri: --Ariorica pashinoncaavetaca meeca, pinquimoshiretanaque: aitaque impincatsariventajeitempi Tasorentsi, coajica.</s>
     </seg>
     <seg type="verse" id="b.LUK.6.21">
      <s id="b.LUK.6.21.1">Ariorica pitasheavetaca meeca, pinquimoshiretanaque: aitaque inquemacaajempi Tasorentsi, coajica.</s>
      <s id="b.LUK.6.21.2">Ariorica poashirevetaca meeca, pinquimoshiretanaque: aitaque inquimoshiretacaajempi, coajica.</s>
     </seg>
     <seg type="verse" id="b.LUK.6.22">
      <s id="b.LUK.6.22.1">Ariorica inquisajeitempi atiripee, intianquempi, incantimatempi, incante te pincameetsateji.</s>
      <s id="b.LUK.6.22.2">Ariorica inquishimentajeitempiro piquemisantana, iro cantaincha inquimoshiretacayempi Apa.</s>
      <s id="b.LUK.6.22.3">Tempa noponeaca narori inquitequi, natiritapaaque.</s>
     </seg>
     <seg type="verse" id="b.LUK.6.23">
      <s id="b.LUK.6.23.1">Ariorica inquisajeitempi, pinquimoshiretasanotanaque, pincantajeite: "Cameetsave".</s>
      <s id="b.LUK.6.23.2">Tempa aitaque cameetsa impinatasanotempi Apa inquitequi.</s>
      <s id="b.LUK.6.23.3">Queario yora intacantajeitaqueeri iquisajeitaquerini peerani yora camantacotiriniri Tasorentsi.</s>
     </seg>
     <seg type="verse" id="b.LUK.6.24">
      <s id="b.LUK.6.24.1">Jero pashini aisati icantaqueriri Jesoshi: --Iro cantaincha yora ashitaarantincari, iquimoshireimentaro yashijeitari: moncarataca, iroashinoncayea irinti.</s>
     </seg>
     <seg type="verse" id="b.LUK.6.25">
      <s id="b.LUK.6.25.1">Aisati iroashinoncayea quemarori yoari meeca: coajica inquemero itashe.</s>
      <s id="b.LUK.6.25.2">Iroashinoncayea shirontajeitachari meeca: coajica incavintsaajeitea aisati iriraajeitea.</s>
     </seg>
     <seg type="verse" id="b.LUK.6.26">
      <s id="b.LUK.6.26.1">Ariorica irineacameetsajeitempi maaroni atiripee, pashinoncayea coajica: tempa yora intacarori ineacameetsajeitashitari yora amatavijeitiriri.</s>
     </seg>
     <seg type="verse" id="b.LUK.6.27">
      <s id="b.LUK.6.27.1">Aisati icantajeitaqueri: --Pinquemisantajeitavaquena: pininteri avinti quisajeitimpiri, pincavintsayeri.</s>
     </seg>
     <seg type="verse" id="b.LUK.6.28">
      <s id="b.LUK.6.28.1">Pincanteri Tasorentsi iramitacojeiteri maaroni cantimajeitimpiri, aisati maaroni quisajeitimpiri.</s>
     </seg>
     <seg type="verse" id="b.LUK.6.29">
      <s id="b.LUK.6.29.1">Ariorica impasavorotempi pampatevoroqui, pishineteri impasavorotempi acaqueroca aisati.</s>
      <s id="b.LUK.6.29.2">Ariorica iraapitsatempiro poicoro, pimperita pashini piitsaare aisati.</s>
     </seg>
     <seg type="verse" id="b.LUK.6.30">
      <s id="b.LUK.6.30.1">Ariorica iramanempiro paitapeerica, ari pimperi.</s>
      <s id="b.LUK.6.30.2">Ariorica iraapitsatempiro pivaararo, eiro picoacotiritsi aisati.</s>
     </seg>
     <seg type="verse" id="b.LUK.6.31">
      <s id="b.LUK.6.31.1">Ariorica picoaque incavintsayempi itsipapee, ari pincavintsayeri avirori.</s>
     </seg>
     <seg type="verse" id="b.LUK.6.32">
      <s id="b.LUK.6.32.1">Ariorica pinintajeitiri maaroni nintajeitimpiri, tempa moncarataca: tecatsi incantea impinatempi Tasorentsi.</s>
      <s id="b.LUK.6.32.2">Tempa ioti caari quemisantatsi inintiri nintiriri iriori.</s>
     </seg>
     <seg type="verse" id="b.LUK.6.33">
      <s id="b.LUK.6.33.1">Aisati oquempetaca: ariorica picavintsairi cavintsaajeitimpiri avirori, tempa aisati moncarataca.</s>
      <s id="b.LUK.6.33.2">¿Paita picoiri impinatempiri Tasorentsi?</s>
      <s id="b.LUK.6.33.3">Aisati iriori caari quemisantatsi, icavintsairi cavintsaajeitiriri iriori.</s>
     </seg>
     <seg type="verse" id="b.LUK.6.34">
      <s id="b.LUK.6.34.1">Ariorica picoaque iroimpiajempi pipaqueriri pishaninca, tempa moncarataca: ¿Arimpa picoaque impajempi aisati Tasorentsi?</s>
      <s id="b.LUK.6.34.2">Tempa aisati ipavacaa iriori caari quemisantatsi paitapeerica, aisati icoaque irovanayeneri iroimpiajeneri.</s>
     </seg>
     <seg type="verse" id="b.LUK.6.35">
      <s id="b.LUK.6.35.1">Irootaque nocantantimpiri pincavintsayeri avinti quisajeitaquempiri, pincavintsante, pimpashiyeteari ashinoncaincari: eiro piquenqueshiretirotsi irimaterorica iroimpiajempi.</s>
      <s id="b.LUK.6.35.2">Ariorica pantero oca, cameetsa: impinatasanotempi Tasorentsi, aisati intomintasanojeitempi.</s>
      <s id="b.LUK.6.35.3">Cameetsa ipincatsariventanti anta jenoqui.</s>
      <s id="b.LUK.6.35.4">Queario icavintsairi piatsajeitariri, yora caari cameetsajeitatsi.</s>
     </seg>
     <seg type="verse" id="b.LUK.6.36">
      <s id="b.LUK.6.36.1">Icavintsantasanoti Apa: pinquempejeiteari.</s>
     </seg>
     <seg type="verse" id="b.LUK.6.37">
      <s id="b.LUK.6.37.1">Eiro paamaashitaritsi pishaninca, aisati eiro picantitsi: "Ainiro irantane", impoiji eiro icantimpitsi Tasorentsi: "Ainiro pantane avirori".</s>
      <s id="b.LUK.6.37.2">Eiro piquishimentiritsi pishaninca yantayetiri, irointi pincavintsayeri: impoiji eiro iquishimentimpirotsi Tasorentsi pantayetiri avirori, irointi incavintsayempi.</s>
     </seg>
     <seg type="verse" id="b.LUK.6.38">
      <s id="b.LUK.6.38.1">Ariorica pimpayeteri ashinoncaincari coiteimoyetariri, aisati inquempetajempi iriori Tasorentsi: impayetempiro maaroni coiteimoyetaquempiri avirori.</s>
      <s id="b.LUK.6.38.2">Te irimashitsateji: impasanotempi.</s>
      <s id="b.LUK.6.38.3">Ariorica capichaji pincavintsante, aisati capichaji incavintsayempi avirori.</s>
      <s id="b.LUK.6.38.4">Ariorica oshequi pincavintsantasanote, ari oshequi incavintsaasanotempi avirori.</s>
      <s id="b.LUK.6.38.5">Irootaque icantiriri Jesoshi.</s>
     </seg>
     <seg type="verse" id="b.LUK.6.39">
      <s id="b.LUK.6.39.1">Jeroca ishiacaaventiniriri aisati Jesoshi: --¿Arimpa irimatero camarajaquiri irancatsatanaqueri iamarajaquiririnte?</s>
      <s id="b.LUK.6.39.2">Eiro imatirotsi: tempa ari impariajeitaque omoroqui.</s>
     </seg>
     <seg type="verse" id="b.LUK.6.40">
      <s id="b.LUK.6.40.1">Aisati iquempeta, yora iroamere te iranaacoteriji oametiriri ioti.</s>
      <s id="b.LUK.6.40.2">Iro cantaincha ariorica irishitoriatasanote, ariorica irimoncarateari.</s>
     </seg>
     <seg type="verse" id="b.LUK.6.41">
      <s id="b.LUK.6.41.1">¿Paita piquishimentantariri pishaninca yantayetiri?</s>
      <s id="b.LUK.6.41.2">Panaacotasanotiricari avirori.</s>
      <s id="b.LUK.6.41.3">Oquempetaca picantiri pishaninca: "Pitijaquitaca ovane quipatsi", iro cantaincha ainiro avirori pitijaquitacaro antearo inchato.</s>
     </seg>
     <seg type="verse" id="b.LUK.6.42">
      <s id="b.LUK.6.42.1">Arimpa pincanteri: "Jentsite, noshaninca, naajempiro pitijaquiro".</s>
      <s id="b.LUK.6.42.2">Tempa pioti otimi inchato pashicajaquitaquempiri avirori.</s>
      <s id="b.LUK.6.42.3">¿Jaoca pincanteari paantajeanariri itijaquiro pishaninca?</s>
      <s id="b.LUK.6.42.4">Pamatavitanti, pinquempetearime cameetsatasanotatsiri.</s>
      <s id="b.LUK.6.42.5">Pamene, pijivate pojoquero antearora inchatora pashicajaquitaquempirira, impoiji pamenasanotanaje paantajeanariri itijaquiro pishaninca iriori.</s>
     </seg>
     <seg type="verse" id="b.LUK.6.43">
      <s id="b.LUK.6.43.1">Jero oca pashini ishiacantiniriri Jesoshi: --Ariorica ocameetsati inchato, ocameetsati oitsoqui iroori.</s>
      <s id="b.LUK.6.43.2">Aisati terica oncameetsateji inchato, te oncameetsateji oitsoqui iroori.</s>
     </seg>
     <seg type="verse" id="b.LUK.6.44">
      <s id="b.LUK.6.44.1">Ariorica aneero oitsoqui inchato ayoti jaoca ocantari inchato iroori.</s>
      <s id="b.LUK.6.44.2">Ariorica pincoaque chochoqui, ¿arimpa pijatashitero anta manitincanamashiqui?</s>
      <s id="b.LUK.6.44.3">Eiro pijatitsi, tempa piotiro te oitsoquitantearoji chochoqui, iyera, ova, tecatsi catsini.</s>
     </seg>
     <seg type="verse" id="b.LUK.6.45">
      <s id="b.LUK.6.45.1">Ariorica anquenqueshiretero cameetsatatsiri, antayetero cameetsayetatsiri.</s>
      <s id="b.LUK.6.45.2">Ariorica anquenqueshiretero caari cameetsatatsi, antayetero caari cameetsatatsi.</s>
      <s id="b.LUK.6.45.3">Queario, aneanatantaro aquenqueshireyetiri.</s>
     </seg>
     <seg type="verse" id="b.LUK.6.46">
      <s id="b.LUK.6.46.1">¿Paita picantashitantavetanari: "Novincatsarite"?</s>
      <s id="b.LUK.6.46.2">Te pinquemisantenaji.</s>
     </seg>
     <seg type="verse" id="b.LUK.6.47">
      <s id="b.LUK.6.47.1">Aisati icantiri Jesoshi: --Meeca noshiacantempiri jaoca icantari quemisantanari.</s>
      <s id="b.LUK.6.47.2">Iquemiro noneane, iquemisantasanotaquero: yantajeitaquero maaroni nocantaqueriri.</s>
     </seg>
     <seg type="verse" id="b.LUK.6.48">
      <s id="b.LUK.6.48.1">Ishiaqueri shirampari vetsiquirori ivanco.</s>
      <s id="b.LUK.6.48.2">Iquiashitaquero tsompoina, irosati mapiqui aitaque yovecarataquerori.</s>
      <s id="b.LUK.6.48.3">Ari oniri ominca mapiqui, oquisotantacari.</s>
      <s id="b.LUK.6.48.4">Opariasanotaque incani, ooncanaca eni.</s>
      <s id="b.LUK.6.48.5">Antearo catsini otatsincavetapaacaro, iro cantaincha te aaveeroji: quisotaque onaque mapi.</s>
     </seg>
     <seg type="verse" id="b.LUK.6.49">
      <s id="b.LUK.6.49.1">Iro cantaincha yora caari quemisantana ishiaqueri shirampari vetsicavetarori ivanco, te intijacotasanoteroji.</s>
      <s id="b.LUK.6.49.2">Impoiji ooncanaca, aanaquero ivanco.</s>
      <s id="b.LUK.6.49.3">Ojaraanaque, aanaquero, te aneajeroji.</s>
      <s id="b.LUK.6.49.4">Irootaque icantajeitiriri Jesoshi.</s>
     </seg>
    </div>
    <div type="chapter" id="b.LUK.7">
     <seg type="verse" id="b.LUK.7.1">
      <s id="b.LUK.7.1.1">Impoiji ipianaja Jesoshi anta Caperenaoqui.</s>
     </seg>
     <seg type="verse" id="b.LUK.7.2">
      <s id="b.LUK.7.2.1">Itimi anta nampitsiqui aparo capitano.</s>
      <s id="b.LUK.7.2.2">Oromasati ini, caari ini jorio.</s>
      <s id="b.LUK.7.2.3">Ijoquiitaca inampire, irotaintsi incame.</s>
      <s id="b.LUK.7.2.4">Inintasanotiri capitano inampire.</s>
     </seg>
     <seg type="verse" id="b.LUK.7.3">
      <s id="b.LUK.7.3.1">Iquemacotaqueri Jesoshi, itasoncantaque, irosati itiancantacariri jivatacaajeitiriri joriopee: --Pincamantaiteri Jesoshi impocanaqueta iroavisacotenari nonampire.</s>
     </seg>
     <seg type="verse" id="b.LUK.7.4">
      <s id="b.LUK.7.4.1">Ari yareejeitapaacari, icantasanojeitapaaqueri: --Pijatashiteri.</s>
      <s id="b.LUK.7.4.2">Icameetsatasanoti yora capitanonta, oshequi inintajeitaquee arori.</s>
      <s id="b.LUK.7.4.3">Yovetsicacantaqueenero pancotsi apatojeitantari.</s>
      <s id="b.LUK.7.4.4">Cameetsa poavisacoteneri inampire.</s>
     </seg>
     <seg type="verse" id="b.LUK.7.6">
      <s id="b.LUK.7.6.1">Ari yoijajeitanaqueri.</s>
      <s id="b.LUK.7.6.2">Quempeji inapaaque, ineajeitavaqueri pashini ishanincapee capitano, itianquiri.</s>
      <s id="b.LUK.7.6.3">Icamantapaaqueri: --Jero oca icantaqueri noyapitanote: "Nopincatsatasanotaqueri Jesoshi, iro caari notonquiotantavacari.</s>
      <s id="b.LUK.7.6.4">Notseencaja narosati, irootaque caari nocoanta impoque novancoquica.</s>
      <s id="b.LUK.7.6.5">Niotaque incoaquerica iroavisacoteri nonampire, ari iravisacotaje.</s>
     </seg>
     <seg type="verse" id="b.LUK.7.8">
      <s id="b.LUK.7.8.1">Timatsi cantanari paitarica nanteri, aisati timatsi soraro notiancapinitiri.</s>
      <s id="b.LUK.7.8.2">Noncanteririca: 'Pijate', ari irijataque.</s>
      <s id="b.LUK.7.8.3">Noncanteririca: 'Pimpoque', ari impocanaque.</s>
      <s id="b.LUK.7.8.4">Aisati noquempetiri nonampire iriori, ariorica noncanteri: 'Jero oca panteri', ari irantaquero".</s>
     </seg>
     <seg type="verse" id="b.LUK.7.9">
      <s id="b.LUK.7.9.1">Iquemavaitiiri Jesoshi, yoanaque cavaco.</s>
      <s id="b.LUK.7.9.2">Ari ipitsocashijeitacari oijajeitiriri, icantajeitiri: --¿Piquemaquerompa oca icantiri oromasati?</s>
      <s id="b.LUK.7.9.3">Oshequi ishiretaquena, te inquempejeiteariji ashanincapee arori.</s>
     </seg>
     <seg type="verse" id="b.LUK.7.10">
      <s id="b.LUK.7.10.1">Ari impoiji ipiajeitanaja ishanincapee capitano.</s>
      <s id="b.LUK.7.10.2">Ineapaaqueri inampire, avisacotaji.</s>
     </seg>
     <seg type="verse" id="b.LUK.7.11">
      <s id="b.LUK.7.11.1">Pashini quitaiteri ijatanaque Jesoshi anta Naiqui, icarajeitaqueri inampirepee aisati oshequi pashini oijajeitiriri.</s>
     </seg>
     <seg type="verse" id="b.LUK.7.12">
      <s id="b.LUK.7.12.1">Iquempejijeitapaacaro nampitsi, ineavaitiiri icompitacotapaaqueri camatsiri, intijerime.</s>
      <s id="b.LUK.7.12.2">Iro iriniro camaintsiri camajimentaaro, aisati te intimeji pashini otomi.</s>
      <s id="b.LUK.7.12.3">Oijatacoventiri otomini, ocarajeitiri oshequi oshaninca.</s>
     </seg>
     <seg type="verse" id="b.LUK.7.13">
      <s id="b.LUK.7.13.1">Ineantavacarori Avincatsarite, oshequi icavintsairo, icantaquero: --Eiro piraacotiritsi pitomi.</s>
     </seg>
     <seg type="verse" id="b.LUK.7.14">
      <s id="b.LUK.7.14.1">Ari ijatashitaquero cajo yoantacariri, ipamitaquero.</s>
      <s id="b.LUK.7.14.2">Icatiacaapaacari compitacotiriri.</s>
      <s id="b.LUK.7.14.3">Icantiri Jesoshi camaintsiri: --Evancari, pintinaaje.</s>
     </seg>
     <seg type="verse" id="b.LUK.7.15">
      <s id="b.LUK.7.15.1">Irosati itinaantanaja, isavicaji; ineanatanaji.</s>
      <s id="b.LUK.7.15.2">Impoiji icantiro Jesoshi: --Jerica pitomi, aneanaji.</s>
     </seg>
     <seg type="verse" id="b.LUK.7.16">
      <s id="b.LUK.7.16.1">Yoajeitanaque cavaco catsini neajeitaqueriri, icantajeiti: --Tempa icameetsati Tasorentsi.</s>
      <s id="b.LUK.7.16.2">Itiancaqueeri oamejeiteerori irineane.</s>
      <s id="b.LUK.7.16.3">Queario, itasoncaventaquee Tasorentsi, icavintsaajeitiri quemisantajeitiriri.</s>
     </seg>
     <seg type="verse" id="b.LUK.7.17">
      <s id="b.LUK.7.17.1">Irosati iquemacojeitantacariri maaroni joreasati, aisati otsoteanaca neantsi pashinipeequi nampitsi.</s>
     </seg>
     <seg type="verse" id="b.LUK.7.18">
      <s id="b.LUK.7.18.1">Ari iquemacotaqueri Jesoshi iroamerepee Joa, yora vaotisatantatsiri.</s>
      <s id="b.LUK.7.18.2">Ijatashijeitaqueri, icamantapaaqueri yantayetaqueri Jesoshi.</s>
      <s id="b.LUK.7.18.3">Yora Joa, icajemiri iroamere apite,</s>
     </seg>
     <seg type="verse" id="b.LUK.7.19">
      <s id="b.LUK.7.19.1">itiancaqueri Avincatsaritequi, icantavaqueri: --Pijajeite Jesoshiqui, pisampitapeeri: "¿Avirompa Quirishito namenaajeivetari?</s>
      <s id="b.LUK.7.19.2">¿Pashinimpa naamaajeitea?"</s>
     </seg>
     <seg type="verse" id="b.LUK.7.20">
      <s id="b.LUK.7.20.1">Ari yareejeitapaacari, icantapaaqueri: --Itiancaquena Joa, icantana: "Pisampitaiteri Jesoshi: '¿Avirompa Quirishito naamaajeivetari?</s>
      <s id="b.LUK.7.20.2">¿Pashinimpa naamaajeitea?'"</s>
     </seg>
     <seg type="verse" id="b.LUK.7.21">
      <s id="b.LUK.7.21.1">Tecatsi incantea Jesoshi iranqueri, irointita yanti yoavisacoyetiri oshequi mantsiayetatsiri, aisati yoavisacoyetiri oshequi yatajeaoncayetiri camaari.</s>
      <s id="b.LUK.7.21.2">Aisati yamenacaayetajiri oshequi caari amenayetatsi.</s>
     </seg>
     <seg type="verse" id="b.LUK.7.22">
      <s id="b.LUK.7.22.1">Impoiji icantiri: --Meeca pijajeitaje, pincamantapeeri Joa aitaquenea pineacojeitaquenari aisati piquemacojeitaquenari.</s>
      <s id="b.LUK.7.22.2">Pincamantapaajeri amenanaji yora caari amenaveitachani, aniitanaji yora caari aniiveitachani, avisacojeitanaji patsaayeveitachaniri, iquemayetanaji yora caari quemaveitachani, itinaayetanaja camayevetainchari.</s>
      <s id="b.LUK.7.22.3">Aisati nocamantajeitiri ashinoncaajeivetachari jaoca incanteari irijate inquitequi.</s>
     </seg>
     <seg type="verse" id="b.LUK.7.23">
      <s id="b.LUK.7.23.1">Iquimoshireventajeitaquena maaroni quemisantasanotanari.</s>
     </seg>
     <seg type="verse" id="b.LUK.7.24">
      <s id="b.LUK.7.24.1">Ari ipiajeitanaja itiancane Joa, impoiji iquenquetsatacaajeitiri Jesoshi apatotimentariri.</s>
      <s id="b.LUK.7.24.2">Iquenquetsatacotiri Joa, icantiri: --¿Paita pijatashijeitantariri Joa anta caaraiteriqui?</s>
      <s id="b.LUK.7.24.3">¿Pijitimpa itsataashita Joa, iquenquetsatashita?</s>
      <s id="b.LUK.7.24.4">Te inquenquetsatashiteaji.</s>
      <s id="b.LUK.7.24.5">¿Pijivetarimpa icomitapinita, te irioteji paitarica iquenqueshiretiri?</s>
      <s id="b.LUK.7.24.6">Tempa ioti.</s>
     </seg>
     <seg type="verse" id="b.LUK.7.25">
      <s id="b.LUK.7.25.1">¿Paita pijatashitasanotantariri?</s>
      <s id="b.LUK.7.25.2">¿Irompa pijijeitaqueri ashitaarantincari ini, quitsaatarori cameetsamaori?</s>
      <s id="b.LUK.7.25.3">Caari ini.</s>
      <s id="b.LUK.7.25.4">Pamene, yora quitsaatarori cameetsamaori ishanincatacari pincatsari, aisati iquempetaca: iveshireimentaro irovaararo timatsiri ivancoqui pincatsari.</s>
      <s id="b.LUK.7.25.5">Te inquempeteariji irinti Joa.</s>
     </seg>
     <seg type="verse" id="b.LUK.7.26">
      <s id="b.LUK.7.26.1">Jentsite, pincamantena: ¿paita pijatashitiri?</s>
      <s id="b.LUK.7.26.2">¿Irimpa pijitiri quenquetsatirori irineane Tasorentsi pijatashitantariri?</s>
      <s id="b.LUK.7.26.3">Tempa queario, iquenquetsatiro, iro cantaincha yanaacojeitiri itsipapee quenquetsatacantantatsiri.</s>
     </seg>
     <seg type="verse" id="b.LUK.7.27">
      <s id="b.LUK.7.27.1">Tempa piojeitiro sanquenarentsi cantatsiri: "Notiomi, nontianqueri jivatempineri, inquenquetsatacotempi.</s>
      <s id="b.LUK.7.27.2">Incamantajeiteri atiri incameetsashirejeitanaque, inquemisantajeitempi".</s>
      <s id="b.LUK.7.27.3">Queario, oca sanquenarentsi oquenquetsatacotiri Joa Vaotisatantatsiri.</s>
     </seg>
     <seg type="verse" id="b.LUK.7.28">
      <s id="b.LUK.7.28.1">Yanaacojeitaqueri maaroni itsipapee quenquetsatacantantatsiri: imataquero maaroni icoacaaqueriri Tasorentsi, irootaque ineacameetsatantariri.</s>
      <s id="b.LUK.7.28.2">Iro cantaincha ineacameetsatasanotiri catsini Tasorentsi maaroni ipincatsariventasanojeitiri.</s>
     </seg>
     <seg type="verse" id="b.LUK.7.29">
      <s id="b.LUK.7.29.1">Ari iquemajeitaqueri oshequi atiri icantaqueriri Jesoshi.</s>
      <s id="b.LUK.7.29.2">Iquemantacariri, icantajeiti: --Queario, icameetsataque Tasorentsi.</s>
      <s id="b.LUK.7.29.3">Aisati icarajeitaqueri quemajeitaqueriri yora ivaotisayetiri Joa, aisati apatoyetiniriri oromasati quirequi.</s>
     </seg>
     <seg type="verse" id="b.LUK.7.30">
      <s id="b.LUK.7.30.1">Irintiquea yora variseo aisati yora oametantirori sanquenarentsi te irinintajeiteji iranteneri Tasorentsi icoacaavetariri, aisati te irijatashiteriji Joa irivaotisateri.</s>
      <s id="b.LUK.7.30.2">Te iriveshireimentearo irinti icantiri Jesoshi.</s>
     </seg>
     <seg type="verse" id="b.LUK.7.31">
      <s id="b.LUK.7.31.1">Icanti Jesoshi aisati: --¿Paitaquea?</s>
      <s id="b.LUK.7.31.2">¿Jaoca icantari yocapee?</s>
      <s id="b.LUK.7.31.3">¿Paitaniquea caari iquemisantantana yoca?</s>
      <s id="b.LUK.7.31.4">Te inquenqueshiretimateaji.</s>
      <s id="b.LUK.7.31.5">¿Paita noshiacanteri?</s>
     </seg>
     <seg type="verse" id="b.LUK.7.32">
      <s id="b.LUK.7.32.1">Irio noshiacanteri jananequi, isavicajeiti nampitsiqui nianqui, icanti aparo: "Apaniro nosoncavetaca, iro cantaincha te poijatacotenaji, te pimaninqueteji.</s>
      <s id="b.LUK.7.32.2">Noashiretacovetari camaintsiniri, iro cantaincha te poashireteaji avirori".</s>
     </seg>
     <seg type="verse" id="b.LUK.7.33">
      <s id="b.LUK.7.33.1">Pamene, yora Joa ititapinita, te iririmateroji cachojari, jero picantajeiti: "Irio camaari pincacairiri, caari yoasanotanta, aisati caari irantaro cachojari".</s>
     </seg>
     <seg type="verse" id="b.LUK.7.34">
      <s id="b.LUK.7.34.1">Iro cantaincha noponeaca nainti inquitequi, natiritapaaque: noapinita aisati nirapiniti.</s>
      <s id="b.LUK.7.34.2">Aiquero picantajeiti: "Jerinta oashenti, shinquinarinti.</s>
      <s id="b.LUK.7.34.3">Ishanincatacari apatotapinitiniriri oromasati quirequi, icarajeitapinitiri caari cameetsajeitatsi".</s>
     </seg>
     <seg type="verse" id="b.LUK.7.35">
      <s id="b.LUK.7.35.1">Ontimimotaquempiricame piotantari, piotaqueme te ontampaticateji picantajeitiri.</s>
     </seg>
     <seg type="verse" id="b.LUK.7.36">
      <s id="b.LUK.7.36.1">Ari aparoni variseo icantiri Jesoshi: --Caate novancoqui, avajeitea.</s>
      <s id="b.LUK.7.36.2">Yacanaqueri: --Jaa, ari.</s>
      <s id="b.LUK.7.36.3">Ari ijajeitanaque, yoajeitaca.</s>
     </seg>
     <seg type="verse" id="b.LUK.7.37">
      <s id="b.LUK.7.37.1">Otimi anta nampitsiqui tsinane antapinivetarori caari cameetsatatsi.</s>
      <s id="b.LUK.7.37.2">Oquemacotaqueri Jesoshi, yoa anta ivancoquinta variseo, ojatashitiri oneeri.</s>
      <s id="b.LUK.7.37.3">Aacotanaqueneri casancajari.</s>
      <s id="b.LUK.7.37.4">Iro aacotantanacanariri mapi quitamarori imoqueetiri.</s>
     </seg>
     <seg type="verse" id="b.LUK.7.38">
      <s id="b.LUK.7.38.1">Ocatiapaaca itapiiqui Jesoshi, quempeji.</s>
      <s id="b.LUK.7.38.2">Iraasanotapaaca, ovitejantacari ojaqui iitiqui, iro oshetantajanariri oishi.</s>
      <s id="b.LUK.7.38.3">Impoiji onintiri iitiqui, aisati osaitantacari iitiqui casancajari.</s>
     </seg>
     <seg type="verse" id="b.LUK.7.39">
      <s id="b.LUK.7.39.1">Ineantavacarori yora variseo, iquenqueshiretanaca: "Iriome itiancane Tasorentsi, iriotavaquerome oca tsinane.</s>
      <s id="b.LUK.7.39.2">Oshequi antapinitiro caari cameetsatatsi, eirome ishinetarome antiterime iiti".</s>
      <s id="b.LUK.7.39.3">Ipajita variseo Shimo.</s>
     </seg>
     <seg type="verse" id="b.LUK.7.40">
      <s id="b.LUK.7.40.1">Iotaqueri Jesoshi iquenqueshiretiri, icantiri: --Shimo, timatsi noncamantempiri.</s>
      <s id="b.LUK.7.40.2">Yacanaqueri: --¿Paita pincamantenari oametanari?</s>
     </seg>
     <seg type="verse" id="b.LUK.7.41">
      <s id="b.LUK.7.41.1">--Noshiacantempiro.</s>
      <s id="b.LUK.7.41.2">Itimi shirampari irevitiriri 5,000 soles, itimi pashini irevitiriri 500 soles.</s>
     </seg>
     <seg type="verse" id="b.LUK.7.42">
      <s id="b.LUK.7.42.1">Iro cantaincha te irimateroji yora apitetatsiri iroimpiajeneri iirequite, irootaque icantantariri: "Aitanaji, eiro pipinatanatsi.</s>
      <s id="b.LUK.7.42.2">Nopashitimpiri".</s>
      <s id="b.LUK.7.42.3">Tempa icavintsairi apite.</s>
      <s id="b.LUK.7.42.4">Aparo irevivetacari capichaji, irinti itsipa irevitasanovetacari.</s>
      <s id="b.LUK.7.42.5">Pincamantena: ¿janica neacameetsatasanoterineri?</s>
     </seg>
     <seg type="verse" id="b.LUK.7.43">
      <s id="b.LUK.7.43.1">Yacanaqueri: --Naamaaca yora irevitasanovetariri, tempa iriotaque icavintsaasanotiri catsini.</s>
      <s id="b.LUK.7.43.2">Icantiri: --Queario picantaque.</s>
     </seg>
     <seg type="verse" id="b.LUK.7.44">
      <s id="b.LUK.7.44.1">Impoiji yamenaquero Jesoshi tsinane, icantiri Shimo: --Pamene, incaranqui noqueapaaque aca pivancoquica, iro cantaincha te paacameetsatavaquenaji: te pimpavaquenaji nija nonquivantapeemparomeri noiti.</s>
      <s id="b.LUK.7.44.2">Pineaquero irointi oca tsinaneca.</s>
      <s id="b.LUK.7.44.3">Oquivantapaaquenaro ojaqui noiti, aisati oshetantaquenaro oishi.</s>
     </seg>
     <seg type="verse" id="b.LUK.7.45">
      <s id="b.LUK.7.45.1">Te pinintavorotenaji, irointi oca, onintapinitaquero noiti.</s>
     </seg>
     <seg type="verse" id="b.LUK.7.46">
      <s id="b.LUK.7.46.1">Te pisaitantenaro noitoqui quejitsi, irointi oca, osaitantaquenaro noiti casancajari.</s>
     </seg>
     <seg type="verse" id="b.LUK.7.47">
      <s id="b.LUK.7.47.1">Pamene, ainiro antayevetari oshequi, iro cantaincha nocavintsaaquero, eiro noquenqueshireacotajirotsi antayetiri: tempa oshequi onintasanotaquena.</s>
      <s id="b.LUK.7.47.2">Ariorica noncavintsayeri antayevetarori capichaji, capichaji irinintavaquena iriori.</s>
     </seg>
     <seg type="verse" id="b.LUK.7.48">
      <s id="b.LUK.7.48.1">Ari icantiro tsinane: --Ainiro onaveta pantayevetari, iro cantaincha eiro noquishimentimpirotsi, eiro noquenqueshireacotimpirotsi aisati.</s>
      <s id="b.LUK.7.48.2">Pishiretaquena, irootaque pavisacotantajari.</s>
      <s id="b.LUK.7.48.3">Cameetsaya pijataje, piveshireasanotanaquea.</s>
     </seg>
     <seg type="verse" id="b.LUK.7.49">
      <s id="b.LUK.7.49.1">Ainiro inaveta oacojeitacariri, isampinatavacaaca: --¿Paitampa ijita yoca, icavintsantarori antirori caari cameetsatatsi?</s>
     </seg>
    </div>
    <div type="chapter" id="b.LUK.8">
     <seg type="verse" id="b.LUK.8.1">
      <s id="b.LUK.8.1.1">Pashini quitaiteri iquenaquenayetanaque nampitsipeequi Jesoshi.</s>
      <s id="b.LUK.8.1.2">Iquenquetsatacaajeitiri atiri, icamantajeitiri: --Irotaintsi impincatsariventajeitempi Tasorentsi.</s>
      <s id="b.LUK.8.1.3">Quiso yoanajiri iroamerepee, yora carajeitatsiri 12,</s>
     </seg>
     <seg type="verse" id="b.LUK.8.2">
      <s id="b.LUK.8.2.1">aisati oijajeitiri tsinanepee.</s>
      <s id="b.LUK.8.2.2">Peerani yoitsaviantaveitaroni camaari, aisati ojoquiiveitani, iro cantaincha yoavisacojeitajiro Jesoshi.</s>
      <s id="b.LUK.8.2.3">Opajita aparoni tsinane Maria Maquitarasato.</s>
      <s id="b.LUK.8.2.4">Icaraveitani camaari oitsaviantaveitaroniri 7.</s>
     </seg>
     <seg type="verse" id="b.LUK.8.3">
      <s id="b.LUK.8.3.1">Iro oijatiriri pashini, opajita Joana, ijina Cosa.</s>
      <s id="b.LUK.8.3.2">Yora Cosa, iriotaque amitacotiriri pincatsari Eroreshi.</s>
      <s id="b.LUK.8.3.3">Aisati iroori oijatiri Sosana, aisati otsipapee tsinanepee.</s>
      <s id="b.LUK.8.3.4">Oca tsinanepee amitacotapinijeitiri Jesoshi, opapinijeitiri coiteimotacariri.</s>
     </seg>
     <seg type="verse" id="b.LUK.8.4">
      <s id="b.LUK.8.4.1">Yapatotimentajeitacari Jesoshi oshequi atiri, ari ishiacantajeitiniri, icantiri:</s>
     </seg>
     <seg type="verse" id="b.LUK.8.5">
      <s id="b.LUK.8.5.1">--Ari ijataque shirampari yojocaitiro oitsoqui tirico oaantsiqui.</s>
      <s id="b.LUK.8.5.2">Aparopee pariitapaintsi avotsiqui: yaaticayetaquero aniiyetatsiri, impoiji yoajeitacaro contsaropee, itsoncaquero.</s>
     </seg>
     <seg type="verse" id="b.LUK.8.6">
      <s id="b.LUK.8.6.1">Pashinipee pariitapaintsi mapiqui.</s>
      <s id="b.LUK.8.6.2">Oparitsavetanaca capichaji, iro cantaincha te oncajavatsatimateji, irootaque oshimpetantanacari, ocamajeitanaque.</s>
     </seg>
     <seg type="verse" id="b.LUK.8.7">
      <s id="b.LUK.8.7.1">Pashini pariitapaintsi quitotseequimashiqui: oshiocavetanaca, iro cantaincha anaanaquero quitotseequi, irootaque ocamantacari.</s>
     </seg>
     <seg type="verse" id="b.LUK.8.8">
      <s id="b.LUK.8.8.1">Iro pashini pariitapaintsiri cameetsariqui quipatsi: oshiocanaque, otimasanotanaque oitsoqui oshequi.</s>
      <s id="b.LUK.8.8.2">Irootaque ishiacantajeitiniriri, impoiji antearojenca icantajeitiri: --Otimirica piquemantari, pinquemasanotavaquero.</s>
     </seg>
     <seg type="verse" id="b.LUK.8.9">
      <s id="b.LUK.8.9.1">Isampijeitiri iroamerepee: --¿Paita pishiacantiri incaranqui?</s>
     </seg>
     <seg type="verse" id="b.LUK.8.10">
      <s id="b.LUK.8.10.1">Yacanaqueri: --Icoacaaquempi Apa Tasorentsi piojeitero caari iojeiti itsipapee atiri.</s>
      <s id="b.LUK.8.10.2">Avintiquea niotacaaquempi jaoca icanta Apa ipincatsariventajeitaquempi.</s>
      <s id="b.LUK.8.10.3">Irio noshiacantajeitiniri yoranqui: iramenajeivetea, iro cantaincha eiro ineasanotitsi; inquemajeivetea, iro cantaincha eiro iojeitavaquerotsi.</s>
     </seg>
     <seg type="verse" id="b.LUK.8.11">
      <s id="b.LUK.8.11.1">Jero oca noshiacaaventimpiri: oca oitsoqui oshiacaaventiro irineane Tasorentsi.</s>
     </seg>
     <seg type="verse" id="b.LUK.8.12">
      <s id="b.LUK.8.12.1">Oca avotsi opariantavetapaacari oitsoqui oshiacaaventiri quemajeivetavacarori irineane Tasorentsi: ipocapaaque camaari, yojocacaajiri iquenqueshirevetacaro irineane.</s>
      <s id="b.LUK.8.12.2">Te irinintacayeriji inquemisante aisati iroavisacotea.</s>
     </seg>
     <seg type="verse" id="b.LUK.8.13">
      <s id="b.LUK.8.13.1">Orari mapitaintsiri opariantavetapaacari oitsoqui, oshiacaaventiri veshireimentavetarori irineane Tasorentsi, ineacameetsavetacaro.</s>
      <s id="b.LUK.8.13.2">Iquemisantaveta, iro cantaincha te inquearioventeroji: ariorica opomerentsitimotacari iquemisantaveta, ari yojocanajiro.</s>
     </seg>
     <seg type="verse" id="b.LUK.8.14">
      <s id="b.LUK.8.14.1">Aisati oquempetaca quitotseequimashi opariantavetapaacari: oshiacaaventiri quemajeivetacarori irineane Tasorentsi, iro cantaincha iquenqueshiretasanotiro yantapinitiri, iveshireimentaro yashiyetari, aisati icoaque inquimoshiretashitea.</s>
      <s id="b.LUK.8.14.2">Yatsipetashitaro iquemavetaro irineane Tasorentsi: te inquemisantasanoteroji, te iranteneriji Tasorentsi icoacaavetacariri.</s>
     </seg>
     <seg type="verse" id="b.LUK.8.15">
      <s id="b.LUK.8.15.1">Ocari cameetsataintsiri quipatsi oshiacaaventiri quemasanotavaquerori irineane Tasorentsi.</s>
      <s id="b.LUK.8.15.2">Iquearioventaquero iquemisantasanotaque, icameetsashiretanaque.</s>
      <s id="b.LUK.8.15.3">Iriotaque matasanotirori maaroni icoacaaqueriri Tasorentsi.</s>
     </seg>
     <seg type="verse" id="b.LUK.8.16">
      <s id="b.LUK.8.16.1">Jero aisati yoamejeitiriri Jesoshi iroamere: --Ariorica antsiotero tsiomentotsi amenajeitanteari, ¿arimpa antatacotero cantiriqui?</s>
      <s id="b.LUK.8.16.2">¿Arimpa amanaquero jaocarica ara?</s>
      <s id="b.LUK.8.16.3">Tempa ocameetsati avanqueteri jenioquiji onconijajeitanteari paitapeerica.</s>
      <s id="b.LUK.8.16.4">Irootaque noamejeitantaquempiri: nocoaque piotasanojeite.</s>
     </seg>
     <seg type="verse" id="b.LUK.8.17">
      <s id="b.LUK.8.17.1">Tequera piojeite jaoca icantari Tasorentsi ipincatsariventajeitaquempi, iro cantaincha coajica piotasanojeitajero.</s>
     </seg>
     <seg type="verse" id="b.LUK.8.18">
      <s id="b.LUK.8.18.1">Pinquemasanojeitavaquena piojeitantajeari.</s>
      <s id="b.LUK.8.18.2">Capichaji piotaque meeca, iro cantaincha ariorica pinquemisantasanotena, nontsoteajeitempiro, niotacaasanojeitempi.</s>
      <s id="b.LUK.8.18.3">Ariorica pijiveta pioti, eiro piquemisantanatsi, impoiji icomitacaasanotimpicari Tasorentsi: tecatsi piotimataje.</s>
     </seg>
     <seg type="verse" id="b.LUK.8.19">
      <s id="b.LUK.8.19.1">Impoiji ojatashitiri Jesoshi iriniro, otsipajeitari irirentipee.</s>
      <s id="b.LUK.8.19.2">Yareejeitapaaca pancotsiqui anta isaviquinta, iro cantaincha tecatsi incantajeitea intsipajeitapeempari: yojocaajeitavaqueri oshequi atiripee.</s>
     </seg>
     <seg type="verse" id="b.LUK.8.20">
      <s id="b.LUK.8.20.1">Icamanteetiri: --Ocoapaaquempi piniro, jeri pirentipee.</s>
      <s id="b.LUK.8.20.2">Osavicapaaque anta saiteriqui.</s>
     </seg>
     <seg type="verse" id="b.LUK.8.21">
      <s id="b.LUK.8.21.1">Iro cantaincha yacanaqueri: --Nonirontacaro maaroni quemisantasanojeitiriri Tasorentsi, maaroni antasanotiniriri icoacaaquerori.</s>
      <s id="b.LUK.8.21.2">Aisati nirentijeitacari maaroni quemisantiriri.</s>
     </seg>
     <seg type="verse" id="b.LUK.8.22">
      <s id="b.LUK.8.22.1">Pashini quitaiteri itetajaro Jesoshi pitotsi, icarajeitaqueri iroamerepee.</s>
      <s id="b.LUK.8.22.2">Icantiri: --Tsame amonteajeitanaje intatiquero incajare.</s>
     </seg>
     <seg type="verse" id="b.LUK.8.23">
      <s id="b.LUK.8.23.1">Ari ijatacojeivetanaca, aacotanaqueri tampea.</s>
      <s id="b.LUK.8.23.2">Ari ijatacotaque nianquijaqui, imaanaque Jesoshi.</s>
      <s id="b.LUK.8.23.3">Impoiji omapocajeitaqueri antearo tampea, otejatapaacaro nija pitotsiqui, irotaintsi intsitiacojeite.</s>
     </seg>
     <seg type="verse" id="b.LUK.8.24">
      <s id="b.LUK.8.24.1">Icaocaqueri iroamerepee: --Pintinaye, oametanari, irotaintsive antsitiacojeite.</s>
      <s id="b.LUK.8.24.2">Ari itinaanaca, impoiji ipeajiro tampea, ipeajiro omotoncane: opeasanotanaja.</s>
     </seg>
     <seg type="verse" id="b.LUK.8.25">
      <s id="b.LUK.8.25.1">Icantiri: --¿Paita caari pishirejeitantana?</s>
      <s id="b.LUK.8.25.2">Itsaroacaajeitanacari, aisati yoajeitanaqueri cavaco.</s>
      <s id="b.LUK.8.25.3">Icantavacaajeitanaca: --¿Janicampa yoca?</s>
      <s id="b.LUK.8.25.4">Imataquero tampea, aisati omotoncane: ipeajiro.</s>
      <s id="b.LUK.8.25.5">Te aneapiniteroji oca.</s>
     </seg>
     <seg type="verse" id="b.LUK.8.26">
      <s id="b.LUK.8.26.1">Ari iponeanajari Jesoshi Carireaqui, meeca yareetapaaca intatiquero: anta Jerasequi.</s>
     </seg>
     <seg type="verse" id="b.LUK.8.27">
      <s id="b.LUK.8.27.1">Yaatacotapaaque, yamatsecajeitanaque quipatsiqui.</s>
      <s id="b.LUK.8.27.2">Ineapaaqueri neiriri camaari: peerani, te inquitsaateaji.</s>
      <s id="b.LUK.8.27.3">Te irisaviqueji pancotsiqui, irointi iquenaquenatsempequiyeti anta tijaariqui.</s>
     </seg>
     <seg type="verse" id="b.LUK.8.28">
      <s id="b.LUK.8.28.1">Ineantavacariri Jesoshi, itiyeroashitavacari, icajemanaque: --¿Jaoca pincantenari?</s>
      <s id="b.LUK.8.28.2">Niotavaquempi: avirotaque itomi Tasorentsisanori savicatsiri inquitequi.</s>
      <s id="b.LUK.8.28.3">Eiro piquematsitacaanatsi.</s>
     </seg>
     <seg type="verse" id="b.LUK.8.29">
      <s id="b.LUK.8.29.1">Iro icajemantacari, itsaroacaavacari Jesoshi, iotaque camaari intianqueri.</s>
      <s id="b.LUK.8.29.2">Yora shirampari ineapinitiri camaari, iquenacaapinitiri.</s>
      <s id="b.LUK.8.29.3">Yoisotapiniyeevetari iracoqui aisati iitiqui carenatsa, iro cantaincha ishintsitacairi camaari, ipesantarori carenatsa yoisotanteevetacariri.</s>
      <s id="b.LUK.8.29.4">Ariorica ipesanaquero, ishiacaanacari camaari caaraiteriqui.</s>
     </seg>
     <seg type="verse" id="b.LUK.8.30">
      <s id="b.LUK.8.30.1">Icantiri Jesoshi: --¿Jaoca pipajitari?</s>
      <s id="b.LUK.8.30.2">Yacanaqueri: --Nopajita Oshequianti.</s>
      <s id="b.LUK.8.30.3">Iro ipajitantacari Oshequianti ineaqueri oshequi camaari.</s>
     </seg>
     <seg type="verse" id="b.LUK.8.31">
      <s id="b.LUK.8.31.1">Ari itimi anta tioncaiquiji oshequi chancho yoajeita.</s>
      <s id="b.LUK.8.31.2">Yora camaari icantiri Jesoshi: --Eiro pitiancajeitanatsi Sharincaveniqui, ainti pintiancajeitena anta chanchoqui, nonijaapeemparita iriori.</s>
      <s id="b.LUK.8.31.3">Ari icantiri: --Pijajeite.</s>
     </seg>
     <seg type="verse" id="b.LUK.8.33">
      <s id="b.LUK.8.33.1">Ari yojocajeitanajiri shirampari, inijaajeitapaacari chanchopee, irosati ishiajeitantanaca, ipariajeitanaque imperitaqui, ipiincajeitanaque incajarequi, pocn, pocn, pocn, itsitiajeitanaque.</s>
     </seg>
     <seg type="verse" id="b.LUK.8.34">
      <s id="b.LUK.8.34.1">Ari ineantavacariri, ishiajeitanaca shentajeivetariri chancho, icamantajeitaqueri ishaninca anta nampitsiqui aisati oantsiqui.</s>
     </seg>
     <seg type="verse" id="b.LUK.8.35">
      <s id="b.LUK.8.35.1">Ari ipocajeitaque irameneri yora neaveitariniri camaari, jaocarica icantajari.</s>
      <s id="b.LUK.8.35.2">Ineapaaqueri, tecatsitaji inaji; tecatsi oajerine, isavicaji Jesoshiqui.</s>
      <s id="b.LUK.8.35.3">Iquitsaataja, otimanaji iquenqueshiretantari.</s>
      <s id="b.LUK.8.35.4">Itsaroacaajeitapaacari.</s>
     </seg>
     <seg type="verse" id="b.LUK.8.36">
      <s id="b.LUK.8.36.1">Yora neasanotaqueriri icamantajeitavaqueri maaroni ishaninca yantiri Jesoshi, itsoteaqueneri.</s>
     </seg>
     <seg type="verse" id="b.LUK.8.37">
      <s id="b.LUK.8.37.1">Ari itsaroajeitanaque catsini maaroni timajeitatsiri ara.</s>
      <s id="b.LUK.8.37.2">Itiancajeitajiri Jesoshi: --Pijataje, eiro pipocajitsi aisati.</s>
     </seg>
     <seg type="verse" id="b.LUK.8.38">
      <s id="b.LUK.8.38.1">Irintiquea yora neaveitariniri camaari icantavetari: --Nocoaque noijatanaquempi.</s>
      <s id="b.LUK.8.38.2">Iro cantaincha icantiri:</s>
     </seg>
     <seg type="verse" id="b.LUK.8.39">
      <s id="b.LUK.8.39.1">--Eiro poijatanatsi, ainti pijataje pivacoqui.</s>
      <s id="b.LUK.8.39.2">Pincamantajeitapeeri pishaninca oshequi icavintsaaquempi Tasorentsi.</s>
      <s id="b.LUK.8.39.3">Ari ijatanaque, iquenaquenayetanaque nampitsiqui, icamantajeitiri ishaninca: --Pineaquena: oshequi icavintsaajana Jesoshi.</s>
     </seg>
     <seg type="verse" id="b.LUK.8.40">
      <s id="b.LUK.8.40.1">Impoiji ipianaja Jesoshi, imonteanajaro incajare.</s>
      <s id="b.LUK.8.40.2">Yoyeajeitaqueri oshequi atiri, yaacameetsajeitavaqueri.</s>
     </seg>
     <seg type="verse" id="b.LUK.8.41">
      <s id="b.LUK.8.41.1">Itonquiotavacari shirampari pajitachari Jairo: iriotaque jivatacaantatsiri anta pancotsiqui yapatojeitantari.</s>
      <s id="b.LUK.8.41.2">Itiyeroashitapaacari iitiqui Jesoshi, icantapaaqueri: --Tsame novancoqui, irotaintsi oncame nishintio.</s>
      <s id="b.LUK.8.41.3">Apaniro oni irishinto, ocarataque osarintsite 12.</s>
      <s id="b.LUK.8.41.4">Ari yoijatanaqueri, itsitacajeitanacari oijajeitanaqueriri.</s>
     </seg>
     <seg type="verse" id="b.LUK.8.43">
      <s id="b.LUK.8.43.1">Oijatanaqueri aisati tsinane irajashetatsiri: ocarataque 12 osarintsi intantanacari irajashetanaque.</s>
      <s id="b.LUK.8.43.2">Tecatsi materoneri iroavisacotajero.</s>
     </seg>
     <seg type="verse" id="b.LUK.8.44">
      <s id="b.LUK.8.44.1">Oquenapaaque itapiiqui antitaqueri iitsaare ocaratapaaque, irosati opeantanajaro iraja.</s>
     </seg>
     <seg type="verse" id="b.LUK.8.45">
      <s id="b.LUK.8.45.1">Ari icanti Jesoshi: --¿Janica antitaquenarori noitsaare?</s>
      <s id="b.LUK.8.45.2">Icantajeitanaque: --Te nantitempiro piitsaare.</s>
      <s id="b.LUK.8.45.3">Impoiji icanti Petero: --Oametanari, icarajeiti atiri oshequi ishoncajeitaquempi, itsitacajeitaquempi.</s>
      <s id="b.LUK.8.45.4">Aiquero picantanaitii: "¿Janica antitaquenarori noitsaare?"</s>
     </seg>
     <seg type="verse" id="b.LUK.8.46">
      <s id="b.LUK.8.46.1">Iro cantaincha yacanaqueri iriori: --Ainiro antitaquenarori.</s>
      <s id="b.LUK.8.46.2">Ocamantaquena notasorenca: timatsi notasoncacoventajiri.</s>
     </seg>
     <seg type="verse" id="b.LUK.8.47">
      <s id="b.LUK.8.47.1">Iotaque tsinane tecatsi oncantea omanapitsateri antitaqueri iitsaare.</s>
      <s id="b.LUK.8.47.2">Opioncanaque, ojatashitiri, otiyeroashitacari, ocantiri: --Narotaque antitaquempirori piitsaare, irootaque navisacotantajari nirajaveitani.</s>
      <s id="b.LUK.8.47.3">Iquemajeitavaquero maaroni atiripee.</s>
     </seg>
     <seg type="verse" id="b.LUK.8.48">
      <s id="b.LUK.8.48.1">Aisati icantaquero Jesoshi: --Noshaninca, pishiretaquena, irootaque pavisacotantajari.</s>
      <s id="b.LUK.8.48.2">Cameetsa pijataje pivancoqui, pinquimoshiretanaje.</s>
     </seg>
     <seg type="verse" id="b.LUK.8.49">
      <s id="b.LUK.8.49.1">Ari pashini pocapaintsi ishaninca Jairo camantapairiri: --Camanaque pishinto.</s>
      <s id="b.LUK.8.49.2">Eiro picantiritsi meeca oametantatsiri irijate avancoqui.</s>
     </seg>
     <seg type="verse" id="b.LUK.8.50">
      <s id="b.LUK.8.50.1">Iquemavaqueri Jesoshi, icantiri: --Eiro picantashiretitsi.</s>
      <s id="b.LUK.8.50.2">Ariorica pishiretena, ari avisacotanaje pishinto.</s>
     </seg>
     <seg type="verse" id="b.LUK.8.51">
      <s id="b.LUK.8.51.1">Ari yareejeitapaaca pancotsiqui.</s>
      <s id="b.LUK.8.51.2">Icanti Jesoshi: --Eiro avinti piqueajeitapaitsi: irintiquea queapaintsine Petero, Joa, Santiaco, iri, aisati iniro, aitapaaji.</s>
     </seg>
     <seg type="verse" id="b.LUK.8.52">
      <s id="b.LUK.8.52.1">Ainiro iraacojeitacaro oshanincani, yoashiretacojeitacaro.</s>
      <s id="b.LUK.8.52.2">Icantajeitaqueri Jesoshi: --Eiro piraacojeitarotsi: te oncamasanoteji, irointi omai.</s>
     </seg>
     <seg type="verse" id="b.LUK.8.53">
      <s id="b.LUK.8.53.1">Ishirontimentajeitacari, iojeitaque ocamasanotaque.</s>
     </seg>
     <seg type="verse" id="b.LUK.8.54">
      <s id="b.LUK.8.54.1">Ari yajiricavacotaquero, antearojenca icanti: --Evancaro, pintinaanaje.</s>
     </seg>
     <seg type="verse" id="b.LUK.8.55">
      <s id="b.LUK.8.55.1">Irosati otinaantanaja.</s>
      <s id="b.LUK.8.55.2">Icanti: --Pimpero oyeari.</s>
     </seg>
     <seg type="verse" id="b.LUK.8.56">
      <s id="b.LUK.8.56.1">Ari yoajeitanaque cavaco maaroni oshaninca, iro cantaincha icanti Jesoshi: --Eiro meeca picamantitsi.</s>
     </seg>
    </div>
    <div type="chapter" id="b.LUK.9">
     <seg type="verse" id="b.LUK.9.1">
      <s id="b.LUK.9.1.1">Impoiji yapatojeitiri Jesoshi iroamere, imatacaajeitaqueri itasoncacaaqueri itsipapee, icantajeitiri: --Nocoaque pojocacoventajeiteri atiripee camaari, pimateri maaroni camaaripee, aisati poavisacojeiteri maaroni mantsiayetatsiri.</s>
     </seg>
     <seg type="verse" id="b.LUK.9.2">
      <s id="b.LUK.9.2.1">Meeca pijajeite.</s>
      <s id="b.LUK.9.2.2">Pinquenaquenayetanaque, pincamantajeiteri atiri: "Irotaintsi impincatsariventajeitempi Tasorentsi".</s>
      <s id="b.LUK.9.2.3">Aisati poavisacoyeteri mantsiayetatsiri.</s>
     </seg>
     <seg type="verse" id="b.LUK.9.3">
      <s id="b.LUK.9.3.1">Noncantempi, tecatsiya paanaque: eiro paanaquerotsi piotiquiro, pitsarate, poyeari, piirequite, poicoro, tecatsi catsini.</s>
     </seg>
     <seg type="verse" id="b.LUK.9.4">
      <s id="b.LUK.9.4.1">Jaocarica pareetapaaqueari, ari pisavicapaaque.</s>
     </seg>
     <seg type="verse" id="b.LUK.9.5">
      <s id="b.LUK.9.5.1">Eirorica iquemisantajeitavaquempitsi savicajeitatsiri, povaanajea.</s>
      <s id="b.LUK.9.5.2">Ariorica povaanajea pincantajeitanaqueri: "Meeca te pinquemisantenaji, ari iroasanquetempi Tasorentsi".</s>
     </seg>
     <seg type="verse" id="b.LUK.9.6">
      <s id="b.LUK.9.6.1">Ari ijajeitanaque, iquenayetanaque nampitsipeequi.</s>
      <s id="b.LUK.9.6.2">Icamantajeitaqueri atiri jaoca incantajeiteari iravisacotantajeari.</s>
      <s id="b.LUK.9.6.3">Aisati yoavisacoyetajiri mantsiayetatsiri.</s>
     </seg>
     <seg type="verse" id="b.LUK.9.7">
      <s id="b.LUK.9.7.1">Ari yora pincatsari Eroreshi iquemacotaqueri yantayetaqueri Jesoshi, itasoncantayetaque.</s>
      <s id="b.LUK.9.7.2">Te irioteji paitarica inquenqueshireteri.</s>
      <s id="b.LUK.9.7.3">Icantayeti: "Irio Jesoshitajantsiri Joani: itinaanaja".</s>
     </seg>
     <seg type="verse" id="b.LUK.9.8">
      <s id="b.LUK.9.8.1">Icantayeti itsipapee: "Yonijaantaja aisati Iriashi".</s>
      <s id="b.LUK.9.8.2">Pashini cantayetatsi: "Itinaanaja camantantatsiniri".</s>
     </seg>
     <seg type="verse" id="b.LUK.9.9">
      <s id="b.LUK.9.9.1">Iro cantaincha icanti Eroreshi: --Nopesacantaqueri Joani: camaque inaque.</s>
      <s id="b.LUK.9.9.2">Iro cantaincha, ¿janica yoca aquemacojeitaqueri itasoncacoventajeitaqueri atiripee?</s>
      <s id="b.LUK.9.9.3">Nocoaque noneeri.</s>
     </seg>
     <seg type="verse" id="b.LUK.9.10">
      <s id="b.LUK.9.10.1">Ari ipiajeitanaja itiancajeitaqueri Jesoshi, icamantajeitapaaqueri imayetaqueri.</s>
      <s id="b.LUK.9.10.2">Impoiji itsataajeitanajiri yaajeitanajiri iroamere anta Vetsairaqui.</s>
     </seg>
     <seg type="verse" id="b.LUK.9.11">
      <s id="b.LUK.9.11.1">Iro cantaincha iojeitaqueri atiri ijatanaque, yoijajeitanaqueri oshequi.</s>
      <s id="b.LUK.9.11.2">Ari yovetsajeitavacari Jesoshi, yoamejeitavaqueri jaoca icanta Tasorentsi ipincatsariventajeitaqueri.</s>
      <s id="b.LUK.9.11.3">Aisati yoavisacojeitaqueri mantsiaripee.</s>
     </seg>
     <seg type="verse" id="b.LUK.9.12">
      <s id="b.LUK.9.12.1">Ari ishaavijiiteanaque, ipocashitiri iroamerepee, icantajeitiri: --Pamenerote, caaraiteitaque aca.</s>
      <s id="b.LUK.9.12.2">Pintiancajeiteri meeca nampitsipeequi: otiminta irimaajeitanteari aisati iroajeitanteari.</s>
     </seg>
     <seg type="verse" id="b.LUK.9.13">
      <s id="b.LUK.9.13.1">Iro cantaincha icantavaqueri: --Pimpajeiteri avinti iroajeiteari.</s>
      <s id="b.LUK.9.13.2">Icanti: --Tecatsi nompajeiteriri.</s>
      <s id="b.LUK.9.13.3">Pamene, ocarataque tantajaniqui apapacoroni.</s>
      <s id="b.LUK.9.13.4">Jeri apite shima.</s>
      <s id="b.LUK.9.13.5">¿Picoaquempa nojajeite namananteneri iroajeiteari maaroni yocapee?</s>
      <s id="b.LUK.9.13.6">Oshequi ini catsini.</s>
     </seg>
     <seg type="verse" id="b.LUK.9.14">
      <s id="b.LUK.9.14.1">Aamaaca icarajeiti shirampari 5,000 yapatojeitaca.</s>
      <s id="b.LUK.9.14.2">Icantiri Jesoshi: --Poisavicajeiteri maaroni: pimoncarajeiteri incarayetaque yora 50 irampatojeitaquea, aisati iriori yonta 50.</s>
      <s id="b.LUK.9.14.3">Aisati inquempejeitaqueari maaroni.</s>
     </seg>
     <seg type="verse" id="b.LUK.9.15">
      <s id="b.LUK.9.15.1">Ari imajeitaqueri, yapatojeitaqueri.</s>
      <s id="b.LUK.9.15.2">Yoisavicajeitaqueri.</s>
     </seg>
     <seg type="verse" id="b.LUK.9.16">
      <s id="b.LUK.9.16.1">Impoiji yajiricaquero Jesoshi tanta, jeri aisati shima.</s>
      <s id="b.LUK.9.16.2">Yamenanaque inquitequi, icantiri iriri: "Ariove, Apa, pipaquenaro noyeari".</s>
      <s id="b.LUK.9.16.3">Impoiji ipaqueri iroamere, icantaqueri: --Jeri, povaajeiteneri yora apatojeitaincharira.</s>
     </seg>
     <seg type="verse" id="b.LUK.9.17">
      <s id="b.LUK.9.17.1">Ari yoajeitaca maaroni, iquemajeitaca.</s>
      <s id="b.LUK.9.17.2">Impoiji yaajeitajiro timaarantapaajantsiri, yapatotajiro.</s>
      <s id="b.LUK.9.17.3">Ocarataque cantiriqui ijaajiri 12.</s>
     </seg>
     <seg type="verse" id="b.LUK.9.18">
      <s id="b.LUK.9.18.1">Pashini quitaiteri ijatanaque apaniro Jesoshi iquenquetsatacairi iriri.</s>
      <s id="b.LUK.9.18.2">Iotanajiri yaanajiri iroameresanori.</s>
      <s id="b.LUK.9.18.3">Impoiji isampitiri: --¿Janica ijitaquenari ashaninca?</s>
      <s id="b.LUK.9.18.4">¿Paita icantajeitiri?</s>
     </seg>
     <seg type="verse" id="b.LUK.9.19">
      <s id="b.LUK.9.19.1">Yacanaqueri: --Icantayeti aparopee: "Irioitatsi Joani vaotisatantaveitachaniri, itinaanaja".</s>
      <s id="b.LUK.9.19.2">Irio pashini icanti: "Irioitatsi Iriashi, yonijaantaja aisati".</s>
      <s id="b.LUK.9.19.3">Irio pashini icanti: "Irioitatsi camantantatsiniri, itinaanaja".</s>
     </seg>
     <seg type="verse" id="b.LUK.9.20">
      <s id="b.LUK.9.20.1">Isampitiri: --Avintiquea, ¿paita picantajeitiri?</s>
      <s id="b.LUK.9.20.2">Yacanaqueri Petero: --Avirotaque Quirishito naamaajeitacari.</s>
      <s id="b.LUK.9.20.3">Itiancaquempi Tasorentsi.</s>
     </seg>
     <seg type="verse" id="b.LUK.9.21">
      <s id="b.LUK.9.21.1">Iro cantaincha icantasanojeitiri: --Eiroyea picamantitsi.</s>
     </seg>
     <seg type="verse" id="b.LUK.9.22">
      <s id="b.LUK.9.22.1">Queario, noponeaca inquitequi, natiritapaaque, iro cantaincha oshequi nonquematsicateari.</s>
      <s id="b.LUK.9.22.2">Intseencajeitena savicacantajeitatsiri, jivatacaajeitiriri saserotepee, oametantirori sanquenarentsi, maaroni.</s>
      <s id="b.LUK.9.22.3">Incantajeite: "Caari ini Quirishito".</s>
      <s id="b.LUK.9.22.4">Iroyeetena, oncarataque quitaiteri mava, nontinaanaje.</s>
     </seg>
     <seg type="verse" id="b.LUK.9.23">
      <s id="b.LUK.9.23.1">Impoiji icantajeitiri Jesoshi: --¿Picoajeitaquempa poijatasanojeitaquena?</s>
      <s id="b.LUK.9.23.2">Ari eiro picavintsaajatsi avisati, eiro pantanontatsi avisati.</s>
      <s id="b.LUK.9.23.3">Maaroni quitaiteri pimpomerentsiventenaro nocoacaaquempiri: ariorica iroimenteetempiro, ariorica inquishimenteetempiro.</s>
      <s id="b.LUK.9.23.4">Iro cantaincha quiso poyena, poijatasanojeitanaquena.</s>
     </seg>
     <seg type="verse" id="b.LUK.9.24">
      <s id="b.LUK.9.24.1">Ariorica pantanontea pincavintsayea avisati meeca, eiro piotasanotiritsi meeca Tasorentsi, aisati eiro pisaviquimotiritsi coajica.</s>
      <s id="b.LUK.9.24.2">Ariorica pinintena narori, aisati pimpomerentsiventayetenaro meeca nocoacaajeitimpiri, eiro patsipetarotsi, irointi piveshireimenteari meeca Tasorentsi, aisati pisaviquimoteri coajica.</s>
     </seg>
     <seg type="verse" id="b.LUK.9.25">
      <s id="b.LUK.9.25.1">Ariorica pimpiotasanojeitero vaararontsi catsini, iro cantaincha pintseenqueri Tasorentsi; impoiji pijate Sharincaveniqui.</s>
      <s id="b.LUK.9.25.2">Tempa pantsipetashijeitearo maaroni pashijeiveteari.</s>
     </seg>
     <seg type="verse" id="b.LUK.9.26">
      <s id="b.LUK.9.26.1">Eiro pipashiventacaanatsi; aisati noneane, eiro pipashiventacaarotsi.</s>
      <s id="b.LUK.9.26.2">Tempa naro poneachari inquitequi, natiritapaaque.</s>
      <s id="b.LUK.9.26.3">Coajica nojatanaje jenoqui.</s>
      <s id="b.LUK.9.26.4">Impoiji nompiapaaje aisati aca quipatsiqui, nompincatsaritasanotapaaque, nontasorentsitasanotapaaque: nonquempeteari Apa aisati maaroni inampirepee.</s>
      <s id="b.LUK.9.26.5">Iro cantaincha pinquenqueshirejeitea: ariorica pimpashiventacayena meeca, nompashiventacaaquempi coajica avirori.</s>
     </seg>
     <seg type="verse" id="b.LUK.9.27">
      <s id="b.LUK.9.27.1">Iro cantaincha queario oca noncamantempiri, eiro namatavitimpitsi: eirotsitarica picamajeiti, pineajeitavaquero jaoca icanta Tasorentsi ipincatsariventanti.</s>
     </seg>
     <seg type="verse" id="b.LUK.9.28">
      <s id="b.LUK.9.28.1">Ari ocarataque quitaiteri 8, ijataque Jesoshi toncaariqui, inquenquetsatacayeri iriri.</s>
      <s id="b.LUK.9.28.2">Yaanajiri aisati Petero, Santiaco, jeri Joa.</s>
     </seg>
     <seg type="verse" id="b.LUK.9.29">
      <s id="b.LUK.9.29.1">Ari iquenquetsatacaapaaqueri iriri, imapocanaca ipashinivorotanaque, aisati oshipaquireasanotaque iitsaare, atsioquintaqueri yora amenajeitaqueriri.</s>
     </seg>
     <seg type="verse" id="b.LUK.9.30">
      <s id="b.LUK.9.30.1">Imapocapaaqueri aisati apite shirampari, iquenquetsatacaapaaqueri Jesoshi.</s>
      <s id="b.LUK.9.30.2">Irio pocaintsiri Moishishini aisati Iriashini;</s>
     </seg>
     <seg type="verse" id="b.LUK.9.31">
      <s id="b.LUK.9.31.1">te inquempeteeji aquempejeita arori, icameetsatasanotaque: iquempejeitacari inquitesati.</s>
      <s id="b.LUK.9.31.2">Ari iquenquetsatavacaajeitaca mava: iquenquetsatacotiro incame coajica Jesoshi anta Jerosarequi.</s>
     </seg>
     <seg type="verse" id="b.LUK.9.32">
      <s id="b.LUK.9.32.1">Oshequi ipochoquivetanaca Petero aisati itsipajeitari, iro cantaincha te irimayeji.</s>
      <s id="b.LUK.9.32.2">Yamenashejeitaqueri Jesoshi, ishipaquireaque, iquempetacaro quitaiteri.</s>
      <s id="b.LUK.9.32.3">Aisati yamenashejeitaqueri yora itsipajeitari Jesoshi.</s>
     </seg>
     <seg type="verse" id="b.LUK.9.33">
      <s id="b.LUK.9.33.1">Irotaintsi impianaje yora apitetaintsiri, icantiri Petero Jesoshi: --Oametanari, aitaquempa nopocaque narori aca, noneajeitaquempi.</s>
      <s id="b.LUK.9.33.2">Nocoaque novetsiquempiro mava pancotsijaniqui: aparo pashi, aparo irashi Moishishi, aparo irashi Iriashi.</s>
      <s id="b.LUK.9.33.3">Ari ineaveetashitaca Petero, te inquenqueshireteaji.</s>
     </seg>
     <seg type="verse" id="b.LUK.9.34">
      <s id="b.LUK.9.34.1">Ari omapocanaca mencori, omaaroncajeitapaacari, irosati itsaroajeitantanaca.</s>
     </seg>
     <seg type="verse" id="b.LUK.9.35">
      <s id="b.LUK.9.35.1">Impoiji iquemajeitaqueri Tasorentsi, inaque mencoriqui: --Iriotaque yoca notomi nonintasanotiri: pinquemisantajeitavaqueri.</s>
     </seg>
     <seg type="verse" id="b.LUK.9.36">
      <s id="b.LUK.9.36.1">Impoiji yamenajeivetanaca: tecatsi irinee, apaniro irinti Jesoshi.</s>
      <s id="b.LUK.9.36.2">Ari imanajeitaquero: peerani, tecatsi incamantajeite.</s>
      <s id="b.LUK.9.36.3">Impoiji, icamantaquee.</s>
     </seg>
     <seg type="verse" id="b.LUK.9.37">
      <s id="b.LUK.9.37.1">Oquitaitetamanaji, yoirincajeitamanaja, itonquiojeitavacari oshequi atiri.</s>
     </seg>
     <seg type="verse" id="b.LUK.9.38">
      <s id="b.LUK.9.38.1">Icantavaqueri aparoni: --Oametanari, pincavintsayeri notomi, te intimeji pashini.</s>
     </seg>
     <seg type="verse" id="b.LUK.9.39">
      <s id="b.LUK.9.39.1">Yatajeaoncaqueri camaari, icajemacaapinitiri.</s>
      <s id="b.LUK.9.39.2">Yampitsiitacaapinitari, ishimoretacaapinitari.</s>
      <s id="b.LUK.9.39.3">Yoashinoncaapinitaqueri: te irinijantareempariji.</s>
     </seg>
     <seg type="verse" id="b.LUK.9.40">
      <s id="b.LUK.9.40.1">Nocantavetacari poamerepee iroavisacoteri, iro cantaincha te irimateriji.</s>
     </seg>
     <seg type="verse" id="b.LUK.9.41">
      <s id="b.LUK.9.41.1">Yacanaqueri Jesoshi: --Eiro imatiritsi: tempa irinti pitseencaririnte, irootaque caari imatantari camaari; te pinquenqueshirejeitempa.</s>
      <s id="b.LUK.9.41.2">¿Arimpa noshinetempi pintseencantapinite?</s>
      <s id="b.LUK.9.41.3">Jentsite pamaquenari.</s>
     </seg>
     <seg type="verse" id="b.LUK.9.42">
      <s id="b.LUK.9.42.1">Jeri inianquitacaavetapaacari itomi, imapocanaca camaari ipishoncaqueri quipatsiqui, yampitsiitacaanajari aisati.</s>
      <s id="b.LUK.9.42.2">Ari itiancajiri Jesoshi camaari, yoavisacotajiri jananequi.</s>
      <s id="b.LUK.9.42.3">Icantiri iriri: --Jerica pitomi: avisacotaji inaji.</s>
     </seg>
     <seg type="verse" id="b.LUK.9.43">
      <s id="b.LUK.9.43.1">Yoajeitanaqueri cavaco maaroni atiripee icantavacaajeitanaca: --Tempa itasorentsitasanoti catsini Tasorentsi.</s>
      <s id="b.LUK.9.43.2">Ainiroquera icantavacaajeitaca, icantiri Jesoshi iroamere:</s>
     </seg>
     <seg type="verse" id="b.LUK.9.44">
      <s id="b.LUK.9.44.1">--Pinquenqueshiretasanotero oca noncamantempiri.</s>
      <s id="b.LUK.9.44.2">Eiro pipeacotarotsi.</s>
      <s id="b.LUK.9.44.3">Noponeaca inquitequi, natiritapaaque, iro cantaincha irayeetena.</s>
     </seg>
     <seg type="verse" id="b.LUK.9.45">
      <s id="b.LUK.9.45.1">Iro cantaincha te inquemajeitavaqueroji icantavetacariri.</s>
      <s id="b.LUK.9.45.2">Te irishineteriji Tasorentsi inquemajeitavaquero.</s>
      <s id="b.LUK.9.45.3">Itsaroacaajeitacari irisampiterime: "¿Paita picantaqueri?"</s>
     </seg>
     <seg type="verse" id="b.LUK.9.46">
      <s id="b.LUK.9.46.1">Impoiji icantavacaajeitanaca iroamerepee Jesoshi, yaamaajeitaca: --Aca acarajeitica: coajica, ¿janica anaacotantajantsine impincatsaritaje?</s>
      <s id="b.LUK.9.46.2">¿Narompa pimpincatsajeite?</s>
     </seg>
     <seg type="verse" id="b.LUK.9.47">
      <s id="b.LUK.9.47.1">Iotashitacari Jesoshi iquenqueshirejeitiri.</s>
      <s id="b.LUK.9.47.2">Icajemiri jananequi: --Caatanaque aca nonampinaqui.</s>
     </seg>
     <seg type="verse" id="b.LUK.9.48">
      <s id="b.LUK.9.48.1">Impoiji icantajeitiri iroamerepee: --Pameneri jananequica, quemisantanari.</s>
      <s id="b.LUK.9.48.2">Ariorica pincavintsayeri yoca, pincavintsayena narori.</s>
      <s id="b.LUK.9.48.3">Ariorica pincavintsayena, aisati pincavintsayeri tiancaquenari.</s>
      <s id="b.LUK.9.48.4">Ariorica pincavintsayeri itsipapee, ari pimpincatsaritanaque.</s>
     </seg>
     <seg type="verse" id="b.LUK.9.49">
      <s id="b.LUK.9.49.1">Impoiji icantiri Joa: --Oametanari, chapinqui noneaqueri shirampari oavisacoyetiriri neiriri camaari.</s>
      <s id="b.LUK.9.49.2">Icamantavetana iquemisantimpi, irootaque imatantariri yoavisacotiri.</s>
      <s id="b.LUK.9.49.3">Iro cantaincha te quiso iroajeitee, irootaque notsaneacotantacariri iroavisacoteri neiriri camaari.</s>
     </seg>
     <seg type="verse" id="b.LUK.9.50">
      <s id="b.LUK.9.50.1">Yacanaqueri Jesoshi: --Eiro pitsaneapitsataritsi.</s>
      <s id="b.LUK.9.50.2">Te inquisajeiteeji, irootaque ayotantacari iquempejeitaquee.</s>
     </seg>
     <seg type="verse" id="b.LUK.9.51">
      <s id="b.LUK.9.51.1">Te osamaniteji meeca: irotaintsi irijataje Jesoshi inquitequi.</s>
      <s id="b.LUK.9.51.2">Ari iquenqueshiretaca irijate Jerosarequi.</s>
     </seg>
     <seg type="verse" id="b.LUK.9.52">
      <s id="b.LUK.9.52.1">Itiancaqueri iroamere: --Pijivatanaque anta Samariaqui, pamenapeero asavicantajeitapeempari.</s>
     </seg>
     <seg type="verse" id="b.LUK.9.53">
      <s id="b.LUK.9.53.1">Ari ijavetanaca, iro cantaincha iojeitaque samariasati irijate Jesoshi Jerosarequi, irootaque itsaneapitsatantavacariri irisavicantapeempameri inampiqui.</s>
      <s id="b.LUK.9.53.2">Ari ipianaja, icamantapaajiri Jesoshi: --Eiro ishineteetsi amaye inampiqui.</s>
     </seg>
     <seg type="verse" id="b.LUK.9.54">
      <s id="b.LUK.9.54.1">Ari iquemantacariri Santiaco aisati Joa, icantiri: --¿Novincatsarite, picoaquempa noncanteri Tasorentsi intaajeiteri maaroni samariasati?</s>
      <s id="b.LUK.9.54.2">Nonquempeteari Iriashini peerani: itaacantaqueri soraro quisajeitaqueriri.</s>
     </seg>
     <seg type="verse" id="b.LUK.9.55">
      <s id="b.LUK.9.55.1">Yamenashetaqueri Jesoshi, icantiri: --Te oncameetsateji anquisheri.</s>
      <s id="b.LUK.9.55.2">Te piojeiteji jaoca picantacari: te pincameetsashireteji.</s>
     </seg>
     <seg type="verse" id="b.LUK.9.56">
      <s id="b.LUK.9.56.1">Noponeaca narori inquitequi, natiritapaaque.</s>
      <s id="b.LUK.9.56.2">Te iro nompocantea noayeteri atiri, irointi nopocantaca noavisacojeiteri.</s>
      <s id="b.LUK.9.56.3">Impoiji yovaajeitanaja pashini nampitsiqui.</s>
     </seg>
     <seg type="verse" id="b.LUK.9.57">
      <s id="b.LUK.9.57.1">Ari iquenajeitanaque avotsiqui, itonquiotavacari shirampari, icantavaqueri Jesoshi: --Novincatsarite, nocoaque noijatasanotanaquempi, jaocarica pijateri.</s>
     </seg>
     <seg type="verse" id="b.LUK.9.58">
      <s id="b.LUK.9.58.1">Icantiri: --Natiritapaaque noavisacotanteariri atiri.</s>
      <s id="b.LUK.9.58.2">Pinquemisantavaquero oca noncamantempiri: yora otsitiniro timatsi imoro imaapinitantari, yora tsimeripee timatsi itsitiyetari; iro cantaincha nainti, tecatsi nomaanteari.</s>
     </seg>
     <seg type="verse" id="b.LUK.9.59">
      <s id="b.LUK.9.59.1">Impoiji icantiri pashini: --Poijatanaquena avinti.</s>
      <s id="b.LUK.9.59.2">Yacanaqueri iriori: --Novincatsarite, nocoaveta, iro cantaincha incamavaquetsita apa.</s>
      <s id="b.LUK.9.59.3">Ariorica nontijeri, impoiji noijatanaquempi.</s>
     </seg>
     <seg type="verse" id="b.LUK.9.60">
      <s id="b.LUK.9.60.1">Ipiatacari Jesoshi: --Ainiro itseencaririnte, iriotaque tijerine ariorica incamaque.</s>
      <s id="b.LUK.9.60.2">Aviroquea avinti, pincamantajeiteri atiri jaoca icanta Tasorentsi ipincatsariventajeitiri.</s>
     </seg>
     <seg type="verse" id="b.LUK.9.61">
      <s id="b.LUK.9.61.1">Icantiri pashini shirampari: --Aitaque, novincatsarite, noijatasanotanaquempi: iro cantaincha nojivajeitapainterita novetsajeitapainteari noshanincapee.</s>
     </seg>
     <seg type="verse" id="b.LUK.9.62">
      <s id="b.LUK.9.62.1">Iro cantaincha icantiri Jesoshi: --Ariorica pitsapatiro piquiiro quipatsi pimpanquitantearori pivanquire, te pamenamenayetero paitapeerica, caari otipitantayeta piquiaqueri.</s>
      <s id="b.LUK.9.62.2">Aisati oquempetaca: pincoaquerica impincatsariventempi Tasorentsi, poijatasanotena, eiro piquenqueshiretirotsi pantajero aisati pantapiniveitaniri.</s>
     </seg>
    </div>
    <div type="chapter" id="b.LUK.10">
     <seg type="verse" id="b.LUK.10.1">
      <s id="b.LUK.10.1.1">Impoiji itiancajeitaqueri oshequi iroamere irijivajeitanaqueri, icarajeiti 70.</s>
      <s id="b.LUK.10.1.2">Icantavaqueri: --Pijajeite, apitepee pincantayetanaquea.</s>
      <s id="b.LUK.10.1.3">Pijivajeite nampitsipeequi nocamantajeitaquempiri, nimpoitanaje narori.</s>
     </seg>
     <seg type="verse" id="b.LUK.10.2">
      <s id="b.LUK.10.2.1">Oquempetaca ocarataque oshequi oitsoqui panquirentsi, aparaitanaca: te iroshequiteji aviiteroneri.</s>
      <s id="b.LUK.10.2.2">Pincanteri Avincatsarite intiancajeitanteariri oshequi amitacotempineri pinquenquetsatacaajeiteri atiri, irijajeitanteari iriori inquitequi.</s>
     </seg>
     <seg type="verse" id="b.LUK.10.3">
      <s id="b.LUK.10.3.1">Pamene, oshequi ompomerentsitimojeitempi, oshequi irantanatempi tseencantatsiri: pinquempeteari ovisha, itsoncaqueri maniti.</s>
      <s id="b.LUK.10.3.2">Meecaquea, pijajeite pinquenquetsajeite.</s>
     </seg>
     <seg type="verse" id="b.LUK.10.4">
      <s id="b.LUK.10.4.1">Eiro paanaquerotsi pitsarate, piirequite, pisapatote.</s>
      <s id="b.LUK.10.4.2">Ariorica pintonquiotavaqueari atiri nianqui, eiro piquenquetsatacaavaqueritsi, irointi pavisanaqueri: apatiro povaanaquero onta nocantaquempiri.</s>
     </seg>
     <seg type="verse" id="b.LUK.10.5">
      <s id="b.LUK.10.5.1">Jaocarica pisavicapaaqueri, pincanteri Tasorentsi iramitacoteri ashitarori ivanco inquemisantanteari.</s>
     </seg>
     <seg type="verse" id="b.LUK.10.6">
      <s id="b.LUK.10.6.1">Ariorica inquemisantaque, iravisacotaje.</s>
      <s id="b.LUK.10.6.2">Irompa eirorica iquemisanti, iro cantaincha eiro patsipetarotsi pinquenquetsatacayeri Tasorentsi: tempa pimataqueneri oca nocantaquempiri.</s>
     </seg>
     <seg type="verse" id="b.LUK.10.7">
      <s id="b.LUK.10.7.1">Jaocarica anta pisavicapeeri, aitaque pisavicavaquetsita.</s>
      <s id="b.LUK.10.7.2">Eiro piquenaquenayetitsi pancotsipeequi.</s>
      <s id="b.LUK.10.7.3">Poyearo paitarica impavaquempiri, aisati pirero, maaroni.</s>
      <s id="b.LUK.10.7.4">Ocameetsati impavaquempi paitapeerica coiteimotaquempiri: tempa ocameetsati impinateri shirampari antaveetiniriri.</s>
     </seg>
     <seg type="verse" id="b.LUK.10.8">
      <s id="b.LUK.10.8.1">Jaocarica pijateri, ariorica iraacameetsatavaquempi, poapaaquearo paitarica impavaquempiri.</s>
     </seg>
     <seg type="verse" id="b.LUK.10.9">
      <s id="b.LUK.10.9.1">Intimerica mantsiaripee, poavisacojeiteri.</s>
      <s id="b.LUK.10.9.2">Pincamantajeiteri maaroni: "Irotaintsi impincatsariventajeitempi Tasorentsi".</s>
     </seg>
     <seg type="verse" id="b.LUK.10.10">
      <s id="b.LUK.10.10.1">Iro cantaincha terica iraacameetsatempi itsipapee ashaninca, pincamantajeiteri:</s>
     </seg>
     <seg type="verse" id="b.LUK.10.11">
      <s id="b.LUK.10.11.1">"Pinquemajeitavaquena: icoaveta Tasorentsi impincatsariventempime, iro cantaincha te pincoyeji.</s>
      <s id="b.LUK.10.11.2">Te paacameetsajeitavaquenaji, aisati oquempetaca, te paacameetsatavaqueriji Tasorentsi.</s>
      <s id="b.LUK.10.11.3">Meeca pashinoncaitatiyempani".</s>
     </seg>
     <seg type="verse" id="b.LUK.10.12">
      <s id="b.LUK.10.12.1">Irootaque nocoaqueri pincamanteriri.</s>
      <s id="b.LUK.10.12.2">Pineaquero, peerani itseencajeitaqueri Tasorentsi soromasatini, irootaque ipoyereajeitantacariri.</s>
      <s id="b.LUK.10.12.3">Iro cantaincha eirorica inquemisantajeitavaquempi ashaninca meeca, iranaacoteri soromasatini, irashinoncaasanojeitanaquea catsini.</s>
     </seg>
     <seg type="verse" id="b.LUK.10.13">
      <s id="b.LUK.10.13.1">Aisati icanti Jesoshi: --Irashinoncaasanojeitanaquea corasesati aisati vetsairasati: oshequi ineacojeivetaquena notasoncantapiniti, iro cantaincha te inquemisantajeitavaquenaji catsini.</s>
      <s id="b.LUK.10.13.2">Irineajeitaquenaricame tirosatini aisati shirosatini, inquenqueshirejeitanajeame, irojocajeitajerome caari cameetsatatsi yantajeitiniri.</s>
     </seg>
     <seg type="verse" id="b.LUK.10.14">
      <s id="b.LUK.10.14.1">Queariotaque iroasanquejeiteri Tasorentsi coajica tirosatini aisati shirosatini, iroashinoncaajeiteri, iro cantaincha iroashinoncaasanojeiteri catsini corasesati aisati vetsairasati.</s>
     </seg>
     <seg type="verse" id="b.LUK.10.15">
      <s id="b.LUK.10.15.1">Aisati icoajeiveta caperenaosati irijajeiteme anta inquitequi, iro cantaincha ainti irijajeite Sharincaveniqui.</s>
     </seg>
     <seg type="verse" id="b.LUK.10.16">
      <s id="b.LUK.10.16.1">Noamere, pinquemajeitena.</s>
      <s id="b.LUK.10.16.2">Ariorica inquemisantajeitavaquempi atiripee, aisati narori inquemisantajeitena.</s>
      <s id="b.LUK.10.16.3">Ariorica intseencajeitavaquempi, intseencajeitavaquena narori.</s>
      <s id="b.LUK.10.16.4">Aisati oquempetaca, ariorica intseencajeitena, intseencajeiteri aisati yora tiancaquenari.</s>
      <s id="b.LUK.10.16.5">Meecaquea, pijatasanojeite.</s>
     </seg>
     <seg type="verse" id="b.LUK.10.17">
      <s id="b.LUK.10.17.1">Ari ipiajeitapaaja itiancane Jesoshi, iquimoshirejeitapaaque.</s>
      <s id="b.LUK.10.17.2">Icamantajeitapaaqueri: --Novincatsarite, iotantacari camaari noquemisantaquempi, iquemisantaquena narori.</s>
      <s id="b.LUK.10.17.3">Nomataqueriquea notiancajeitaqueri.</s>
     </seg>
     <seg type="verse" id="b.LUK.10.18">
      <s id="b.LUK.10.18.1">Yacanaqueri: --Queario yora Satanashi ipincatsariventavetacari iamaaririnte, iro cantaincha noneajeitaquempi pimajeitaqueri pitiancaqueri camaari avirori: meeca niotaque eiro ipincatsaritasanotiritsi meeca Satanashi, tempa yanaacotaqueri Tasorentsi irinti.</s>
     </seg>
     <seg type="verse" id="b.LUK.10.19">
      <s id="b.LUK.10.19.1">Meeca oshequi notasoncaventaquempi: oquempevetaca ariorica paatiqueri maranque, eiro yoamaimpitsi; aisati yora quitoniro, tecatsi incantempi.</s>
      <s id="b.LUK.10.19.2">Aisati inquisavetempi yora camaari, iro cantaincha tecatsi incantempi, tempa notasoncacoventimpi.</s>
     </seg>
     <seg type="verse" id="b.LUK.10.20">
      <s id="b.LUK.10.20.1">Queario pitiancaqueri camaari, iro cantaincha eiro piveshireimentarotsi.</s>
      <s id="b.LUK.10.20.2">Irointiquea pinquimoshireventasanojeitanaque pijajeite inquitequi.</s>
     </seg>
     <seg type="verse" id="b.LUK.10.21">
      <s id="b.LUK.10.21.1">Impoiji oquimoshiretacaasanotaqueri Ishire Tasorentsi, icantiri iriri: --Oshequi, apa, picameetsati.</s>
      <s id="b.LUK.10.21.2">Pipincatsariventajeitiri maaroni inquitesati aisati maaroni quipatsisati.</s>
      <s id="b.LUK.10.21.3">Itimaveta atiri iovetachari, ioyevetaro paitapeerica, iro cantaincha pimanapitsataqueri pineane: te iriojeiteroji jaoca incanteari iravisacotantajeari.</s>
      <s id="b.LUK.10.21.4">Irintiquea poametasanojeitaqueri caari iotasanovetacha: itseencajeivetacari ishaninca, iro cantaincha picoacaaqueri iriote iriori.</s>
     </seg>
     <seg type="verse" id="b.LUK.10.22">
      <s id="b.LUK.10.22.1">Impoiniji icantajeitaqueri apatotimentajeitacariri: --Iriotaque Apa matacaaquenarori maaroni catsini.</s>
      <s id="b.LUK.10.22.2">Apaniro iotasanotana Apa, tecatsi pashini iotasanotenane.</s>
      <s id="b.LUK.10.22.3">Aisati noquempeta narori, apaniro niotasanotiri, te intimeji pashini iotasanoterineri: irintiquea yora noamejeitiri, iojeitiri iriori.</s>
     </seg>
     <seg type="verse" id="b.LUK.10.23">
      <s id="b.LUK.10.23.1">Ari ipitsocashitanacari iriori iroamere, apaniro yoamejeitaqueri: --Pineajeitaquena avinti nomataquero caari ineapinijeiti itsipapee atiri.</s>
      <s id="b.LUK.10.23.2">Ocameetsati pinquimoshireventena, aisati inquimoshireventena pashini neenaneri.</s>
     </seg>
     <seg type="verse" id="b.LUK.10.24">
      <s id="b.LUK.10.24.1">Icoajeiveitani peerani yora quenquetsatacantaveitachaniri irineename nontasoncantayete, iro cantaincha te irineenaji notasoncantayeti.</s>
      <s id="b.LUK.10.24.2">Aisati icoajeiveitani irineename yora pincatsariyeveitachaniri.</s>
      <s id="b.LUK.10.24.3">Aisati icoajeiveitani inquemajeitename, iro cantaincha, te.</s>
      <s id="b.LUK.10.24.4">Avirojei avinti, pineajeitaquena, piquemajeitaquena.</s>
     </seg>
     <seg type="verse" id="b.LUK.10.25">
      <s id="b.LUK.10.25.1">Pashini quitaiteri ijatashitaqueri iotasanotirori isanquenareni Moishishi.</s>
      <s id="b.LUK.10.25.2">Icoavetaca incomitacayearime Jesoshi; icantapaaqueri: --Oametanari, ¿paita nanteri nosavicanteari inquitequi, noncantaitatiyempani?</s>
     </seg>
     <seg type="verse" id="b.LUK.10.26">
      <s id="b.LUK.10.26.1">Yacanaqueri: --¿Paita ocantiri isanquenare Moishishi?</s>
     </seg>
     <seg type="verse" id="b.LUK.10.27">
      <s id="b.LUK.10.27.1">Icantiri: --Ocanti isanquenare: "Ocameetsati anintasanoteri Tasorentsi: tempa iriotaque Avincatsarite.</s>
      <s id="b.LUK.10.27.2">Cameetsa anintasanojeiteri catsini.</s>
      <s id="b.LUK.10.27.3">Aisati oquempetaca arosati nintajancha, anintasanojeiteri itsipapee ashanincapee, impoiji antime inquitequi".</s>
     </seg>
     <seg type="verse" id="b.LUK.10.28">
      <s id="b.LUK.10.28.1">Icantiri: --Queario picantaque: ariorica pimatero avinti, ari pincantaitatiyempani pintime inquitequi.</s>
     </seg>
     <seg type="verse" id="b.LUK.10.29">
      <s id="b.LUK.10.29.1">Iotaque iriori te irinintasanoteriji maaroni ishaninca, iro cantaincha icoaveta irimanerome.</s>
      <s id="b.LUK.10.29.2">Irootaque isampitantariri: --¿Jaoca itimiri noshaninca noninteri?</s>
     </seg>
     <seg type="verse" id="b.LUK.10.30">
      <s id="b.LUK.10.30.1">Yacanaqueri Jesoshi: --Noshiacantempiro.</s>
      <s id="b.LUK.10.30.2">Iquenanaque jorio avotsiqui.</s>
      <s id="b.LUK.10.30.3">Iponeaca Jerosarequi, irijateme nampitsiqui pajitachari Jerico.</s>
      <s id="b.LUK.10.30.4">Nianqui avotsiqui imapocaqueri coshitantatsiri, yaavajiri, tapi.</s>
      <s id="b.LUK.10.30.5">Isapocajiri, yaitaqueri iitsaare, oshequi ipasanataqueri, tac, tac, tac.</s>
      <s id="b.LUK.10.30.6">Impoiji yojoquitsempequitaqueri avotsiqui, irotaintsi incame.</s>
     </seg>
     <seg type="verse" id="b.LUK.10.31">
      <s id="b.LUK.10.31.1">Ari impoiji iquenanaque avotsiqui saserote; jorio ini aisati.</s>
      <s id="b.LUK.10.31.2">Ineavetapaacari ishaninca yoashinonqueetaqueri, iro cantaincha yanampitanaqueri, te irineshinoncateriji.</s>
     </seg>
     <seg type="verse" id="b.LUK.10.32">
      <s id="b.LUK.10.32.1">Aisati iquempetaca aparoni Irevita, iquenapaaque avotsiqui.</s>
      <s id="b.LUK.10.32.2">Ineavetapaacari ishaninca, iro cantaincha aisati yanampitanaqueri, te irineshinoncatimateriji.</s>
     </seg>
     <seg type="verse" id="b.LUK.10.33">
      <s id="b.LUK.10.33.1">Impoiji, ari iquenapaaque iriori aparoni samariasati.</s>
      <s id="b.LUK.10.33.2">Inashita irinti, te irishanincateariji jorio.</s>
      <s id="b.LUK.10.33.3">Iro cantaincha ineantapaacariri yora ashinoncaincari, ineshinoncatapaaqueri.</s>
     </seg>
     <seg type="verse" id="b.LUK.10.34">
      <s id="b.LUK.10.34.1">Ijatashitaqueri, yaavintapaaqueri, aisati ipashicaqueri ora itoyeetaqueri.</s>
      <s id="b.LUK.10.34.2">Ainiro yamaqueri aisati samariasati imorane.</s>
      <s id="b.LUK.10.34.3">Ari yaajiri ashinoncaincari, yoanquetaqueri imoranequi, yaanajiri anta otiminta pancotsi.</s>
      <s id="b.LUK.10.34.4">Anta cameetsa ineshinoncatapaajiri aisati, yaavintapaajiri.</s>
     </seg>
     <seg type="verse" id="b.LUK.10.35">
      <s id="b.LUK.10.35.1">Ari oquitaitetamanaque icoaque samariasati irovaanajea.</s>
      <s id="b.LUK.10.35.2">Icantiri ashitarori ivanco: "Jerica quirequi.</s>
      <s id="b.LUK.10.35.3">Nocoaque pincavintsayeri yoca shirampari.</s>
      <s id="b.LUK.10.35.4">Terica irimoncarateaji quirequi, ari nompajempi coajica pashini".</s>
     </seg>
     <seg type="verse" id="b.LUK.10.36">
      <s id="b.LUK.10.36.1">Ari itimi mava neaqueriri ashinoncaincari avotsiqui.</s>
      <s id="b.LUK.10.36.2">¿Jaoca itimiri ishaninca nintasanotiriri?</s>
     </seg>
     <seg type="verse" id="b.LUK.10.37">
      <s id="b.LUK.10.37.1">Yacanaqueri: --Tempa yora neshinoncatiriri.</s>
      <s id="b.LUK.10.37.2">Icantiri Jesoshi: --Aisati pinquempeteri, pineshinoncajeiteri pishaninca, maaroni.</s>
     </seg>
     <seg type="verse" id="b.LUK.10.38">
      <s id="b.LUK.10.38.1">Impoiji iquenanaque avotsiqui Jesoshi, icarajeitiri iroamerepee.</s>
      <s id="b.LUK.10.38.2">Yareejeitapaaca nampitsiqui.</s>
      <s id="b.LUK.10.38.3">Oneavajiri tsinane pajitachari Marita, ocantavaqueri: --Tsame, pijajeite novancoqui.</s>
     </seg>
     <seg type="verse" id="b.LUK.10.39">
      <s id="b.LUK.10.39.1">Otimi anta ovancoqui ireento, opajita Maria.</s>
      <s id="b.LUK.10.39.2">Osaviquimotaqueri Avincatsarite iitiqui, oquemisantavaqueri icamantaquerori.</s>
     </seg>
     <seg type="verse" id="b.LUK.10.40">
      <s id="b.LUK.10.40.1">Iroori Marita, oshintsishintsiyetaque, ovetsicayetiniri paitaricapee.</s>
      <s id="b.LUK.10.40.2">Impoiji ojatashitaqueri, ocantaqueri: --Novincatsarite, pamene apaniro novetsicayetimpiro poyeari.</s>
      <s id="b.LUK.10.40.3">Orari eentio, te amitacotenaji.</s>
      <s id="b.LUK.10.40.4">Pincantero amitacotenata.</s>
     </seg>
     <seg type="verse" id="b.LUK.10.41">
      <s id="b.LUK.10.41.1">Yacanaquero: --Oshequi piquenqueshiretaquero povetsicaquero ayeari, poameetsayetaquero paitapeerica.</s>
      <s id="b.LUK.10.41.2">Oshequi piquenqueshireyetaquero.</s>
      <s id="b.LUK.10.41.3">Ocameetsayeveta, iro cantaincha timatsi aparoni cameetsasanotatsiri:</s>
     </seg>
     <seg type="verse" id="b.LUK.10.42">
      <s id="b.LUK.10.42.1">irootaque ocoaqueri pireento, tecatsi cantimenterone.</s>
     </seg>
    </div>
    <div type="chapter" id="b.LUK.11">
     <seg type="verse" id="b.LUK.11.1">
      <s id="b.LUK.11.1.1">Pashini quitaiteri iquenquetsatacairi Jesoshi iriri.</s>
      <s id="b.LUK.11.1.2">Ari ivecaratantacarori, icantiri iroamere: --Novincatsarite, yora Joani yoamejeitaqueri iroamereni iquenquetsatacaajeitaqueri Tasorentsi.</s>
      <s id="b.LUK.11.1.3">Nocoaque meeca pinquempetajeari avirori: poamejeitena nonquenquetsatacayeri narori.</s>
     </seg>
     <seg type="verse" id="b.LUK.11.2">
      <s id="b.LUK.11.2.1">Icantaqueri: --Ariorica pinquenquetsatacayeri, jero oca, pinquempeterori: Apa jenoquisati, oshequi picameetsati catsini, nocoajeitaque pimpincatsariventajeitena, maaroni.</s>
      <s id="b.LUK.11.2.2">Ocameetsati nomajeitempiro maaroni picoacaajeitaquenari, nonquempeteari iriori inquitesati yantajeitimpiro iriori maaroni picoacaajeitiriri.</s>
     </seg>
     <seg type="verse" id="b.LUK.11.3">
      <s id="b.LUK.11.3.1">Pimpapinitenaro maaroni quitaiteri noyeari coiteimotanari.</s>
     </seg>
     <seg type="verse" id="b.LUK.11.4">
      <s id="b.LUK.11.4.1">Eiro piquishimentanarotsi caari cameetsatatsi nantiri, irointi picavintsayena: tempa nocavintsaajeitiri noshanincapee.</s>
      <s id="b.LUK.11.4.2">Eiro pishinetiritsi camaari irantacayena caari cameetsatatsi.</s>
     </seg>
     <seg type="verse" id="b.LUK.11.5">
      <s id="b.LUK.11.5.1">Aisati icantaqueri Jesoshi: --Pamene, noshiacantempiro aisati.</s>
      <s id="b.LUK.11.5.2">Oquempetaca ariorica pijatashiteri pishaninca nianquiite pamanapeeri itantane.</s>
      <s id="b.LUK.11.5.3">Pincantapaaqueri:</s>
     </seg>
     <seg type="verse" id="b.LUK.11.6">
      <s id="b.LUK.11.6.1">"Nocoi pimpena mava pitantane noacaajeiteariri noshaninca.</s>
      <s id="b.LUK.11.6.2">Iroaquera yareetapaaca, tecatsi nompavaqueriri".</s>
     </seg>
     <seg type="verse" id="b.LUK.11.7">
      <s id="b.LUK.11.7.1">Aamaaca ari incantavaquempime: "Eiro pashereanatsi, novochoquineni.</s>
      <s id="b.LUK.11.7.2">Maajeivetaquena: narori, notomipee, maaroni.</s>
      <s id="b.LUK.11.7.3">Yavitaca oni ashitacorontsi.</s>
      <s id="b.LUK.11.7.4">Tecatsi noncantea nontinaye aca nompantempirori notantane".</s>
     </seg>
     <seg type="verse" id="b.LUK.11.8">
      <s id="b.LUK.11.8.1">Pishaninca inaveta, iro cantaincha eirorica icoitsi intinaye impantempiri itantane.</s>
      <s id="b.LUK.11.8.2">Iro cantaincha te incoyeji aisati pampiitapiniteri, irootaque intinaantajeari, tinare, impaquempiro picoacotaqueriri.</s>
     </seg>
     <seg type="verse" id="b.LUK.11.9">
      <s id="b.LUK.11.9.1">Aisati oquempetaca: ariorica pamanapiniteri Tasorentsi, impapinitempiro pincoacoteriri.</s>
      <s id="b.LUK.11.9.2">Ariorica pincoapiniyetero paitarica, ari paajero.</s>
      <s id="b.LUK.11.9.3">Ariorica pinquenquetsatacaapiniteri Tasorentsi, ari inquemisantempi.</s>
     </seg>
     <seg type="verse" id="b.LUK.11.10">
      <s id="b.LUK.11.10.1">Queario, ipasanotee Tasorentsi maaroni coiteimojeitaqueeri: te irimashitsateji, intacojeitaquee.</s>
     </seg>
     <seg type="verse" id="b.LUK.11.11">
      <s id="b.LUK.11.11.1">Pamene, incoacotempirica pitomi tanta iroyeari, ¿arimpa pimpaqueri mapi?</s>
      <s id="b.LUK.11.11.2">Incoacotempirica shima iroyeari, ¿arimpa pimpaqueri maranque?</s>
     </seg>
     <seg type="verse" id="b.LUK.11.12">
      <s id="b.LUK.11.12.1">Ariorica incoacotempi iitsoqui teapa, ¿arimpa pimpaqueri quitoniro?</s>
      <s id="b.LUK.11.12.2">Eiro pipiritsi, irointi pimpasanoteri yoyeeyetari.</s>
     </seg>
     <seg type="verse" id="b.LUK.11.13">
      <s id="b.LUK.11.13.1">Pineaquero, te pincameetsajeiveteaji, iro cantaincha piojeiti picavintsaajeitiri pitomipee.</s>
      <s id="b.LUK.11.13.2">Tempa aisati iotasanoti irinti Apa jenoquiniri icavintsaajeitaquee arori.</s>
      <s id="b.LUK.11.13.3">Ariorica pincoacojeiteri, intiancajeitempiro Ishire iriori amitacojeitempine.</s>
     </seg>
     <seg type="verse" id="b.LUK.11.14">
      <s id="b.LUK.11.14.1">Pashini quitaiteri ineaqueri Jesoshi shirampari imasontitacairi camaari.</s>
      <s id="b.LUK.11.14.2">Itasoncacoventajiri Jesoshi, yoavisacotajiri, irosati ineaveetantanaja aisati.</s>
      <s id="b.LUK.11.14.3">Yoajeitanaque cavaco maaroni neajeitaqueriri.</s>
     </seg>
     <seg type="verse" id="b.LUK.11.15">
      <s id="b.LUK.11.15.1">Iro cantaincha icantayeti aparopee: --Ishanincatacari Jesoshi Satanashi: yora ivincatsarite camaari, irootaque imatantarori yoavisacotiri neiriri camaari.</s>
     </seg>
     <seg type="verse" id="b.LUK.11.16">
      <s id="b.LUK.11.16.1">Itimi pashini tseenquiriri Jesoshi, icantiri: --Intsite, pintasoncante, niotantempiri queariorica piponeaca inquitequi.</s>
     </seg>
     <seg type="verse" id="b.LUK.11.17">
      <s id="b.LUK.11.17.1">Iro cantaincha iotaque iriori iquenqueshirejeitiri.</s>
      <s id="b.LUK.11.17.2">Icantiri: --Ariorica irimanatavacaajeitea atiri, tempa aitaque impoyereavacaajeitaquea.</s>
      <s id="b.LUK.11.17.3">Aisati ariorica inquisavacaajeitea ashaninca, tempa ari irinijantareajeitanajeri.</s>
     </seg>
     <seg type="verse" id="b.LUK.11.18">
      <s id="b.LUK.11.18.1">Aisati oquempetaca, ariorica inquisajeiterime Satanashi iamaaririnte, ¿jaoca incanteari impincatsajeitantearirime?</s>
     </seg>
     <seg type="verse" id="b.LUK.11.19">
      <s id="b.LUK.11.19.1">Aisati picantayeti: "Irio Satanashi amitacotiriri Jesoshi yoavisacotiri neiriri camaari".</s>
      <s id="b.LUK.11.19.2">Iriome amitacotenaneme noavisacotantariri, ¿janica amitacotiriri pishanicajei yoavisacotantariri neiriri camaari?</s>
      <s id="b.LUK.11.19.3">¿Irisatimpa camaari pishaninca?</s>
     </seg>
     <seg type="verse" id="b.LUK.11.20">
      <s id="b.LUK.11.20.1">Iro cantaincha itasoncacaaquena Tasorentsi noavisacotantariri neayetiriri camaari, piojeitanteari meeca quiso yoajeitaquempi Tasorentsi, icoaque impincatsariventajeitempi.</s>
      <s id="b.LUK.11.20.2">Jero aisati ishiacantiniriri Jesoshi:</s>
     </seg>
     <seg type="verse" id="b.LUK.11.21">
      <s id="b.LUK.11.21.1">--Pamene, oquempetaca oca: ontimerica shintsitatsiri shirampari ivesamento, ichacopite, maaroni, tempa irishentasanotero ivanco.</s>
      <s id="b.LUK.11.21.2">Eiro ishinetiritsi incoshiyeeteri irovaararo.</s>
     </seg>
     <seg type="verse" id="b.LUK.11.22">
      <s id="b.LUK.11.22.1">Iro cantaincha impoquerica anaacotiriri ishintsitasanoti, iranaacotapaaqueri irinti irantapaaqueri, impoiji iraapitsatapaaqueri yoantamento.</s>
      <s id="b.LUK.11.22.2">Impoiji incoshiteri irovaararo, impajeiteri ishanincapee iriori.</s>
     </seg>
     <seg type="verse" id="b.LUK.11.23">
      <s id="b.LUK.11.23.1">Iquisajeitaquena maaroni caari oijajeitana, itseencajeitaquena maaroni caari amitacotana.</s>
     </seg>
     <seg type="verse" id="b.LUK.11.24">
      <s id="b.LUK.11.24.1">Ariorica iroavisacotajea neavetariri camaari, ocameetsati iraamaventajeari: yapiitajiricari aisati.</s>
      <s id="b.LUK.11.24.2">Ishiaquero oca: iquenayeti camaari caaraiteriqui, icoayevetaro pancotsi irisavicanteameri.</s>
      <s id="b.LUK.11.24.3">Tecatsi irinee, irootaque iquenqueshiretantacari: "Nompianajeta anta pancotsiqui noponeacanta".</s>
     </seg>
     <seg type="verse" id="b.LUK.11.25">
      <s id="b.LUK.11.25.1">Ariorica impiaje, irineapaajero pancotsi, opishitaca.</s>
      <s id="b.LUK.11.25.2">Vetsicayetaca irisavicantapeempari aisati.</s>
     </seg>
     <seg type="verse" id="b.LUK.11.26">
      <s id="b.LUK.11.26.1">Impoiji irijataque incajemeri itsipapee iyamaaririnte, incarate oshequi.</s>
      <s id="b.LUK.11.26.2">Eiro icameetsatitsi camaari catsini, yora incajemeri.</s>
      <s id="b.LUK.11.26.3">Pineaquero, oca pancotsi oshiaqueri neiriri camaari.</s>
      <s id="b.LUK.11.26.4">Ariorica iravisacotaje, ocameetsati iraamaventajeari camaari: yapiitajiricari irineajeri aisati.</s>
      <s id="b.LUK.11.26.5">Ariorica irampiitajeri irineajeri, catsiqueti iroasanoteri.</s>
     </seg>
     <seg type="verse" id="b.LUK.11.27">
      <s id="b.LUK.11.27.1">Ari itimi oshequi quemajeitaqueriri Jesoshi.</s>
      <s id="b.LUK.11.27.2">Antearojenca ocanti aparoni tsinane: --Tempa ocameetsati oquimoshireventiri Jesoshi iriniro.</s>
     </seg>
     <seg type="verse" id="b.LUK.11.28">
      <s id="b.LUK.11.28.1">Iro cantaincha icanti: --Je, queario, iro cantaincha iquimoshiretasanojeitaque maaroni quemajeitirori irineane Tasorentsi, aisati maaroni quemisantajeitiriri Tasorentsi.</s>
     </seg>
     <seg type="verse" id="b.LUK.11.29">
      <s id="b.LUK.11.29.1">Ari yapatotimentajeitari Jesoshi itsipapee atiri aisati.</s>
      <s id="b.LUK.11.29.2">Impoiji yoamejeitajiri: --Te pincameetsajeiteji.</s>
      <s id="b.LUK.11.29.3">Picoajeiveta pineajeitename nontasoncantajeme aisati, iro cantaincha eiro pineajirotsi aisati.</s>
      <s id="b.LUK.11.29.4">Pinquenqueshireteri Jonashini piotanteari:</s>
     </seg>
     <seg type="verse" id="b.LUK.11.30">
      <s id="b.LUK.11.30.1">peerani iniaqueri anteari omani.</s>
      <s id="b.LUK.11.30.2">Ocarati mava imaacotaque tsompoina, impoiji isoquijanaji ivantequi, iotantacari ninivesati itiancaqueri Tasorentsi.</s>
      <s id="b.LUK.11.30.3">Nonquempetajea coajica piojeitanteari itiancaquena Tasorentsi: tempa natiritapaaque nainti, noponeaca inquitequi.</s>
     </seg>
     <seg type="verse" id="b.LUK.11.31">
      <s id="b.LUK.11.31.1">Aisati ora ivincatsaroteni savasati, oponeaca arejiqui catsini, pashiniqui quipatsi.</s>
      <s id="b.LUK.11.31.2">Oponeaca paricoti oquemisantantariri Saromoni, peerani.</s>
      <s id="b.LUK.11.31.3">Ocoaque iriotacaasanotero.</s>
      <s id="b.LUK.11.31.4">Pamene, nanaacotiri Saromoni nioti, iro cantaincha pitseencajeitaquena.</s>
      <s id="b.LUK.11.31.5">Coajica, ariorica irampatojeiteri Tasorentsi maaroni camajeitatsiri, incantajeitempi: "Ainiro pantane: pitseencaqueri notiancane.</s>
      <s id="b.LUK.11.31.6">Irompa irointi oca ivincatsarote savasati te aneeroji antane: tempa oquemisantiri Saromoni".</s>
     </seg>
     <seg type="verse" id="b.LUK.11.32">
      <s id="b.LUK.11.32.1">Aisati iquempeta yora ninivesatini: iquemisantirini Jonashini.</s>
      <s id="b.LUK.11.32.2">Iquenqueshirejeitanaca, yoipacaajeitajiro caari cameetsatatsi yantajeitiri.</s>
      <s id="b.LUK.11.32.3">Nanaacotiri nainti Jonashini, iro cantaincha te pinquemisantajeitenaji.</s>
      <s id="b.LUK.11.32.4">Coajica incantempi Tasorentsi: "Iquemisantirini ninivesatini Jonashini: avintiquea, ¿paita caari piquemisantantari notiancane?"</s>
     </seg>
     <seg type="verse" id="b.LUK.11.33">
      <s id="b.LUK.11.33.1">Aisati icantajeitiri Jesoshi: --Ariorica pitsiotiro tsiomentotsi, ¿arimpa pimanaquero jaocarica?</s>
      <s id="b.LUK.11.33.2">¿Pitetirompa cantiriqui?</s>
      <s id="b.LUK.11.33.3">Tempa poapinitiro onantariqui, pitsiojeitantari.</s>
     </seg>
     <seg type="verse" id="b.LUK.11.34">
      <s id="b.LUK.11.34.1">Oca aqui oquempevetaro tsiomentotsi.</s>
      <s id="b.LUK.11.34.2">Ocameetsatirica aqui, amenajeitanaque paitapeerica.</s>
      <s id="b.LUK.11.34.3">Iro cantaincha terica oncameetsateji aqui, tecatsi amenanteari, oquempetaca aqueni tsiteniriqui, te ayojeiteji jaocarica aqueniri.</s>
     </seg>
     <seg type="verse" id="b.LUK.11.35">
      <s id="b.LUK.11.35.1">Ocameetsati piotacotea avisati piquemisantasanotaquerica.</s>
      <s id="b.LUK.11.35.2">Ariorica piquemisantasanoti, ari piotasanotanaque, eiro pitseenquimatantajitsi.</s>
      <s id="b.LUK.11.35.3">Impoiji pinquempetearo tsiomentotsi tsiotasanotachari.</s>
      <s id="b.LUK.11.35.4">Irootaque icantajeitaqueriri Jesoshi.</s>
     </seg>
     <seg type="verse" id="b.LUK.11.37">
      <s id="b.LUK.11.37.1">Impoiji icantaqueri variseo Jesoshi: --Tsame ajate novancoqui, noacayempi.</s>
      <s id="b.LUK.11.37.2">Ari yoijatanaqueri, yoacaapaacari.</s>
     </seg>
     <seg type="verse" id="b.LUK.11.38">
      <s id="b.LUK.11.38.1">Te inquivacoteaji Jesoshi, irootaque yoantanacariri cavaco variseo.</s>
     </seg>
     <seg type="verse" id="b.LUK.11.39">
      <s id="b.LUK.11.39.1">Icantiri Avincatsarite: --Queario, pamejeitacaro piquivapinitiro pajo aisati piveratote: iro cantaincha apatiro otapiiqui.</s>
      <s id="b.LUK.11.39.2">Te pojoqueroji caari cameetsayetatsi timatsiri osantequi.</s>
      <s id="b.LUK.11.39.3">Piquempetacaro avirori: piquenqueshiretapinitiro picoshiyeti aisati pantapiniyetiro caari cameetsatatsi.</s>
     </seg>
     <seg type="verse" id="b.LUK.11.40">
      <s id="b.LUK.11.40.1">Te pinquenqueshireniroteaji.</s>
      <s id="b.LUK.11.40.2">¿Apatirotimpa yovetsiquiro Tasorentsi paco?</s>
      <s id="b.LUK.11.40.3">Tempa aisati yovetsiquiro piquenqueshireantari.</s>
     </seg>
     <seg type="verse" id="b.LUK.11.41">
      <s id="b.LUK.11.41.1">Pipashiyevetari ashinoncaincari coiteimovetariri, iro cantaincha te pincavintsaasanoteriji.</s>
      <s id="b.LUK.11.41.2">Ariorica pincavintsaasanoteri itsipapee pishaninca, ari pincameetsataque.</s>
     </seg>
     <seg type="verse" id="b.LUK.11.42">
      <s id="b.LUK.11.42.1">Pashinoncaajeitea avirojei.</s>
      <s id="b.LUK.11.42.2">Queario pipaarantapinivetari Tasorentsi piirequite capichaji, iro cantaincha tequera omoncarateaji.</s>
      <s id="b.LUK.11.42.3">Timatsi pineacameetsatiri avirori aisati caari pineacameetsati.</s>
      <s id="b.LUK.11.42.4">Iro cantaincha te omoncaratearoji icoacaaquempiri Tasorentsi.</s>
      <s id="b.LUK.11.42.5">Te pininteriji Tasorentsi aisati te pininteriji pishanincapee.</s>
      <s id="b.LUK.11.42.6">Ocameetsati pimperi Tasorentsi quirequi, iro cantaincha eiro pipeacotirotsi pininteri aisati panteneri icoacaaquempiri.</s>
     </seg>
     <seg type="verse" id="b.LUK.11.43">
      <s id="b.LUK.11.43.1">Pashinoncaajeitea avirojei.</s>
      <s id="b.LUK.11.43.2">Ariorica irampatojeitea ashaninca inquemisantanteariri Tasorentsi, picoanirojeiti impincatsajeitempi avinti.</s>
      <s id="b.LUK.11.43.3">Ariorica pinquenayetanaque nampitsiqui, picoaque cameetsa iraacameetsajeitempi atiripee.</s>
     </seg>
     <seg type="verse" id="b.LUK.11.44">
      <s id="b.LUK.11.44.1">Queario, iroashinoncaajeitempi Tasorentsi.</s>
      <s id="b.LUK.11.44.2">Piquempetacari camatsiri tijachari quipatsiqui, imanaca; iro cantaincha yavisajeitanaque atiripee, te iriojeiteji irotaintsi iratiquerime camayetatsiri patsaatsiri.</s>
      <s id="b.LUK.11.44.3">Aisati avirori, pimanayevetaro caari cameetsayetatsi pantayetiri.</s>
      <s id="b.LUK.11.44.4">Irootaque icantaqueriri Jesoshi variseopee.</s>
     </seg>
     <seg type="verse" id="b.LUK.11.45">
      <s id="b.LUK.11.45.1">Ari icantiri oamentantirori isanquenareni Moishishini: --Oametantatsiri, aisati narorijei piquisaquena.</s>
     </seg>
     <seg type="verse" id="b.LUK.11.46">
      <s id="b.LUK.11.46.1">Icantiri Jesoshi: --Je, aisati avirori iroashinoncaajeitempi Tasorentsi.</s>
      <s id="b.LUK.11.46.2">Oshequi piperanayetacari ashanincapee, iro cantaincha te pintacoteariji.</s>
     </seg>
     <seg type="verse" id="b.LUK.11.47">
      <s id="b.LUK.11.47.1">Queario, pashinoncaajeitea.</s>
      <s id="b.LUK.11.47.2">Pimoncarajeitacari pishanincani oajeitiriniri camantantatsiniri.</s>
     </seg>
     <seg type="verse" id="b.LUK.11.48">
      <s id="b.LUK.11.48.1">Avirojei oayeri.</s>
      <s id="b.LUK.11.48.2">Pintimitaquearicame peerani avirori, poajeitaquerime aisati yora camantantatsiniri.</s>
     </seg>
     <seg type="verse" id="b.LUK.11.49">
      <s id="b.LUK.11.49.1">Iotacojeitaquempi Tasorentsi, icanti: "Nontianqueneri atiri quenquetsatacayerineri, iro cantaincha iroayetavaqueri aparopee, irio itsipapee inquisavaqueri, intiancaarantajeri".</s>
     </seg>
     <seg type="verse" id="b.LUK.11.50">
      <s id="b.LUK.11.50.1">Ainiro pantajeitiri maaroni: pashi poajeitiro poanti.</s>
      <s id="b.LUK.11.50.2">Yora peeraniniri poajeiterime, irosati picanta meeca poajeitiri quemisantajeitiriri Tasorentsi.</s>
     </seg>
     <seg type="verse" id="b.LUK.11.51">
      <s id="b.LUK.11.51.1">Pishanincajeitacari oaqueriniri Averini.</s>
      <s id="b.LUK.11.51.2">Aisati pishanincajeitacari oaqueriniri yora Sacariashini: yoyeetaqueri iriori anta ivancoqui Tasorentsi.</s>
      <s id="b.LUK.11.51.3">Ainiro pantajeitiri maaroni, irootaque iroashinoncaimentempiri Tasorentsi.</s>
     </seg>
     <seg type="verse" id="b.LUK.11.52">
      <s id="b.LUK.11.52.1">Poametantavetaro isanquenareni Moishishini, iro cantaincha pashinoncaajeitea: tempa pamatavijeitiri ashanincapee.</s>
      <s id="b.LUK.11.52.2">Te pincoajeiteji pioteri Tasorentsi, aisati te pincoacaajeiteriji iriojeitajeri iriori ashanincapee.</s>
     </seg>
     <seg type="verse" id="b.LUK.11.53">
      <s id="b.LUK.11.53.1">Irootaque icantajeitaqueriri maaroni, impoiji isoquijanaji.</s>
      <s id="b.LUK.11.53.2">Iquisajeitaqueri yora variseopee aisati yora oametantirori sanquenarentsi, aisati iquenquejaajeitaqueri.</s>
      <s id="b.LUK.11.53.3">Aisati isampiyevetacari paitapeerica,</s>
     </seg>
     <seg type="verse" id="b.LUK.11.54">
      <s id="b.LUK.11.54.1">icoajeiveta incomitacayearime.</s>
      <s id="b.LUK.11.54.2">Icoaveta incomitacayearime iraacantantearimeri.</s>
     </seg>
    </div>
    <div type="chapter" id="b.LUK.12">
     <seg type="verse" id="b.LUK.12.1">
      <s id="b.LUK.12.1.1">Ari yapatotimentajeitari Jesoshi oshequi catsini atiri, itsitacaavacaajeitanaca.</s>
      <s id="b.LUK.12.1.2">Irosati icantantari iroamerepee: --Paamayeariyea variseopee, yamatavijeitimpicari.</s>
      <s id="b.LUK.12.1.3">Oshequi yamatavitanti.</s>
     </seg>
     <seg type="verse" id="b.LUK.12.2">
      <s id="b.LUK.12.2.1">Ijijeivetaca tecatsi iotatsine yamatavijeivetacari, iro cantaincha coajica iriotacojeitanaqueri maaroni atiri yashi yoiro yamatavitanti.</s>
     </seg>
     <seg type="verse" id="b.LUK.12.3">
      <s id="b.LUK.12.3.1">Aisati aviroripee, paitarica pimanavetacari picantiri meeca, inquemajeitero coajica.</s>
      <s id="b.LUK.12.3.2">Paitarica pincanteri apaniro anta pivancoqui, irovaayetajero anta yapatojeitanta atiripee.</s>
     </seg>
     <seg type="verse" id="b.LUK.12.4">
      <s id="b.LUK.12.4.1">Meeca, noshaninca, noncamantempi: eiro pitsaroacaaritsi yora atiri coatsiri iroyempi.</s>
      <s id="b.LUK.12.4.2">Ariorica iroyempi, iro cantaincha irointi iroyeete pivatsa.</s>
      <s id="b.LUK.12.4.3">Tecatsi incantero pishire.</s>
     </seg>
     <seg type="verse" id="b.LUK.12.5">
      <s id="b.LUK.12.5.1">Irinti Tasorentsi pimpincatsate: incoaquerica, iroyempi.</s>
      <s id="b.LUK.12.5.2">Iro cantaincha aisati icoaquerica, irimatero intianquempi Sharincaveniqui.</s>
      <s id="b.LUK.12.5.3">Irooquea pintsaroacayeari irointi pijate Sharincaveniqui.</s>
     </seg>
     <seg type="verse" id="b.LUK.12.6">
      <s id="b.LUK.12.6.1">¿Ivinaronimpa tsimeripee?</s>
      <s id="b.LUK.12.6.2">Te impinatasanoteaji, iro cantaincha iojeitiri Tasorentsi: te impeacojeiteariji.</s>
     </seg>
     <seg type="verse" id="b.LUK.12.7">
      <s id="b.LUK.12.7.1">Aisati oquempetaca, iotasanojeitaquempi: ioti jaoca ocaratiri piishipee.</s>
      <s id="b.LUK.12.7.2">Iquempoyeajeitaqueri tsimeripee, iro cantaincha avirojei iquempoyeasanojeitaquempi.</s>
      <s id="b.LUK.12.7.3">Eiro picantashiretitsi, irointi piveshireimenteari Tasorentsi.</s>
     </seg>
     <seg type="verse" id="b.LUK.12.8">
      <s id="b.LUK.12.8.1">Aisati piojeitavaquero oca noncantempiri: eiro pipashiventacaanatsi, ariorica pincamantajeiteri itsipapee atiri piquemisantaquena, aitaque noncamanteri Apa anta inquitequi pishanincataquena.</s>
      <s id="b.LUK.12.8.2">Tempa noponeaca inquitequi, natiritapaaque.</s>
     </seg>
     <seg type="verse" id="b.LUK.12.9">
      <s id="b.LUK.12.9.1">Iro cantaincha ariorica pimpashiventacayena aca quipatsiqui, aisati avirori nompashiventacayempi anta inquitequi.</s>
     </seg>
     <seg type="verse" id="b.LUK.12.10">
      <s id="b.LUK.12.10.1">Ariorica incantimatena atiri, ariorica incavintsayeri Tasorentsi, eiro iquenqueshiretajirotsi yantajeitiri.</s>
      <s id="b.LUK.12.10.2">Iro cantaincha ariorica incantimajeitero Ishire Tasorentsi, eiro icavintsairitsi Tasorentsi catsini.</s>
     </seg>
     <seg type="verse" id="b.LUK.12.11">
      <s id="b.LUK.12.11.1">Ariorica irayeetempi anta yapatotapinijeitanta, aisati anta joeshiqui, aisati anta pincatsariqui, eiro pitsaroacaajeitaritsi.</s>
      <s id="b.LUK.12.11.2">Eiro piquenqueshiretitsi: "¿Paita noncanteriri?"</s>
     </seg>
     <seg type="verse" id="b.LUK.12.12">
      <s id="b.LUK.12.12.1">Ariorica irayeetempi, oametempi Ishire Tasorentsi paitarica pincanteriri.</s>
     </seg>
     <seg type="verse" id="b.LUK.12.13">
      <s id="b.LUK.12.13.1">Impoiji icantiri aparoni shirampari: --Oametanari, ipanaquerini apani iyeca maaroni timimojeiveitariniri.</s>
      <s id="b.LUK.12.13.2">Tecatsi impena nainti.</s>
      <s id="b.LUK.12.13.3">Pincanteri iye impaarantajena narori irovaararo.</s>
     </seg>
     <seg type="verse" id="b.LUK.12.14">
      <s id="b.LUK.12.14.1">Yacanaqueri: --Eiro nocantiritsi.</s>
      <s id="b.LUK.12.14.2">¿Narompa joeshi, noncantanteariri?</s>
     </seg>
     <seg type="verse" id="b.LUK.12.15">
      <s id="b.LUK.12.15.1">Icantajeitiri maaroni apatotimentajeitariri: --Queariompia: pinevetarocari yashiyetari itsipapee, eiro oveshireacaasanotimpitsi.</s>
     </seg>
     <seg type="verse" id="b.LUK.12.16">
      <s id="b.LUK.12.16.1">Impoiji ishiacaventiniri oca: --Otimi iipatsite ashitaarantincari.</s>
      <s id="b.LUK.12.16.2">Oshequi onintiro panquirentsi quipatsi, cameetsa oshiocayetanaque ivanquirepee.</s>
     </seg>
     <seg type="verse" id="b.LUK.12.17">
      <s id="b.LUK.12.17.1">Yaayetajiro oitsoquipee, inquempoyeantearori ovancopeequi iroori, iro cantaincha opiojeitaca pancotsiqui.</s>
      <s id="b.LUK.12.17.2">Te onajeitearoji maaroni.</s>
      <s id="b.LUK.12.17.3">Iquenqueshiretaca:</s>
     </seg>
     <seg type="verse" id="b.LUK.12.18">
      <s id="b.LUK.12.18.1">"¿Jaocasa noncanterori?</s>
      <s id="b.LUK.12.18.2">Tecatsi noantearori maaroni.</s>
      <s id="b.LUK.12.18.3">Jaa, niotaque meeca: noshoveajero pancotsijaniqui, nantacantajero antearo pancotsi noantearori maaroni novanquirepee, aisati maaroni novaararo.</s>
     </seg>
     <seg type="verse" id="b.LUK.12.19">
      <s id="b.LUK.12.19.1">Oshequitaque meeca maaroni, tecatsi coiteimotajenaneri.</s>
      <s id="b.LUK.12.19.2">Peerani catsini, eirota otsonquitatsi; meeca nomaoree oshequi osarintsi.</s>
      <s id="b.LUK.12.19.3">Cameetsa noapinitea, noshinquitapinitea, noveshireimentearo maaroni timimotanari".</s>
     </seg>
     <seg type="verse" id="b.LUK.12.20">
      <s id="b.LUK.12.20.1">Iro cantaincha icantiri Tasorentsi: "Te piotacoteaji.</s>
      <s id="b.LUK.12.20.2">Meeca tsiteniri noyempi; impoiji, ¿janica ashitajearoneri maaroni timimojeivetimpiri?"</s>
     </seg>
     <seg type="verse" id="b.LUK.12.21">
      <s id="b.LUK.12.21.1">Pineaquero, te irioteji maaroni coatsiri iroshequiyero irovaararo.</s>
      <s id="b.LUK.12.21.2">Oncameetsateme irovetsiquerome irisavicantearime inquitequi.</s>
     </seg>
     <seg type="verse" id="b.LUK.12.22">
      <s id="b.LUK.12.22.1">Aisati icantiri Jesoshi iroamere: --Eiro piquenqueshiretatsi jaoca payerori poyeari aisati pinquitsaateari.</s>
     </seg>
     <seg type="verse" id="b.LUK.12.23">
      <s id="b.LUK.12.23.1">Tempa Tasorentsi oaneaquempiri.</s>
      <s id="b.LUK.12.23.2">¿Opomerentsitimotarimpa meeca impaquempi poyeari aisati piitsaare?</s>
     </seg>
     <seg type="verse" id="b.LUK.12.24">
      <s id="b.LUK.12.24.1">Pinquenqueshireteri jaoca icantari tsimerepee: te impanquitanonteaji aisati te inquempoyeanonteaji iroyeari pancotsiqui, iro cantaincha ipapinitiri Tasorentsi yoari.</s>
      <s id="b.LUK.12.24.2">Pamene, iquempoyeaventajeitiri Tasorentsi tsimeripee iriori, tempa aisati avirori iquempoyeaventasanojeitimpi.</s>
     </seg>
     <seg type="verse" id="b.LUK.12.25">
      <s id="b.LUK.12.25.1">¿Paita patsipetashitantarori picantashireti?</s>
      <s id="b.LUK.12.25.2">¿Pijitimpa ariorica pincantashirete aiquero pijatatiye pantearitasanotanaque?</s>
     </seg>
     <seg type="verse" id="b.LUK.12.26">
      <s id="b.LUK.12.26.1">Pineaquero, patsipetashitacaro picantashireti.</s>
      <s id="b.LUK.12.26.2">Tecatsi paye.</s>
     </seg>
     <seg type="verse" id="b.LUK.12.27">
      <s id="b.LUK.12.27.1">Pinquenqueshiretero jaoca ocantari oteaquipee tojari.</s>
      <s id="b.LUK.12.27.2">Te ontsameetanonteaji, aisati te ontijanonteaji oitsaare, iro cantaincha ocameetsatasanotaque.</s>
      <s id="b.LUK.12.27.3">Peerani oshequi yoaneencani Saromoni, iro cantaincha te inquempetearoji oteaquipee: ocameetsatasanotaque irointi.</s>
     </seg>
     <seg type="verse" id="b.LUK.12.28">
      <s id="b.LUK.12.28.1">Pineaquero, yoaneencaquero Tasorentsi oteaquipee.</s>
      <s id="b.LUK.12.28.2">Otimaveta, impoiji oshintsiti oshimpetanaji.</s>
      <s id="b.LUK.12.28.3">Peerani pintime avirojei: tempa pijiti iquenqueshiretaquempi avirori.</s>
      <s id="b.LUK.12.28.4">¿Paitasa pitseencantacariri?</s>
     </seg>
     <seg type="verse" id="b.LUK.12.29">
      <s id="b.LUK.12.29.1">Eiro piquenqueshiretirotsi paitarica poyeari, aisati paitarica pireri: inquemacayempi Tasorentsi.</s>
     </seg>
     <seg type="verse" id="b.LUK.12.30">
      <s id="b.LUK.12.30.1">Tempa icoajeitaque atiri iroapinijeitea.</s>
      <s id="b.LUK.12.30.2">Iro cantaincha iotaque Tasorentsi maaroni coiteimotaquempiri.</s>
     </seg>
     <seg type="verse" id="b.LUK.12.31">
      <s id="b.LUK.12.31.1">Ariorica pimpincatsatasanoteri, impaquempi maaroni coiteimotaquempiri.</s>
     </seg>
     <seg type="verse" id="b.LUK.12.32">
      <s id="b.LUK.12.32.1">Noamere, oshequi inintaquempi Apa Tasorentsi: icoasanotaque impincatsariventajeitempi, incavintsaasanojeitempi.</s>
     </seg>
     <seg type="verse" id="b.LUK.12.33">
      <s id="b.LUK.12.33.1">Pimpimantero pashiyetari, pimpayeteri ashinoncaincari ovinaro.</s>
      <s id="b.LUK.12.33.2">Impoiji impinatempi Tasorentsi anta inquitequi.</s>
      <s id="b.LUK.12.33.3">Ontimasanote pivaararo anta: eiro opatsaajitsi, eiro opitsititsi, eiro icoshiyeetajimpitsi, eiro yapeajirotsi cajiro.</s>
     </seg>
     <seg type="verse" id="b.LUK.12.34">
      <s id="b.LUK.12.34.1">Ariorica otimi pivaararo aca quipatsiqui, oshequi piquenqueshiretaquero timayetatsiri quipatsiqui.</s>
      <s id="b.LUK.12.34.2">Ariorica otimi pivaararo inquitequi, ari piquenqueshiretapinitiri Tasorentsi.</s>
     </seg>
     <seg type="verse" id="b.LUK.12.35">
      <s id="b.LUK.12.35.1">Jeroca icantaqueriri Jesoshi iroamere: --Paamaajeiteari pivincatsarite, pivetsicasanojeitea.</s>
      <s id="b.LUK.12.35.2">Pinquempeteari yora inampire ashitarori ivanco.</s>
      <s id="b.LUK.12.35.3">Ijataque yora ashitarori irineeri ishaninca irayero ijina.</s>
      <s id="b.LUK.12.35.4">Yaamaajeitari inampire anta ivancoqui.</s>
      <s id="b.LUK.12.35.5">Ariorica irareetapaajea incoapaaje irashitareavajeneri, aisati incoapaaje irineapaajero ovetsicayetaca ivanco.</s>
      <s id="b.LUK.12.35.6">Ariorica ontsitenitanaje, icoaque ontsiotea ivanco.</s>
      <s id="b.LUK.12.35.7">Aisati icoaque intinaye inampirepee, inquitsaajeitea.</s>
     </seg>
     <seg type="verse" id="b.LUK.12.37">
      <s id="b.LUK.12.37.1">Ariorica irineapaajeri yovetsicajeitaca, inquimoshirejeitaque maaroni.</s>
      <s id="b.LUK.12.37.2">Yora ashitarori ivanco irisavicacaajeiteri maaroni inampirepee, iroacaajeiteari.</s>
     </seg>
     <seg type="verse" id="b.LUK.12.38">
      <s id="b.LUK.12.38.1">Iro cantaincha te iriojeiteji jaocarica oncarate impocantajeari: ariorica iroaquera imaajeiti, ariorica nianquiite.</s>
      <s id="b.LUK.12.38.2">Iro cantaincha ariorica irineapaaqueri inampire yovetsicajeitaca, ari inquimoshirejeitanaque, maaroni.</s>
     </seg>
     <seg type="verse" id="b.LUK.12.39">
      <s id="b.LUK.12.39.1">Piojeitavaquero oca noncamantempiri: arioricame pioteme impoque tsiteniriqui coshitantatsiri, tempa pisaaquiteme poimpiantavajearimeri, eiro pishinetirime incoshitempime.</s>
      <s id="b.LUK.12.39.2">Iro cantaincha te pioteji jaocarica oncarate impocanteari.</s>
     </seg>
     <seg type="verse" id="b.LUK.12.40">
      <s id="b.LUK.12.40.1">Aisati noquempevetari coshinti, te noncamantempiji jaocarica oncarate nompocantajeari.</s>
      <s id="b.LUK.12.40.2">Peerani noponeaca inquitequi, natiritapaaque.</s>
      <s id="b.LUK.12.40.3">Coajica nompiaje.</s>
      <s id="b.LUK.12.40.4">Pinquenqueshirejeitena, paamaajeitajena: nomapocapaimpicari.</s>
     </seg>
     <seg type="verse" id="b.LUK.12.41">
      <s id="b.LUK.12.41.1">Ari isampitiri Petero: --Novincatsarite, ¿apanirompa poamejeitena naroripee?</s>
      <s id="b.LUK.12.41.2">Irompa tericampa, ¿picoaquempa iriojeitanaque maaroni atiri?</s>
     </seg>
     <seg type="verse" id="b.LUK.12.42">
      <s id="b.LUK.12.42.1">Yacanaqueri: --Noquenquetsatacaajeitiri maaroni quearioventirori nocoacaajeitiriri.</s>
      <s id="b.LUK.12.42.2">Iquempetaca ivatorote atiripee, icoacaaqueri aparoni iratirite iroacaapiniteari itsipapee.</s>
      <s id="b.LUK.12.42.3">Impoiji ijataque ivatorote jaocarica.</s>
     </seg>
     <seg type="verse" id="b.LUK.12.43">
      <s id="b.LUK.12.43.1">Ariorica iroacaapiniteari cameetsa, ariorica impocaje ivatorote, iroveshireimentapaajeari.</s>
     </seg>
     <seg type="verse" id="b.LUK.12.44">
      <s id="b.LUK.12.44.1">Incantapaajeri: "Cameetsa piquemisantaquena.</s>
      <s id="b.LUK.12.44.2">Meeca aviro amenajeitenarone maaroni timimojeitanari".</s>
     </seg>
     <seg type="verse" id="b.LUK.12.45">
      <s id="b.LUK.12.45.1">Iro cantaincha, incanterica yora iratirite: "Eirotsita ipoqui novatorote".</s>
      <s id="b.LUK.12.45.2">Icoacaavetari ivatorote incavintsayerime itsipapee, iro cantaincha imapocaqueri iquisajeitaqueri, ipasajeitaqueri: shirampari, tsinane, maaroni.</s>
      <s id="b.LUK.12.45.3">Oshequi iperataca, oshequi ishinquitaca.</s>
     </seg>
     <seg type="verse" id="b.LUK.12.46">
      <s id="b.LUK.12.46.1">Ari pashini quitaiteri impocaje ivatorote, irimapocapaajeri.</s>
      <s id="b.LUK.12.46.2">Iroasanquetapaaqueri, inquempetacaanteri itsipapee caari quemisantiri.</s>
     </seg>
     <seg type="verse" id="b.LUK.12.47">
      <s id="b.LUK.12.47.1">Pineaquero, iovetacaro icoacaavetacariri ivatorote, iro cantaincha te incoyeji irimatero.</s>
      <s id="b.LUK.12.47.2">Irootaque impasatacantanteariri, aiquero catsini impasatacantasanoteri.</s>
     </seg>
     <seg type="verse" id="b.LUK.12.48">
      <s id="b.LUK.12.48.1">Iro cantaincha eiro yoasanquetasanotiritsi caari iotatsi.</s>
      <s id="b.LUK.12.48.2">Eiro icoacotasanotiritsi oshequi yora caari iotatsi.</s>
      <s id="b.LUK.12.48.3">Irintiquea iotasanotatsiri, incoacotasanoteri irinti.</s>
     </seg>
     <seg type="verse" id="b.LUK.12.49">
      <s id="b.LUK.12.49.1">Aisati icanti Jesoshi: --Nopocaque quipatsiquica inquisavacaimentantenari atiripee, nocoasanotaque nomamajeitero maaroni nopocashitiri.</s>
     </seg>
     <seg type="verse" id="b.LUK.12.50">
      <s id="b.LUK.12.50.1">Oshequi noquenqueshireaca: irotaintsi oshequi nonquematsicatearo.</s>
     </seg>
     <seg type="verse" id="b.LUK.12.51">
      <s id="b.LUK.12.51.1">¿Pijitashijeivetampa nopocashijeitiri atiri noimajerentajeiteri, cameetsa iraacameetsatavacanteari?</s>
      <s id="b.LUK.12.51.2">Teve, irointi inquisavacaimentajeitena.</s>
     </seg>
     <seg type="verse" id="b.LUK.12.52">
      <s id="b.LUK.12.52.1">Ariorica incarate apapacoroni savicatsineri pancotsiqui, inquisavacaajeitea.</s>
      <s id="b.LUK.12.52.2">Incarate mava quisherineri yora apite ishaninca.</s>
     </seg>
     <seg type="verse" id="b.LUK.12.53">
      <s id="b.LUK.12.53.1">Ariorica yora ashitariri inquisheri itomi, aisati itomi iquisheri iriri.</s>
      <s id="b.LUK.12.53.2">Ariorica onquishero airo evatayero, onquishero iroori airo.</s>
     </seg>
     <seg type="verse" id="b.LUK.12.54">
      <s id="b.LUK.12.54.1">Impoiji icantajeitiri apatotimentajeitariri: --Ariorica pineaquero antearo tampea amaquero mencori otsitenishaanaque, picantajeiti: "Coraqueve incani".</s>
      <s id="b.LUK.12.54.2">Tempa piojeitaque ompoquerica incani.</s>
     </seg>
     <seg type="verse" id="b.LUK.12.55">
      <s id="b.LUK.12.55.1">Ariorica oquitamaroitetanaji, picantajeiti: "Eiro oparii incani, ari osarianaje".</s>
      <s id="b.LUK.12.55.2">Tempa aisati piojeiti,</s>
     </seg>
     <seg type="verse" id="b.LUK.12.56">
      <s id="b.LUK.12.56.1">irointi pimanaquero piojeitiri.</s>
      <s id="b.LUK.12.56.2">Piojeitaque ompariaquerica incani.</s>
      <s id="b.LUK.12.56.3">Iro cantaincha te pincoajeiteji piojeite oshequi ompomerentsitimojeitempi coajica.</s>
     </seg>
     <seg type="verse" id="b.LUK.12.57">
      <s id="b.LUK.12.57.1">¿Paita caari picoanta piojeitero queariosanotatsiri?</s>
     </seg>
     <seg type="verse" id="b.LUK.12.58">
      <s id="b.LUK.12.58.1">Ariorica inquishimentempiri pishaninca quirequi pireviteriri, incoaquerica iraanajempi joeshiqui.</s>
      <s id="b.LUK.12.58.2">Ari tequeratsitarica irareetacayempi, pincantanaqueri: "Eiro piquisanatsi, coajica nompinatajempi".</s>
      <s id="b.LUK.12.58.3">Yoiminqueimpicari caravosoqui.</s>
     </seg>
     <seg type="verse" id="b.LUK.12.59">
      <s id="b.LUK.12.59.1">Ariorica iroiminqueaquempi, incoacotasanotempi maaroni quirequi pirevitiriri.</s>
      <s id="b.LUK.12.59.2">Eirorica pipiritsi, eiro yoimisoquijajimpitsi.</s>
     </seg>
    </div>
    <div type="chapter" id="b.LUK.13">
     <seg type="verse" id="b.LUK.13.1">
      <s id="b.LUK.13.1.1">Impoiji ipoqui pashini atiri, icamantapaaqueri Jesoshi: --Ijajeivetaca carireasatipee anta Jerosarequi iroajeitenerime Tasorentsi ivira.</s>
      <s id="b.LUK.13.1.2">Jeriniro yora Piratoniro yoacantanirojeitaqueri carireasatipee anta ivancoqui Tasorentsi.</s>
      <s id="b.LUK.13.1.3">Oconoajatacaro irirajani ashanincani irirajani ivira yoajeitiniriri Tasorentsi.</s>
     </seg>
     <seg type="verse" id="b.LUK.13.2">
      <s id="b.LUK.13.2.1">Yacanaqueri Jesoshi: --¿Pijitirimpa yora carireasati antasanojeitironiri caari cameetsatatsi ishinetantariri Tasorentsi yoacantaqueri Pirato?</s>
     </seg>
     <seg type="verse" id="b.LUK.13.3">
      <s id="b.LUK.13.3.1">Noncamantempi: te iro incamantea.</s>
      <s id="b.LUK.13.3.2">Iro cantaincha queariompiyea: eirorica piquenqueshiretajatsi, aisati eirorica pojocajirotsi caari cameetsatatsi pantapinitiri, pinquempejeiteari yora yoyeetiri.</s>
      <s id="b.LUK.13.3.3">Yoajeitimpicari, maaroni.</s>
     </seg>
     <seg type="verse" id="b.LUK.13.4">
      <s id="b.LUK.13.4.1">Aisati peerani otireanaji antearo mapipanco anta Shiroequi, otsinacapaaqueri 18 shirampari, icamajeitaque.</s>
      <s id="b.LUK.13.4.2">¿Paita icamajeitantacari?</s>
      <s id="b.LUK.13.4.3">¿Iriompa antasanotirori caari cameetsatatsi icamantacari?</s>
      <s id="b.LUK.13.4.4">Te.</s>
      <s id="b.LUK.13.4.5">Iquempejeitacari maaroni ishiramparirinte.</s>
     </seg>
     <seg type="verse" id="b.LUK.13.5">
      <s id="b.LUK.13.5.1">Pinquenqueshireajeitea avirori, pojocajero caari cameetsatatsi pantapinijeitiri.</s>
      <s id="b.LUK.13.5.2">Eirorica piquenqueshirejeitatsi, aisati pincamajeite avirorijei.</s>
     </seg>
     <seg type="verse" id="b.LUK.13.6">
      <s id="b.LUK.13.6.1">Impoiji ishiacaventajeitiniri oca: --Ipanquitaquero shirampari iyera anta irovamashitequi.</s>
      <s id="b.LUK.13.6.2">Ocarataque peerani oshiocaque, impoiji yamenapinivetaro oitsoqui, irayerome: iro cantaincha te oitsoquiteji.</s>
     </seg>
     <seg type="verse" id="b.LUK.13.7">
      <s id="b.LUK.13.7.1">Impoiji aisati icantiri yora tsameetiniriri iipatsite: "Pamene, ocarataque mava osarintsi nopocapiniveta nayerome oitsoquipee.</s>
      <s id="b.LUK.13.7.2">Te ontimeji catsini.</s>
      <s id="b.LUK.13.7.3">Atsipetashitaca otimi.</s>
      <s id="b.LUK.13.7.4">Pimpesajero nompanquitantearori paitapeerica cameetsatatsiri".</s>
     </seg>
     <seg type="verse" id="b.LUK.13.8">
      <s id="b.LUK.13.8.1">Yacanaqueri tsameetiniriri ivatorote: "Ari onavaquetsita meeca osarintsiquica.</s>
      <s id="b.LUK.13.8.2">Nonquiayetero quipatsi ometsoitetanteari, aisati noapinitenero itia pivira, cameetsa ontimanteari oitsoqui.</s>
     </seg>
     <seg type="verse" id="b.LUK.13.9">
      <s id="b.LUK.13.9.1">Impoiji ariorica ontimanaque oitsoqui pashini osarintsi, tempa cameetsa, eiro apeshirotsi.</s>
      <s id="b.LUK.13.9.2">Iro cantaincha eirorica otimitsi oitsoqui, nompesajero".</s>
     </seg>
     <seg type="verse" id="b.LUK.13.10">
      <s id="b.LUK.13.10.1">Pashiniqui saavaro yoametanti Jesoshi anta yapatotapinijeitanta joriopee.</s>
     </seg>
     <seg type="verse" id="b.LUK.13.11">
      <s id="b.LUK.13.11.1">Otimi anta pancotsiqui aparoni tsinane yatajeaonquiri peerani camaari.</s>
      <s id="b.LUK.13.11.2">Ocarataque meeca 18 osarintsi omitiaque, irosati ocanta omitiaque: tecatsi oncantajea oncatiaje.</s>
     </seg>
     <seg type="verse" id="b.LUK.13.12">
      <s id="b.LUK.13.12.1">Ineantacarori Jesoshi, icajemaquero: --Caatanaque, meeca noavisacotajempi.</s>
     </seg>
     <seg type="verse" id="b.LUK.13.13">
      <s id="b.LUK.13.13.1">Ipamitaquero, irosati avisacotantanaja.</s>
      <s id="b.LUK.13.13.2">Cameetsatanaji, ocatianaja.</s>
      <s id="b.LUK.13.13.3">Ocantanaque: --Yoavisacotajana Tasorentsi, tempa icameetsati.</s>
     </seg>
     <seg type="verse" id="b.LUK.13.14">
      <s id="b.LUK.13.14.1">Yora jivatacantantatsiri anta ivancoqui Tasorentsi iquisaqueri Jesoshi.</s>
      <s id="b.LUK.13.14.2">Icantajeitiri apatojeitainchari: --Ocameetsati antaveejeite 6 quitaiteri, iro cantaincha ariorica omoncaratapaaquea quitaiteri 7 ocameetsati amaoreasanojeitanaque.</s>
      <s id="b.LUK.13.14.3">Eiro antaveetitsi catsini.</s>
      <s id="b.LUK.13.14.4">Ariorica picoaque pavisacojeitaje, pimpoque pashiniqui quitaiteri, eiroquea pipoquitsi saavaroqui.</s>
     </seg>
     <seg type="verse" id="b.LUK.13.15">
      <s id="b.LUK.13.15.1">Ipiatanacari Avincatsarite, icantanaqueri: --Oshequi pamatavinirotanti.</s>
      <s id="b.LUK.13.15.2">Pantaveejeiti avirori saavaroqui.</s>
      <s id="b.LUK.13.15.3">Pamene, ariorica airi pivacate imire saavaroqui, tempa pitsatacoreiri paantanacariri anta otiminta nija.</s>
      <s id="b.LUK.13.15.4">Aisati piquempetiri pimorane, maaroni.</s>
      <s id="b.LUK.13.15.5">Queario, picavintsaajeitiri pivirapee saavaroqui.</s>
     </seg>
     <seg type="verse" id="b.LUK.13.16">
      <s id="b.LUK.13.16.1">Iro cantaincha caari oni pivira oca tsinane, irointi pishaninca.</s>
      <s id="b.LUK.13.16.2">Peerani omantsiataque: tempa ocameetsataque ancavintsayero saavaroqui.</s>
     </seg>
     <seg type="verse" id="b.LUK.13.17">
      <s id="b.LUK.13.17.1">Iquemantarori oca, ipashiventajeitanaca maaroni quisajeitaqueriri Jesoshi.</s>
      <s id="b.LUK.13.17.2">Irinti itsipapee atiri iveshireimentajeitacari Jesoshi, icantajeiti: --Ocameetsajeitaque yantayetiri Jesoshi.</s>
     </seg>
     <seg type="verse" id="b.LUK.13.18">
      <s id="b.LUK.13.18.1">Impoiji icanti Jesoshi: --¿Piojeitimpa jaoca icanta Tasorentsi ipincatsariventanti?</s>
      <s id="b.LUK.13.18.2">¿Jaoca noncanterori noshiacaaventantempirori?</s>
     </seg>
     <seg type="verse" id="b.LUK.13.19">
      <s id="b.LUK.13.19.1">Oshiaquero oitsoqui moshitasa ipanquitiri shirampari iroanequi.</s>
      <s id="b.LUK.13.19.2">Oshiocanaque, oquimotanaque, oshiavetacaro inchato.</s>
      <s id="b.LUK.13.19.3">Ipocapiniti tsimeri, yaatapinitiro ojempequi.</s>
     </seg>
     <seg type="verse" id="b.LUK.13.20">
      <s id="b.LUK.13.20.1">Yapiitajiro, icanti: --¿Jaoca noncanterori noshiacaaventantempirori?</s>
     </seg>
     <seg type="verse" id="b.LUK.13.21">
      <s id="b.LUK.13.21.1">Oquempetacaro tsinane, airo tapiacairori tanta capichaji.</s>
      <s id="b.LUK.13.21.2">Oconoiro oshequi tiricopane otapiantanacari.</s>
      <s id="b.LUK.13.21.3">Otapiaquero maaroni, ometsotantacari.</s>
      <s id="b.LUK.13.21.4">Aisati iquempetaca ashaninca.</s>
      <s id="b.LUK.13.21.5">Intimerica aparoni antirori caari cameetsatatsi, irantacaajeiteri ishaninca, maaroni.</s>
     </seg>
     <seg type="verse" id="b.LUK.13.22">
      <s id="b.LUK.13.22.1">Ari iquenaquenayeti Jesoshi nampitsipeequi, yoametantayeti.</s>
      <s id="b.LUK.13.22.2">Icoaque irijate Jerosarequi.</s>
     </seg>
     <seg type="verse" id="b.LUK.13.23">
      <s id="b.LUK.13.23.1">Isampiyeetiri: --¿Jaoca incarajeiteri oavisacojeitajanchane?</s>
      <s id="b.LUK.13.23.2">¿Arimpa incarate aparopee?</s>
      <s id="b.LUK.13.23.3">Yacanaqueri:</s>
     </seg>
     <seg type="verse" id="b.LUK.13.24">
      <s id="b.LUK.13.24.1">--Noshiacantempiro.</s>
      <s id="b.LUK.13.24.2">Oquempetaca orijaniqui omorojaniqui anqueanteari inquitequi.</s>
      <s id="b.LUK.13.24.3">Intime oshequi coavetachane irijateme inquitequi, iro cantaincha eiro imatirotsi irareetearo.</s>
      <s id="b.LUK.13.24.4">Pimpomerentsiventearo pareetanteari inquitequi.</s>
     </seg>
     <seg type="verse" id="b.LUK.13.25">
      <s id="b.LUK.13.25.1">Aisati oquempetacaro yantiri ashitarori ivanco.</s>
      <s id="b.LUK.13.25.2">Itimi tsompoina iriori, yashitacotaca, iyavitiro ashitacorontsi.</s>
      <s id="b.LUK.13.25.3">Impoiji pimpocajeivetea avirorijei, pincantavetapaaqueari: "Novincatsarite, pashitareenaro, nonqueanaque".</s>
      <s id="b.LUK.13.25.4">Iro cantaincha incantavaquempi: "Te niojeitempiji jaocarica piponeari".</s>
     </seg>
     <seg type="verse" id="b.LUK.13.26">
      <s id="b.LUK.13.26.1">Impoiji pincantajeiveteari: "Peerani aitaque pitsipajeitaquena nonampiqui avajeitaca, aisati poamejeitaquena".</s>
     </seg>
     <seg type="verse" id="b.LUK.13.27">
      <s id="b.LUK.13.27.1">Ari incantempi: "Te niotempiji.</s>
      <s id="b.LUK.13.27.2">Pijataje, pimpianaje.</s>
      <s id="b.LUK.13.27.3">Oshequi pantayetiro caari cameetsatatsi.</s>
      <s id="b.LUK.13.27.4">Te pincameetsateji".</s>
     </seg>
     <seg type="verse" id="b.LUK.13.28">
      <s id="b.LUK.13.28.1">Impoiji oshequi poashiretasanotanaquea catsini, piraasanotanaquea aisati.</s>
      <s id="b.LUK.13.28.2">Pineaqueri Avarama, Isaca, Jacovo, maaroni yora quenquetsatacantatsiniri itimi jenoqui, iro cantaincha avirojei, eiro pimajeitirotsi pijate: iroimpiavajempi Tasorentsi.</s>
     </seg>
     <seg type="verse" id="b.LUK.13.29">
      <s id="b.LUK.13.29.1">Imponeajeitaquea quemisantatsiri intatiquero, acaqueroca, catonco, quirinca, maaroni quipatsipeequi.</s>
      <s id="b.LUK.13.29.2">Irisavicajeitapaaque anta ipincatsaritinta Tasorentsi.</s>
     </seg>
     <seg type="verse" id="b.LUK.13.30">
      <s id="b.LUK.13.30.1">Irareetasanotaquea yora pitseencajeitaqueri.</s>
      <s id="b.LUK.13.30.2">Eiro yareetatsi irinti pipincatsajeitiri.</s>
     </seg>
     <seg type="verse" id="b.LUK.13.31">
      <s id="b.LUK.13.31.1">Irosati ipocantaca aparopee variseo.</s>
      <s id="b.LUK.13.31.2">Icantapaaqueri Jesoshi: --Pijate pashiniqui quipatsi.</s>
      <s id="b.LUK.13.31.3">Icoaque Eroreshi iroacantempi.</s>
     </seg>
     <seg type="verse" id="b.LUK.13.32">
      <s id="b.LUK.13.32.1">Yacanaqueri: --Pincamantanirotaiteri yora amatavitantatsiri: "Icanti Jesoshi: 'Eiro noshiatsi.</s>
      <s id="b.LUK.13.32.2">Noncanteani noavisacojeiteri neiriri camaari aisati mantsiaripee: meeca, osaitequera, aisati otsipa quitaiteri.</s>
      <s id="b.LUK.13.32.3">Impoiji nomoncarataquero maaroni'".</s>
      <s id="b.LUK.13.32.4">Irootaque pincanteriri.</s>
     </seg>
     <seg type="verse" id="b.LUK.13.33">
      <s id="b.LUK.13.33.1">Aitaque nonquenaquenayete meeca, osaitequera, aisati otsipaniqui quitaiteri.</s>
      <s id="b.LUK.13.33.2">Aisati ocameetsati noncame Jerosarequi: tempa anta icamapiniti quenquetsatapinitirori irineane Tasorentsi.</s>
     </seg>
     <seg type="verse" id="b.LUK.13.34">
      <s id="b.LUK.13.34.1">Aisati icantiri Jesoshi: --Yora jerosaresati oshequi yoayetaqueri quenquetsatirori irineane Tasorentsi.</s>
      <s id="b.LUK.13.34.2">Ipichaapinitaqueri itiancane Tasorentsi.</s>
      <s id="b.LUK.13.34.3">Oquempetaca teapa osaramonquitiri orijanipee, oshequi nocoaveta nampatojeiterime jerosaresati: nonquemisantacayerime, iro cantaincha te incoajeiteji.</s>
     </seg>
     <seg type="verse" id="b.LUK.13.35">
      <s id="b.LUK.13.35.1">Pamene, tecatsi amitacoterineri meeca, yojocajeitiri Tasorentsi, icantiri: "Incanteata".</s>
      <s id="b.LUK.13.35.2">Eiro ineapinitajanatsi meeca.</s>
      <s id="b.LUK.13.35.3">Jaocarica intimeri pincatsatenaneri, ari irineajena aisati.</s>
     </seg>
    </div>
    <div type="chapter" id="b.LUK.14">
     <seg type="verse" id="b.LUK.14.1">
      <s id="b.LUK.14.1.1">Pashiniqui saavaro itimi Jesoshi anta ivancoqui jivatacaajeitiriri variseo.</s>
      <s id="b.LUK.14.1.2">Yamenasanojeitiri Jesoshi, icoaque irantero paitarica inquishimentanteariri.</s>
     </seg>
     <seg type="verse" id="b.LUK.14.2">
      <s id="b.LUK.14.2.1">Itimi anta aparoni mantsiari, yeereyetanaque, yenoncayetanaque maaroni.</s>
     </seg>
     <seg type="verse" id="b.LUK.14.3">
      <s id="b.LUK.14.3.1">Isampitiri Jesoshi variseopee: --¿Ocameetsatimpa avavisacoteri mantsiaripee quitaiterica amaoreajeitantari?</s>
     </seg>
     <seg type="verse" id="b.LUK.14.4">
      <s id="b.LUK.14.4.1">Iro cantaincha imajerejeitanaque, te irancaniroteji.</s>
      <s id="b.LUK.14.4.2">Ari yacatsavacotaqueri Jesoshi mantsiari, yoavisacotiri, impoiji itiancajiri ivancoqui.</s>
     </seg>
     <seg type="verse" id="b.LUK.14.5">
      <s id="b.LUK.14.5.1">Ari icantaqueri yora amenashejeitaqueriri: --Tempa pantaveejeiti avirojei saavaroqui.</s>
      <s id="b.LUK.14.5.2">Ariorica impariaque pivacate omoroqui, tempa ari paavajeri aisati.</s>
     </seg>
     <seg type="verse" id="b.LUK.14.6">
      <s id="b.LUK.14.6.1">Aisati, imajerenirojeitanaque.</s>
     </seg>
     <seg type="verse" id="b.LUK.14.7">
      <s id="b.LUK.14.7.1">Impoiji yamenajeitaqueri Jesoshi yora oajeitainchari yoacaajeitacari yora jivatacaajeitiriri.</s>
      <s id="b.LUK.14.7.2">Icoajeiveta irisaviqueme quempeji yora pincatsari irineacameetsatantearimeri.</s>
      <s id="b.LUK.14.7.3">Ari icantajeitaqueri Jesoshi:</s>
     </seg>
     <seg type="verse" id="b.LUK.14.8">
      <s id="b.LUK.14.8.1">--Ariorica iroacayempi pishaninca, eiro pisavicashitatsi quempeji yora pincatsaritatsiri.</s>
      <s id="b.LUK.14.8.2">Pamene, ipoquicari pashini ivincatsaririnte,</s>
     </seg>
     <seg type="verse" id="b.LUK.14.9">
      <s id="b.LUK.14.9.1">impoiji ipoquicari yora cajemacantimpiri, icantimpicari: "Eiro pisaviquimotiritsi pincatsarica.</s>
      <s id="b.LUK.14.9.2">Irisaviqueta aca irinti ivincatsaririnte".</s>
      <s id="b.LUK.14.9.3">Isavicacaimpicari anta nijantiaji, impoiji pimpashiventanaquea.</s>
     </seg>
     <seg type="verse" id="b.LUK.14.10">
      <s id="b.LUK.14.10.1">Irointiquea ocameetsati pisavicapaaque anta nijantiaji.</s>
      <s id="b.LUK.14.10.2">Impoiji ariorica irineajempi yora cajemacantimpiri, incantempi: "Caatanaque, noshaninca, pisaviquimoteri aca pincatsari".</s>
      <s id="b.LUK.14.10.3">Irineajeitempi maaroni oajeitainchari ishanincataquempi pincatsari.</s>
     </seg>
     <seg type="verse" id="b.LUK.14.11">
      <s id="b.LUK.14.11.1">Ariorica pincoaque irineapincatsajeitempi itsipapee, pishemeticari; impoiji ipashiventacaimpicari Tasorentsi: tecatsi neapincatsatempineri.</s>
      <s id="b.LUK.14.11.2">Iro cantaincha yora caari shemetatsi incarajeiteri Tasorentsi impicatsariventante.</s>
     </seg>
     <seg type="verse" id="b.LUK.14.12">
      <s id="b.LUK.14.12.1">Aisati icantiri Jesoshi yora cajemacantiriri: --Ariorica pincajemacanteri atiri poacantajeiteariri, eiro picajemapinijeitiritsi pishanincasanori aisati yora ashitaarantincari.</s>
      <s id="b.LUK.14.12.2">Ariorica poacaaqueari, ari iriori impiatempi, iroacaajempi.</s>
     </seg>
     <seg type="verse" id="b.LUK.14.13">
      <s id="b.LUK.14.13.1">Iro cantaincha ocameetsatasanoti pincajemacanteri irinti yora caari ashitaarantayetacha, yora choriyetatsiri, jempayetatsiri, caari amenayetatsi, maaroni.</s>
     </seg>
     <seg type="verse" id="b.LUK.14.14">
      <s id="b.LUK.14.14.1">Tecatsi incantajeitea irinti impiajeitajempi iroacaajeitempi.</s>
      <s id="b.LUK.14.14.2">Iro cantaincha coajica irointinaajeitajeri Tasorentsi maaroni quemisantajeitiriri.</s>
      <s id="b.LUK.14.14.3">Impoiji impinatempi irinti.</s>
      <s id="b.LUK.14.14.4">Te pantsipetashiteaji picavintsanti.</s>
     </seg>
     <seg type="verse" id="b.LUK.14.15">
      <s id="b.LUK.14.15.1">Iquemantacariri aparoni oainchari, icanti: --Tempa oncameetsatasanotaque antime anta ipincatsaritinta Tasorentsi.</s>
     </seg>
     <seg type="verse" id="b.LUK.14.16">
      <s id="b.LUK.14.16.1">Icantaqueri Jesoshi: --Oquempetaca aparoni shirampari.</s>
      <s id="b.LUK.14.16.2">Yovetsicacantaquero oshequi yoari, impoiji icajemacantaqueri ishaninca iriori iroyea.</s>
     </seg>
     <seg type="verse" id="b.LUK.14.17">
      <s id="b.LUK.14.17.1">Ovetsicajeitaca maaroni.</s>
      <s id="b.LUK.14.17.2">Itiancaqueri inampire: "Pijate, pincamantaiteri: 'Moncarataca, vetsicajeitaca maaroni, pimpoque meeca'".</s>
     </seg>
     <seg type="verse" id="b.LUK.14.18">
      <s id="b.LUK.14.18.1">Iro cantaincha te incoajeiteji irijajeite.</s>
      <s id="b.LUK.14.18.2">Icanti aparoni: "Iroaquera namanantaquero noipatsite.</s>
      <s id="b.LUK.14.18.3">Nojate meeca namenaiterota, ocameetsataquerica.</s>
      <s id="b.LUK.14.18.4">Pincamantajeri: 'Eiro ipoquitsi'".</s>
     </seg>
     <seg type="verse" id="b.LUK.14.19">
      <s id="b.LUK.14.19.1">Icanti pashini icajemacantiri: "Iroaquera namanantaqueri 10 vaca.</s>
      <s id="b.LUK.14.19.2">Nocoaque namenaiteri icameetsataquerica.</s>
      <s id="b.LUK.14.19.3">Pincamantapaajeri: 'Eiro ipoquitsi iroyea'".</s>
     </seg>
     <seg type="verse" id="b.LUK.14.20">
      <s id="b.LUK.14.20.1">Icantiri pashini: "Iroaquera naaque nojina.</s>
      <s id="b.LUK.14.20.2">Tecatsi noncantea nojate".</s>
     </seg>
     <seg type="verse" id="b.LUK.14.21">
      <s id="b.LUK.14.21.1">Ari ipianaja yora inampire camantavetariri ishaninca.</s>
      <s id="b.LUK.14.21.2">Icamantapaajiri: "Icantajeiti: 'Eiro nojatitsi noyea'".</s>
      <s id="b.LUK.14.21.3">Ari iquisanaca yora ivatorote, icantiri inampire: "Incanteata noshaninca.</s>
      <s id="b.LUK.14.21.4">Meeca pijate anta nampitsiqui, pinquenayetanaque pincoacoayeteri yora caari ashitaarantayetachane, choriyetatsiri, jempayetatsiri, caari amenayetatsi, maaroni".</s>
      <s id="b.LUK.14.21.5">Ari ijataque, icajemajeitaqueri, ipocajeitaque.</s>
     </seg>
     <seg type="verse" id="b.LUK.14.22">
      <s id="b.LUK.14.22.1">Ari ipiajaro aisati, icantapaajiri ivatorote: "Nojaiti, nocamantajeitaqueri.</s>
      <s id="b.LUK.14.22.2">Ipocajeitaque, iro cantaincha tequerata omoncarateaji".</s>
     </seg>
     <seg type="verse" id="b.LUK.14.23">
      <s id="b.LUK.14.23.1">Ari icantiri aisati: "Ari pijate anta aisati, pinquenayetanaque avotsipeequi, pincantajeiteri itsipapee impoque, nocoaque irijaasanojeitapeemparo novanco.</s>
     </seg>
     <seg type="verse" id="b.LUK.14.24">
      <s id="b.LUK.14.24.1">Irinti yora noshaninca nojivavetacari nocajemacantavetacari, eiro catsini yoimatarotsi oca novetsicavetanariri".</s>
      <s id="b.LUK.14.24.2">Irootaque iquenquetsatacaajeitiriri Jesoshi anta ivancoqui variseo.</s>
     </seg>
     <seg type="verse" id="b.LUK.14.25">
      <s id="b.LUK.14.25.1">Ari iquenanaque Jesoshi avotsiqui aisati, yoijajeitanaqueri oshequi atiri.</s>
      <s id="b.LUK.14.25.2">Ipitsocashijeitanacari, icantajeitiri:</s>
     </seg>
     <seg type="verse" id="b.LUK.14.26">
      <s id="b.LUK.14.26.1">--Niotaque pinintajeitiri piripee, piniropee, pijinapee, pitomipee, pirentipee, pitsiropee, maaroni.</s>
      <s id="b.LUK.14.26.2">Aisati avisati nintajeitacha avirori.</s>
      <s id="b.LUK.14.26.3">Iro cantaincha pincoajeiterica poijajeitena, ocametsati nainti pinintasanojeitena catsini.</s>
      <s id="b.LUK.14.26.4">Eirorica pinintasanotanatsi, tecatsi pincantea pimpeajea noamere.</s>
     </seg>
     <seg type="verse" id="b.LUK.14.27">
      <s id="b.LUK.14.27.1">Aisati eirorica pipomerentsiventasanotanarotsi nocoacaajeitaquempiri, aisati eirorica poijatasanotanatsi, tecatsi pincantea pimpeajea noamere.</s>
      <s id="b.LUK.14.27.2">Pinquenqueshirejeitea jaocarica oncanteari.</s>
     </seg>
     <seg type="verse" id="b.LUK.14.28">
      <s id="b.LUK.14.28.1">Oquempetaca ariorica icoaque irantacantero shirampari ivanco, irijivataque irisampiteri yora vetsiquenerine jaoca oncarate ompinatea.</s>
      <s id="b.LUK.14.28.2">Impoiji irimoncarateri iirequite iriotanteari moncaratacarica.</s>
     </seg>
     <seg type="verse" id="b.LUK.14.29">
      <s id="b.LUK.14.29.1">Eirorica ijivati iriote irimoncaratearica, icomitarocari.</s>
      <s id="b.LUK.14.29.2">Ariorica irimoncaratearo ominca, ari ocarati.</s>
      <s id="b.LUK.14.29.3">Impoiji tecatsi pashini iranteneri yora vetsicavetanariri.</s>
      <s id="b.LUK.14.29.4">Impoiji irishirontimenteari ishaninca.</s>
     </seg>
     <seg type="verse" id="b.LUK.14.30">
      <s id="b.LUK.14.30.1">Incantajeite: "Pineaqueri, irovetsicacanterome pancotsi, iro cantaincha te intsoncacanteroji.</s>
      <s id="b.LUK.14.30.2">Te intimeji iirequite, iji, iji, iji".</s>
     </seg>
     <seg type="verse" id="b.LUK.14.31">
      <s id="b.LUK.14.31.1">Aisati yora pincatsari, ariorica inquemacoteri itsipapee atiri itiancaqueri 20,000 soraro inquisanteariri.</s>
      <s id="b.LUK.14.31.2">Ariorica intime isorarote pincatsari 10,000.</s>
      <s id="b.LUK.14.31.3">Te irioteji ocameetsatirica irimanatavaqueri yora pocatsineri.</s>
      <s id="b.LUK.14.31.4">Tempa irijivate incajemajeiteri ishanincapee iroametatavacanteari: impoiji iriote ocameetsatirica irimanatea iroimpianteariri yora pocashiterineri.</s>
     </seg>
     <seg type="verse" id="b.LUK.14.32">
      <s id="b.LUK.14.32.1">Ariorica incantajeite ishaninca: "Yanaacojeitaquee, ishequitasanotaque.</s>
      <s id="b.LUK.14.32.2">Tecatsi ancantea aimpiavajeri".</s>
      <s id="b.LUK.14.32.3">Ari incanteri: "Tequera irareejeitea, tsame antianqueri aparopee ashaninca irisampiteri paitarica incoacojeitaqueeri eiroquea imanatantapeetsi".</s>
     </seg>
     <seg type="verse" id="b.LUK.14.33">
      <s id="b.LUK.14.33.1">Aisati pinquempetea avirorijei: ariorica pincoaque poijatena, pijivate pinquenqueshirete jaoca ocantajeitari maaroni timimojeitimpiri.</s>
      <s id="b.LUK.14.33.2">Piotasanojeitero: impoiji pojocajeitajero, poijatasanojeitanaquena.</s>
     </seg>
     <seg type="verse" id="b.LUK.14.34">
      <s id="b.LUK.14.34.1">Nocoaque yora quemisantanari iroameteri itsipapee atiri intime cameetsa, irompa eirorica yoametiritsi, te irimateroji nocoacaavetacariri, yatsipetashitaca itimi.</s>
      <s id="b.LUK.14.34.2">Iquempetacaro tivi caari poteatatsine: tempa ajocajero.</s>
      <s id="b.LUK.14.34.3">Pinquenqueshiretasanotero oca nocantajeitaquempiri piotasanotantearori.</s>
      <s id="b.LUK.14.34.4">Irootaque icantajeitaqueriri Jesoshi oijajeitiriri.</s>
     </seg>
    </div>
    <div type="chapter" id="b.LUK.15">
     <seg type="verse" id="b.LUK.15.1">
      <s id="b.LUK.15.1.1">Itimi anta oshequi jorio aitiriri iirequite ishaninca impanteariri yora oromasati, aisati icoshitaqueri ishaninca.</s>
      <s id="b.LUK.15.1.2">Iro cantaincha yamejeitaca iriori yapatotimentapinitari Jesoshi, icarajeitaqueri itsipapee antapinitirori caari cameetsatatsi.</s>
      <s id="b.LUK.15.1.3">Iquemisantapinijeitaqueri Jesoshi iquenquetsati.</s>
     </seg>
     <seg type="verse" id="b.LUK.15.2">
      <s id="b.LUK.15.2.1">Ari icantajeiti yora variseopee aisati yora oametantirori Sanquenarentsi: --Te oncameetsateji oca yantapinitiri Jesoshi: icarajeitapinitiri caari cameetsayetatsi, itsipajeitacari yoajeita.</s>
     </seg>
     <seg type="verse" id="b.LUK.15.3">
      <s id="b.LUK.15.3.1">Impoiji, jero oca ishiacantiniriri Jesoshi:</s>
     </seg>
     <seg type="verse" id="b.LUK.15.4">
      <s id="b.LUK.15.4.1">--Aamaaca intimerica povishate 100.</s>
      <s id="b.LUK.15.4.2">Impeaquearica aparoni, tempa ari poanaqueri yora 99 anta queshiiqui, impoiji pijatanaque anta caaraiteriqui, pincoacoanteariri peainchari.</s>
      <s id="b.LUK.15.4.3">Pincoacoayetajeri irosati pineantajeariri.</s>
     </seg>
     <seg type="verse" id="b.LUK.15.5">
      <s id="b.LUK.15.5.1">Ariorica pineapaajeri, tempa oshequi pinquimoshireventajeari.</s>
      <s id="b.LUK.15.5.2">Tempa pinquijajeri, paanajeri, poajateri anta itimajeitinta ishaninca.</s>
     </seg>
     <seg type="verse" id="b.LUK.15.6">
      <s id="b.LUK.15.6.1">Aisati, ariorica pareetea pinampiqui, tempa pincajemajeiteri pishaninca, pincantajeiteri: "Tsame anquimoshirejeite: ipeavetaca novishate, naajiri aisati".</s>
     </seg>
     <seg type="verse" id="b.LUK.15.7">
      <s id="b.LUK.15.7.1">Aisati iquempeta Tasorentsi.</s>
      <s id="b.LUK.15.7.2">Ariorica inquenqueshiretajea aparoni antirori caari cameetsatatsi irojocantearori, incanteri maaroni savicajeitatsiri inquitequi: "Tsame anquimoshireventajeiteri".</s>
      <s id="b.LUK.15.7.3">Te irio incantacote yora itsipapee cameetsajeitatsiri.</s>
     </seg>
     <seg type="verse" id="b.LUK.15.8">
      <s id="b.LUK.15.8.1">Jero pashini icantiriri Jesoshi: --Pashini aisati noshiacaventempiro: otimi tsinane oirequite, icarati iitsoqui 10.</s>
      <s id="b.LUK.15.8.2">Ariorica impeaquea aparoni, oncoacoayetajeri.</s>
      <s id="b.LUK.15.8.3">Ariorica ontsitenitanaque, ontsiotero otsiomento, oneanteariri, aisati ompishitasanotero pancotsi amenayetajeri otijaqueririca quipatsi.</s>
      <s id="b.LUK.15.8.4">Ari oncoacoayetajeri irosati oneantajeariri.</s>
     </seg>
     <seg type="verse" id="b.LUK.15.9">
      <s id="b.LUK.15.9.1">Ariorica oneajeri, oncajemeri oshanincajei, oncanteri: "Tsame pintsipajeitena, anquimoshirejeitanaque.</s>
      <s id="b.LUK.15.9.2">Noneajiri aisati noirequite peavetainchari".</s>
     </seg>
     <seg type="verse" id="b.LUK.15.10">
      <s id="b.LUK.15.10.1">Aisati noncamantajeitempi: aisati iquempetaca Tasorentsi.</s>
      <s id="b.LUK.15.10.2">Ariorica inquenqueshiretajea aparoni antirori caari cameetsatatsi irojocantajearori yantayetiri, inquimoshiretanaque Tasorentsi, irineajeiteri inampirepee.</s>
     </seg>
     <seg type="verse" id="b.LUK.15.11">
      <s id="b.LUK.15.11.1">Pashini aisati ishiacantiniri Jesoshi: --Itimi shirampari itomi apite.</s>
     </seg>
     <seg type="verse" id="b.LUK.15.12">
      <s id="b.LUK.15.12.1">Yora impoitatsiri itimi icantiri iriri: "Apa, nocoaque pishinetenaro nayerota maaroni novaararo aisati maaroni noirequite.</s>
      <s id="b.LUK.15.12.2">Pimpenaro meeca maaroni".</s>
      <s id="b.LUK.15.12.3">Ari ipajeitaqueri.</s>
     </seg>
     <seg type="verse" id="b.LUK.15.13">
      <s id="b.LUK.15.13.1">Pashini quitaiteri yapatojeitaquero irovaararo, maaroni.</s>
      <s id="b.LUK.15.13.2">Ijataque arejiqui, pashiniqui nampitsi, yaanaquero maaroni timimojeitiriri.</s>
      <s id="b.LUK.15.13.3">Anta te irisavique cameetsa, irootaque yaparatantacarori maaroni irovaararo aisati iirequite.</s>
     </seg>
     <seg type="verse" id="b.LUK.15.14">
      <s id="b.LUK.15.14.1">Ari tecatsi timimotajerine, aisati te ontimasanoteji iroajeiteari atiri.</s>
      <s id="b.LUK.15.14.2">Oshequi yashinoncaaca evancari, iquemasanotaquero itashe.</s>
     </seg>
     <seg type="verse" id="b.LUK.15.15">
      <s id="b.LUK.15.15.1">Impoiji iquenaquenayetanaque iramenayeteri tsameetacayerineri.</s>
      <s id="b.LUK.15.15.2">Ineapaaqueri aparoni ashitariri ichanchote, icantapaaqueri: "¿Picoaquempa nontsameetempi?"</s>
      <s id="b.LUK.15.15.3">Icantiri: "Je, nocoaque pamenenari nochanchote".</s>
     </seg>
     <seg type="verse" id="b.LUK.15.16">
      <s id="b.LUK.15.16.1">Ari yamenavetacanari ichanchote, ipapinitiri yoari: ora shiavetarori otaqui intsipa.</s>
      <s id="b.LUK.15.16.2">Iro cantaincha tecatsi oacayearine yora evancari, icoavetanaca iroacotearime yoari chancho.</s>
     </seg>
     <seg type="verse" id="b.LUK.15.17">
      <s id="b.LUK.15.17.1">Impoiji iquenqueshiretanaja: "Icarajeitaque iratirite apa oshequi.</s>
      <s id="b.LUK.15.17.2">Timatsi yoajeitari maaroni, iquemapinijeitaca, timatsi timaarantapaintsiri aisati.</s>
      <s id="b.LUK.15.17.3">Naintiquea, aasanotaquena notashe.</s>
     </seg>
     <seg type="verse" id="b.LUK.15.18">
      <s id="b.LUK.15.18.1">Meeca nompianaje anta apaqui, noncantapaajeri: 'Apa, te nonquemisantempiji, aisati te nonquemisanteriji Tasorentsi.</s>
      <s id="b.LUK.15.18.2">Ainiro nantane oshequi.</s>
     </seg>
     <seg type="verse" id="b.LUK.15.19">
      <s id="b.LUK.15.19.1">Eiro meeca pitomintajanatsi, ainti pinampitajena.</s>
      <s id="b.LUK.15.19.2">Nontsameetempiro piipatsite'".</s>
     </seg>
     <seg type="verse" id="b.LUK.15.20">
      <s id="b.LUK.15.20.1">Impoiji ipianaja, iquenanaji avotsiqui.</s>
      <s id="b.LUK.15.20.2">Icaantanaja, irotapaajantsi ivanco iriri.</s>
      <s id="b.LUK.15.20.3">Ari iniitavajari iriri anta paricoti, iquenapaaji.</s>
      <s id="b.LUK.15.20.4">Oshequi iquimoshiretanaque, icavintsaasanotavajiri.</s>
      <s id="b.LUK.15.20.5">Ishiashitavajari iquempejitavajari, yavitsanotavajiri, inintavorotavajiri.</s>
     </seg>
     <seg type="verse" id="b.LUK.15.21">
      <s id="b.LUK.15.21.1">Ari icantapaaqueri itomi: "Apa, te nonquemisanteriji Tasorentsi, aisati te nonquemisantempiji avirori.</s>
      <s id="b.LUK.15.21.2">Ainiro nantaneve.</s>
      <s id="b.LUK.15.21.3">Te oncameetsateji pintomintajena".</s>
     </seg>
     <seg type="verse" id="b.LUK.15.22">
      <s id="b.LUK.15.22.1">Iro cantaincha icajemiri iriri inampirepee, icantajeitiri: "Pishintsijeite, paitero quitsaarentsi cameetsari, pinquitsaateri notomi.</s>
      <s id="b.LUK.15.22.2">Aisati paiteneri aniyo, pisatevacoteneri iracotsapaquiqui.</s>
      <s id="b.LUK.15.22.3">Paiteneri aisati sapato, irisapatotapaajeari.</s>
     </seg>
     <seg type="verse" id="b.LUK.15.23">
      <s id="b.LUK.15.23.1">Aisati paiteneri vacajaniqui, timasanotatsiri ireji, poyeneri.</s>
      <s id="b.LUK.15.23.2">Tsame maaroni anquimoshireventavajeri notomi, avacaajeitavajeari, maaroni.</s>
     </seg>
     <seg type="verse" id="b.LUK.15.24">
      <s id="b.LUK.15.24.1">Nojivetaca eiro noneajiritsi, oquempetimotaquena icamaque.</s>
      <s id="b.LUK.15.24.2">Iro cantaincha meeca oquempetaca yaneanaji aisati, meeca noneajiri.</s>
      <s id="b.LUK.15.24.3">Ipeavetaca, meeca ipocaji, aneajeitajiri aisati".</s>
      <s id="b.LUK.15.24.4">Ari iquimoshirejeitanaque, yoacaajeitajari.</s>
     </seg>
     <seg type="verse" id="b.LUK.15.25">
      <s id="b.LUK.15.25.1">Ari itsameeti itomi pashini anta oantsiqui: te irineavajeriji irirenti.</s>
      <s id="b.LUK.15.25.2">Impoiji yareetapaaja iriori, iquempejitapaaji iquemapaaquero moshica, aisati ivairajeitaque.</s>
     </seg>
     <seg type="verse" id="b.LUK.15.26">
      <s id="b.LUK.15.26.1">Icajemapaaqueri aparoni nampirentsi, isampitiri: "¿Paita pivairajeitantari?"</s>
     </seg>
     <seg type="verse" id="b.LUK.15.27">
      <s id="b.LUK.15.27.1">Yacanaqueri: "Areetapaaja pirenti.</s>
      <s id="b.LUK.15.27.2">Yoacantaqueri piri vacajaniqui, yoacaajeitacari maaroni.</s>
      <s id="b.LUK.15.27.3">Oshequi iquimoshireventavajiri pirenti ipocaji, cameetsa yareetaja, tecatsi oyerine".</s>
     </seg>
     <seg type="verse" id="b.LUK.15.28">
      <s id="b.LUK.15.28.1">Irosati iquisantanaca irirenti, te incoyeji inqueapaaje pancotsiqui.</s>
      <s id="b.LUK.15.28.2">Isoquijanaque iriri, icantavetavajari: "Caate, notiomi, pinqueapee.</s>
      <s id="b.LUK.15.28.3">Piveshireimentavajeari pirenti".</s>
     </seg>
     <seg type="verse" id="b.LUK.15.29">
      <s id="b.LUK.15.29.1">Iro cantaincha yacanaqueri: "Peerani nantaveetaquempiro paitapeerica picantaquenari, te nompiatsatimatempiji.</s>
      <s id="b.LUK.15.29.2">Iro cantaincha tecatsi pimpena nainti catsini noacayearimeri noshanincapee.</s>
      <s id="b.LUK.15.29.3">Te pimpenariji chivo, tecatsi catsini.</s>
     </seg>
     <seg type="verse" id="b.LUK.15.30">
      <s id="b.LUK.15.30.1">Jeri iyeniro, ijatanaque arejiqui itsonquitaquempiri piirequite: ipinajeitaquero tsinanepee ineavintsajeitaquero.</s>
      <s id="b.LUK.15.30.2">Meeca ipianirotaja, ari poaqueneri cameetsari vaca".</s>
     </seg>
     <seg type="verse" id="b.LUK.15.31">
      <s id="b.LUK.15.31.1">Ari icantiri: "Notiomi, acantani quiso avavacaaca.</s>
      <s id="b.LUK.15.31.2">Avirotaque ashitearoneri maaroni vaararontsi oca avancoquinirica.</s>
     </seg>
     <seg type="verse" id="b.LUK.15.32">
      <s id="b.LUK.15.32.1">Iro cantaincha ocameetsati aveshireimenteari pirenti.</s>
      <s id="b.LUK.15.32.2">Oquempevetaca icamaque, ajijeivetaca eiro aneajiritsi aisati.</s>
      <s id="b.LUK.15.32.3">Meeca oquempetaca yaneanaji aisati, aneajeitajiri.</s>
      <s id="b.LUK.15.32.4">Ipeavetaca, meeca aneajeitajiri aisati.</s>
      <s id="b.LUK.15.32.5">Tsame aveshireimentajeiteari".</s>
     </seg>
    </div>
    <div type="chapter" id="b.LUK.16">
     <seg type="verse" id="b.LUK.16.1">
      <s id="b.LUK.16.1.1">Aisati icantiri Jesoshi iroamere: --Itimi ashitaarantincari quempoyeajiniriri iirequite, maaroni.</s>
      <s id="b.LUK.16.1.2">Impoiji icanteetiri: "Icoshitaquempi yora quempoyeavetimpiriri piirequite".</s>
     </seg>
     <seg type="verse" id="b.LUK.16.2">
      <s id="b.LUK.16.2.1">Impoiji icajemaqueri, isampitiri: "¿Paita ojita oca icanteetaquenari?</s>
      <s id="b.LUK.16.2.2">¿Paita picoshinirotantanari?</s>
      <s id="b.LUK.16.2.3">Meeca poimpiajenari maaroni noirequite, pisanquenatenaro ivajiropee maaroni irevitanari.</s>
      <s id="b.LUK.16.2.4">Meeca eiro noshinetajimpiritsi aisati noirequite".</s>
     </seg>
     <seg type="verse" id="b.LUK.16.3">
      <s id="b.LUK.16.3.1">Ari iquenqueshiretanaca iriori: "Eiro meeca ishinetajanatsi novatorote nonquempoyeajeneri iirequite.</s>
      <s id="b.LUK.16.3.2">¿Paita nanteri meeca?</s>
      <s id="b.LUK.16.3.3">Te noshintsiteji nontsameetanteari.</s>
      <s id="b.LUK.16.3.4">Aisati nopashiventaca noncanterime atiri impashitename quirequi.</s>
     </seg>
     <seg type="verse" id="b.LUK.16.4">
      <s id="b.LUK.16.4.1">Ja, je niotaque meeca.</s>
      <s id="b.LUK.16.4.2">Noncavintsaajeiteri maaroni irevijeitiriri novatorote.</s>
      <s id="b.LUK.16.4.3">Impoiji, iraacameetsajeitena anta ivancoqui: eiro ishinetantana nashinoncaaveetea".</s>
     </seg>
     <seg type="verse" id="b.LUK.16.5">
      <s id="b.LUK.16.5.1">Ari icajemajeitaqueri maaroni irevijeitiriri ivatorote.</s>
      <s id="b.LUK.16.5.2">Isampitiri yora jivatatsiri yareetapaaja: "¿Jaoca icaratiri pirevitiri novatorote?"</s>
     </seg>
     <seg type="verse" id="b.LUK.16.6">
      <s id="b.LUK.16.6.1">Yacanaqueri: "Nirevitiri oshequi oja orivo.</s>
      <s id="b.LUK.16.6.2">Ocarati nirevitiri jaachari virojaniqui 100".</s>
      <s id="b.LUK.16.6.3">Icanti: "Je, queario.</s>
      <s id="b.LUK.16.6.4">Jeroca paperi osanquenataca pirevitiriri.</s>
      <s id="b.LUK.16.6.5">Payero paperica, pisanquenateneri otsipa, pincante: 'Nirevitimpi 50 virojaniqui jachari oja orivo'.</s>
      <s id="b.LUK.16.6.6">Amataviterita novatorote".</s>
      <s id="b.LUK.16.6.7">Icantiri: "Je, ari".</s>
     </seg>
     <seg type="verse" id="b.LUK.16.7">
      <s id="b.LUK.16.7.1">Ari ijataque jivatatsiri, ipocaque itsipa.</s>
      <s id="b.LUK.16.7.2">Isampitiri: "¿Jaoca ocaratiri pirevitiri novatorote?"</s>
      <s id="b.LUK.16.7.3">Yacanaqueri: "Oshequi nirevitiri tirico, ocarati jainchari coshitariqui 100".</s>
      <s id="b.LUK.16.7.4">Ari icantiri: "Jeroca paperica pisanquenatiniri peerani novatorote.</s>
      <s id="b.LUK.16.7.5">Queario, ocarati pirevitiri 100.</s>
      <s id="b.LUK.16.7.6">Tsame amataviterita.</s>
      <s id="b.LUK.16.7.7">Payero oca paperica, pojocajero; pisanquenateneri otsipa, pincanteri: 'Nirevitimpi 80 coshitari, jainchari tirico'".</s>
      <s id="b.LUK.16.7.8">Ari isanquenataquero.</s>
     </seg>
     <seg type="verse" id="b.LUK.16.8">
      <s id="b.LUK.16.8.1">Impoiji iotanaque yora ivatorote yamatavitaqueri.</s>
      <s id="b.LUK.16.8.2">Icantaque: "Te oncameetsateji yamatavitaquena, iro cantaincha otimi ionirotantari irayero coiteimotacariri".</s>
      <s id="b.LUK.16.8.3">Queario yora tseencantatsiri ioniroti iomparitavacaajeita.</s>
      <s id="b.LUK.16.8.4">Irintiquea yora quemisantatsiri te iriotasanoteji.</s>
     </seg>
     <seg type="verse" id="b.LUK.16.9">
      <s id="b.LUK.16.9.1">Meeca noncamantajeitempi: intimerica piirequite, pincavintsaajeiteri pishaninca, pimpajeiteri coiteimotariri iriori.</s>
      <s id="b.LUK.16.9.2">Eiro ipeacotarotsi.</s>
      <s id="b.LUK.16.9.3">Impoiji pincamajeitanaque, pojocajeitero timimojeitimpiri, iro cantaincha iraacameetsajeitempi anta inquitequi yora picavintsaajeitaqueri.</s>
      <s id="b.LUK.16.9.4">Tempa anta otimi pisavicanteari caari tsoncanetachane.</s>
     </seg>
     <seg type="verse" id="b.LUK.16.10">
      <s id="b.LUK.16.10.1">Eirorica picoshititsi capichaji, eiro picoshititsi aisati antearoite.</s>
      <s id="b.LUK.16.10.2">Iro cantaincha pincoshiterica capichaji, picoshiticari aisati antearoite.</s>
     </seg>
     <seg type="verse" id="b.LUK.16.11">
      <s id="b.LUK.16.11.1">Ariorica pincoshiyete quirequi, iriotanaque Tasorentsi te pinquenqueshireteriji iriori: impoiji eiro ishanincatimpitsi, eiro pineirotsi inampi.</s>
     </seg>
     <seg type="verse" id="b.LUK.16.12">
      <s id="b.LUK.16.12.1">Ariorica pincoshiteri iirequite itsipapee, ¿paitaquea impashitantempiri Tasorentsi piirequite avirori?</s>
     </seg>
     <seg type="verse" id="b.LUK.16.13">
      <s id="b.LUK.16.13.1">Tecatsi pincantea pantaveeteneri apite pivatorote.</s>
      <s id="b.LUK.16.13.2">Ariorica pinintasanoteri aparoni, eiro piquempetaritsi itsipa.</s>
      <s id="b.LUK.16.13.3">Piveshireimenteari aparoni, irinti itsipa, eiro.</s>
      <s id="b.LUK.16.13.4">Aisati ariorica pishintsiventeri quirequi, eiro pimatirotsi pishintsiventeri Tasorentsi.</s>
     </seg>
     <seg type="verse" id="b.LUK.16.14">
      <s id="b.LUK.16.14.1">Ari iquemajeitaqueri variseopee icantaqueriri Jesoshi, irosati ishirontimentajeitantacari.</s>
      <s id="b.LUK.16.14.2">Icoaque irashitaarantea oshequi, irootaque ishirontimentantariri Jesoshi.</s>
     </seg>
     <seg type="verse" id="b.LUK.16.15">
      <s id="b.LUK.16.15.1">Ari icantiri: --Picoajeitaque irijijeitempi atiri picameetsajeitaque, iro cantaincha iojeitaquempi Tasorentsi.</s>
      <s id="b.LUK.16.15.2">Ineacameetsavetimpi atiri, iro cantaincha iotaque Tasorentsi te pincameetsajeiteji.</s>
     </seg>
     <seg type="verse" id="b.LUK.16.16">
      <s id="b.LUK.16.16.1">Peerani ocameetsatini piquemisantironi isanquenareni Moishishini aisati yora camantantatsiniri pavisacotantajari.</s>
      <s id="b.LUK.16.16.2">Iro cantaincha areetapaaca meeca Joa, yora vaotisatantatsiri.</s>
      <s id="b.LUK.16.16.3">Onashita meeca icoacaajeitaquempiri Tasorentsi.</s>
      <s id="b.LUK.16.16.4">Yora Joa intanacaro icamantajeitaquempi cameetsatatsiri: irotaintsi impincatsariventajeitempi Tasorentsi.</s>
      <s id="b.LUK.16.16.5">Icoasanojeiveta atiri irineeri.</s>
     </seg>
     <seg type="verse" id="b.LUK.16.17">
      <s id="b.LUK.16.17.1">Coajica ompeanajea quipatsi aisati inquite, iro cantaincha eiro opeatsi irointi isanquenare Moishishi: icoi Tasorentsi pincanteani pinquemisantero piotanteari cameetsa pisavique.</s>
     </seg>
     <seg type="verse" id="b.LUK.16.18">
      <s id="b.LUK.16.18.1">Tempa ocanti: "Eiro paimentarotsi pijina".</s>
      <s id="b.LUK.16.18.2">Ariorica pojoquero pijinasanori paantearori otsipa tsinane, paimentearo pijina.</s>
      <s id="b.LUK.16.18.3">Aisati te oncameetsateji payero tsinane joquiriri ojime.</s>
     </seg>
     <seg type="verse" id="b.LUK.16.19">
      <s id="b.LUK.16.19.1">Ari icantajeitiri Jesoshi: --Itimi aparoni shirampari ashitaarantincari, oshequi iitsaare cameetsamaotatsiri, oshequi yoaneencaca.</s>
      <s id="b.LUK.16.19.2">Maaroni quitaiteriqui yoacaajeitacari ishaninca yoari pinatasanotachari.</s>
     </seg>
     <seg type="verse" id="b.LUK.16.20">
      <s id="b.LUK.16.20.1">Itimi aisati ashinoncaasanotachari pajitachari Irasaro.</s>
      <s id="b.LUK.16.20.2">Osoncayetanaque isompopee opatsaayetanaqueri.</s>
      <s id="b.LUK.16.20.3">Ari isavicapiniveta anta iqueapinitinta ashitaarantincari ivancoqui.</s>
     </seg>
     <seg type="verse" id="b.LUK.16.21">
      <s id="b.LUK.16.21.1">Oshequi yashinoncaaca, aasanotaqueri itashe.</s>
      <s id="b.LUK.16.21.2">Icoaveta iroajearome yoari yoariayetaqueri ashitaarantincari quipatsiqui.</s>
      <s id="b.LUK.16.21.3">Aisati yora otsitipee yatsoyetapaaqueri ivatsaaropeequi.</s>
     </seg>
     <seg type="verse" id="b.LUK.16.22">
      <s id="b.LUK.16.22.1">Impoiji icamaque iriori.</s>
      <s id="b.LUK.16.22.2">Ijatashitaqueri inampirepee Tasorentsi, yaavajiri, impoiji yaanajiri anta itiminta Avaramani.</s>
      <s id="b.LUK.16.22.3">Ocameetsaitetinta catsini.</s>
      <s id="b.LUK.16.22.4">Aisati icamaque yora ashitaarantincari.</s>
     </seg>
     <seg type="verse" id="b.LUK.16.23">
      <s id="b.LUK.16.23.1">Oshequi yashinoncaaca meeca yora ashitaarantaveitachaniri anta Sharincaveniqui, oshequi ineacatsitacaro.</s>
      <s id="b.LUK.16.23.2">Yamenanaque anta osamani itiminta Avarama.</s>
      <s id="b.LUK.16.23.3">Ineaqueri Avarama, jeri aisati yora Irasaro.</s>
     </seg>
     <seg type="verse" id="b.LUK.16.24">
      <s id="b.LUK.16.24.1">Icajemacotaqueri: "Apa Avarama, pineshinoncatajena.</s>
      <s id="b.LUK.16.24.2">Pincanteri yora Irasaro irovinquerota iracotsapaqui nijaqui, impoqueta aca nantsotantearori nija.</s>
      <s id="b.LUK.16.24.3">Oshequi catsini nashinoncaaca aca paamariqui".</s>
     </seg>
     <seg type="verse" id="b.LUK.16.25">
      <s id="b.LUK.16.25.1">Iro cantaincha icantaqueri Avarama: "Notiomi, pinquenqueshiretea jaoca ocantani peerani pitimaveitani quipatsiqui.</s>
      <s id="b.LUK.16.25.2">Cameetsa pisaviquini catsini, irintiquea Irasaroca oshequi yashinoncaaveitani.</s>
      <s id="b.LUK.16.25.3">Meeca cameetsa isavicapaaque irinti, irompa avinti oshequi pashinoncaaca.</s>
     </seg>
     <seg type="verse" id="b.LUK.16.26">
      <s id="b.LUK.16.26.1">Aisati pineaquero nijantaitetacotaquempi, tecatsi inquenashitantempiri Irasaro.</s>
      <s id="b.LUK.16.26.2">Aisati avirori, tecatsi pinquenashitantenari".</s>
     </seg>
     <seg type="verse" id="b.LUK.16.27">
      <s id="b.LUK.16.27.1">Ari icantiri: "Eirorica pimatirotsi pincavintsayena.</s>
      <s id="b.LUK.16.27.2">Iro cantaincha pintianqueri Irasaro quipatsiqui: anta ivanconiqui apani.</s>
     </seg>
     <seg type="verse" id="b.LUK.16.28">
      <s id="b.LUK.16.28.1">Aneatsiquera anta iyepee, icarati apapacoroni.</s>
      <s id="b.LUK.16.28.2">Nocoaque inquemisantacaapaajeri, ipoquicari aca.</s>
      <s id="b.LUK.16.28.3">Pamene meeca narori, oshequi noquematsicatacaro catsini".</s>
     </seg>
     <seg type="verse" id="b.LUK.16.29">
      <s id="b.LUK.16.29.1">Iro cantaincha icantiri Avarama: "Otimi isanquenare Moishishi aisati isanquenare itsipapee quenquetsatacantantatsiniri.</s>
      <s id="b.LUK.16.29.2">Irootaque inquemisantajeiteri irointi".</s>
     </seg>
     <seg type="verse" id="b.LUK.16.30">
      <s id="b.LUK.16.30.1">Ari yacanaqueri: "Je, ainiro onaveta.</s>
      <s id="b.LUK.16.30.2">Iro cantaincha ariorica irineajeri camaintsiri intinaanaje, aitaque inquenqueshirejeitanajea, irojocajero caari cameetsatatsi yantajeitiri".</s>
     </seg>
     <seg type="verse" id="b.LUK.16.31">
      <s id="b.LUK.16.31.1">Icantiri Avarama: "Terica inquemisantero sanquenarentsi, eiro aisati iquemisantiritsi tinaajantsineri".</s>
     </seg>
    </div>
    <div type="chapter" id="b.LUK.17">
     <seg type="verse" id="b.LUK.17.1">
      <s id="b.LUK.17.1.1">Icantajeitiri Jesoshi iroamerepee: --Noncamantempi: incanteani intime atiri antacaajeiterineri ishaninca caari cameetsatatsi.</s>
      <s id="b.LUK.17.1.2">Iro cantaincha iroashinoncaajeiteri Tasorentsi yora antacairiri ishaninca caari cameetsatatsi.</s>
     </seg>
     <seg type="verse" id="b.LUK.17.2">
      <s id="b.LUK.17.2.1">Aitaque iroashinoncaasanoteri antacaajeitiriri jananequipee caari cameetsatatsi.</s>
      <s id="b.LUK.17.2.2">Oncameetsateme irijivataqueme iroisoyeeterime mapiqui antearo, irovincanteetearirime.</s>
      <s id="b.LUK.17.2.3">Irovinqueeterime, eiro yantacairime jananequi caari cameetsatatsi.</s>
     </seg>
     <seg type="verse" id="b.LUK.17.3">
      <s id="b.LUK.17.3.1">Queariompia, pantacairicari pishaninca caari cameetsatatsi.</s>
      <s id="b.LUK.17.3.2">Aisati icantiri: --Ariorica pineacotaqueri pishaninca yantiro caari cameetsatatsi, pinquenqueshiretacayeari.</s>
      <s id="b.LUK.17.3.3">Ariorica irojocajero yantiri, pincavintsayeri, paacameetsatajeri.</s>
     </seg>
     <seg type="verse" id="b.LUK.17.4">
      <s id="b.LUK.17.4.1">Ariorica inquishempi pishaninca, incoshitempi, incantimatempi, paitarica.</s>
      <s id="b.LUK.17.4.2">Iro cantaincha ariorica incantempi: "Te oncameetsateji nantitaquempiri, pincavintsayena", ari nocoaque pincavintsayeri.</s>
      <s id="b.LUK.17.4.3">Ariorica oshequi irampiitajero irantitajempiro, aisati oshequi incantempi: "Pincavintsayena".</s>
      <s id="b.LUK.17.4.4">Ari nocoaque oshequi pincavintsayeri aisati, eiro piquishimentiritsi.</s>
     </seg>
     <seg type="verse" id="b.LUK.17.5">
      <s id="b.LUK.17.5.1">Yora iroamerepee icantaqueri Avincatsarite: --Noquemisantaveta.</s>
      <s id="b.LUK.17.5.2">Nocoaque poametena nonquemisantasanotantajeari.</s>
     </seg>
     <seg type="verse" id="b.LUK.17.6">
      <s id="b.LUK.17.6.1">Ari yacanaqueri: --Pinquemisanteme capichaji, pincoaquericame, pincanterime Tasorentsi imponquitireajero inchatora, iroviincaitero anta incajarequi.</s>
      <s id="b.LUK.17.6.2">Ari inquemisantempime, iroviincaiterome.</s>
     </seg>
     <seg type="verse" id="b.LUK.17.7">
      <s id="b.LUK.17.7.1">Aisati icantajeitiri Jesoshi: --Oquempetaca itimi shirampari iratirite.</s>
      <s id="b.LUK.17.7.2">Itsameetapinitiniri aisati yamenapinitiniri ivira.</s>
      <s id="b.LUK.17.7.3">Ariorica impocaje iratirite pancotsiqui, ¿paita incantavaqueriri ivatorote?</s>
      <s id="b.LUK.17.7.4">¿Incanterimpa: "Caate, pisavicapee, poapeempa"?</s>
      <s id="b.LUK.17.7.5">Eiro icantiritsi.</s>
     </seg>
     <seg type="verse" id="b.LUK.17.8">
      <s id="b.LUK.17.8.1">Tempa incanteri ivatorote: "Meeca povetsiquenarota noyeari, aisati nireri.</s>
      <s id="b.LUK.17.8.2">Pamaquenaro.</s>
      <s id="b.LUK.17.8.3">Ariorica nonquemanaquea, ari poyea avirori, aisati pire".</s>
     </seg>
     <seg type="verse" id="b.LUK.17.9">
      <s id="b.LUK.17.9.1">Aisati eiro icantavetaritsi: "Ariove, pimataquenaro"; tempa yametacaro yantaveetapinitiniri ivatorote.</s>
     </seg>
     <seg type="verse" id="b.LUK.17.10">
      <s id="b.LUK.17.10.1">Aisati avirorijei, ocameetsati pimatapinijeiteneri maaroni icoacaaquempiri Tasorentsi.</s>
      <s id="b.LUK.17.10.2">Impoiji oncameetsate pincante: "Apatiro nomataqueneri icoacaaquenari.</s>
      <s id="b.LUK.17.10.3">¿Paita noshemetanteari?</s>
      <s id="b.LUK.17.10.4">Te noncoyeji noncoacoteri Tasorentsi impinatena".</s>
     </seg>
     <seg type="verse" id="b.LUK.17.11">
      <s id="b.LUK.17.11.1">Ari yovaanaja Jesoshi, iquenayetanaque Samariaqui aisati Carireaqui.</s>
      <s id="b.LUK.17.11.2">Ishiretaca irareetea Jerosarequi.</s>
     </seg>
     <seg type="verse" id="b.LUK.17.12">
      <s id="b.LUK.17.12.1">Ari yareetapaaca pashiniqui nampitsi, ineajeitavaqueri patsaajeitatsiri, icarajeiti 10.</s>
      <s id="b.LUK.17.12.2">Icatiajeitaca aiquetiji ara.</s>
     </seg>
     <seg type="verse" id="b.LUK.17.13">
      <s id="b.LUK.17.13.1">Icajemacojeitaqueri: --Jesoshi, aviro nopincatsajeitiri, pincavintsaajeitena, poavisacojeitena.</s>
     </seg>
     <seg type="verse" id="b.LUK.17.14">
      <s id="b.LUK.17.14.1">Ari ineantacariri Jesoshi, icantajeitiri: --Pijajeite anta itiminta saserote, pinijapeempari.</s>
      <s id="b.LUK.17.14.2">Ari iquemisantajeitaqueri, ijajeitanaque.</s>
      <s id="b.LUK.17.14.3">Anta nianqui avotsi yavisacojeitanaji.</s>
     </seg>
     <seg type="verse" id="b.LUK.17.15">
      <s id="b.LUK.17.15.1">Ari iojeitaque yavisacojeitaji, iro cantaincha ipianaja aparoni anta Jesoshiqui.</s>
      <s id="b.LUK.17.15.2">Antearojenca icantaque: --Tempa icameetsataque Tasorentsi, yoavisacotaquena.</s>
     </seg>
     <seg type="verse" id="b.LUK.17.16">
      <s id="b.LUK.17.16.1">Itiyeroashitapaacari Jesoshi, yoivotasanotashitacari, ipincatsatasanotaqueri, ipasonquitasanotaqueri.</s>
      <s id="b.LUK.17.16.2">Iponeaca yoca shirampari Samariaqui.</s>
     </seg>
     <seg type="verse" id="b.LUK.17.17">
      <s id="b.LUK.17.17.1">Ari icanti Jesoshi: --Tempa icarajeiti noavisacojeitiri 10.</s>
      <s id="b.LUK.17.17.2">¿Jaoca itsipapee noavisacojeitiri?</s>
     </seg>
     <seg type="verse" id="b.LUK.17.18">
      <s id="b.LUK.17.18.1">Ipiashitajana yoca pashinisati atiri, ipasonquitaquena, aisati ineacameetsatiri Tasorentsi.</s>
      <s id="b.LUK.17.18.2">Irintipee ashanincasanoripee, ¿paita caari ipiantaja impasonquitanteariri Tasorentsi?</s>
     </seg>
     <seg type="verse" id="b.LUK.17.19">
      <s id="b.LUK.17.19.1">Impoiji icantiri tiyeroashitacariri: --Meeca pincatiaje, ocameetsati pijataje.</s>
      <s id="b.LUK.17.19.2">Pishiretacari Tasorentsi, irootaque pavisacotantajari.</s>
     </seg>
     <seg type="verse" id="b.LUK.17.20">
      <s id="b.LUK.17.20.1">Ari yora variseopee isampijeitiri Jesoshi: --¿Jaoca oncarate impoque Tasorentsi impincatsariventajeitajee?</s>
      <s id="b.LUK.17.20.2">Ari yacanaqueri: --Ariorica impincatsariventante Tasorentsi, iro cantaincha eiro pineasanotiritsi.</s>
     </seg>
     <seg type="verse" id="b.LUK.17.21">
      <s id="b.LUK.17.21.1">Eiro pimatirotsi pincante: "Jeri yoca", aisati: "Jeri yonta".</s>
      <s id="b.LUK.17.21.2">Queario, eiro iconijatasanotitsi: ocameetsataque pimpincatsashireajeiteri maaroni.</s>
     </seg>
     <seg type="verse" id="b.LUK.17.22">
      <s id="b.LUK.17.22.1">Aisati icantajeitiri iroamerepee: --Tempa noponeaca inquitequi, natiritapaaque, iro cantaincha eiro nocantani quiso noajempi.</s>
      <s id="b.LUK.17.22.2">Coajica pincoajeivetanaquea pineajename aisati, iro cantaincha eiro pineajanatsi.</s>
     </seg>
     <seg type="verse" id="b.LUK.17.23">
      <s id="b.LUK.17.23.1">Impoiji incanteetempi: "Ipiaja Jesoshi, itimi anta", pashini incanteete: "Jeri yora".</s>
      <s id="b.LUK.17.23.2">Iro cantaincha caarina.</s>
      <s id="b.LUK.17.23.3">Eiro patsipetashitatsi pijatashitena.</s>
     </seg>
     <seg type="verse" id="b.LUK.17.24">
      <s id="b.LUK.17.24.1">Ariorica omoncaratasanotaquea nompocanteari, ari piotasanotavaquena.</s>
      <s id="b.LUK.17.24.2">Iquempetaca te irimaneaji itirei, aisati iporequi; aisati nonquempetajea narori, nompocajerica.</s>
      <s id="b.LUK.17.24.3">Eiro nomanapaatsi, eiro picomitavaquena.</s>
     </seg>
     <seg type="verse" id="b.LUK.17.25">
      <s id="b.LUK.17.25.1">Nojivatavaqueta nonquematsicatavaquearota oshequi, aisati intseencajeitavaquenata savicajeitatsiri.</s>
     </seg>
     <seg type="verse" id="b.LUK.17.26">
      <s id="b.LUK.17.26.1">Oquempetaca peerani itimantacari Noeni itseencajeitaqueri Tasorentsi, aisati inquempejeitea ariorica nompiaje narori, intseencajeite atiri maaroni.</s>
     </seg>
     <seg type="verse" id="b.LUK.17.27">
      <s id="b.LUK.17.27.1">Yoapinijeita peerani, irapinijeiti, yaapinijeitiro ijinapee, yaacaayetiro irishintopee, paitapeerica.</s>
      <s id="b.LUK.17.27.2">Icantajeitani, irosati itetantanaca Noe ivitoqui.</s>
      <s id="b.LUK.17.27.3">Impoiji opoqui antearo incani, incajaretanaque maaroni.</s>
      <s id="b.LUK.17.27.4">Icamajeitanaque maaroni tseencajeitantatsiri.</s>
     </seg>
     <seg type="verse" id="b.LUK.17.28">
      <s id="b.LUK.17.28.1">Aisati iquempejeitacani ishaninca Oroti, savicajeitatsiniri Soromaqui: yoapinijeita, irapinijeiti, iquenayetanaque iyompariyetanaca, ipanquiyetiro yoari, yovetsicanontayeta ivancopee.</s>
     </seg>
     <seg type="verse" id="b.LUK.17.29">
      <s id="b.LUK.17.29.1">Iro cantaincha ijatantanacari Oroti, itiancaquero Tasorentsi oshequi paamari, itaajeitaqueri maaroni soromasatini.</s>
      <s id="b.LUK.17.29.2">Itseencajeitini, irootaque ipoyereajeitantacariri Tasorentsi maaroni, poyere.</s>
     </seg>
     <seg type="verse" id="b.LUK.17.30">
      <s id="b.LUK.17.30.1">Aitaque oncanteari ariorica nompiaje.</s>
      <s id="b.LUK.17.30.2">Intime oshequi tseencantatsineri, eiro iquenqueshiretiritsi Tasorentsi.</s>
     </seg>
     <seg type="verse" id="b.LUK.17.31">
      <s id="b.LUK.17.31.1">Pamene, ariorica omoncarataquea nompocantajeari, pintimerica saiteriqui, eiro piqueapanajantitsi pancotsiqui paantapanajantearori pivaararo.</s>
      <s id="b.LUK.17.31.2">Aisati, pintimerica oantsiqui, eiro pipiapanajantatsi nampitsiqui paantapanajantearori pivaararo.</s>
     </seg>
     <seg type="verse" id="b.LUK.17.32">
      <s id="b.LUK.17.32.1">Piquempetarocari ijinani Oroti, pipitsoquicari.</s>
     </seg>
     <seg type="verse" id="b.LUK.17.33">
      <s id="b.LUK.17.33.1">Picoicari poavisacotajea avisati, impoiji pijaticari Sharincaveniqui.</s>
      <s id="b.LUK.17.33.2">Iro cantaincha ariorica pincamimentena narori, pincantaitatiyempani pisaviquimotena inquitequi.</s>
     </seg>
     <seg type="verse" id="b.LUK.17.34">
      <s id="b.LUK.17.34.1">Ariorica nompocaje, intime apite maatsineri imaamentoqui.</s>
      <s id="b.LUK.17.34.2">Aparo naanajeri nontsipatanaqueari, irinti itsipa, eiro naanajiritsi.</s>
     </seg>
     <seg type="verse" id="b.LUK.17.35">
      <s id="b.LUK.17.35.1">Ontime apite tsinane ontsipatavacaaquea ontononquero tirico.</s>
      <s id="b.LUK.17.35.2">Aparo naanajero nontsipatanaquearo, irointi otsipa, eiro naanajirotsi.</s>
     </seg>
     <seg type="verse" id="b.LUK.17.36">
      <s id="b.LUK.17.36.1">Intime apite shirampari anta oantsiqui, intsipatavacayea intsameete.</s>
      <s id="b.LUK.17.36.2">Aparo naanajeri nontsipatanaqueari, irinti itsipa, eiro naanajiritsi.</s>
     </seg>
     <seg type="verse" id="b.LUK.17.37">
      <s id="b.LUK.17.37.1">Ari iquemajeitantacariri iroamerepee, isampitiri: --Novincatsarite, ¿jaocampa pinijantajeari oca picantaquenari?</s>
      <s id="b.LUK.17.37.2">Yacanaqueri: --Jaocarica anta intimeri tseencantatsiri, yora iroashinoncayeri Tasorentsi.</s>
     </seg>
    </div>
    <div type="chapter" id="b.LUK.18">
     <seg type="verse" id="b.LUK.18.1">
      <s id="b.LUK.18.1.1">Pashiniqui quitaiteri iquenquetsatacaajeitiri aisati Jesoshi iroamere.</s>
      <s id="b.LUK.18.1.2">Icoaque iroameteri inquenquetsatacaapiniteri Tasorentsi, inquearioventajeitero, eiro yoipacaajirotsi.</s>
     </seg>
     <seg type="verse" id="b.LUK.18.2">
      <s id="b.LUK.18.2.1">Icantajeitiri: --Itimini anta nampitsiqui yora joeshitatsiri, caari pincatsatiri Tasorentsi.</s>
      <s id="b.LUK.18.2.2">Aisati te irioteniji incavintsayeri ishanincapee.</s>
     </seg>
     <seg type="verse" id="b.LUK.18.3">
      <s id="b.LUK.18.3.1">Otimi anta inampiqui aparoni tsinane, camajimentaaro.</s>
      <s id="b.LUK.18.3.2">Ojatashitapinivetari yora joeshi, ocantapinivetari: "Pamitacotena, te oncameetsateji iquisapinitana yora itsipa shirampari".</s>
     </seg>
     <seg type="verse" id="b.LUK.18.4">
      <s id="b.LUK.18.4.1">Te incoaveteaji yoranqui iramitacotero, iro cantaincha iquenqueshiretanaca: "Te nompincatsateriji Tasorentsi, aisati te noninteji noncavintsayeri itsipapee noshaninca.</s>
     </seg>
     <seg type="verse" id="b.LUK.18.5">
      <s id="b.LUK.18.5.1">Iro cantaincha oshequi ashereaquena oca tsinane.</s>
      <s id="b.LUK.18.5.2">Namitacoterota, impoiji eiro opocashitapinitajanatsi, eiro ashereapinitajanatsi aisati".</s>
     </seg>
     <seg type="verse" id="b.LUK.18.6">
      <s id="b.LUK.18.6.1">Ari icanti Avincatsarite: --Pamene, te incameetsateji yora joeshi noquenquetsatacotiri, iro cantaincha yamitacotaquero oca tsinane cantapinitiriri.</s>
     </seg>
     <seg type="verse" id="b.LUK.18.7">
      <s id="b.LUK.18.7.1">Irintiquea Tasorentsi, icameetsataque.</s>
      <s id="b.LUK.18.7.2">Ariorica incanteani incantapiniteri quemisantatsiri, tempa iramitacoteri.</s>
     </seg>
     <seg type="verse" id="b.LUK.18.8">
      <s id="b.LUK.18.8.1">Queariotaque oca noncamantempiri: intsipaite iramitacojeiteri Tasorentsi maaroni quenquetsatacaajeiterineri.</s>
      <s id="b.LUK.18.8.2">Iro cantaincha ariorica nompiaje aca quipatsiquica ¿arimpa noneapeempi piquemisantajeiti, piquenquetsatacaajeitiri Tasorentsi?</s>
     </seg>
     <seg type="verse" id="b.LUK.18.9">
      <s id="b.LUK.18.9.1">Pashini aisati iquenquetsati Jesoshi.</s>
      <s id="b.LUK.18.9.2">Iquenquetsatacotiri yora shemetatsiri, yora tseencajeitiriri itsipapee ishaninca.</s>
      <s id="b.LUK.18.9.3">Icantiri:</s>
     </seg>
     <seg type="verse" id="b.LUK.18.10">
      <s id="b.LUK.18.10.1">--Ijataque apite shirampari ivancoqui Tasorentsi, inquenquetsatacayeri Tasorentsi.</s>
      <s id="b.LUK.18.10.2">Variseo ini aparo, irinti itsipa yapatotiniri oromasati iirequite joriopee.</s>
     </seg>
     <seg type="verse" id="b.LUK.18.11">
      <s id="b.LUK.18.11.1">Ari icatiapaaca yora variseo, icantavetapaacari: "Tasorentsi, ariove, oshequi nocameetsataque nainti.</s>
      <s id="b.LUK.18.11.2">Tecatsi nante, te nonquempeteariji yora coshitantatsiri, yora amatavitantatsiri, aavioncatsiri ijina.</s>
      <s id="b.LUK.18.11.3">Aisati te nonquempeteariji yora aitiriri noshaninca iirequite.</s>
     </seg>
     <seg type="verse" id="b.LUK.18.12">
      <s id="b.LUK.18.12.1">Nametacaro maaroni tominco notitapinita apite quitaiteri, aisati nopaarantapiniyetimpiro maaroni naayetiri.</s>
      <s id="b.LUK.18.12.2">Naaquerica 10, aparoni nopaquempi".</s>
     </seg>
     <seg type="verse" id="b.LUK.18.13">
      <s id="b.LUK.18.13.1">Irinti yora apatotapinitiniriri oromasati iirequite ishaninca, icatiapaaca irinti nijanteaji.</s>
      <s id="b.LUK.18.13.2">Te irishemeteji irinti, irointi oshequi ipashiventacaacaro yantayetiri, irootaque caari yamenanta jenoqui, irointi iposanejitaca.</s>
      <s id="b.LUK.18.13.3">Icanti: "Tasorentsi, pincavintsaajena narori, te noncameetsateji catsini, ainiro oshequi nantane".</s>
     </seg>
     <seg type="verse" id="b.LUK.18.14">
      <s id="b.LUK.18.14.1">Ari noncamantempi, oshequi onaveta irantane yora shirampari, iro cantaincha icavintsairi Tasorentsi.</s>
      <s id="b.LUK.18.14.2">Ariorica impiaje ivancoqui iriotanaque ineacameetsatiri Tasorentsi.</s>
      <s id="b.LUK.18.14.3">Irintiquea yora variseo, te inquempeteariji.</s>
      <s id="b.LUK.18.14.4">Eiro ineacameetsatiritsi Tasorentsi shemetatsiri.</s>
      <s id="b.LUK.18.14.5">Irinti yora caari shemetatsi impeajeri pincatsaritajantsine.</s>
     </seg>
     <seg type="verse" id="b.LUK.18.15">
      <s id="b.LUK.18.15.1">Impoiji tsinanepee amajeitiniri Jesoshi otomipee, ocoaque impamijeiteri aisati incanteri Tasorentsi iramitacoteri.</s>
      <s id="b.LUK.18.15.2">Iro cantaincha ineantacarori iroamere, itsaneacovetacari impocashiteri.</s>
     </seg>
     <seg type="verse" id="b.LUK.18.16">
      <s id="b.LUK.18.16.1">Iro cantaincha icajemiri Jesoshi jananequipee, icantiri iroamere: --Eiro pitsaneacotanaritsi, aitaque nocoaque impocashijeitena.</s>
      <s id="b.LUK.18.16.2">Pineajeitaqueri iriorijei: te intseencajeitenaji, irointi ishirejeitaquena.</s>
      <s id="b.LUK.18.16.3">Maaroni quempejeitacariri irineajeiteri Tasorentsi impincatsariventajeiteri.</s>
     </seg>
     <seg type="verse" id="b.LUK.18.17">
      <s id="b.LUK.18.17.1">Aisati, queariotaque oca noncamantempiri: maaroni caari quempetari jananequi iriori, eiro ineiritsi Tasorentsi impincatsariventajeiteri.</s>
     </seg>
     <seg type="verse" id="b.LUK.18.18">
      <s id="b.LUK.18.18.1">Pashini quitaiteri ijatashitaqueri Jesoshi aparoni ivincatsarite jorio.</s>
      <s id="b.LUK.18.18.2">Icantapaaqueri: --Oametanari, oshequi picameetsati.</s>
      <s id="b.LUK.18.18.3">Pincamantena: ¿paita nanteri nojatanteari anta inquitequi, noncantaitatiyempani?</s>
     </seg>
     <seg type="verse" id="b.LUK.18.19">
      <s id="b.LUK.18.19.1">Icantiri Jesoshi: --¿Paita picantantanari: "Picameetsati"?</s>
      <s id="b.LUK.18.19.2">Itimi aparo cameetsatatsiri, yora Tasorentsi.</s>
     </seg>
     <seg type="verse" id="b.LUK.18.20">
      <s id="b.LUK.18.20.1">Piojeitiro maaroni icantiri Tasorentsi: "Eiro paimentarotsi pijina, eiro paimentaritsi pijime, eiro picoshititsi, eiro pitseeyacotaritsi pishaninca, pimpincatsateri piri, aisati pimpincatsatero piniro".</s>
     </seg>
     <seg type="verse" id="b.LUK.18.21">
      <s id="b.LUK.18.21.1">Yacanaqueri: --Aitaque nocantani nomoncarataqueroni: nevancaritapaini, irosati meeca.</s>
     </seg>
     <seg type="verse" id="b.LUK.18.22">
      <s id="b.LUK.18.22.1">Iquemantacarori oca, icantiri Jesoshi: --Apanivaniji pimatero aisati: pimpimantajeitero maaroni timimojeitimpiri, pimpajeiteri ashinoncaincari ovinaro.</s>
      <s id="b.LUK.18.22.2">Ariorica pimatero oca ontime oshequi timimojeitajempineri anta inquitequi.</s>
      <s id="b.LUK.18.22.3">Ariorica pimpimantero pivaararo, pimpoque, poijatasanotanaquena.</s>
     </seg>
     <seg type="verse" id="b.LUK.18.23">
      <s id="b.LUK.18.23.1">Iquemantacarori oca, oshequi yoashiretanaca.</s>
      <s id="b.LUK.18.23.2">Ashitaarantincari ini, te incoyeji impimantero irovaararo, irointi yompetanacaro.</s>
     </seg>
     <seg type="verse" id="b.LUK.18.24">
      <s id="b.LUK.18.24.1">Ineaqueri Jesoshi yoashiretanaca, impoiji icanti: --Opomerentsitimotacari ashitaarantincari irijate anta ipincatsaritinta Tasorentsi.</s>
     </seg>
     <seg type="verse" id="b.LUK.18.25">
      <s id="b.LUK.18.25.1">Tempa opomerentsitimotari cameyo inqueero omoro quitsapi, iravisantanajeari.</s>
      <s id="b.LUK.18.25.2">Irioquea ompomerentsitimotasanoteari catsini irijate ashitaarantincari anta Tasorentsiqui.</s>
     </seg>
     <seg type="verse" id="b.LUK.18.26">
      <s id="b.LUK.18.26.1">Ari isampitiri yora quemavaqueriri: --¿Ariompa?</s>
      <s id="b.LUK.18.26.2">Pomerentsitaca.</s>
      <s id="b.LUK.18.26.3">¿Janicampa meeca avisacotajantsineri?</s>
     </seg>
     <seg type="verse" id="b.LUK.18.27">
      <s id="b.LUK.18.27.1">Yacanaqueri Jesoshi: --Oca caari imatapiniti atiri, imataquero Tasorentsi irinti.</s>
     </seg>
     <seg type="verse" id="b.LUK.18.28">
      <s id="b.LUK.18.28.1">Ari icantiri Petero: --Oametanari, nojocajeitaquero maaroni noijajeitantaquempiri.</s>
     </seg>
     <seg type="verse" id="b.LUK.18.29">
      <s id="b.LUK.18.29.1">Yacanaqueri: --Queariotaque oca noncamantempiri: te pantsipetashitearoji.</s>
      <s id="b.LUK.18.29.2">Ariorica pojocajeitajero pivancopee, pijinapee, pirentipee, pitsiropee, piripee, piniropee, pitomipee, pishintopee: iro cantaincha irootaque pojocajeitanteariri picoasanotaque impincatsariventempi Tasorentsi, eiro patsipetashitarotsi.</s>
     </seg>
     <seg type="verse" id="b.LUK.18.30">
      <s id="b.LUK.18.30.1">Aitaque impinataquempi Tasorentsi meeca aca quipatsiquica, aisati impinataquempi anta inquitequi: paneantasanotajeari anta, pincantaitatiyempani.</s>
     </seg>
     <seg type="verse" id="b.LUK.18.31">
      <s id="b.LUK.18.31.1">Impoiji icajemaqueri Jesoshi iroamerepee, icantaqueri: --Tsame ajajeite meeca Jerosarequi.</s>
      <s id="b.LUK.18.31.2">Timatsi isanquenatacotaquenaniri peerani yora quenquetsatacantantatsiniri.</s>
      <s id="b.LUK.18.31.3">Noponeaca inquitequi, natiritapaaque.</s>
      <s id="b.LUK.18.31.4">Meeca anta Jerosarequi omoncarataquea maaroni isanquenatacotaquenaniri.</s>
     </seg>
     <seg type="verse" id="b.LUK.18.32">
      <s id="b.LUK.18.32.1">Iraacantena ashaninca arori, irayena itsipapee atiri.</s>
      <s id="b.LUK.18.32.2">Irishirontimentajeitena, iroashinoncaajeitena, inquitiojena,</s>
     </seg>
     <seg type="verse" id="b.LUK.18.33">
      <s id="b.LUK.18.33.1">impasanatena, iroyena.</s>
      <s id="b.LUK.18.33.2">Oncaratapaaque mava quitaiteri, nontinaanaje aisati.</s>
     </seg>
     <seg type="verse" id="b.LUK.18.34">
      <s id="b.LUK.18.34.1">Iro cantaincha te inquemajeitavaqueroji icantajeivetacariri, icomijeitavacaro.</s>
     </seg>
     <seg type="verse" id="b.LUK.18.35">
      <s id="b.LUK.18.35.1">Ari icaantanaca Jesoshi, iquenanaque avotsiqui, irotaintsi irareetea nampitsiqui pajitachari Jerico.</s>
      <s id="b.LUK.18.35.2">Itimi anta avotsinampiqui shirampari caari amenatsi, icoacotapinijeitiri avisayetatsiri irineshinocatanaqueri, impayetanaqueri quirequi.</s>
     </seg>
     <seg type="verse" id="b.LUK.18.36">
      <s id="b.LUK.18.36.1">Ari iquemavaque caari amenatsi ipocajeitapaaque oshequi atiri.</s>
      <s id="b.LUK.18.36.2">Isampitiri itsipa: --¿Janica pocatsineri?</s>
     </seg>
     <seg type="verse" id="b.LUK.18.37">
      <s id="b.LUK.18.37.1">Yacanaqueri: --Coraque Jesoshi, yora nasaretesati, yoijajeitiri oshequi atiri.</s>
      <s id="b.LUK.18.37.2">Iravisanaje aca.</s>
     </seg>
     <seg type="verse" id="b.LUK.18.38">
      <s id="b.LUK.18.38.1">Ari icajemacotavaqueri: --Jesoshi, aviro ishanincani Iravirini.</s>
      <s id="b.LUK.18.38.2">Pincavintsaanaquenave.</s>
     </seg>
     <seg type="verse" id="b.LUK.18.39">
      <s id="b.LUK.18.39.1">Ari icantajeitiri jivajeitiriri Jesoshi: --Pimajerete.</s>
      <s id="b.LUK.18.39.2">Iro cantaincha, aiquero icantanaitii: --Jesoshi, pincavintsaanaquenave.</s>
     </seg>
     <seg type="verse" id="b.LUK.18.40">
      <s id="b.LUK.18.40.1">Ari icatiapaaca Jesoshi, icantanaque: --Pamaqueri aca.</s>
      <s id="b.LUK.18.40.2">Ari yameetaqueri.</s>
      <s id="b.LUK.18.40.3">Impoiji isampitiri:</s>
     </seg>
     <seg type="verse" id="b.LUK.18.41">
      <s id="b.LUK.18.41.1">--¿Paita picoaqueri?</s>
      <s id="b.LUK.18.41.2">Yacanaqueri: --Novincatsarite, nocoaque namenaje narori.</s>
     </seg>
     <seg type="verse" id="b.LUK.18.42">
      <s id="b.LUK.18.42.1">Icantiri: --Ari, aitaque pamenaje meeca.</s>
      <s id="b.LUK.18.42.2">Pishiretaquena, irootaque pavisacotantajeari.</s>
     </seg>
     <seg type="verse" id="b.LUK.18.43">
      <s id="b.LUK.18.43.1">Irosati yamenantanaja.</s>
      <s id="b.LUK.18.43.2">Ari yoijatanaqueri Jesoshi, icantanaque: --Yamenacaajana Tasorentsi, tempa icameetsataque.</s>
      <s id="b.LUK.18.43.3">Aisati iquempejeitacari maaroni amenajeitaqueriri, icantajeitaque: --Tempa icameetsataque Tasorentsi.</s>
     </seg>
    </div>
    <div type="chapter" id="b.LUK.19">
     <seg type="verse" id="b.LUK.19.1">
      <s id="b.LUK.19.1.1">Impoiji iquenanaque Jesoshi nampitsiqui, pajitachari Jerico.</s>
     </seg>
     <seg type="verse" id="b.LUK.19.2">
      <s id="b.LUK.19.2.1">Itimi anta ashitaarantincari pajitachari Saqueo.</s>
      <s id="b.LUK.19.2.2">Iriotaque iriori jivatacaajeitiriri yora apatotapinitiniriri oromasati iirequite jorio.</s>
     </seg>
     <seg type="verse" id="b.LUK.19.3">
      <s id="b.LUK.19.3.1">Icoaveta Saqueo irineerime Jesoshi, iro cantaincha te iranteariteji, icaajaniquitiji.</s>
      <s id="b.LUK.19.3.2">Icarati oshequi atiri, yojocaajeitavaqueri.</s>
     </seg>
     <seg type="verse" id="b.LUK.19.4">
      <s id="b.LUK.19.4.1">Ari ishianaca, ijivatanaque anta avotsiqui.</s>
      <s id="b.LUK.19.4.2">Yataitapaaquero inchato anta otsapiqui, anta inquenanaquenta Jesoshi.</s>
      <s id="b.LUK.19.4.3">Iramenavaqueri inquenapaaque ishaaviji.</s>
     </seg>
     <seg type="verse" id="b.LUK.19.5">
      <s id="b.LUK.19.5.1">Ari yareetantapaacari Jesoshi, yamenapaaque jenoqui, ineapaaqueri, icantiri: --Saqueo, pishintsite paniireapaaje.</s>
      <s id="b.LUK.19.5.2">Nocoaque meeca nosavique pivancoqui.</s>
     </seg>
     <seg type="verse" id="b.LUK.19.6">
      <s id="b.LUK.19.6.1">Ari ishitsitaque yaniireapaaji, icantaqueri: --Tsamequeti novancoqui.</s>
      <s id="b.LUK.19.6.2">Ari oshequi iquimoshiretanaque Saqueo,</s>
     </seg>
     <seg type="verse" id="b.LUK.19.7">
      <s id="b.LUK.19.7.1">iro cantaincha iquisajeitanaca amenajeitaqueriri.</s>
      <s id="b.LUK.19.7.2">Icantajeiti: --Te incameetsanirotejive yora.</s>
      <s id="b.LUK.19.7.3">¿Paita ijatashitantariri Jesoshi anta ivancoqui?</s>
     </seg>
     <seg type="verse" id="b.LUK.19.8">
      <s id="b.LUK.19.8.1">Ari iquempejitasanotapaacari Saqueo Jesoshi, icantiri: --Novincatsarite, meeca nompaarantajeitajeri ashinoncaincari cashetani timimojeitanari.</s>
      <s id="b.LUK.19.8.2">Itimirica atiri namatavitiri nocoshitantacariri, noimpiajeneri maaroni, aisati nompajeri aisati.</s>
      <s id="b.LUK.19.8.3">Ocaratirica aparo nocoshitaqueri, nompajeri 4.</s>
     </seg>
     <seg type="verse" id="b.LUK.19.9">
      <s id="b.LUK.19.9.1">Ari icantiri Jesoshi: --Meeca quitaiteri pavisacotaji, aisati iravisacotaje pishaninca aca pivancoqui.</s>
      <s id="b.LUK.19.9.2">Noponeaca narori inquitequi, natiritapaaque: nocoaque namenacaajeitajeri ashinoncaajeitachari, nocoaque noavisacojeitempi maaroni.</s>
      <s id="b.LUK.19.9.3">Tempa aviro ishanincani Avaramani.</s>
     </seg>
     <seg type="verse" id="b.LUK.19.11">
      <s id="b.LUK.19.11.1">Ari iquemajeitaquero atiripee icantaqueri Jesoshi.</s>
      <s id="b.LUK.19.11.2">Aisati iojeitaque irotaintsi irareetea Jerosarequi.</s>
      <s id="b.LUK.19.11.3">Ijitashijeitaca irotaintsi meeca impoque Tasorentsi impincatsariventante aca quipatsiqui,</s>
     </seg>
     <seg type="verse" id="b.LUK.19.12">
      <s id="b.LUK.19.12.1">irootaque ishiacantiniriri oca: --Itimini aparoni shirampari, pincatsarivetachari.</s>
      <s id="b.LUK.19.12.2">Impoiji icajemaqueri pashini pincatsari anta pashiniqui quipatsi.</s>
      <s id="b.LUK.19.12.3">Ari irijatanaque, impeaqueri pincatsarisanori impincatsariventanteariri ishaninca anta inampiqui.</s>
     </seg>
     <seg type="verse" id="b.LUK.19.13">
      <s id="b.LUK.19.13.1">Ari irotaintsi irijate, icajemaqueri iratirite caratatsiri 10, ipajeitaqueri oshequi quirequi.</s>
      <s id="b.LUK.19.13.2">Icantaqueri: "Jerica aparoni quirequi, ipinataca oshequi.</s>
      <s id="b.LUK.19.13.3">Nocoaque piomparijeitea.</s>
      <s id="b.LUK.19.13.4">Ariorica nompiaje, namenapaajeri jaoca incarate quirequi pampatotenari".</s>
     </seg>
     <seg type="verse" id="b.LUK.19.14">
      <s id="b.LUK.19.14.1">Ari ijatanaque impeantajeari pincatsari.</s>
      <s id="b.LUK.19.14.2">Iro cantaincha te impincatsajeiteriji ishaninca, oshequi iquisajeitaqueri.</s>
      <s id="b.LUK.19.14.3">Itiancayevetacari aparopee ishaninca, icantavetacari yora itsipapee pincatsari: "Te nonintajeiteji impincatsariventajeitena yoranqui, te incameetsateji".</s>
     </seg>
     <seg type="verse" id="b.LUK.19.15">
      <s id="b.LUK.19.15.1">Iro cantaincha ipeaqueri pincatsari, impoiji ipianaja impincatsariventanteariri.</s>
      <s id="b.LUK.19.15.2">Icajemacantajeitaqueri iratiritepee: yora ipajeivetari iirequite.</s>
      <s id="b.LUK.19.15.3">Isampijeitaqueri: "¿Pishequiaquenarimpa noirequite?"</s>
     </seg>
     <seg type="verse" id="b.LUK.19.16">
      <s id="b.LUK.19.16.1">Ari icantiri yora jivatatsiri: "Pamene, meeca noshequiasanotaqueri quirequi.</s>
      <s id="b.LUK.19.16.2">Aparo ishequiasanotanaque, icarataque meeca 10".</s>
     </seg>
     <seg type="verse" id="b.LUK.19.17">
      <s id="b.LUK.19.17.1">Ari icantiri pincatsari: "Cameetsataque.</s>
      <s id="b.LUK.19.17.2">Oshequi piotaque.</s>
      <s id="b.LUK.19.17.3">Piquearioventaquenaro capichaji.</s>
      <s id="b.LUK.19.17.4">Meeca nompeaquempi pincatsariventeroneri oshequi nampitsi, oncarate 10.</s>
      <s id="b.LUK.19.17.5">Pinquearioventenaro pimpincatsate".</s>
     </seg>
     <seg type="verse" id="b.LUK.19.18">
      <s id="b.LUK.19.18.1">Ari ipocapaaque itsipapee, icantajeitapaaqueri: "Jerica piirequite.</s>
      <s id="b.LUK.19.18.2">Pipaquenari aparo, meeca icarati apapacoroni".</s>
     </seg>
     <seg type="verse" id="b.LUK.19.19">
      <s id="b.LUK.19.19.1">Icanti: "Ari pimpincatsariventeri atiri savicatsiri apapacoroni nampitsi".</s>
     </seg>
     <seg type="verse" id="b.LUK.19.20">
      <s id="b.LUK.19.20.1">Impoiji ipocaque itsipa aisati, icanti: "Novincatsarite, jerica piirequite pipaquenari chapinqui.</s>
      <s id="b.LUK.19.20.2">Noquempoyeaquempiri novaniotequi.</s>
     </seg>
     <seg type="verse" id="b.LUK.19.21">
      <s id="b.LUK.19.21.1">Oshequi notsaroacaaquempi, niotaque oshequi pipincatsaritaque.</s>
      <s id="b.LUK.19.21.2">Paapitsatiri itsipapee yashiyetari, aisati paayetiro oitsoqui caari pipanquiti".</s>
     </seg>
     <seg type="verse" id="b.LUK.19.22">
      <s id="b.LUK.19.22.1">Impoiji icantaqueri: "Te pincameetsateji, te pimatenaroji nocoacaavetaquempiri.</s>
      <s id="b.LUK.19.22.2">Picantavetana: 'Oshequi pipincatsariti, paapitsatiri itsipapee yashiyevetari, paayetiro oitsoqui caari pipanquiti'.</s>
      <s id="b.LUK.19.22.3">Ari pioveta, irootaque noquisantaquempiri meeca.</s>
     </seg>
     <seg type="verse" id="b.LUK.19.23">
      <s id="b.LUK.19.23.1">¿Paita caari poantari noirequite vaancoqui?</s>
      <s id="b.LUK.19.23.2">Poaquerime anta, ari intimeme meeca noirequite, aisati itsipa quirequi impaquenarime yora quempoyeajanariri".</s>
     </seg>
     <seg type="verse" id="b.LUK.19.24">
      <s id="b.LUK.19.24.1">Irosati icantantari yora catiajeitainchari: "Paapitsatajeri noirequite.</s>
      <s id="b.LUK.19.24.2">Pimperi yora ashitariri 10".</s>
     </seg>
     <seg type="verse" id="b.LUK.19.25">
      <s id="b.LUK.19.25.1">Ari icantajeivetari: "Novincatsarite, oshequi iirequite meeca.</s>
      <s id="b.LUK.19.25.2">¿Paitaquea pimpashitanteariri itsipa aisati?"</s>
     </seg>
     <seg type="verse" id="b.LUK.19.26">
      <s id="b.LUK.19.26.1">Yacanaqueri: "Noncamantempi, intimerica ashitaarantayetachari, nompajeri aisati.</s>
      <s id="b.LUK.19.26.2">Irinti yora caari ashitaarantacha, naapitsatajeri ora capichaji timimovetariri.</s>
     </seg>
     <seg type="verse" id="b.LUK.19.27">
      <s id="b.LUK.19.27.1">Aisati itimi quisaquenari caari coatsine impincatsajeitena.</s>
      <s id="b.LUK.19.27.2">Pamajeitaquenari, namenacojeitempiri poajeiteri".</s>
      <s id="b.LUK.19.27.3">Irootaque iquenquetsatacaajeitiriri Jesoshi atiripee.</s>
     </seg>
     <seg type="verse" id="b.LUK.19.28">
      <s id="b.LUK.19.28.1">Impoiji yovaanaja aisati Jesoshi, irijate Jerosarequi.</s>
     </seg>
     <seg type="verse" id="b.LUK.19.29">
      <s id="b.LUK.19.29.1">Irotapaintsi irareetearo nampitsi pajitachari Vetajaje aisati Vetania.</s>
      <s id="b.LUK.19.29.2">Otimi anta toncaariqui pajitachari Orivomashi.</s>
      <s id="b.LUK.19.29.3">Impoiji itianquiri iroamere apite,</s>
     </seg>
     <seg type="verse" id="b.LUK.19.30">
      <s id="b.LUK.19.30.1">icantaqueri: --Pijate anta nampitsiqui, pineapaaqueri voro itsatacotaca anta.</s>
      <s id="b.LUK.19.30.2">Tequera inquijacoyeeteari.</s>
      <s id="b.LUK.19.30.3">Pintsatacoreapaaqueri, pamaquenari.</s>
     </seg>
     <seg type="verse" id="b.LUK.19.31">
      <s id="b.LUK.19.31.1">Ariorica irisampiyeetempi: "¿Paita pitsatacoreantariri?"</s>
      <s id="b.LUK.19.31.2">Ari pincanteri: "Icoaqueri Avincatsarite".</s>
     </seg>
     <seg type="verse" id="b.LUK.19.32">
      <s id="b.LUK.19.32.1">Ari ijajeitanaque apite, ineapaaqueri icantaqueriri Jesoshi.</s>
     </seg>
     <seg type="verse" id="b.LUK.19.33">
      <s id="b.LUK.19.33.1">Ari itsatacoreapaaqueri.</s>
      <s id="b.LUK.19.33.2">Irosati isampitantacari ashitariri: --¿Paita pitsatacoreantariri novorote?</s>
     </seg>
     <seg type="verse" id="b.LUK.19.34">
      <s id="b.LUK.19.34.1">Yacanaqueri: --Icoaqueri Avincatsarite. --Ari, paanaqueneri.</s>
     </seg>
     <seg type="verse" id="b.LUK.19.35">
      <s id="b.LUK.19.35.1">Ari yaanaqueri anta Jesoshiqui.</s>
      <s id="b.LUK.19.35.2">Yoanquetaqueneri imititsaqui iitsaarepee irisavicanteari Jesoshi, impoiji iquijacotanacari.</s>
     </seg>
     <seg type="verse" id="b.LUK.19.36">
      <s id="b.LUK.19.36.1">Ari yovaacotanaja anta avotsiqui, yoajeitiniri atiripee iitsaarepee avotsiqui, iraniitantanaqueari voro.</s>
     </seg>
     <seg type="verse" id="b.LUK.19.37">
      <s id="b.LUK.19.37.1">Ari intanacaro meeca yoirincacotanaja.</s>
      <s id="b.LUK.19.37.2">Yoijajeitanaqueri oshequi quemisantajeitatsiri, iveshireimentajeitanacari, icajemajeitanaque.</s>
      <s id="b.LUK.19.37.3">Icantajeitanaque: --Tempa icameetsataque Tasorentsi.</s>
      <s id="b.LUK.19.37.4">Aneajeitaqueri itasoncaventapinijeitaquee.</s>
     </seg>
     <seg type="verse" id="b.LUK.19.38">
      <s id="b.LUK.19.38.1">Icameetsataque Avincatsarite itiancaqueeri Tasorentsi.</s>
      <s id="b.LUK.19.38.2">Cameetsa isavicajeitaque maaroni inquitesati, ineacameetsajeitaqueri Tasorentsi.</s>
     </seg>
     <seg type="verse" id="b.LUK.19.39">
      <s id="b.LUK.19.39.1">Ari itimaiti anta variseopee, icarajeitaqueri atiripee.</s>
      <s id="b.LUK.19.39.2">Icantavetari Jesoshi: --Oametantatsiri, poimajerentajeiteri yora oijajeitimpiri.</s>
     </seg>
     <seg type="verse" id="b.LUK.19.40">
      <s id="b.LUK.19.40.1">Yacanaqueri: --¿Paita noimajerentanteariri?</s>
      <s id="b.LUK.19.40.2">Ocameetsataque icantajeitaqueri.</s>
      <s id="b.LUK.19.40.3">Irimajerejeiteme yocapee, irointi irineanatacaaqueme Tasorentsi mapipee ompincatsatantenameri.</s>
     </seg>
     <seg type="verse" id="b.LUK.19.41">
      <s id="b.LUK.19.41.1">Ari iquempejijeitapaaque, meeca oconijatapaaque Jerosare.</s>
      <s id="b.LUK.19.41.2">Iraacojeitaqueri Jesoshi savicajeitatsiri,</s>
     </seg>
     <seg type="verse" id="b.LUK.19.42">
      <s id="b.LUK.19.42.1">icanti: --Nocoavetaca nosavicacaajeitempime cameetsa catsini, iro cantaincha te pincoajeiteji.</s>
      <s id="b.LUK.19.42.2">Pitseencajeitaquena, meeca eiro pineanatsi nompincatsariventajeitempi.</s>
     </seg>
     <seg type="verse" id="b.LUK.19.43">
      <s id="b.LUK.19.43.1">Coajica intime quisasanojeitempineri, inticasanojeitapaaquempi, irishoncajeitapaaquempi soraropee, eiro ishinejeitimpitsi pinquenanaje jaocarica.</s>
      <s id="b.LUK.19.43.2">Irimanajeitempi,</s>
     </seg>
     <seg type="verse" id="b.LUK.19.44">
      <s id="b.LUK.19.44.1">intireajeitajero pivancopee, intireasanojeitajero catsini.</s>
      <s id="b.LUK.19.44.2">Irovaaranteri savicajeitatsiri.</s>
      <s id="b.LUK.19.44.3">Nopocashijeivetaquempi, nompincatsariventajeitempime, iro cantaincha te pimpincatsajeitavaquenaji, irointi pitseencajeitavaquena.</s>
      <s id="b.LUK.19.44.4">Irootaque inquisajeitantempiri coajica soraropee.</s>
     </seg>
     <seg type="verse" id="b.LUK.19.45">
      <s id="b.LUK.19.45.1">Ari yareetapaaca Jesoshi ivancoqui Tasorentsi, yaajeitapaaqueri pimantayetatsiri aisati amanantayetatsiri, yojocajeitaqueri saiteriqui.</s>
      <s id="b.LUK.19.45.2">Itsoncajeitaqueri maaroni,</s>
     </seg>
     <seg type="verse" id="b.LUK.19.46">
      <s id="b.LUK.19.46.1">icantaqueri: --Tempa osanquenataca irineane Tasorentsi: "Nocoaque inquenquetsatacaapinijeitena atiri aca novancoquica, irootaque novetsicacantantarori".</s>
      <s id="b.LUK.19.46.2">Iro cantaincha avirojeitaque amatavitantatsiri, pipeaquero pivanco avirori.</s>
     </seg>
     <seg type="verse" id="b.LUK.19.47">
      <s id="b.LUK.19.47.1">Impoiji ipiapinita maaroni quitaiteri ivancoqui Tasorentsi, yoametantapinitaque.</s>
      <s id="b.LUK.19.47.2">Iro cantaincha iquisajeitaqueri yora jivatacaajeitiriri saserotepee, yora oametantirori isanquenareni Moishishi, aisati yora pincatsariventajeitiriri savicajeitatsiri.</s>
      <s id="b.LUK.19.47.3">Isampitavacaajeitaca: --¿Jaoca ancanteriri Jesoshi, avacantanteariri?</s>
     </seg>
     <seg type="verse" id="b.LUK.19.48">
      <s id="b.LUK.19.48.1">Iro cantaincha te iriojeiteji jaoca incanteriri, tempa itimi oshequi atiri pincatsajeitiriri, quemisantajeitiriri.</s>
     </seg>
    </div>
    <div type="chapter" id="b.LUK.20">
     <seg type="verse" id="b.LUK.20.1">
      <s id="b.LUK.20.1.1">Ari pashini quitaiteri itimi Jesoshi anta ivancoqui Tasorentsi yoamejeitaqueri atiripee, icamantaqueri jaoca incantajeiteari iroavisacotantajeari.</s>
      <s id="b.LUK.20.1.2">Ari ipocajeitaque yora jivatacaajeitiriri saserotepee, yora oametantirori sanquenarentsi, yora jivatacaajeitantatsiri, maaroni.</s>
     </seg>
     <seg type="verse" id="b.LUK.20.2">
      <s id="b.LUK.20.2.1">Icantajeitapaaqueri: --Pincamantajeitena janica peaquempiri pincatsari: ¿janica tiancaquempiri pantayetantarori oca?</s>
     </seg>
     <seg type="verse" id="b.LUK.20.3">
      <s id="b.LUK.20.3.1">Yacanaqueri: --Aisati narori, timatsi nosampijeitempiri.</s>
      <s id="b.LUK.20.3.2">Pincamantajeitena:</s>
     </seg>
     <seg type="verse" id="b.LUK.20.4">
      <s id="b.LUK.20.4.1">¿janicampa tiancaqueriri Joa ivaotisatanti?</s>
      <s id="b.LUK.20.4.2">¿Iriompa Tasorentsi tiancaqueriri?</s>
      <s id="b.LUK.20.4.3">Terica, ¿iriompa tianquiriri atiri?</s>
     </seg>
     <seg type="verse" id="b.LUK.20.5">
      <s id="b.LUK.20.5.1">Te irancajeiteriji, irointi icantavacaajeitanaca: --¿Paita ancanteriri?</s>
      <s id="b.LUK.20.5.2">Ancanteririca: "Irio Tasorentsi tianquiriri", icantajeiteecari: "¿Paita caari piquemisantantari?"</s>
     </seg>
     <seg type="verse" id="b.LUK.20.6">
      <s id="b.LUK.20.6.1">Irompa ancanteririca: "Irio atiri tiancaqueriri", tempa inquisajeitaquee atiripee.</s>
      <s id="b.LUK.20.6.2">Ipitseecari.</s>
      <s id="b.LUK.20.6.3">Icantajeitaque iriori itiancaqueri Tasorentsi Joa ivaotisatanti.</s>
     </seg>
     <seg type="verse" id="b.LUK.20.7">
      <s id="b.LUK.20.7.1">Ari impoiji icantajeiti: --Te niojeiteji janicarica tiancaqueriri Joa.</s>
     </seg>
     <seg type="verse" id="b.LUK.20.8">
      <s id="b.LUK.20.8.1">Irosati icantantari Jesoshi: --Aisati narori, eiro nocamantimpitsi janica tiancaquenari.</s>
     </seg>
     <seg type="verse" id="b.LUK.20.9">
      <s id="b.LUK.20.9.1">Impoiji aisati iquenquetsatacaajeitiri Jesoshi atiri, jero oca ishiacantiniri: --Itimini panquitirori ova anta iipatsitequi.</s>
      <s id="b.LUK.20.9.2">Impoiji icantaqueri iratirite: "Pamenenarorica, coajica ariorica oitsoquitanaque, paaqueyea avirori cashetani oitsoqui, cashetani pimpena narori".</s>
      <s id="b.LUK.20.9.3">Icantajeiti: "Ari cameetsa".</s>
      <s id="b.LUK.20.9.4">Impoiji ijatanaque pashiniqui quipatsi, peerani ipeaca.</s>
     </seg>
     <seg type="verse" id="b.LUK.20.10">
      <s id="b.LUK.20.10.1">Impoiji omoncarataca irayetero oitsoqui.</s>
      <s id="b.LUK.20.10.2">Yora ashitarori irovate itiancaque yora inampire: "Pijataite anta otiminta novate, picoacotaiteri yora amenanarori impaarantena cashetani".</s>
      <s id="b.LUK.20.10.3">Ari ijavetaca, iro cantaincha iquisajeitavaqueri, ipasanatavaqueri, yoipiavajiri.</s>
      <s id="b.LUK.20.10.4">Tecatsi impavaqueri.</s>
     </seg>
     <seg type="verse" id="b.LUK.20.11">
      <s id="b.LUK.20.11.1">Impoiji itiancavetacari pashini inampire, iro cantaincha ishirontimentavacari, ipasanatavaqueri, yoipiavajiri.</s>
      <s id="b.LUK.20.11.2">Tecatsi impavaqueri.</s>
     </seg>
     <seg type="verse" id="b.LUK.20.12">
      <s id="b.LUK.20.12.1">Impoiji itiancavetacari pashini aisati, iro cantaincha ipasanayetavaqueri, tac, tac, oshequi irirajanive.</s>
      <s id="b.LUK.20.12.2">Yojocanajiri aisati.</s>
     </seg>
     <seg type="verse" id="b.LUK.20.13">
      <s id="b.LUK.20.13.1">Iotantacari yora ashitarori, icanti: "¿Paita nanteri meeca?</s>
      <s id="b.LUK.20.13.2">Irioyeata nontianqueri notomi nonintasanotiri.</s>
      <s id="b.LUK.20.13.3">Ariorica irineajeitavaqueri irinti, impincatsatavaqueri".</s>
      <s id="b.LUK.20.13.4">Ari itiancavetacari iriori.</s>
     </seg>
     <seg type="verse" id="b.LUK.20.14">
      <s id="b.LUK.20.14.1">Ineantajeitavacariri, icantavacaajeitanaca: "Pamenerite itomi ashitarori iipatsite.</s>
      <s id="b.LUK.20.14.2">Ariorica incame iriri, iriotaque ashitajearoneri.</s>
      <s id="b.LUK.20.14.3">Tsame avavaqueri, impoiji ashijeitajearo ainti quipatsi".</s>
     </seg>
     <seg type="verse" id="b.LUK.20.15">
      <s id="b.LUK.20.15.1">Ari yaajeitavaqueri, shepi.</s>
      <s id="b.LUK.20.15.2">Yaajeitanaqueri anta ocaratapaaque iipatsite, yoajeitaqueri, shemi.</s>
      <s id="b.LUK.20.15.3">Irootaque iquenquetsatacaajeitaqueriri Jesoshi.</s>
      <s id="b.LUK.20.15.4">Impoiji isampijeitiri: --Aamaaca, ¿jaoca incanteriri yora ashitarori iipatsite?</s>
     </seg>
     <seg type="verse" id="b.LUK.20.16">
      <s id="b.LUK.20.16.1">Tempa irijate iriori, inquisasanojeitaqueri tsameevetanariri iipatsite, iroapaaqueri.</s>
      <s id="b.LUK.20.16.2">Impoiji iramenaje pashini tsameetajenerine.</s>
      <s id="b.LUK.20.16.3">Ari icantajeiti quemajeitaqueriri: --Te oncameetsateji irimajeitero oca, eiro ishinetiritsi Tasorentsi.</s>
     </seg>
     <seg type="verse" id="b.LUK.20.17">
      <s id="b.LUK.20.17.1">Yamenajeitaqueri Jesoshi, icanti: --¿Pijivetacampa eiro imatirotsi?</s>
      <s id="b.LUK.20.17.2">¿Paitampa otimantacari oca sanquenarentsi?</s>
      <s id="b.LUK.20.17.3">Tempa ocanti: "Itseencaquero yora vetsicavetarori pancotsi otincami, yojocajiro.</s>
      <s id="b.LUK.20.17.4">Iro cantaincha ipeaquero Tasorentsi antearo otincami pancotsi".</s>
      <s id="b.LUK.20.17.5">¿Paita oshiacantiri?</s>
     </seg>
     <seg type="verse" id="b.LUK.20.18">
      <s id="b.LUK.20.18.1">Incarajaque maaroni pariatsiri mapiqui, ariorica ontsinacapaaqueri atiri oca mapi, ompeaqueri ovane quipatsi, ontsoncaqueri.</s>
      <s id="b.LUK.20.18.2">Narotaque shiaquerori mapi: nompoyereajeitaqueri maaroni quisajeitaquenari.</s>
     </seg>
     <seg type="verse" id="b.LUK.20.19">
      <s id="b.LUK.20.19.1">Yora jivatacaajeitiriri saserotepee, aisati yora oametantirori Sanquenarentsi icoajeiveta irayerime meeca Jesoshi, tempa iojeitaque ishiacaventiri iriori.</s>
      <s id="b.LUK.20.19.2">Irayerime, iro cantaincha itsaroacaajeitacari atiripee, icanti: "Eiro airitsi, iquisacoventaricari ashanincapee".</s>
     </seg>
     <seg type="verse" id="b.LUK.20.20">
      <s id="b.LUK.20.20.1">Impoiji itiancaqueri saserote ishaninca: --Meeca pijate pamatavitaiteri yora Jesoshi.</s>
      <s id="b.LUK.20.20.2">Pishiacantamempeapeempa picoaque pinquemisanteri, iro cantaincha, pincomitacayeari irineane.</s>
      <s id="b.LUK.20.20.3">Ariorica incomitanaquearo incanteri, pishintsite pimpoque pincamantapeena.</s>
      <s id="b.LUK.20.20.4">Impoiji ancamanteri pincatsari icantaqueri.</s>
     </seg>
     <seg type="verse" id="b.LUK.20.21">
      <s id="b.LUK.20.21.1">Ari ijatashitaqueri Jesoshi, icantapaaqueri: --Oametanari, niojeitaque oqueariotasanotaque maaroni picantaquenari aisati maaroni poametaquenari.</s>
      <s id="b.LUK.20.21.2">Te pamenashiteariji ashaninca piotanteari icameetsatirica, irointi piotasanotaqueri iquenqueshiretiri.</s>
      <s id="b.LUK.20.21.3">Aisati cameetsa poamejeitaquenaro icoacaajeitaquenari Tasorentsi.</s>
     </seg>
     <seg type="verse" id="b.LUK.20.22">
      <s id="b.LUK.20.22.1">Meeca pincamantena: ¿ocameetsatimpa ampajeiteri yora ivincatsarite oromasati airequite icoacotaqueeri?</s>
      <s id="b.LUK.20.22.2">¿Eirompa apiritsi?</s>
     </seg>
     <seg type="verse" id="b.LUK.20.23">
      <s id="b.LUK.20.23.1">Ari iotaqueri Jesoshi icoajeiveta iramataviterime.</s>
      <s id="b.LUK.20.23.2">Icantiri: --¿Paitaquea picoantari pincomitacayenaro noneane?</s>
     </seg>
     <seg type="verse" id="b.LUK.20.24">
      <s id="b.LUK.20.24.1">Poniajayenari iitsoqui piirequite.</s>
      <s id="b.LUK.20.24.2">¿Janica ishiavorotaqueri aca quirequiqui?</s>
      <s id="b.LUK.20.24.3">¿Janica ashitarori ivajiro isanquenataqueri?</s>
      <s id="b.LUK.20.24.4">Yacanaqueri: --Iro ivoro ivincatsarite oromasati, aisati osanquenataca ivajiro: yora Sesari.</s>
     </seg>
     <seg type="verse" id="b.LUK.20.25">
      <s id="b.LUK.20.25.1">Ari icantiri Jesoshi: --Ocameetsataque pimpincatsateri yora Sesari, iro cantaincha ocameetsataque aisati pimpincatsatasanoteri Tasorentsi.</s>
     </seg>
     <seg type="verse" id="b.LUK.20.26">
      <s id="b.LUK.20.26.1">Tecatsi icantajeitea incomitacayeari irineane Jesoshi, cameetsa yoametantasanotaque.</s>
      <s id="b.LUK.20.26.2">Yoajeitanaqueri cavaco yora amataviterinemeri, irootaque imajerejeitantacari.</s>
      <s id="b.LUK.20.26.3">Tecatsi incantajeri aisati.</s>
     </seg>
     <seg type="verse" id="b.LUK.20.27">
      <s id="b.LUK.20.27.1">Impoiji ijatashitaqueri saroseo Jesoshi.</s>
      <s id="b.LUK.20.27.2">Icantaque iriori saroseo eiro itinaajeitajatsi camayetatsiri, eiro ijajeititsi inquitequi.</s>
      <s id="b.LUK.20.27.3">Ari icantapaaqueri:</s>
     </seg>
     <seg type="verse" id="b.LUK.20.28">
      <s id="b.LUK.20.28.1">--Oametanari, peerani isanquenataqueroni Moishishi.</s>
      <s id="b.LUK.20.28.2">Icanti ariorica iraavetearo shirampari ijina, impoiji incamaque.</s>
      <s id="b.LUK.20.28.3">Eirorica itimacairo ijananequite, cameetsataque iraajero irirentini.</s>
      <s id="b.LUK.20.28.4">Impoiji intimerica otomi irishiacantajeri itomini irirentini.</s>
     </seg>
     <seg type="verse" id="b.LUK.20.29">
      <s id="b.LUK.20.29.1">Ariorica itimi shirampari irirenti 6.</s>
      <s id="b.LUK.20.29.2">Yaavetaro ijina, impoiji icamaque.</s>
      <s id="b.LUK.20.29.3">Te intimeji itomi.</s>
     </seg>
     <seg type="verse" id="b.LUK.20.30">
      <s id="b.LUK.20.30.1">Impoiji yaavetajaro iriori irirentini.</s>
      <s id="b.LUK.20.30.2">Aisati te intimacayeroji ijina itomi, impoiji icamaque iriori, toren.</s>
     </seg>
     <seg type="verse" id="b.LUK.20.31">
      <s id="b.LUK.20.31.1">Aisati iquempetaca pashini irirentini.</s>
      <s id="b.LUK.20.31.2">Yaavetajaro tsinane, impoiji aisati icamaque.</s>
      <s id="b.LUK.20.31.3">Aisati iquempejeitaca maaroni irirentini.</s>
      <s id="b.LUK.20.31.4">Tecatsi timacayerone otomi.</s>
     </seg>
     <seg type="verse" id="b.LUK.20.32">
      <s id="b.LUK.20.32.1">Ari impoitanaque iroori tsinane, ocamaque.</s>
     </seg>
     <seg type="verse" id="b.LUK.20.33">
      <s id="b.LUK.20.33.1">Meeca pincamantena: queariorica intinaajeitanaje maaroni camajeivetainchari, ¿janica jinantajearone oca tsinane?</s>
      <s id="b.LUK.20.33.2">Tempa icarajeiveta aayevetaroniri 7.</s>
     </seg>
     <seg type="verse" id="b.LUK.20.34">
      <s id="b.LUK.20.34.1">Ari yacanaqueri Jesoshi: --Queario, aca quipatsiqui yamejeitacaro shirampari yairo ijina.</s>
      <s id="b.LUK.20.34.2">Aisati tsinanepee aajeiti ojime.</s>
     </seg>
     <seg type="verse" id="b.LUK.20.35">
      <s id="b.LUK.20.35.1">Ari irointinaajeitajeri Tasorentsi maaroni atiri ineacameetsatiri, iro cantaincha anta inquitequi eiro yaajitsi ijina.</s>
      <s id="b.LUK.20.35.2">Aisati tsinane, eiro aajitsi ojime.</s>
     </seg>
     <seg type="verse" id="b.LUK.20.36">
      <s id="b.LUK.20.36.1">Aisati eiro anta icamajitsi aisati, inquempejeiteari maaroni inampirepee Tasorentsi, saviquimojeitiriri: te incamajeiteji iriori.</s>
      <s id="b.LUK.20.36.2">Icantani yaneajeiti.</s>
      <s id="b.LUK.20.36.3">Aisati intomintasanojeiteari maaroni atiri yora irointinaajeitajeri.</s>
     </seg>
     <seg type="verse" id="b.LUK.20.37">
      <s id="b.LUK.20.37.1">Peerani iotitani Moishishini intinaajeitanaje camayetatsiri.</s>
      <s id="b.LUK.20.37.2">Iquenquetsatacotantarori totseequi otaavetaca, iquenquetsatacotiri aisati Avincatsarite.</s>
      <s id="b.LUK.20.37.3">Icantini: "Iquemisantiri Avarama Tasorentsi.</s>
      <s id="b.LUK.20.37.4">Aisati Isaca iquemisantaqueri, jeri aisati Jacovo".</s>
     </seg>
     <seg type="verse" id="b.LUK.20.38">
      <s id="b.LUK.20.38.1">Pineaquero, te incanteji: "Iquemisantaveitarini Avaramani".</s>
      <s id="b.LUK.20.38.2">Yaneanaji Avarama aisati itsipapee, irootaque icantantacari: "Iquemisantiri".</s>
     </seg>
     <seg type="verse" id="b.LUK.20.39">
      <s id="b.LUK.20.39.1">Impoiji icantayetiri aparopee oametantirori sanquenarentsi: --Oametanari, cameetsa oca picantaqueriri.</s>
     </seg>
     <seg type="verse" id="b.LUK.20.40">
      <s id="b.LUK.20.40.1">Ari itsaroacaajeitacari irisampitajerime aisati.</s>
     </seg>
     <seg type="verse" id="b.LUK.20.41">
      <s id="b.LUK.20.41.1">Pashini aisati icantaqueri Jesoshi: --¿Paita picantajeitantari: "Iriotaque Quirishito ishanincani Iravirini"?</s>
     </seg>
     <seg type="verse" id="b.LUK.20.42">
      <s id="b.LUK.20.42.1">Tempa peerani ipampoyeaventirini Iravirini Tasorentsi, isanquenataquero oca: "Yora Tasorentsi, icantaqueri novincatsarite: 'Notomi, pisavique aca nacosanoriqui, pincaratena ampicatsarijeite,</s>
     </seg>
     <seg type="verse" id="b.LUK.20.43">
      <s id="b.LUK.20.43.1">irosati impincatsajeitantempiri maaroni quisajeivetaquempiri'".</s>
     </seg>
     <seg type="verse" id="b.LUK.20.44">
      <s id="b.LUK.20.44.1">¿Iriompa Quirishito ishanincani Iravirini?</s>
      <s id="b.LUK.20.44.2">Iriorica ishanincani, ¿paita icantantariri peerani: "Novincatsarite"?</s>
      <s id="b.LUK.20.44.3">Te pamejeivetearoji pimpincatsajeiteri impoitatsiri itimi.</s>
     </seg>
     <seg type="verse" id="b.LUK.20.45">
      <s id="b.LUK.20.45.1">Impoiji iquemajeitaqueri atiri Jesoshi, yoamejeitaqueri iroamerepee, icantaqueri:</s>
     </seg>
     <seg type="verse" id="b.LUK.20.46">
      <s id="b.LUK.20.46.1">--Paamayeariyea yora oametantajeitirori sanquenarentsi.</s>
      <s id="b.LUK.20.46.2">Oshequi icoaque inquenaquenatsantsanayete.</s>
      <s id="b.LUK.20.46.3">Icoaque aisati cameetsa iraacameetsajeitavaqueri ishaninca anta nampitsiqui.</s>
      <s id="b.LUK.20.46.4">Aisati anta pancotsiqui apatojeitantapinitari, icoaque irisaviquimotapiniteri pincatsaripee.</s>
      <s id="b.LUK.20.46.5">Aisati ariorica yampatojeita atiri yoajeita, icoaque quiso iroapiniteri pincatsaripee.</s>
     </seg>
     <seg type="verse" id="b.LUK.20.47">
      <s id="b.LUK.20.47.1">Oshequi ishiacantanirota.</s>
      <s id="b.LUK.20.47.2">Osamani iquenquetsatacaamempeacari Tasorentsi.</s>
      <s id="b.LUK.20.47.3">Icoaque irijitashijeitanteariri ishaninca iquemisantasanoti.</s>
      <s id="b.LUK.20.47.4">Iro cantaincha yamatavitapinitiro camajimentaaro, icoshitantarori timimojeivetarori.</s>
      <s id="b.LUK.20.47.5">Queariotaque oca noncamantempiri: iroasanquetaasanojeitaqueri Tasorentsi, catsini.</s>
     </seg>
    </div>
    <div type="chapter" id="b.LUK.21">
     <seg type="verse" id="b.LUK.21.1">
      <s id="b.LUK.21.1.1">Ari isavicaque Jesoshi anta ivancoqui Tasorentsi.</s>
      <s id="b.LUK.21.1.2">Yamenayetavaqueri ashitaarantincari yamayetaqueri iirequite anta inantariqui quirequi.</s>
     </seg>
     <seg type="verse" id="b.LUK.21.2">
      <s id="b.LUK.21.2.1">Aisati ineaquero camajimentaaro amaqueri apite iitsoqui quirequi, caari pinatacha.</s>
     </seg>
     <seg type="verse" id="b.LUK.21.3">
      <s id="b.LUK.21.3.1">Icanti: --Queario oca noncamantempiri: pitseenquitirocari yoca amaqueri oca camajimentaaro.</s>
      <s id="b.LUK.21.3.2">Oshequi ineacameetsatitacaro Tasorentsi yoca amaqueri, anaacotaqueri yamajeivetacari yora ashitaarantincari.</s>
     </seg>
     <seg type="verse" id="b.LUK.21.4">
      <s id="b.LUK.21.4.1">Oshequi ivinaro yamavetacari iriori, iro cantaincha itimaarantaque oshequi catsini iquempoyeanontavajari iriori.</s>
      <s id="b.LUK.21.4.2">Irompa oca, amaqueri maaroni timimovetarori, te aneajeriji timaarantajantsine, tecatsi amanantantearori oyeari.</s>
     </seg>
     <seg type="verse" id="b.LUK.21.5">
      <s id="b.LUK.21.5.1">Ari iquenquetsatavacaajeitaca iroamerepee, icantajeiti: --Tempa ocameetsatasanotaque ivancoca Tasorentsi.</s>
      <s id="b.LUK.21.5.2">Aisati maaroni mapipee yovetsicantacarori, ocameetsajeitaque, aisati maaroni yoaneencajeitantarori anta otantoqui.</s>
      <s id="b.LUK.21.5.3">Iquemantajeitacariri, icantiri Jesoshi:</s>
     </seg>
     <seg type="verse" id="b.LUK.21.6">
      <s id="b.LUK.21.6.1">--Coajica intireetajero maaroni oca pineacameetsajeitiri meeca.</s>
      <s id="b.LUK.21.6.2">Irojoqueetajero mapipeeca arejiqui.</s>
     </seg>
     <seg type="verse" id="b.LUK.21.7">
      <s id="b.LUK.21.7.1">Ari isampijeitaqueri: --¿Jaoca oncarate omoncaratanteari oca picantaquenari?</s>
      <s id="b.LUK.21.7.2">Aisati, ¿paita iotacaayenaneri irotaintsi omoncaratea?</s>
     </seg>
     <seg type="verse" id="b.LUK.21.8">
      <s id="b.LUK.21.8.1">Icantaqueri: --Paamayea, yamataviyeetimpicari.</s>
      <s id="b.LUK.21.8.2">Impoque oshequi atiri cantempineri: "Naro nainti Quirishito".</s>
      <s id="b.LUK.21.8.3">Pashini incante: "Itiancaquena Quirishito noncamantempi irotaintsi impoque".</s>
      <s id="b.LUK.21.8.4">Iro cantaincha eiro piquemisantiritsi.</s>
     </seg>
     <seg type="verse" id="b.LUK.21.9">
      <s id="b.LUK.21.9.1">Pinquemapiniteri atiri incante irimanatavacaajeitea atiripee, aisati irojocajeiteri ivincatsarite.</s>
      <s id="b.LUK.21.9.2">Iro cantaincha eiro pitsaroajeititsi.</s>
      <s id="b.LUK.21.9.3">Aitaque incanteari inquisavacaapinijeitea, iro cantaincha tequera omoncarateaji.</s>
     </seg>
     <seg type="verse" id="b.LUK.21.10">
      <s id="b.LUK.21.10.1">Jero pashini icantaqueriri aisati: --Yora atiripee irimanayeteri itsipapee atiri.</s>
      <s id="b.LUK.21.10.2">Yora savicayetatsiri aparopeequi nampitsi irimanateri yora savicayetsiri pashinipeequi nampitsi.</s>
     </seg>
     <seg type="verse" id="b.LUK.21.11">
      <s id="b.LUK.21.11.1">Aisati oshequi onicasanotanaquea quipatsi.</s>
      <s id="b.LUK.21.11.2">Aajeiteri atiripee itashe, oshequi incamajeitanaque; aisati irojoquiijeitea itsipapee atiri, incamaarantayetanaque iriori.</s>
      <s id="b.LUK.21.11.3">Aisati, anta inquitequi pineaquero caari pineapinijeiti, oshequi pintsaroacayearo.</s>
     </seg>
     <seg type="verse" id="b.LUK.21.12">
      <s id="b.LUK.21.12.1">Aisati icantajeitiri: --Iro cantaincha irijivayeetempi inquisanayeetempi.</s>
      <s id="b.LUK.21.12.2">Iraajeitanaquempi anta pancotsiqui yapatojeitantari, aisati iroiminqueayetempi caravosoqui.</s>
      <s id="b.LUK.21.12.3">Iraajeitanaquempi aisati anta pincatsaripeequi, inquisatsajeitempi: "¿Paita piquemisantanirotantariri Quirishito?"</s>
     </seg>
     <seg type="verse" id="b.LUK.21.13">
      <s id="b.LUK.21.13.1">Iro cantaincha eiro pitsaroacaaritsi yora quisavetempineri, irointi pincamantajeiteri jaoca nocanta noavisacojeitaquempiri.</s>
     </seg>
     <seg type="verse" id="b.LUK.21.14">
      <s id="b.LUK.21.14.1">Eiro piquenqueshiretitsi: "Ariorica irayeetena, ¿paita noncanteriri?"</s>
     </seg>
     <seg type="verse" id="b.LUK.21.15">
      <s id="b.LUK.21.15.1">Ariorica iraanajempi noamejeitempi nainti paitarica pincanteriri.</s>
      <s id="b.LUK.21.15.2">Eiro imatirotsi yora quishempineri impiatsatempi.</s>
     </seg>
     <seg type="verse" id="b.LUK.21.16">
      <s id="b.LUK.21.16.1">Noncamantempi: iraacantempi piripee, piniropee, pirentipee, pitsiropee, pishanincapee, maaroni.</s>
      <s id="b.LUK.21.16.2">Iroaarantempi aparopee.</s>
     </seg>
     <seg type="verse" id="b.LUK.21.17">
      <s id="b.LUK.21.17.1">Iriojeitanaque atiri piquemisantaquena, irootaque inquisajeitantempiri.</s>
     </seg>
     <seg type="verse" id="b.LUK.21.18">
      <s id="b.LUK.21.18.1">Iro cantaincha ariorica quiso poyena aisati pinquearioventenaro maaroni nocantajeitaquempiri, nonquempoyeasanojeitaquempi.</s>
      <s id="b.LUK.21.18.2">Tecatsi catsini incantajeitempi yora quishempineri, eiro yaapitsatimpirotsi aparoni piishi.</s>
      <s id="b.LUK.21.18.3">Aisati pincantaitatiyempani pintime inquitequi.</s>
     </seg>
     <seg type="verse" id="b.LUK.21.20">
      <s id="b.LUK.21.20.1">Aisati icanti Jesoshi: --Ariorica pineajeitavaqueri soraro irishoncajeitaquearo Jerosare, ari piojeitanaque irotaintsi intsoncajeitajero pinampi.</s>
     </seg>
     <seg type="verse" id="b.LUK.21.21">
      <s id="b.LUK.21.21.1">Ocameetsati irishiajeitanaque toncaariqui maaroni savicajeitatsineri.</s>
      <s id="b.LUK.21.21.2">Aisati maaroni savicatsineri Joreaqui, irishiajeitanaque.</s>
      <s id="b.LUK.21.21.3">Aisati yora jayetatsineri oantsipeequi, eiro ipiajeitanaja nampitsiqui.</s>
     </seg>
     <seg type="verse" id="b.LUK.21.22">
      <s id="b.LUK.21.22.1">Aitaque omoncarataquea maaroni oca isanquenatiniri peerani: "Iroasanquetaasanojeiteri Tasorentsi maaroni tseencajeitaqueriri".</s>
     </seg>
     <seg type="verse" id="b.LUK.21.23">
      <s id="b.LUK.21.23.1">Ashinoncaajeitanaquea maaroni tsinane tsomonteyetatsineri, aisati maaroni antsotaayeterineri ojananequite.</s>
      <s id="b.LUK.21.23.2">Oshequi irineacatsiyetearo yora savicajeitatsiri.</s>
      <s id="b.LUK.21.23.3">Oshequi iroasanquetaajeiteri Tasorentsi.</s>
     </seg>
     <seg type="verse" id="b.LUK.21.24">
      <s id="b.LUK.21.24.1">Irimanajeiteri oshequi atiri, incamaarantayetanaque.</s>
      <s id="b.LUK.21.24.2">Itsipapee iroisoyeteri, iraanajeri otsipapeequi quipatsi.</s>
      <s id="b.LUK.21.24.3">Intime pashinipee atiri Jerosarequi peerani, irosati incantanteari Tasorentsi: "Moncarataca".</s>
     </seg>
     <seg type="verse" id="b.LUK.21.25">
      <s id="b.LUK.21.25.1">Jeroca icantiriri aisati Jesoshi: --Pineajeitavaqueri impashinijeitanaque inquitesati: yora catsirincaiteri, cashiri, impoquiropee, maaroni.</s>
      <s id="b.LUK.21.25.2">Pineero caari pineapinijeiti.</s>
      <s id="b.LUK.21.25.3">Aisati intsaroajeitanaque maaroni atiri, inquemajeitavaquero oneajatanaque antearoja incajare, soooo.</s>
      <s id="b.LUK.21.25.4">Aisati irineavaquero antearoja otavoncajare.</s>
      <s id="b.LUK.21.25.5">Iramenajeitavaquero, sorererere.</s>
     </seg>
     <seg type="verse" id="b.LUK.21.26">
      <s id="b.LUK.21.26.1">Eiro iojeititsi atiri jaocarica incanteeteriri, irootaque intsaroasanojeitantanaqueari catsini.</s>
      <s id="b.LUK.21.26.2">Irishevayetanaquea impoquiro.</s>
     </seg>
     <seg type="verse" id="b.LUK.21.27">
      <s id="b.LUK.21.27.1">Impoiji pineajeitavaquena, nompiaje aisati.</s>
      <s id="b.LUK.21.27.2">Tempa noponeaca peerani inquitequi, natiritapaaque.</s>
      <s id="b.LUK.21.27.3">Ariorica nompiaje aisati, nonquenapaaje mencoriqui, nontasorentsitasanotapaaque, nompincatsaritasanotapaaque.</s>
     </seg>
     <seg type="verse" id="b.LUK.21.28">
      <s id="b.LUK.21.28.1">Ariorica pineajeitavaquero oca nocantajeitaquempiri, piveshireajeitanaquea, pamenajeitavaquena: irotaintsi noavisacotasanojeitempi.</s>
     </seg>
     <seg type="verse" id="b.LUK.21.29">
      <s id="b.LUK.21.29.1">Impoiji ishiacantiniri oca: --Ari pamenero iyera, jaoca ocantari.</s>
      <s id="b.LUK.21.29.2">Terica iyera, ari pashini inchato pamenero.</s>
     </seg>
     <seg type="verse" id="b.LUK.21.30">
      <s id="b.LUK.21.30.1">Ariorica ontimayetanaje oshi, eereshitanaje, ari piojeitaque irootimatajantsi onquimojantsitaje.</s>
     </seg>
     <seg type="verse" id="b.LUK.21.31">
      <s id="b.LUK.21.31.1">Aisati oquempetaca, ariorica pineaquero omoncarataquea maaroni nocamantitanaquempiri, piojeitaque irotaintsi impincatsariventasanojeitempi Tasorentsi.</s>
     </seg>
     <seg type="verse" id="b.LUK.21.32">
      <s id="b.LUK.21.32.1">Ariorica pineajeitavaquero intanaquea oca nocamantaquempiri, ari eirotsitarica picamitsi, aitaque pineajeitaquero omoncarataquea maaroni.</s>
     </seg>
     <seg type="verse" id="b.LUK.21.33">
      <s id="b.LUK.21.33.1">Coajica, peerani, ompeanaquea quipatsi aisati impeajeitanajea maaroni inquitequiniri: cashiri, catsirincaiteri, impoquiropee, maaroni.</s>
      <s id="b.LUK.21.33.2">Iro cantaincha eiro opeimatatsi irointi noneane catsini.</s>
     </seg>
     <seg type="verse" id="b.LUK.21.34">
      <s id="b.LUK.21.34.1">Aisati icantiri: --Paamaasanojeitajena: nomapocapaimpicari.</s>
      <s id="b.LUK.21.34.2">Piquenqueshiretirocari caari cameetsatatsi.</s>
      <s id="b.LUK.21.34.3">Pishinquijeitacari.</s>
      <s id="b.LUK.21.34.4">Piquenqueshiretapinitirocari timajeitatsiri aca quipatsiqui.</s>
     </seg>
     <seg type="verse" id="b.LUK.21.35">
      <s id="b.LUK.21.35.1">Aitaque nomapocapaaqueri maaroni savicajeitatsiri quipatsiqui.</s>
      <s id="b.LUK.21.35.2">Iroashinoncaajeitea maaroni caari aamaventajeitachane.</s>
     </seg>
     <seg type="verse" id="b.LUK.21.36">
      <s id="b.LUK.21.36.1">Paamaventea.</s>
      <s id="b.LUK.21.36.2">Aisati pincanteri Tasorentsi iramitacotempi cameetsa pareejeitantajenari, eirota piquematsicatarotsi maaroni oca nocamantaquempiri.</s>
     </seg>
     <seg type="verse" id="b.LUK.21.37">
      <s id="b.LUK.21.37.1">Ari maaroni quitaiteriqui yoametantaque Jesoshi anta ivancoqui Tasorentsi.</s>
      <s id="b.LUK.21.37.2">Maaroni tsiteniriqui ijatapiniti anta toncaariqui ipajiyeetiri Orivomashi.</s>
     </seg>
     <seg type="verse" id="b.LUK.21.38">
      <s id="b.LUK.21.38.1">Aisati maaroni quitaiteriqui ijajeitamanaji atiripee ivancoqui Tasorentsi iquemisantapinijeitiri.</s>
     </seg>
    </div>
    <div type="chapter" id="b.LUK.22">
     <seg type="verse" id="b.LUK.22.1">
      <s id="b.LUK.22.1.1">Irotaintsi quitaiteri yoapinijeitantarori tanta caari iconoyeeti tapiacairori.</s>
      <s id="b.LUK.22.1.2">Yapiitapinijeitiro joriopee maaroni osarintsi iquenqueshireantarori peerani anta Ejipitoqui yavisajeitanajiro oantatsiri ivancopee.</s>
     </seg>
     <seg type="verse" id="b.LUK.22.2">
      <s id="b.LUK.22.2.1">Ari yoametavacaajeitaca yora jivatacaajeitiriri saserotepee aisati yora oametantajeitirori sanquenarentsi: --¿Jaocasa ancanteriri Jesoshi avanteariri?</s>
      <s id="b.LUK.22.2.2">Aamaaca ari inquisacotanaqueari atiripee.</s>
     </seg>
     <seg type="verse" id="b.LUK.22.3">
      <s id="b.LUK.22.3.1">Impoiji yora Satanashi ishintsinataqueri Jorashi Ishicariote, yora yoamevetacari Jesoshi: yoametaqueri iraacanteri.</s>
     </seg>
     <seg type="verse" id="b.LUK.22.4">
      <s id="b.LUK.22.4.1">Ari ijatashitaqueri yora saserotepee, icantapaaqueri: --Namitacotempi paacanteri Jesoshi.</s>
     </seg>
     <seg type="verse" id="b.LUK.22.5">
      <s id="b.LUK.22.5.1">Iquemantavacariri, iquimoshirejeitanaque, icantajeitavaqueri: --Ari, cameetsa.</s>
      <s id="b.LUK.22.5.2">Ariorica ayeri, ari nompinatempi quirequi.</s>
     </seg>
     <seg type="verse" id="b.LUK.22.6">
      <s id="b.LUK.22.6.1">Icanti: --Ari.</s>
      <s id="b.LUK.22.6.2">Namenasanoteri, impoiji noncamantempi jaoca pincanteari pimanacanteariri paacanteri.</s>
      <s id="b.LUK.22.6.3">Eiroquea ineajeitiritsi atiripee.</s>
     </seg>
     <seg type="verse" id="b.LUK.22.7">
      <s id="b.LUK.22.7.1">Ari moncarataca meeca vieshita.</s>
      <s id="b.LUK.22.7.2">Meeca yoacaajeitacari atiripee ovisha, iquempetacari ishaninca peerani anta Ejipitoqui.</s>
     </seg>
     <seg type="verse" id="b.LUK.22.8">
      <s id="b.LUK.22.8.1">Ari Jesoshi itiancaqueri Petero aisati Joa, icantavaqueri: --Pijate povetsicajeitapee avajeiteari, anquenqueshirejeiterota yavisantanacari peerani oamaantatsiri.</s>
     </seg>
     <seg type="verse" id="b.LUK.22.9">
      <s id="b.LUK.22.9.1">Isampitiri: --¿Jaoca picoaqueri novetsiquerori?</s>
     </seg>
     <seg type="verse" id="b.LUK.22.10">
      <s id="b.LUK.22.10.1">Yacanaqueri: --Ariorica pareetea nampitsiqui, pineapaaqueri shirampari yaacotanajiro nija.</s>
      <s id="b.LUK.22.10.2">Poijatanaqueri anta pancotsiqui, jaocarica inqueapaajeri.</s>
     </seg>
     <seg type="verse" id="b.LUK.22.11">
      <s id="b.LUK.22.11.1">Pincantapaaqueri yora ashitarori ivanco: "Icanti Avincatsarite: '¿Jaoca noacayeariri noamerepee?'"</s>
     </seg>
     <seg type="verse" id="b.LUK.22.12">
      <s id="b.LUK.22.12.1">Ari ironijayempiro anta oshitamencotanta jenoqui.</s>
      <s id="b.LUK.22.12.2">Ovetsicajeitaca asavicajeitanteari.</s>
      <s id="b.LUK.22.12.3">Ari povetsicajeitero avirori avajeiteari.</s>
     </seg>
     <seg type="verse" id="b.LUK.22.13">
      <s id="b.LUK.22.13.1">Irosati ijajeitantanaca, ineajeitapaaquero icantaqueriri Jesoshi.</s>
      <s id="b.LUK.22.13.2">Yovetsicajeitapaaquero yoari.</s>
     </seg>
     <seg type="verse" id="b.LUK.22.14">
      <s id="b.LUK.22.14.1">Impoiji yareejeitapaaca maaroni, yoajeitapaaca.</s>
     </seg>
     <seg type="verse" id="b.LUK.22.15">
      <s id="b.LUK.22.15.1">Impoiji icantajeitaqueri Jesoshi: --Oshequi nocoitacani tequeratani noncame, nontsipajeitanajempita meeca tsiteniriquica noacaajeitanajempita tanta.</s>
     </seg>
     <seg type="verse" id="b.LUK.22.16">
      <s id="b.LUK.22.16.1">Noncamantempi, eiro napiitajirotsi noajearo aisati aca quipatsiqui.</s>
      <s id="b.LUK.22.16.2">Aintiquea noapaajearo anta ipincatsaritinta Tasorentsi.</s>
     </seg>
     <seg type="verse" id="b.LUK.22.17">
      <s id="b.LUK.22.17.1">Ari yaaquero tsota, ipasonquitaqueri Iriri, impoiji icanti: --Paacojeitavaquero oca, pirajeitero.</s>
     </seg>
     <seg type="verse" id="b.LUK.22.18">
      <s id="b.LUK.22.18.1">Noncamantempi: eiro nirajirotsi ovaja aca quipatsiquica.</s>
      <s id="b.LUK.22.18.2">Aintiquea nirapaajero aisati anta ipincatsaritinta Tasorentsi.</s>
     </seg>
     <seg type="verse" id="b.LUK.22.19">
      <s id="b.LUK.22.19.1">Impoiji yaaquero tanta, ipasonquitiri Iriri.</s>
      <s id="b.LUK.22.19.2">Icarajaquero, ipajeitaqueri iroamere, icantiri: --Jero oca tanta, poajeitearo.</s>
      <s id="b.LUK.22.19.3">Narotaque camimentajeitempineri.</s>
      <s id="b.LUK.22.19.4">Nocoaque poapinitearo tanta pinquenqueshiretapinitantenari nocamimentajeitaquempi.</s>
     </seg>
     <seg type="verse" id="b.LUK.22.20">
      <s id="b.LUK.22.20.1">Ari yoajeitaca, maaroni.</s>
      <s id="b.LUK.22.20.2">Impoiji ipacojeitaqueri ovaja aisati.</s>
      <s id="b.LUK.22.20.3">Icantajeitaqueri: --Ariorica pirero oca, nocoaque piojeite nocamantajeitaquempi noavisacojeitempi.</s>
      <s id="b.LUK.22.20.4">Irootaque niraja amparajatimentajeitempineri, noncamimentajeitempi noavisacojeitantempiri.</s>
     </seg>
     <seg type="verse" id="b.LUK.22.21">
      <s id="b.LUK.22.21.1">Impoiji icantajeitaqueri: --Timatsi acarajeitaqueri meeca avajeitaca yora aacantenaneri iroacantantenari.</s>
     </seg>
     <seg type="verse" id="b.LUK.22.22">
      <s id="b.LUK.22.22.1">Noponeaca inquitequi, natiritapaaque noncamimentajeiteri maaroni atiri, iro cantaincha irashinoncaasanoitaquea yora aacantenaneri iroacantena.</s>
     </seg>
     <seg type="verse" id="b.LUK.22.23">
      <s id="b.LUK.22.23.1">Iquemantajeitacariri, isampitavacaajeitaca: --¿Janicampa aacantaniroterineri?</s>
     </seg>
     <seg type="verse" id="b.LUK.22.24">
      <s id="b.LUK.22.24.1">Ari anta icantavacaajeitanaca iroamerepee: --¿Janica coajica jivatacaajeiteeneri?</s>
      <s id="b.LUK.22.24.2">¿Janica anaacojeiteeneri impincatsaritasanote?</s>
      <s id="b.LUK.22.24.3">¿Naroitatsimpa jivatacaajeitajempine?</s>
     </seg>
     <seg type="verse" id="b.LUK.22.25">
      <s id="b.LUK.22.25.1">Ari icantiri Jesoshi: --Yamejeitaro yora atiripee ipincatsajeitaqueri ivincatsaritepee, iro cantaincha iperanatapinijeitacari pincatsari ishanincapee.</s>
      <s id="b.LUK.22.25.2">Jero icantashijeitaca: "Nintacojeitacari natiritepee".</s>
     </seg>
     <seg type="verse" id="b.LUK.22.26">
      <s id="b.LUK.22.26.1">Iro cantaincha eiro piquempejeitaritsi.</s>
      <s id="b.LUK.22.26.2">Ariorica picoaque pimpincatsariventante, eiro pishemetitsi, irointi pamitacotapiniteri itsipapee.</s>
     </seg>
     <seg type="verse" id="b.LUK.22.27">
      <s id="b.LUK.22.27.1">¿Janica ipincatsatasanotiri atiri?</s>
      <s id="b.LUK.22.27.2">¿Yorampa vetsicapinitiniriri yoari?</s>
      <s id="b.LUK.22.27.3">Teve.</s>
      <s id="b.LUK.22.27.4">Tempa ipincatsayeetiri yora peranajeitariri inampirepee.</s>
      <s id="b.LUK.22.27.5">Iro cantaincha te nomperanajeitempiji nainti, irointi nintacojeitaquempi.</s>
     </seg>
     <seg type="verse" id="b.LUK.22.28">
      <s id="b.LUK.22.28.1">Quiso poajeitaquena peerani, piojeitaque opomerentsitimotapinijeitaquee.</s>
     </seg>
     <seg type="verse" id="b.LUK.22.29">
      <s id="b.LUK.22.29.1">Irootaque nocantantimpiri meeca: oquempetaca incantena Apa nompincatsaritante, aisati noncantajeitempi pimpincatsarijeite.</s>
     </seg>
     <seg type="verse" id="b.LUK.22.30">
      <s id="b.LUK.22.30.1">Pincaratapinijeitena avapinijeitea aisati irapinijeite anta nompincatsaritenta, aisati ampincatsariventajeiteri maaroni joriopee.</s>
     </seg>
     <seg type="verse" id="b.LUK.22.31">
      <s id="b.LUK.22.31.1">Aisati icantiri Avincatsarite: --Shimo, yora Satanashi icantaqueri Tasorentsi icoaque irineantempi, iriotanteari piquemisantasanotirica.</s>
      <s id="b.LUK.22.31.2">Queariompia, icoaque irantacayempiro caari cameetsatatsi.</s>
     </seg>
     <seg type="verse" id="b.LUK.22.32">
      <s id="b.LUK.22.32.1">Iro cantaincha noncanteri Tasorentsi iramitacotempi eiroquea pojocasanotantarotsi piquemisanti.</s>
      <s id="b.LUK.22.32.2">Coajica, ariorica pinquenqueshirereempa aisati pinquemisantajena, pinquenqueshiretacaajeiteri maaroni piyemisantaririnte, pinquemisantacaasanojeiteri.</s>
     </seg>
     <seg type="verse" id="b.LUK.22.33">
      <s id="b.LUK.22.33.1">Yacanaqueri Shimo: --Tempa aviro novincatsarite, quiso noanaquempi; ariorica iroiminqueetempi, eiro nojoquimpitsi.</s>
      <s id="b.LUK.22.33.2">Iroiminqueetenata narori.</s>
      <s id="b.LUK.22.33.3">Ariorica iroyeetempi, nontsipatasanotanaquempi.</s>
      <s id="b.LUK.22.33.4">Iroyeetenata narori.</s>
     </seg>
     <seg type="verse" id="b.LUK.22.34">
      <s id="b.LUK.22.34.1">Icantaqueri: --Noncamantempi: meeca tsiteniriquica, eirotsitarica ineaji teapa, oncarate mava pincante: "Te noneeriji Jesoshi".</s>
     </seg>
     <seg type="verse" id="b.LUK.22.35">
      <s id="b.LUK.22.35.1">Impoiji icantajeitiri Jesoshi iroamerepee: --Peerani notiancajeitaquempi piquenquetsatacaajeitaqueri atiripee.</s>
      <s id="b.LUK.22.35.2">Nocantajeitavaquempi: "Eiro paanajirotsi pitsarate, piirequite, aisati otsipa piitsaare".</s>
      <s id="b.LUK.22.35.3">Meeca nosampijeitempi: "¿Pashinoncaajeitanacampa?</s>
      <s id="b.LUK.22.35.4">¿Otimaquempa coiteimojeitaquempiri?"</s>
      <s id="b.LUK.22.35.5">Yacajeitanaqueri: --Te.</s>
      <s id="b.LUK.22.35.6">Tecatsi.</s>
     </seg>
     <seg type="verse" id="b.LUK.22.36">
      <s id="b.LUK.22.36.1">Impoiji icantajeitaqueri: --Meeca noncantajeitempi: ontimerica pitsarate, paanajero.</s>
      <s id="b.LUK.22.36.2">Intimerica piirequite, paanajeri.</s>
      <s id="b.LUK.22.36.3">Terica ontime pivesamento, pimpimantero poicoro pamanantantearori aparoni.</s>
     </seg>
     <seg type="verse" id="b.LUK.22.37">
      <s id="b.LUK.22.37.1">Aitaque omoncarataquea isanquenatacotaquenaniri peerani Isayashini: "Iroyeeteri, inquempetacanteeteri oayeri".</s>
      <s id="b.LUK.22.37.2">Queario, ontsataajeitaquea maaroni isanquenatacotaquenaniri peerani yora quenquetsatacantantatsiniri.</s>
     </seg>
     <seg type="verse" id="b.LUK.22.38">
      <s id="b.LUK.22.38.1">Impoiji icantajeitiri: --Jero oca, Novincatsarite: apite ocarati avesamento.</s>
      <s id="b.LUK.22.38.2">Yacanaqueri: --Ari, moncarataca.</s>
     </seg>
     <seg type="verse" id="b.LUK.22.39">
      <s id="b.LUK.22.39.1">Impoiji isoquijanaji Jesoshi, ijatanaji anta ijatapinitinta: anta toncaariqui pajitachari Orivomashi.</s>
      <s id="b.LUK.22.39.2">Yoijajeitanaqueri iroamerepee.</s>
     </seg>
     <seg type="verse" id="b.LUK.22.40">
      <s id="b.LUK.22.40.1">Ari yareejeitapaaca, icantajeitaqueri: --Meeca pincantajeiteri Tasorentsi iramitacojeitantempiri: pantirocari caari cameetsatatsi.</s>
     </seg>
     <seg type="verse" id="b.LUK.22.41">
      <s id="b.LUK.22.41.1">Impoiji ari ijataque Jesoshi apaniro aiquetiji ara.</s>
      <s id="b.LUK.22.41.2">Itiyeroapaaca, iquenquetsatacairi Iriri:</s>
     </seg>
     <seg type="verse" id="b.LUK.22.42">
      <s id="b.LUK.22.42.1">--Apa, pincoaquerica, poavisacotenaro oca nonquematsicataqueari.</s>
      <s id="b.LUK.22.42.2">Iro cantaincha eiro pantirotsi nocoaqueri narori, irointi picoacaaquenari avirori.</s>
     </seg>
     <seg type="verse" id="b.LUK.22.43">
      <s id="b.LUK.22.43.1">Impoiji ipocaque aparoni inampire Tasorentsi, intacotapaacari Jesoshi, ishintsitantacari.</s>
     </seg>
     <seg type="verse" id="b.LUK.22.44">
      <s id="b.LUK.22.44.1">Oshequi iquematsicatacaro, aiquero ijatatii iquenquetsatacairi Iriri.</s>
      <s id="b.LUK.22.44.2">Oshequi imasavitanaque, ovitejatanaque quipatsiqui, oquempevetaca iriraja.</s>
     </seg>
     <seg type="verse" id="b.LUK.22.45">
      <s id="b.LUK.22.45.1">Ari itsoncanaquero iquenquetsatacairi iriri, ijatanaji anta yoisavicanaquerinta iroamerepee, ineajeitapaatiiri maajeitaque ini.</s>
      <s id="b.LUK.22.45.2">Oshequi yoashirejeitanaca incaranqui, irootaque imaojeitantacari.</s>
     </seg>
     <seg type="verse" id="b.LUK.22.46">
      <s id="b.LUK.22.46.1">Icantajeitapairi: --¿Paita pimaajeitantacari?</s>
      <s id="b.LUK.22.46.2">Pintinaajeitanaje.</s>
      <s id="b.LUK.22.46.3">Pincantajeiteri Tasorentsi eiroquea pantantarotsi caari cameeetsatatsi.</s>
     </seg>
     <seg type="verse" id="b.LUK.22.47">
      <s id="b.LUK.22.47.1">Ainiroquera iquenquetsatacaajeitiri Jesoshi iroamere, yareejeitapaaca oshequi atiri, ijivajeitapaaqueri Jorashi.</s>
      <s id="b.LUK.22.47.2">Iroamere Jesoshi inaveta, iro cantaincha icoaque iraacantajeri meeca.</s>
      <s id="b.LUK.22.47.3">Ijatashitaqueri, inintavoronirotapaaqueri.</s>
     </seg>
     <seg type="verse" id="b.LUK.22.48">
      <s id="b.LUK.22.48.1">Icantavaqueri: --Iro pinintavoronirotantanari, paacantena.</s>
      <s id="b.LUK.22.48.2">Tempa piotaque naro poneainchari inquitequi, natiritapaaque.</s>
     </seg>
     <seg type="verse" id="b.LUK.22.49">
      <s id="b.LUK.22.49.1">Ari ineajeitavaqueri itsipajeitari Jesoshi.</s>
      <s id="b.LUK.22.49.2">Isampijeitiri: --Novincatsarite, ¿picoaquempa nompesheri?</s>
     </seg>
     <seg type="verse" id="b.LUK.22.50">
      <s id="b.LUK.22.50.1">Ari ipeshitavaqueri iyempitasanori aparoni inampire yora ivincatsarite saserote, peti.</s>
     </seg>
     <seg type="verse" id="b.LUK.22.51">
      <s id="b.LUK.22.51.1">Icantiri Jesoshi: --Ari inaji, eiro pantiritsi.</s>
      <s id="b.LUK.22.51.2">Impoiji yoipiajiniri iyempita, yoavisacotajiri.</s>
     </seg>
     <seg type="verse" id="b.LUK.22.52">
      <s id="b.LUK.22.52.1">Irio itsipajeitapaacari Jorashi yora jivatacaajeitiriri saserotepee, jeri aisati yora jivatacaantatsiri anta ivancoqui Tasorentsi, jeri aisati savicacaantajeitatsiri.</s>
      <s id="b.LUK.22.52.2">Icantavaqueri Jesoshi: --¿Paita pamashitantanari pivesamentopee aisati inchaquipee?</s>
      <s id="b.LUK.22.52.3">¿Narompa coshinti?</s>
     </seg>
     <seg type="verse" id="b.LUK.22.53">
      <s id="b.LUK.22.53.1">Tempa nocaratapinijeitaquempi anta ivancoqui Tasorentsi, iro cantaincha te payenaji.</s>
      <s id="b.LUK.22.53.2">Ja, moncarataca meeca paantaquenari: meeca ipincatsaritanti camaari.</s>
     </seg>
     <seg type="verse" id="b.LUK.22.54">
      <s id="b.LUK.22.54.1">Impoiji yaasanotaqueri Jesoshi, shepi.</s>
      <s id="b.LUK.22.54.2">Yaajeitanaqueri anta ivancoqui ivincatsarite saserote.</s>
      <s id="b.LUK.22.54.3">Osamanitanaque Petero, yoijatacoventavetanacari.</s>
     </seg>
     <seg type="verse" id="b.LUK.22.55">
      <s id="b.LUK.22.55.1">Anta pancotsiqui, ocaraiteti, yoisheetiro paamari.</s>
      <s id="b.LUK.22.55.2">Isavicajeitapaaque, icotsitajeitapaaca yora aajeitaqueriri Jesoshi.</s>
      <s id="b.LUK.22.55.3">Impoiji itsipajeitapaacari Petero.</s>
     </seg>
     <seg type="verse" id="b.LUK.22.56">
      <s id="b.LUK.22.56.1">Impoiji aisati, opoqui aparoni inampire saserote.</s>
      <s id="b.LUK.22.56.2">Ocatiapaaca, amenapaaqueri Petero, sorerere.</s>
      <s id="b.LUK.22.56.3">Impoiji ocanti: --Jeri yoca oijatiriri Jesoshi.</s>
     </seg>
     <seg type="verse" id="b.LUK.22.57">
      <s id="b.LUK.22.57.1">Icanti: --Te nioteriji.</s>
     </seg>
     <seg type="verse" id="b.LUK.22.58">
      <s id="b.LUK.22.58.1">Impoiji pashini amenaqueriri, icantiri: --Aviro oijatiriri Jesoshi.</s>
      <s id="b.LUK.22.58.2">Icantiri: --Teve.</s>
      <s id="b.LUK.22.58.3">Te noijateriji.</s>
     </seg>
     <seg type="verse" id="b.LUK.22.59">
      <s id="b.LUK.22.59.1">Ari osamanitapainti aisati, icantiri pashini: --Queario yoijavetacari yoca shirampari, tempa aisati iponeaca iriori Carireaqui.</s>
     </seg>
     <seg type="verse" id="b.LUK.22.60">
      <s id="b.LUK.22.60.1">Icantiri: --Te nioteji paitarica picantaqueri.</s>
      <s id="b.LUK.22.60.2">Irosati ineantanaca teapa.</s>
     </seg>
     <seg type="verse" id="b.LUK.22.61">
      <s id="b.LUK.22.61.1">Yora Jesoshi ipitsocashitanacari Petero, yamenanaqueri.</s>
      <s id="b.LUK.22.61.2">Irosati iquenqueshiretantanacaro icantaqueriri incaranqui: "Tequeratsitarica irineaje teapa, mava pincante: 'Te nioteriji Jesoshi'".</s>
     </seg>
     <seg type="verse" id="b.LUK.22.62">
      <s id="b.LUK.22.62.1">Ari ijatanaque Petero, iraasanotanaca, jii, jii.</s>
      <s id="b.LUK.22.62.2">Oshequi yoashiretanaca, catsini.</s>
     </seg>
     <seg type="verse" id="b.LUK.22.63">
      <s id="b.LUK.22.63.1">Yora shentajeitaqueriri Jesoshi ishirontimentajeitacari, aisati ipasanataqueri, tac, tac, tac.</s>
     </seg>
     <seg type="verse" id="b.LUK.22.64">
      <s id="b.LUK.22.64.1">Impoiji ipashicajaquitaqueri aisati ipasavorotaqueri, icantaqueri: --Pincamantenate janica pasavorotaquempiri.</s>
      <s id="b.LUK.22.64.2">Iji, iji, iji.</s>
     </seg>
     <seg type="verse" id="b.LUK.22.65">
      <s id="b.LUK.22.65.1">Icantani, oshequi yoashinoncaaqueri, ishirontimentacari.</s>
     </seg>
     <seg type="verse" id="b.LUK.22.66">
      <s id="b.LUK.22.66.1">Ari meeca oquitaitetamanaji.</s>
      <s id="b.LUK.22.66.2">Yapatojeitamanaja yora savicacantajeitatsiri, yora jivatacaajeitiriri saserotepee, yora oametantirori sanquenarentsi, maaroni.</s>
      <s id="b.LUK.22.66.3">Yaajeitanaqueri Jesoshi anta yoametavacaapinijeitanta.</s>
     </seg>
     <seg type="verse" id="b.LUK.22.67">
      <s id="b.LUK.22.67.1">Isampijeitaqueri: --Pincamantenate: ¿avirompa Quirishitotatsiri naamaajeitacari?</s>
      <s id="b.LUK.22.67.2">Yacanaqueri: --Noncantempiricame: "Je, narotaque Quirishito", eiro pishiretarotsi.</s>
     </seg>
     <seg type="verse" id="b.LUK.22.68">
      <s id="b.LUK.22.68.1">Aisati, nosampitempiricame paitapeerica, eiro pacanatsi.</s>
     </seg>
     <seg type="verse" id="b.LUK.22.69">
      <s id="b.LUK.22.69.1">Noponeaca nainti inquitequi, natiritapaaque.</s>
      <s id="b.LUK.22.69.2">Irotaintsi nompianaje jenoqui, nosaviquimotapaajeri Apa iracosanoriqui, noncaratapaajeri nontasoncantajeitaje.</s>
     </seg>
     <seg type="verse" id="b.LUK.22.70">
      <s id="b.LUK.22.70.1">Isampijeitaqueri: --¿Avirompa Itomi Tasorentsi?</s>
      <s id="b.LUK.22.70.2">Yacanaqueri: --Je, narotaque.</s>
     </seg>
     <seg type="verse" id="b.LUK.22.71">
      <s id="b.LUK.22.71.1">Impoiji icanti: --¿Paita ancoanteari itsipa camantacoterineri?</s>
      <s id="b.LUK.22.71.2">Tempa aquemajeitaqueri, ijitasorentsinirotacateemi.</s>
      <s id="b.LUK.22.71.3">Ainiro yantane.</s>
     </seg>
    </div>
    <div type="chapter" id="b.LUK.23">
     <seg type="verse" id="b.LUK.23.1">
      <s id="b.LUK.23.1.1">Ari ijajeitanaque, yaajeitanaqueri Jesoshi anta Piratoqui.</s>
      <s id="b.LUK.23.1.2">Oromasati ini iriori, ipincatsariventajeitiri joriopee.</s>
     </seg>
     <seg type="verse" id="b.LUK.23.2">
      <s id="b.LUK.23.2.1">Icantapaaqueri: --Ainiro yantanirotaqueri yoca.</s>
      <s id="b.LUK.23.2.2">Yamatavijeitaqueri noshanincapee, icantajeivetacari: "Eiro pipiritsi pincatsari piirequite".</s>
      <s id="b.LUK.23.2.3">Aisati icantapiniti: "Narotaque Quirishito, pimpincatsajeitena nainti".</s>
     </seg>
     <seg type="verse" id="b.LUK.23.3">
      <s id="b.LUK.23.3.1">Ari isampitiri Pirato: --¿Queariompa?</s>
      <s id="b.LUK.23.3.2">¿Avirompa ivicatsarite jorio?</s>
      <s id="b.LUK.23.3.3">Yacanaqueri: --Je, narotaque.</s>
     </seg>
     <seg type="verse" id="b.LUK.23.4">
      <s id="b.LUK.23.4.1">Impoiji yora Pirato icantajeitavaqueri: --Te aneroji irantane yoca.</s>
     </seg>
     <seg type="verse" id="b.LUK.23.5">
      <s id="b.LUK.23.5.1">Aiquero icantajeiti: --Iquisacaajeitacari atiripee, icantajeitaqueri atiri: "Tsame ajocajeri avincatsarite".</s>
      <s id="b.LUK.23.5.2">Intanacaro anta Carireaqui, meeca iquenaquenayeti aca Joreaqui, yamatavijeitaqueri maaroni.</s>
     </seg>
     <seg type="verse" id="b.LUK.23.6">
      <s id="b.LUK.23.6.1">Iquemantacarori Pirato icantajeitaqueriri, isampitaqueri: --¿Iriompa carireasati yoca?</s>
     </seg>
     <seg type="verse" id="b.LUK.23.7">
      <s id="b.LUK.23.7.1">Yacanaqueri: --Je, iriotaque.</s>
      <s id="b.LUK.23.7.2">Icantiri: --Ari, paanajeri anta Eroreshiqui.</s>
      <s id="b.LUK.23.7.3">Iriotaque pincatsariventajeitiriri carireasati.</s>
      <s id="b.LUK.23.7.4">Savicatsi meeca aca Jerosarequi.</s>
      <s id="b.LUK.23.7.5">Ipoqui chapinqui.</s>
     </seg>
     <seg type="verse" id="b.LUK.23.8">
      <s id="b.LUK.23.8.1">Ari yaajeitanajiri anta.</s>
      <s id="b.LUK.23.8.2">Ineantavacariri Eroreshi Jesoshi, iquimoshiretanaque.</s>
      <s id="b.LUK.23.8.3">Oshequi iquemacotapinitaqueri, itasoncantayetaque, irootaque icoantavetacaniri irineeri.</s>
      <s id="b.LUK.23.8.4">Icoaveta irineerime intasoncantayeteme.</s>
     </seg>
     <seg type="verse" id="b.LUK.23.9">
      <s id="b.LUK.23.9.1">Oshequi isampiyevetacari paitapeerica, iro cantaincha te iranqueriji Jesoshi.</s>
     </seg>
     <seg type="verse" id="b.LUK.23.10">
      <s id="b.LUK.23.10.1">Oshequi yapiitapinitiniri yora amaqueriri: --Te incameetsateji.</s>
      <s id="b.LUK.23.10.2">Ainiro irantane.</s>
     </seg>
     <seg type="verse" id="b.LUK.23.11">
      <s id="b.LUK.23.11.1">Impoiji ishirontimentajeitacari Jesoshi yora Eroreshi aisati maaroni soraropee.</s>
      <s id="b.LUK.23.11.2">Impoiji iquitsaataqueri cameetsari quitsaarentsi, ishiacantamempeacari pincatsari, irishirontimentajeitanteariri aisati.</s>
      <s id="b.LUK.23.11.3">Impoiji itianquiri aisati anta Piratoqui.</s>
     </seg>
     <seg type="verse" id="b.LUK.23.12">
      <s id="b.LUK.23.12.1">Ari peerani iquisavacaapinita Eroreshi aisati Pirato, iro cantaincha meeca intanacaro yaacameetsatavacaaja.</s>
      <s id="b.LUK.23.12.2">Yojocajiro iquisavacaaveitani.</s>
     </seg>
     <seg type="verse" id="b.LUK.23.13">
      <s id="b.LUK.23.13.1">Impoiji yapatojeitacari Pirato yora jivatacaajeitiriri saserotepee, pincatsaripee, aisati oshequi atiripee pashini.</s>
     </seg>
     <seg type="verse" id="b.LUK.23.14">
      <s id="b.LUK.23.14.1">Ari icantavaqueri: --Pamene, incaranqui pamavetaquenari yoca, picantajeivetaquena yoamejeitaqueri atiri irojocajeitena narori, aisati iriori novincatsaririntepee.</s>
      <s id="b.LUK.23.14.2">Pineajeitaquena nosampitaqueri paitaricapee, iro cantaincha noneacameetsatiri: te aneeroji irantane.</s>
     </seg>
     <seg type="verse" id="b.LUK.23.15">
      <s id="b.LUK.23.15.1">Aisati iriori Eroreshi, ineacameetsataqueri, irootaque yoipiantacariri aca.</s>
      <s id="b.LUK.23.15.2">Pineaquero, tecatsi irante noacantanteariri.</s>
     </seg>
     <seg type="verse" id="b.LUK.23.16">
      <s id="b.LUK.23.16.1">Meeca nompasatacanteri, impoiji noimpacajeri.</s>
     </seg>
     <seg type="verse" id="b.LUK.23.17">
      <s id="b.LUK.23.17.1">Ari maaroni osarintsi ariorica omoncarataca oca vieshita iquenqueshiretantarori yavisantaniri peerani inampire Tasorentsi, yora oantatsiri, yora Pirato yoipacajiri aparoni shirampari yoiminqueetaqueri.</s>
     </seg>
     <seg type="verse" id="b.LUK.23.18">
      <s id="b.LUK.23.18.1">Ari itsipatavacaajeitaca icantajeitaqueri: --Poacanteri yoca, irinti Varavashi poimpacajeri.</s>
     </seg>
     <seg type="verse" id="b.LUK.23.19">
      <s id="b.LUK.23.19.1">Ari yora Varavashi peerani icantajeitaqueri ishaninca anta Jerosarequi: "Tsame ajocajeri yora pincatsari".</s>
      <s id="b.LUK.23.19.2">Impoiji yoaqueri ishaninca, irootaque yoiminqueantacariri caravosoqui.</s>
     </seg>
     <seg type="verse" id="b.LUK.23.20">
      <s id="b.LUK.23.20.1">Icoaveta Pirato iroimpacajerime Jesoshi, irootaque icoantavetacari iroimajerentajerime atiripee, iro cantaincha</s>
     </seg>
     <seg type="verse" id="b.LUK.23.21">
      <s id="b.LUK.23.21.1">aiquero icantajeitanajatiiri: --Pimpajacotacanteri.</s>
      <s id="b.LUK.23.21.2">Pimpajacotacanteri.</s>
     </seg>
     <seg type="verse" id="b.LUK.23.22">
      <s id="b.LUK.23.22.1">Yapiivetajari aisati Pirato: --¿Paita nompajacotacantanteariri?</s>
      <s id="b.LUK.23.22.2">¿Paita yantaqueri?</s>
      <s id="b.LUK.23.22.3">Nosampijeivetaquempi, iro cantaincha tecatsi piotacaasanotena noacantanteariri.</s>
      <s id="b.LUK.23.22.4">Nompasanatacanteri, impoiji noimpacajeri.</s>
     </seg>
     <seg type="verse" id="b.LUK.23.23">
      <s id="b.LUK.23.23.1">Icantani icajemajeitanaque: --Pimpajacotacanterive.</s>
      <s id="b.LUK.23.23.2">Pimpajacotacanterive.</s>
      <s id="b.LUK.23.23.3">Aiquero icantanaitii, irosati iquemisantantacariri Pirato,</s>
     </seg>
     <seg type="verse" id="b.LUK.23.24">
      <s id="b.LUK.23.24.1">icantiri: --Ari nomajeitempiro oca picoacaajeitaquenari.</s>
     </seg>
     <seg type="verse" id="b.LUK.23.25">
      <s id="b.LUK.23.25.1">Yoipacaacantajiri Varavashi, aisati icantajeitaqueri: --Paajeitanaqueriqueti Jesoshica, jaocarica pincanteriri.</s>
     </seg>
     <seg type="verse" id="b.LUK.23.26">
      <s id="b.LUK.23.26.1">Ari yaajeitanaqueri Jesoshi anta impajacoterinta, iquenanaque avotsiqui.</s>
      <s id="b.LUK.23.26.2">Jeri itonquiojeitavacari shirenesati pajitachari Shimo.</s>
      <s id="b.LUK.23.26.3">Iponeanaca oantsiqui.</s>
      <s id="b.LUK.23.26.4">Ari iperanatavacari soraro yanatanaqueneri Jesoshi coroshi, ora impajacotanteariri.</s>
      <s id="b.LUK.23.26.5">Yoijatapairi itapiiqui Jesoshi.</s>
     </seg>
     <seg type="verse" id="b.LUK.23.27">
      <s id="b.LUK.23.27.1">Yoijajeitanaqueri oshequi atiri.</s>
      <s id="b.LUK.23.27.2">Otimi aisati oshequi tsinane iraacojeitaqueriri.</s>
      <s id="b.LUK.23.27.3">Oshequi oashiretacotacari, irootaque ocajemacojeitantacariri aisati.</s>
      <s id="b.LUK.23.27.4">Jerosaresato onajeiti.</s>
     </seg>
     <seg type="verse" id="b.LUK.23.28">
      <s id="b.LUK.23.28.1">Iro cantaincha yamenanaquero Jesoshi, icantajeitanaquero: --Eiro piracojeitanatsi, avisati iracojeitajanchane, aisati piracojeiteri pitomipee.</s>
     </seg>
     <seg type="verse" id="b.LUK.23.29">
      <s id="b.LUK.23.29.1">Coajica ompomerentsitimojeitempi, pashinoncaajeitanaquea.</s>
      <s id="b.LUK.23.29.2">Pincantajeite: "Oquimoshiretaque caari timatsi otomi".</s>
     </seg>
     <seg type="verse" id="b.LUK.23.30">
      <s id="b.LUK.23.30.1">Incoajeivetea atiri ontijerime imperita.</s>
     </seg>
     <seg type="verse" id="b.LUK.23.31">
      <s id="b.LUK.23.31.1">Pamene, tecatsi nanteni nainti, iro cantaincha iroashinoncayena.</s>
      <s id="b.LUK.23.31.2">Tempa coajica irashinoncaasanotaquea maaroni antirori caari cameetsatatsi.</s>
     </seg>
     <seg type="verse" id="b.LUK.23.32">
      <s id="b.LUK.23.32.1">Aisati anta yaayeetanajiri apite coshitantatsiri, intsipajeiteari iriori Jesoshi, impajacojeiteri.</s>
     </seg>
     <seg type="verse" id="b.LUK.23.33">
      <s id="b.LUK.23.33.1">Ari yareetacaajeitapaacari anta Caraveraqui, ipajacojeitapaaqueri coroshiqui, tac, tac, tac.</s>
      <s id="b.LUK.23.33.2">Irinti yora coshitantatsiri, ipajacotaqueri pashiniqui coroshi anta iracosanoriqui Jesoshi.</s>
      <s id="b.LUK.23.33.3">Irio itsipa ipajacotaqueri anta irampatequi.</s>
     </seg>
     <seg type="verse" id="b.LUK.23.34">
      <s id="b.LUK.23.34.1">Impoiji iquenquetsatacairi Jesoshi iriri: --Apa, pincavintsayeri yocapee, eiro poasanquetaimentiritsi yoaquena.</s>
      <s id="b.LUK.23.34.2">Te irioteji paitarica yantiri.</s>
      <s id="b.LUK.23.34.3">Ari icoajeitaque soraropee iraajeitero iitsaareni Jesoshi.</s>
      <s id="b.LUK.23.34.4">Icanti: --Tsame ampishonquero mapijaniqui ayojeitanteari janicarica aitajerine iitsaareni.</s>
      <s id="b.LUK.23.34.5">Icanti itsipa: --Jaa, jentsiqueti, aneantearo.</s>
     </seg>
     <seg type="verse" id="b.LUK.23.35">
      <s id="b.LUK.23.35.1">Ari itimi anta oshequi atiri, amenajeitaqueriri, aisati itimi yora pincatsaripee, ishirontimentajeitacari Jesoshi, iji, iji, iji; icanti: --Yoavisacovetacari itsipapee, jentsite amenavaquerita ariorica irimatajea iroavisacotajea irisati.</s>
      <s id="b.LUK.23.35.2">Iriotasanotaquerica Quirishito, itiancane Tasorentsi, ari irimatajea irisati iroavisacotajea.</s>
     </seg>
     <seg type="verse" id="b.LUK.23.36">
      <s id="b.LUK.23.36.1">Aisati iriori soraropee, ishirontimentajeitacari.</s>
      <s id="b.LUK.23.36.2">Ijatashitaqueri, imperime ovaja, quepishijari.</s>
     </seg>
     <seg type="verse" id="b.LUK.23.37">
      <s id="b.LUK.23.37.1">Icantaqueri: --Avirorica ivincatsarite jorio, jentsite poavisacotajea avisati: iji, iji, iji.</s>
     </seg>
     <seg type="verse" id="b.LUK.23.38">
      <s id="b.LUK.23.38.1">Ainiro ipajacoyeetaquero anta coroshiqui sanquenarentsi, otimi iitoqui Jesoshi, jenioquiji.</s>
      <s id="b.LUK.23.38.2">Osanquenataca irineanequi quereshiasati, aisati irineanequi oromasati, aisati irineanequi jorio.</s>
      <s id="b.LUK.23.38.3">Osanquenataca, ocanti: "Jeri yoca ivincatsarite jorio".</s>
     </seg>
     <seg type="verse" id="b.LUK.23.39">
      <s id="b.LUK.23.39.1">Aisati yora coshitantatsiri ipajacoyeetaqueri, ishirontimentacari iriori. --Avirorica Quirishito, poavisacotajea avisati, aisati poavisacotena narori.</s>
     </seg>
     <seg type="verse" id="b.LUK.23.40">
      <s id="b.LUK.23.40.1">Iro cantaincha iquisatsataqueri itsipa coshitantatsiri: --Tempa pimpincatsateri Tasorentsi.</s>
      <s id="b.LUK.23.40.2">Aisati avirori, irotaintsi pincame.</s>
     </seg>
     <seg type="verse" id="b.LUK.23.41">
      <s id="b.LUK.23.41.1">Ainiro antanepee arori ancamajeitanteari, irintiquea yoca, tecatsi irante incamanteari.</s>
     </seg>
     <seg type="verse" id="b.LUK.23.42">
      <s id="b.LUK.23.42.1">Aisati icantiri: --Jesoshi, ariorica pareetea anta pimpincatsaritenta, pinquenqueshiretapeena narori, poavisacotena.</s>
     </seg>
     <seg type="verse" id="b.LUK.23.43">
      <s id="b.LUK.23.43.1">Yacanaqueri: --Queario oca noncantempiri: meeca quitaiteri pintsipatanaquena anta ocameetsaitetinta.</s>
     </seg>
     <seg type="verse" id="b.LUK.23.44">
      <s id="b.LUK.23.44.1">Itampaticatapaaque meeca catsirincaiteri.</s>
      <s id="b.LUK.23.44.2">Omapocashitanaca antearo otsitenitanaque.</s>
      <s id="b.LUK.23.44.3">Ari otsitenitanaque irosati ishaaviniji.</s>
     </seg>
     <seg type="verse" id="b.LUK.23.45">
      <s id="b.LUK.23.45.1">Aisati itsitenitanaque catsirincaiteri.</s>
      <s id="b.LUK.23.45.2">Aisati otimi anta ivancoqui Tasorentsi oticaashiro nianqui.</s>
      <s id="b.LUK.23.45.3">Ari omapocashitanaca, otsereanaque, tsererere, tsati; apitemaotanaque.</s>
      <s id="b.LUK.23.45.4">Impoiji antearojenca icantanaque Jesoshi:</s>
     </seg>
     <seg type="verse" id="b.LUK.23.46">
      <s id="b.LUK.23.46.1">--Apa, meeca noncame.</s>
      <s id="b.LUK.23.46.2">Aviro quempoyeajenaneri.</s>
      <s id="b.LUK.23.46.3">Irosati icamantanaca, toren.</s>
     </seg>
     <seg type="verse" id="b.LUK.23.47">
      <s id="b.LUK.23.47.1">Ineantavacariri iyapitanote soraro, icanti: --Tempa icameetsataque Tasorentsi.</s>
      <s id="b.LUK.23.47.2">Queario icameetsatasanotini yoca shiramparini.</s>
      <s id="b.LUK.23.47.3">Te ontimeniji irantane.</s>
     </seg>
     <seg type="verse" id="b.LUK.23.48">
      <s id="b.LUK.23.48.1">Aisati yora amenajeitiriri, iquenqueshirejeitanaca maaroni.</s>
      <s id="b.LUK.23.48.2">Ipiajeitanaja nampitsiqui, yoashirejeitanaca catsini.</s>
     </seg>
     <seg type="verse" id="b.LUK.23.49">
      <s id="b.LUK.23.49.1">Irintiquea yora iojeitiriniri Jesoshi, icatiajeitaca ara aiquetiji, yamenajeitanaque.</s>
      <s id="b.LUK.23.49.2">Ocarajeitiri oca tsinanepee poneachari Carireaqui, tsipatapaacariri chapinqui Jesoshi.</s>
     </seg>
     <seg type="verse" id="b.LUK.23.50">
      <s id="b.LUK.23.50.1">Ari itimi anta cameetsari shirampari, pajitachari Jose, arimateasati.</s>
      <s id="b.LUK.23.50.2">Otimi Arimatea anta Joreaqui.</s>
      <s id="b.LUK.23.50.3">Ari icarajeitaqueri Jose yora itsipapee pincatsariyetatsiri, yoametavacaapinijeita, iro cantaincha te incoaveteaji irinti impajacotacanteri Jesoshi.</s>
      <s id="b.LUK.23.50.4">Ipincatsataqueri irinti Tasorentsi, yaamaajeitacari impoque impincatsariventajeiteri maaroni atiri.</s>
     </seg>
     <seg type="verse" id="b.LUK.23.52">
      <s id="b.LUK.23.52.1">Ari ijataque iriori, yameniri Pirato, icantaqueri: --Nocoaque pishinetenari Jesoshini, naanajeri.</s>
      <s id="b.LUK.23.52.2">Icantiri: --Ari, pijatequeti, paanajeri.</s>
     </seg>
     <seg type="verse" id="b.LUK.23.53">
      <s id="b.LUK.23.53.1">Impoiji yoaniireajiri, yapinaicacotaqueri tocoyaqui, cameetsamaotatsiri.</s>
      <s id="b.LUK.23.53.2">Yaanajiri anta oninta mapi, ora iroaquera imoqueeti, yominqueapaaqueri tsompoinaqui.</s>
      <s id="b.LUK.23.53.3">Tecatsi itsipa iroyeete anta omoroquinta.</s>
     </seg>
     <seg type="verse" id="b.LUK.23.54">
      <s id="b.LUK.23.54.1">Tempa irootaque Viereneshi icamantacari Jesoshi.</s>
      <s id="b.LUK.23.54.2">Yovetsicajeitaquero atiri paitapeerica, tempa irotaintsi saavaro imaoreajeitantari.</s>
     </seg>
     <seg type="verse" id="b.LUK.23.55">
      <s id="b.LUK.23.55.1">Ora tsinanepee oijatacojeitiri Jesoshi, amenacojeitaqueri yaajeitanaqueri omoroqui, anta yoajeitaqueri tsompoina.</s>
     </seg>
     <seg type="verse" id="b.LUK.23.56">
      <s id="b.LUK.23.56.1">Impoiji opiajeitanaja anta ovancoqui.</s>
      <s id="b.LUK.23.56.2">Ovetsicapaaquero casancajari aisati pashini casancatatsiri.</s>
      <s id="b.LUK.23.56.3">Impoiji saavaro omaoreajeitanaque, omoncarataquero isanquenare Moishishi.</s>
     </seg>
    </div>
    <div type="chapter" id="b.LUK.24">
     <seg type="verse" id="b.LUK.24.1">
      <s id="b.LUK.24.1.1">Ari otomincotamanaji, tsiteniquera ojatamanaque tsinane anta yoyeetaquerinta Jesoshi.</s>
      <s id="b.LUK.24.1.2">Aanaquero casancajari ovetsicaqueri.</s>
      <s id="b.LUK.24.1.3">Oijatanaquero otsipapee tsinane.</s>
     </seg>
     <seg type="verse" id="b.LUK.24.2">
      <s id="b.LUK.24.2.1">Ari yoyeetaqueri chapinqui omoroqui antearo mapi, itsinacacoyeetanaqueri omoroqui.</s>
      <s id="b.LUK.24.2.2">Iro cantaincha areevetapaacaro oneapaatiiro tivironcaja oni.</s>
     </seg>
     <seg type="verse" id="b.LUK.24.3">
      <s id="b.LUK.24.3.1">Oqueashivetapaacari Jesoshi omoroqui, iro cantaincha te oneapeeriji Avincatsarite.</s>
     </seg>
     <seg type="verse" id="b.LUK.24.4">
      <s id="b.LUK.24.4.1">Te iojeiteji paitarica onquenqueshirejeiteri.</s>
      <s id="b.LUK.24.4.2">Impoiji imapocashitapaacaro apite shirampari, icatiimotapaacaro quempeji.</s>
      <s id="b.LUK.24.4.3">Oshipaquireamaotanaque iitsaare.</s>
     </seg>
     <seg type="verse" id="b.LUK.24.5">
      <s id="b.LUK.24.5.1">Oshequi otsaroacaavacari, oivotasanotanaca.</s>
      <s id="b.LUK.24.5.2">Isampitapaaquero: --¿Paita picoantariri aneatsiri aca?</s>
      <s id="b.LUK.24.5.3">Aca yoyeetapinitiri camasanoyetatsiri.</s>
     </seg>
     <seg type="verse" id="b.LUK.24.6">
      <s id="b.LUK.24.6.1">Te aneajeriji Jesoshi aca, tempa tinaanaja ini.</s>
      <s id="b.LUK.24.6.2">Pinquenqueshiretero icamantitaquempiri anta Carireaqui.</s>
     </seg>
     <seg type="verse" id="b.LUK.24.7">
      <s id="b.LUK.24.7.1">Tempa icamantitaquempi: "Noponeaca inquitequi, natiritapaaque.</s>
      <s id="b.LUK.24.7.2">Coajica irayena caari quemisantatsi, impajacotena coroshiqui.</s>
      <s id="b.LUK.24.7.3">Oncarate mava quitaiteri ari nontinaanaje aisati".</s>
      <s id="b.LUK.24.7.4">Meeca omoncarataca icamantitaquempiniri.</s>
     </seg>
     <seg type="verse" id="b.LUK.24.8">
      <s id="b.LUK.24.8.1">Impoiji oquenqueshiretasanotaquero icamantitacaroniri Jesoshi.</s>
     </seg>
     <seg type="verse" id="b.LUK.24.9">
      <s id="b.LUK.24.9.1">Opianaja nampitsiqui, ocamantapaaqueri iroamerepee aisati itsipapee quemisantatsiri.</s>
     </seg>
     <seg type="verse" id="b.LUK.24.10">
      <s id="b.LUK.24.10.1">Opajita oca tsinanepee Maria ora maquitarasato, Joana, Maria iriniro Santiaco; aisati otimi otsipapee tsinane.</s>
     </seg>
     <seg type="verse" id="b.LUK.24.11">
      <s id="b.LUK.24.11.1">Iro cantaincha te irishiretearoji yora quemisantatsiri oca ocamantavetapaacariri, ijitashijeiveta te ioteji.</s>
     </seg>
     <seg type="verse" id="b.LUK.24.12">
      <s id="b.LUK.24.12.1">Iro cantaincha iriori Petero ishianaca anta omoroqui yoajeivetacarinta chapinqui Jesoshi.</s>
      <s id="b.LUK.24.12.2">Yamenapaaquero tsompoina, ineapaaquero tocoya yapinaicacotantavetacariri.</s>
      <s id="b.LUK.24.12.3">Impoiji ipianaja pancotsiqui, oshequi iquenqueshiretanaca.</s>
     </seg>
     <seg type="verse" id="b.LUK.24.13">
      <s id="b.LUK.24.13.1">Impoiji ijatanaque apite iroamere Jesoshi anta Emaoshiqui.</s>
      <s id="b.LUK.24.13.2">Ariorica imponeaquea Jerosarequi, ocarati 11 quirometoro irareetanteari nampitsiqui.</s>
     </seg>
     <seg type="verse" id="b.LUK.24.14">
      <s id="b.LUK.24.14.1">Ari iquenanaque, iquenquetsatavacaajeitaca.</s>
      <s id="b.LUK.24.14.2">Iquenquetsatacotaqueri jaoca icanteetiri Jesoshi, aisati maaroni yantayetiri iriori.</s>
     </seg>
     <seg type="verse" id="b.LUK.24.15">
      <s id="b.LUK.24.15.1">Ari iquenanaque, icantavacaanaca, irosati itsipajeitantacari Jesoshi, quiso yoanaqueri anta avotsiqui.</s>
     </seg>
     <seg type="verse" id="b.LUK.24.16">
      <s id="b.LUK.24.16.1">Ineajeivetacari, iro cantaincha te irishineteriji Tasorentsi iriojeitajeri.</s>
     </seg>
     <seg type="verse" id="b.LUK.24.17">
      <s id="b.LUK.24.17.1">Ari isampitiri Jesoshi: --Incaranqui, piquenantacari avotsiqui, ¿paita picantavacaimentacari?</s>
      <s id="b.LUK.24.17.2">¿Paita poashirejeitantacari?</s>
     </seg>
     <seg type="verse" id="b.LUK.24.18">
      <s id="b.LUK.24.18.1">Ari ipajita aparoni Quereojashi, yacanaqueri iriori: --Iojeitaque maaroni jerosaresati: ¿paita caari piotanta avirori?</s>
     </seg>
     <seg type="verse" id="b.LUK.24.19">
      <s id="b.LUK.24.19.1">Isampitiri: --¿Paitaquea?</s>
      <s id="b.LUK.24.19.2">Yacanaqueri: --¿Tempa pinquemacoteri Jesoshini, yora nasaretesati?</s>
      <s id="b.LUK.24.19.3">Iquenquetsatacaapinijeitanaroni irineane Tasorentsi aisati oshequi itasoncantapiniyetini.</s>
      <s id="b.LUK.24.19.4">Ineacameetsataqueri Tasorentsi aisati noneacameetsajeitaqueri narori.</s>
     </seg>
     <seg type="verse" id="b.LUK.24.20">
      <s id="b.LUK.24.20.1">Yaajeitaqueri yora jivatacaajeitiriri saserote aisati avincatsaritepee.</s>
      <s id="b.LUK.24.20.2">Icantajeiti te incameetsateji, ipajacotacantaqueri, icamaque toren.</s>
     </seg>
     <seg type="verse" id="b.LUK.24.21">
      <s id="b.LUK.24.21.1">Nojijeivetaca irio oavisacojeiteenemeri, pincatsariventajeiteenemeri.</s>
      <s id="b.LUK.24.21.2">Meeca ocarataque mava quitaiteri icamantacari.</s>
     </seg>
     <seg type="verse" id="b.LUK.24.22">
      <s id="b.LUK.24.22.1">Ocarajeitaquena aparopee tsinane jatamanatsiri incaranqui anta noavetacarinta.</s>
      <s id="b.LUK.24.22.2">Opiaja, omapocapaaquena,</s>
     </seg>
     <seg type="verse" id="b.LUK.24.23">
      <s id="b.LUK.24.23.1">ocamantapaaquena: "Te noneapaajeriji Jesoshini, te aneajeriji.</s>
      <s id="b.LUK.24.23.2">Irintiquea noneapaaque inampirepee Tasorentsi, icantaquena iriori: 'Tinaanaja Jesoshi'".</s>
      <s id="b.LUK.24.23.3">Irootaque ocantaquenari.</s>
     </seg>
     <seg type="verse" id="b.LUK.24.24">
      <s id="b.LUK.24.24.1">Impoiji ishiayetanaca aparopee anta, ineaquero ocantaquenari tsinanepee: irintiquea Jesoshi, te irineeriji.</s>
     </seg>
     <seg type="verse" id="b.LUK.24.25">
      <s id="b.LUK.24.25.1">Impoiji icantaqueri Jesoshi: --Te aneajeroji piojeitantari, pitseencaqueri yora quenquetsatirori irineane Tasorentsi.</s>
      <s id="b.LUK.24.25.2">Te pinquemisantajeiteriji.</s>
     </seg>
     <seg type="verse" id="b.LUK.24.26">
      <s id="b.LUK.24.26.1">Tempa icantajeiti irijivate Quirishito inquematsicataquearo maaroni oca, impoijiquea impincatsaritasanotanaque.</s>
     </seg>
     <seg type="verse" id="b.LUK.24.27">
      <s id="b.LUK.24.27.1">Ari yoametasanojeitanaqueri Sanquenarentsi, itsoteaquero maaroni quenquetsatacotiriri iriori.</s>
      <s id="b.LUK.24.27.2">Ijivataqueneri isanquenare Moishishini, impoiji yoamejeitiri isanquenare itsipapee quenquetsatacantajeitatsiniri.</s>
     </seg>
     <seg type="verse" id="b.LUK.24.28">
      <s id="b.LUK.24.28.1">Ari yareejeitapaaca nampitsiqui, iravisanajeme Jesoshi,</s>
     </seg>
     <seg type="verse" id="b.LUK.24.29">
      <s id="b.LUK.24.29.1">iro cantaincha icantaqueri itsipapee: --Eirota pijatita, pisavicapee novancoqui.</s>
      <s id="b.LUK.24.29.2">Ishaavijiiteanaji, irotaintsi ontsitenijencaitete.</s>
      <s id="b.LUK.24.29.3">Ari ijatapainti ivancoqui iriori.</s>
     </seg>
     <seg type="verse" id="b.LUK.24.30">
      <s id="b.LUK.24.30.1">Impoiji itsipatavacaajeitaca, yoajeitaca.</s>
      <s id="b.LUK.24.30.2">Impoiji yaaquero Jesoshi tanta, ipasonquitiri Tasorentsi, impoiji ipajeitaqueri itsipapee.</s>
     </seg>
     <seg type="verse" id="b.LUK.24.31">
      <s id="b.LUK.24.31.1">Irosati iquenqueshireantanaja, iojeitavajiri.</s>
      <s id="b.LUK.24.31.2">Impoiji imapocanaja Jesoshi, ipeanaja.</s>
     </seg>
     <seg type="verse" id="b.LUK.24.32">
      <s id="b.LUK.24.32.1">Icantavacaajeitanaca: --Tempa ocameetsatasanotaque icantaqueeri anta avotsiqui.</s>
      <s id="b.LUK.24.32.2">Oshequi aquenqueshiretaquero, aquimoshireventasanotaquero.</s>
     </seg>
     <seg type="verse" id="b.LUK.24.33">
      <s id="b.LUK.24.33.1">Irosati ijajeitantanaja, ipiajeitanaja Jerosarequi.</s>
      <s id="b.LUK.24.33.2">Ineapaaqueri yora iroamereni Jesoshi, icarataji 11, itsipajeitacari itsipapee quemisantatsiri, yapatojeitaca.</s>
     </seg>
     <seg type="verse" id="b.LUK.24.34">
      <s id="b.LUK.24.34.1">Icantajeitavaqueri yora savicajeitatsiri: --Quearioteemi: itinaasanotanaja Avincatsarite.</s>
      <s id="b.LUK.24.34.2">Ineaqueri Shimo.</s>
     </seg>
     <seg type="verse" id="b.LUK.24.35">
      <s id="b.LUK.24.35.1">Irosati icamantantapaacari: --Aisati narori, noneajeitaqueri anta avotsiqui, cameetsa catsini yoametaquena, iro cantaincha te nioveteariji.</s>
      <s id="b.LUK.24.35.2">Impoiji anta novancoqui icarajaquero tanta, ipaquenaro, irosati niotantajari.</s>
     </seg>
     <seg type="verse" id="b.LUK.24.36">
      <s id="b.LUK.24.36.1">Ari ainirojeitatsi iriori anta pancotsiqui, iquenquetsatavacaajeitaca, irosati imapocantapaajari Jesoshi, icatiimojeitapaajari nianqui.</s>
      <s id="b.LUK.24.36.2">Icantapaajiri: --Pinquimoshirejeitanaque, maaroni.</s>
     </seg>
     <seg type="verse" id="b.LUK.24.37">
      <s id="b.LUK.24.37.1">Yoajeitanaqueri cavaco, te iriojeitavaqueriji, ijitashijeivetavacari camaari.</s>
      <s id="b.LUK.24.37.2">Itsaroajeitanaque.</s>
     </seg>
     <seg type="verse" id="b.LUK.24.38">
      <s id="b.LUK.24.38.1">Isampitapaaqueri: --¿Paita pitsaroacantanari?</s>
      <s id="b.LUK.24.38.2">¿Paita pitseencajeitantanari?</s>
     </seg>
     <seg type="verse" id="b.LUK.24.39">
      <s id="b.LUK.24.39.1">Pamenajeitero naco aisati noiti oqueanaquena quiravo.</s>
      <s id="b.LUK.24.39.2">Narotaque pocajantsiri.</s>
      <s id="b.LUK.24.39.3">Jentsite, pimpamijeitena piojeitantenari.</s>
      <s id="b.LUK.24.39.4">Pineaquena, otimi novatsa aisati notonqui, te nonquempeteariji camaari.</s>
     </seg>
     <seg type="verse" id="b.LUK.24.40">
      <s id="b.LUK.24.40.1">Irosati yonijantajeitacari iraco aisati iiti.</s>
     </seg>
     <seg type="verse" id="b.LUK.24.41">
      <s id="b.LUK.24.41.1">Iro cantaincha tequera irishiretasanoteari itinaanaja.</s>
      <s id="b.LUK.24.41.2">Iquimoshirejeivetaca, iro cantaincha itseencashirejeitaque.</s>
      <s id="b.LUK.24.41.3">Icantiri Jesoshi: --¿Timatsimpa avajeiteari?</s>
     </seg>
     <seg type="verse" id="b.LUK.24.42">
      <s id="b.LUK.24.42.1">Ari ipavaqueri shima shincorentsi,</s>
     </seg>
     <seg type="verse" id="b.LUK.24.43">
      <s id="b.LUK.24.43.1">yoacari.</s>
      <s id="b.LUK.24.43.2">Iriorijei yamenashejeitaqueri, sorerere.</s>
     </seg>
     <seg type="verse" id="b.LUK.24.44">
      <s id="b.LUK.24.44.1">Impoiji icantajeitaqueri: --Tempa chapinqui nocamantaquempi: "Oshequi nonquematsicataquearo, iroyeetena.</s>
      <s id="b.LUK.24.44.2">Aitaque omoncarataquea maaroni isanquenatacotitaquenaniri Moishishini, aisati yora quenquetsatacaantatsiniri, aisati yora pampoyeaventajeitiriniri Tasorentsi".</s>
      <s id="b.LUK.24.44.3">Meeca moncarataca.</s>
     </seg>
     <seg type="verse" id="b.LUK.24.45">
      <s id="b.LUK.24.45.1">Impoiji yoametasanojeitaqueri ocantayetiri Sanquenarentsi,</s>
     </seg>
     <seg type="verse" id="b.LUK.24.46">
      <s id="b.LUK.24.46.1">icantajeitaqueri: --Tempa ocanti Sanquenarentsi: "Incamaque Quirishito, oncarate mava quitaiteri ari intinaanaje aisati.</s>
     </seg>
     <seg type="verse" id="b.LUK.24.47">
      <s id="b.LUK.24.47.1">Inquenquetsatacoyeeteri maaroni quipatsipeequi, irijivate aca Jerosarequi: inquemacojeitaqueri maaroni atiri.</s>
      <s id="b.LUK.24.47.2">Incamantajeiteri atiri: 'Pinquenqueshirejeitanaquea, pojocajeitajero caari cameetsatatsi pantajeitiri.</s>
      <s id="b.LUK.24.47.3">Paventeari Tasorentsi iroavisacotantempiri'".</s>
     </seg>
     <seg type="verse" id="b.LUK.24.48">
      <s id="b.LUK.24.48.1">Ari pineajeitaquero meeca omoncarataca isanquenatacotitaquenaniri peerani.</s>
     </seg>
     <seg type="verse" id="b.LUK.24.49">
      <s id="b.LUK.24.49.1">Meeca nontianquempiro icashiacaaquempiri Apa: ompocashitempi Ishire, quiso oajeitantempiri.</s>
      <s id="b.LUK.24.49.2">Pisavicavaqueta aca nampitsiqui irosati ompocanteari.</s>
      <s id="b.LUK.24.49.3">Impoiji irimatacaajeitempi Tasorentsi pantajeitantearori paitapeerica incoacaayempiri.</s>
     </seg>
     <seg type="verse" id="b.LUK.24.50">
      <s id="b.LUK.24.50.1">Impoiji yora Jesoshi yaajeitanaqueri iroamerepee anta Vetaniaqui.</s>
      <s id="b.LUK.24.50.2">Ari anta nianqui, yacotanaque Jesoshi, iquenquetsatacairi iriri, icantiri: --Apa, jeri yoca noamereca: pintasoncaventajeiteri, poveshireacaajeiteari.</s>
     </seg>
     <seg type="verse" id="b.LUK.24.51">
      <s id="b.LUK.24.51.1">Irosati yovancantanaja inquitequi, ipeanaja.</s>
     </seg>
     <seg type="verse" id="b.LUK.24.52">
      <s id="b.LUK.24.52.1">Oshequi ipincatsajeitaqueri, impoiji ipiajeitanaja Jerosarequi, iquimoshirejeitanaque catsini.</s>
     </seg>
     <seg type="verse" id="b.LUK.24.53">
      <s id="b.LUK.24.53.1">Ijatapinitaque anta ivancoqui Tasorentsi icantapinijeitaque: --Tempa icameetsataque Tasorentsi.</s>
      <s id="b.LUK.24.53.2">Ari ocarati.</s>
      <s id="b.LUK.24.53.3">Narotaque sanquenatirori:</s>
     </seg>
    </div>
   </div>
   <div type="book" id="b.JOH">
    <div type="chapter" id="b.JOH.1">
     <seg type="verse" id="b.JOH.1.1">
      <s id="b.JOH.1.1.1">Iriotaque Quirishito intasanotarori itimi: irio Ashitarori Irineane oamejeitaqueeri.</s>
      <s id="b.JOH.1.1.2">Itsipatarini Tasorentsi, tempa Tasorentsi ini iriori.</s>
     </seg>
     <seg type="verse" id="b.JOH.1.2">
      <s id="b.JOH.1.2.1">Itsipatarini peerani iriori.</s>
     </seg>
     <seg type="verse" id="b.JOH.1.3">
      <s id="b.JOH.1.3.1">Iriotaque vetsicajeitirori maaroni, paitaricapee.</s>
      <s id="b.JOH.1.3.2">Tecatsi timashiyetachane: eirome itimime eiro ovetsicayetame timayetaintsiri.</s>
     </seg>
     <seg type="verse" id="b.JOH.1.4">
      <s id="b.JOH.1.4.1">Iriotaque oaneajeitaqueeri, quitaitetacojeitaqueeri: tempa iotacaajeitaquee jaoca icantari Tasorentsi.</s>
     </seg>
     <seg type="verse" id="b.JOH.1.5">
      <s id="b.JOH.1.5.1">Peerani te ayojeiveitearini, oquempetimoveiteeni atimini tsiteniriqui; impoiji ipocapaaque, iotacaajeitapaaquee, meeca oquempetimotaquee iquitaitetacojeitaquee.</s>
      <s id="b.JOH.1.5.2">Meeca eiro atimajitsi aisati tsiteniriqui.</s>
     </seg>
     <seg type="verse" id="b.JOH.1.6">
      <s id="b.JOH.1.6.1">Ari itimaveitani aparoni shirampari pajitachari Joa, itiancane Tasorentsi.</s>
     </seg>
     <seg type="verse" id="b.JOH.1.7">
      <s id="b.JOH.1.7.1">Iquenayetanaque, icamantacoyetapaaqueri yora quitaitetacojeitaqueeri, iquemisantajeitantariri maaroni atiri.</s>
      <s id="b.JOH.1.7.2">Yora Joa caari ini quitaitetacotantatsi, irointiquea ineaqueri aisati iquenquetsatacotaqueri.</s>
      <s id="b.JOH.1.7.3">Irootaque itiancantacariri Tasorentsi.</s>
     </seg>
     <seg type="verse" id="b.JOH.1.9">
      <s id="b.JOH.1.9.1">Ari impoiji ipocapaaque aca quipatsiqui yora quitaitetacotasanotantatsiri irinti, iotacaajeitaquee arori, aisati iriori maaroni savicajeitatsiri.</s>
     </seg>
     <seg type="verse" id="b.JOH.1.10">
      <s id="b.JOH.1.10.1">Ari itimapaaque quipatsiqui, oca yovetsicaqueri peerani, iro cantaincha te iriojeitavaqueriji atiri, yora yovetsicajeivetacari.</s>
     </seg>
     <seg type="verse" id="b.JOH.1.11">
      <s id="b.JOH.1.11.1">Ipocavetapaaca inampiqui, ishanincavetapaacari joriopee, iro cantaincha te iraacameetsajeitavaqueriji.</s>
     </seg>
     <seg type="verse" id="b.JOH.1.12">
      <s id="b.JOH.1.12.1">Irintiquea aacameetsatavaqueriri, yora quemisantajeitavaqueriri: itasoncacoventajeitaqueri, ipeajeitajiri itomi Tasorentsi.</s>
     </seg>
     <seg type="verse" id="b.JOH.1.13">
      <s id="b.JOH.1.13.1">Iriotaque Tasorentsi tomintajeitaqueeri arori, aisati maaroni quemisantajeitiriri iriori.</s>
      <s id="b.JOH.1.13.2">Te inquempeteariji ashijeitaqueeri aca quipatsiquica, itimacaajeitiro irinti ijina itomi.</s>
      <s id="b.JOH.1.13.3">Aisati tecatsi ancantajeite arori: "Nompeajeata nainti itomi Tasorentsi", eiro amatirotsi.</s>
      <s id="b.JOH.1.13.4">Tempa icoashita irinti, irootaque itomintajeitantaqueeri, maaroni.</s>
     </seg>
     <seg type="verse" id="b.JOH.1.14">
      <s id="b.JOH.1.14.1">Tempa Tasorentsi ini yora Ashitarori Irineane: iponeanaca inquitequi, yatiritapaaque, itimimojeitapaaquee aca quipatsiqui.</s>
      <s id="b.JOH.1.14.2">Yashi yoiro ineshinoncajeitaquee, queariotasanotaque oca yoamejeitaqueeri.</s>
      <s id="b.JOH.1.14.3">Noneajeitavaqueri narori ipincatsaritasanotaque, iquempetacari Tasorentsi; tempa iriotaque itomi irapintite.</s>
     </seg>
     <seg type="verse" id="b.JOH.1.15">
      <s id="b.JOH.1.15.1">Yora Joa icamantacotaqueri Quirishito, icantajeitaqueri atiri: --Jeri yoca nocamantacotaqueri chapinqui: "Yanaacotaquena impoitapeenaneri, ipincatsaritasanoti irinti.</s>
      <s id="b.JOH.1.15.2">Te nompincatsariteji narori.</s>
      <s id="b.JOH.1.15.3">Tequerani nontimeni narori, itimitani irinti".</s>
     </seg>
     <seg type="verse" id="b.JOH.1.16">
      <s id="b.JOH.1.16.1">Yashi yoiro ineshinoncatantaque Quirishito, irootaque ineshinoncatanteeri arori.</s>
      <s id="b.JOH.1.16.2">Aiquero ijatatii ineshinoncajeitaquee.</s>
     </seg>
     <seg type="verse" id="b.JOH.1.17">
      <s id="b.JOH.1.17.1">Peerani yora Moishishini, isanquenatironi oca peranajeitaqueeri; irintiquea Quirishito ineshinoncajeitaquee, queariotasanotaque maaroni yoamejeitaqueeri.</s>
     </seg>
     <seg type="verse" id="b.JOH.1.18">
      <s id="b.JOH.1.18.1">Tecatsi atiri neerine Tasorentsi, apaniro irinti ineiri itomi irapintite.</s>
      <s id="b.JOH.1.18.2">Iquempetacari iriri, tempa quiso yoitarini, irootaque iotantacariri: meeca yoamejeitaquee jaoca icantari.</s>
     </seg>
     <seg type="verse" id="b.JOH.1.19">
      <s id="b.JOH.1.19.1">Yora joriopee jerosaresati itiancayetaqueri saserotepee, jeri ishanincapeeni Irevi.</s>
      <s id="b.JOH.1.19.2">Itiancaqueneri Joa, ari ijataque.</s>
      <s id="b.JOH.1.19.3">Isampitapaaqueri: --¿Janicampimpa?</s>
      <s id="b.JOH.1.19.4">¿Avirompa Quirishito naamaajeivetacari?</s>
     </seg>
     <seg type="verse" id="b.JOH.1.20">
      <s id="b.JOH.1.20.1">Ari te irimanacoteaji.</s>
      <s id="b.JOH.1.20.2">Icamantasanotavaqueri: --Caarina noni Quirishito.</s>
     </seg>
     <seg type="verse" id="b.JOH.1.21">
      <s id="b.JOH.1.21.1">Yapiitajiri: --¿Queariompa?</s>
      <s id="b.JOH.1.21.2">¿Avirompa Iriashini? --Caarina. --¿Avirompa camantantatsineri naamaajeitacari? --Caarina.</s>
     </seg>
     <seg type="verse" id="b.JOH.1.22">
      <s id="b.JOH.1.22.1">Isampitajiri aisati: --¿Janicampimpa?</s>
      <s id="b.JOH.1.22.2">¿Paitampa noncamantapeeriri tiancaquenari?</s>
      <s id="b.JOH.1.22.3">¿Paita pantiri?</s>
     </seg>
     <seg type="verse" id="b.JOH.1.23">
      <s id="b.JOH.1.23.1">Icantiri: --Narotaque iquenquetsatacotiniri peerani Isayashini, tempa isanquenatini: "Coajica impoque camantantatsineri, inquenquetsatapinite anta caaraiteriqui, incante: 'Pinquenqueshireempa, pinquemisanteri Avincatsarite iroameetsatantempiri'".</s>
     </seg>
     <seg type="verse" id="b.JOH.1.24">
      <s id="b.JOH.1.24.1">Ari isampitaqueri: --¿Queariompa?</s>
      <s id="b.JOH.1.24.2">¿Caarimpimpa Quirishito?</s>
      <s id="b.JOH.1.24.3">¿Caarimpimpa Iriashini?</s>
      <s id="b.JOH.1.24.4">¿Caarimpimpa yora camantantatsineri naamaajeitacari impoque?</s>
      <s id="b.JOH.1.24.5">¿Paitampa pivaotisatantariri ashanincapee?</s>
     </seg>
     <seg type="verse" id="b.JOH.1.26">
      <s id="b.JOH.1.26.1">Yacanaqueri Joa: --Iro novaotisatantariri nija.</s>
      <s id="b.JOH.1.26.2">Timatsi meeca pashini shirampari caari piojeiti.</s>
     </seg>
     <seg type="verse" id="b.JOH.1.27">
      <s id="b.JOH.1.27.1">Iriotaque impoitapeenaneri, pincatsaritasanotatsiri ini.</s>
      <s id="b.JOH.1.27.2">Oshequi nopincatsataqueri, te nompincatsateji narori.</s>
     </seg>
     <seg type="verse" id="b.JOH.1.28">
      <s id="b.JOH.1.28.1">Aitaque icantapinita Joa anta Vetaniaqui.</s>
      <s id="b.JOH.1.28.2">Otimi Vetania intatiqueronta Jorirani.</s>
      <s id="b.JOH.1.28.3">Anta ivaotisatantapinitinta.</s>
     </seg>
     <seg type="verse" id="b.JOH.1.29">
      <s id="b.JOH.1.29.1">Otsipani quitaiteri yamenanaque Joa, ineavaqueri Jesoshi, ipocapaaque.</s>
      <s id="b.JOH.1.29.2">Icantiri atiripee: --Jeritapaaque ovishatatsiri itiancaqueeneri Tasorentsi.</s>
      <s id="b.JOH.1.29.3">Iriotaque oavisacojeiterineri maaroni atiri caari cameetsatatsi.</s>
     </seg>
     <seg type="verse" id="b.JOH.1.30">
      <s id="b.JOH.1.30.1">Iriotaque noquenquetsatacotaqueri chapinqui: "Yanaacotaquena impoitapeenaneri, ipincatsaritasanoti irinti.</s>
      <s id="b.JOH.1.30.2">Te nompincatsariteji nainti.</s>
      <s id="b.JOH.1.30.3">Tequerani nontimeni narori, itimitani irinti".</s>
     </seg>
     <seg type="verse" id="b.JOH.1.31">
      <s id="b.JOH.1.31.1">Te niovetearini narori, iro cantaincha meeca icoaque Tasorentsi iriojeiteri maaroni ajorioririnte.</s>
      <s id="b.JOH.1.31.2">Irootaque nopocantacari narori novaotisatantayeti.</s>
     </seg>
     <seg type="verse" id="b.JOH.1.32">
      <s id="b.JOH.1.32.1">Icamantantaji Joa aisati: --Te niovetearini narori.</s>
      <s id="b.JOH.1.32.2">Iro cantaincha itiancaquena Tasorentsi, icantaquena: "Pivaotisatapiniteri pishaninca nijaqui, poamejeiteri inquenqueshirejeitanaquea.</s>
      <s id="b.JOH.1.32.3">Coajica pineavaquero aniireapee noshire.</s>
      <s id="b.JOH.1.32.4">Janicarica aatapaaqueri, iriotaque yora pajeiterineri atiripee noshire".</s>
      <s id="b.JOH.1.32.5">Ari impoiji noneavaquero aniireapaaque Ishire Tasorentsi, oponeanaca inquitequi.</s>
      <s id="b.JOH.1.32.6">Oshiavetapaacari sampaquiti: aatapaaqueri Jesoshi.</s>
     </seg>
     <seg type="verse" id="b.JOH.1.34">
      <s id="b.JOH.1.34.1">Queario noneasanotaquero.</s>
      <s id="b.JOH.1.34.2">Irootaque nocamantacotantacariri: "Iriotaque Itomi Tasorentsi".</s>
     </seg>
     <seg type="verse" id="b.JOH.1.35">
      <s id="b.JOH.1.35.1">Oquitaitetamani icatiaja Joa aisati ara, itsipatacari iroamere apite.</s>
     </seg>
     <seg type="verse" id="b.JOH.1.36">
      <s id="b.JOH.1.36.1">Ipampoyeaqueri Jesoshi yaniiti anta avotsiqui.</s>
      <s id="b.JOH.1.36.2">Icanti: --Jeri yonta ovishatatsiri itiancaqueeri Tasorentsi, iriotaque camimentajeiteeneri oameetsajeitajeeneri.</s>
     </seg>
     <seg type="verse" id="b.JOH.1.37">
      <s id="b.JOH.1.37.1">Iquemantavacariri iroamere apite, yoijajeitanaqueri Jesoshi.</s>
     </seg>
     <seg type="verse" id="b.JOH.1.38">
      <s id="b.JOH.1.38.1">Ipitsocashitanacari iriori, ineavaqueri yoijatapaaqueri.</s>
      <s id="b.JOH.1.38.2">Icantavaqueri: --¿Paita picoiri?</s>
      <s id="b.JOH.1.38.3">Icantanaqueri: --¿Jaoca pisaviquiri maishitoro?</s>
      <s id="b.JOH.1.38.4">Acantiri maishitoro aneanequi arori: oametantatsiri.</s>
     </seg>
     <seg type="verse" id="b.JOH.1.39">
      <s id="b.JOH.1.39.1">Ari icantiri: --Poijatanaquena, nonijayempiro.</s>
      <s id="b.JOH.1.39.2">Irosati yoijajeitantanacari, ineapaaquero ivanco isavicantari.</s>
      <s id="b.JOH.1.39.3">Ari ishavijiiteanaque catsirincaiteri, irosati isaviquimojeitantapaacari.</s>
     </seg>
     <seg type="verse" id="b.JOH.1.40">
      <s id="b.JOH.1.40.1">Ari ipajita aparoni savicapaintsiri Antirishi, iriotaque irirenti Shimo Petero.</s>
     </seg>
     <seg type="verse" id="b.JOH.1.41">
      <s id="b.JOH.1.41.1">Impoiji ijatanaque Antirishi, icoapaaqueri irirenti.</s>
      <s id="b.JOH.1.41.2">Ineantapaacariri, icantapaaqueri: --Noneaqueri Meshiashi.</s>
      <s id="b.JOH.1.41.3">Acanti Meshiashi aneanequi arori: Quirishito.</s>
     </seg>
     <seg type="verse" id="b.JOH.1.42">
      <s id="b.JOH.1.42.1">Icantiri: --Tsame, poijatanaquena, pineapeeri. --Tsame.</s>
      <s id="b.JOH.1.42.2">Ari yareetacaacari Jesoshiqui.</s>
      <s id="b.JOH.1.42.3">Yamenavaqueri, icantavaqueri: --Tempa aviro Shimo, itomi Jonashi.</s>
      <s id="b.JOH.1.42.4">Coajica impajiyeetajempi: Sejashi.</s>
      <s id="b.JOH.1.42.5">Acantajeitiri Sejashi aneanequi arori: Petero, mapitatsiri.</s>
     </seg>
     <seg type="verse" id="b.JOH.1.43">
      <s id="b.JOH.1.43.1">Otsipaniqui quitaiteri ijataque Jesoshi pashiniqui quipatsi.</s>
      <s id="b.JOH.1.43.2">Opajita quipatsi Carirea.</s>
      <s id="b.JOH.1.43.3">Ari ineapaaqueri Jeripi, icantapaaqueri: --Poijatanaquena.</s>
     </seg>
     <seg type="verse" id="b.JOH.1.44">
      <s id="b.JOH.1.44.1">Yora Jeripi vetsairasati ini.</s>
      <s id="b.JOH.1.44.2">Vetsaira irootaque inampi Antirishi, jeri Petero.</s>
     </seg>
     <seg type="verse" id="b.JOH.1.45">
      <s id="b.JOH.1.45.1">Jeripi ineapaaqueri Natanaeri.</s>
      <s id="b.JOH.1.45.2">Icamantapaaqueri: --Noneaqueriyea yora isanquenatacotitacaniri peerani Moishishini.</s>
      <s id="b.JOH.1.45.3">Aisati camantantatsiniri isanquenatacotitajeitacarini iriori.</s>
      <s id="b.JOH.1.45.4">Iriotaque Jesoshi, itomi Jose nasaretesati.</s>
     </seg>
     <seg type="verse" id="b.JOH.1.46">
      <s id="b.JOH.1.46.1">Icantanaqueri Natanaeri: --Te incameetsajeiteji nasaretesati.</s>
      <s id="b.JOH.1.46.2">¿Icameetsatimpa iriori?</s>
      <s id="b.JOH.1.46.3">Yacanajiri Jeripi: --Tsame, pamenaiteri, piotanteariri icameetsatirica.</s>
     </seg>
     <seg type="verse" id="b.JOH.1.47">
      <s id="b.JOH.1.47.1">Ari iquempejijeitapaacari Jesoshi, ineavaqueri ipocapaaque, icantiri itsipajeitari: --Pamenerite yora Natanaeri.</s>
      <s id="b.JOH.1.47.2">Iriotaque quempetasanotariri Ishiraeri: icameetsataque, te irioteji iramatavitante.</s>
     </seg>
     <seg type="verse" id="b.JOH.1.48">
      <s id="b.JOH.1.48.1">Isampitapaaqueri Natanaeri: --¿Jaoca picantacari piotantavaquenari nocameetsati?</s>
      <s id="b.JOH.1.48.2">Yacanaqueri Jesoshi: --Noneitaquempi anta pitsititaro iyera, tequerata incamantempi Jeripi.</s>
     </seg>
     <seg type="verse" id="b.JOH.1.49">
      <s id="b.JOH.1.49.1">Icantaqueri: --Tempa aviro itomi Tasorentsi: pitsoteaquero maaroni, pioyetiro.</s>
      <s id="b.JOH.1.49.2">Avirotaque pincatsariventerineri joriopee.</s>
     </seg>
     <seg type="verse" id="b.JOH.1.50">
      <s id="b.JOH.1.50.1">Icantiri Jesoshi: --Pamene, incaranqui nocantaquempi: "Noneitaquempi pitsititaro iyera".</s>
      <s id="b.JOH.1.50.2">¿Irootaquempa piquemisantantaquenari?</s>
      <s id="b.JOH.1.50.3">Ari pineaquero coajicani nontasoncantasanoyetanaque, impoijiquea pinquemisantasanotanaquena.</s>
     </seg>
     <seg type="verse" id="b.JOH.1.51">
      <s id="b.JOH.1.51.1">Queario oca nocantimpiri.</s>
      <s id="b.JOH.1.51.2">Aitaque pineaquero coajica inquite tsompoina.</s>
      <s id="b.JOH.1.51.3">Pineaqueri inampire Tasorentsi iraniireashitena, iroancanajea aisati.</s>
      <s id="b.JOH.1.51.4">Tempa naro poneachari inquitequi, natiritapaaque.</s>
     </seg>
    </div>
    <div type="chapter" id="b.JOH.2">
     <seg type="verse" id="b.JOH.2.1">
      <s id="b.JOH.2.1.1">Avisanaque mava quitaiteri, aitaque iquimoshirejeitanaque canasati.</s>
      <s id="b.JOH.2.1.2">Otimi Cana Carireaqui.</s>
      <s id="b.JOH.2.1.3">Yoveshireimentajeitacari aparoni shirampari aatsiri ijina.</s>
      <s id="b.JOH.2.1.4">Ainiro iroori iriniro Jesoshi.</s>
     </seg>
     <seg type="verse" id="b.JOH.2.2">
      <s id="b.JOH.2.2.1">Ari icajemacanteetaqueri aisati Jesoshi, aisati narori, jeri aisati itsipapee iroamerepee.</s>
     </seg>
     <seg type="verse" id="b.JOH.2.3">
      <s id="b.JOH.2.3.1">Ari nirajeitapaaque ovaja; nocarajeitaqueri itsipapee pocajeitatsiri.</s>
      <s id="b.JOH.2.3.2">Otsaatapaaca, te ontimeji aisati.</s>
      <s id="b.JOH.2.3.3">Iriniro Jesoshi ocantiri otomi: --Te aneajeroji ovaja: ¿arimpa pimataquero pamitacoteri?</s>
     </seg>
     <seg type="verse" id="b.JOH.2.4">
      <s id="b.JOH.2.4.1">Icantiro: --¿Paita, ina, picantantanari?</s>
      <s id="b.JOH.2.4.2">Tequeratsita omoncarateaji nontasoncantayete.</s>
     </seg>
     <seg type="verse" id="b.JOH.2.5">
      <s id="b.JOH.2.5.1">Iro cantaincha ocantiri nampirentsi: --Pinquemisanteriyea paitarica imperanataquempiri.</s>
     </seg>
     <seg type="verse" id="b.JOH.2.6">
      <s id="b.JOH.2.6.1">Onaque ara chomo, ocarati 6.</s>
      <s id="b.JOH.2.6.2">Yovetsiqueetiro mapi, antearo oni.</s>
      <s id="b.JOH.2.6.3">Irootaque onantari nija iquivapinitantari joriopee.</s>
     </seg>
     <seg type="verse" id="b.JOH.2.7">
      <s id="b.JOH.2.7.1">Jesoshi icantajeitiri nampirentsi: --Pisaje nija chomoquira.</s>
      <s id="b.JOH.2.7.2">Isajeitanaque, ijaajeitaquero.</s>
     </seg>
     <seg type="verse" id="b.JOH.2.8">
      <s id="b.JOH.2.8.1">Irosati icantantanacariri: --Pinquite meeca.</s>
      <s id="b.JOH.2.8.2">Paacotanaqueneri peranatimpiri.</s>
      <s id="b.JOH.2.8.3">Yaacojeitanaqueneri.</s>
     </seg>
     <seg type="verse" id="b.JOH.2.9">
      <s id="b.JOH.2.9.1">Ineantavacarori, opeanaja ovaja aisati.</s>
      <s id="b.JOH.2.9.2">Te irioteji peranatariri nampirentsi jaoca oquenacotapaajiri.</s>
      <s id="b.JOH.2.9.3">Irinti iotaintsi nampirentsi quitaquerori nija.</s>
      <s id="b.JOH.2.9.4">Irosati icajemantacariri aatsiri ijina.</s>
     </seg>
     <seg type="verse" id="b.JOH.2.10">
      <s id="b.JOH.2.10.1">Icantiri: --Tempa iro ajivatapinitiri cameetsajari ovaja.</s>
      <s id="b.JOH.2.10.2">Ariorica ashinquijeitanaquea ompocacotapee masancajari.</s>
      <s id="b.JOH.2.10.3">Aitaque ocantari amejeitari.</s>
      <s id="b.JOH.2.10.4">Aviroyeata quempoyeaquerori cameetsajari.</s>
      <s id="b.JOH.2.10.5">Iroaquera meeca pamacantajiro aisati.</s>
     </seg>
     <seg type="verse" id="b.JOH.2.11">
      <s id="b.JOH.2.11.1">Otimi Cana anta Carireaqui.</s>
      <s id="b.JOH.2.11.2">Ijivataque Jesoshi anta itasoncantaque.</s>
      <s id="b.JOH.2.11.3">Nocarajeitaqueri itsipapee iroamerepee noneajeitaquero, irosati noshirejeitantanacariri.</s>
     </seg>
     <seg type="verse" id="b.JOH.2.12">
      <s id="b.JOH.2.12.1">Irosati noirincantajeitanaca Caperenaoqui.</s>
      <s id="b.JOH.2.12.2">Itsipatanacaro Jesoshi iriniro, irirentipee, narori, itsipapee iroamerepee aisati.</s>
      <s id="b.JOH.2.12.3">Nomaajeitanaque anta aparopee quitaiteri.</s>
     </seg>
     <seg type="verse" id="b.JOH.2.13">
      <s id="b.JOH.2.13.1">Irotimataintsi quitaiteri iquimoshirejeitantapinitari joriopee, ipajiyeetiro: yavisantaniri.</s>
      <s id="b.JOH.2.13.2">Iro iquenqueshiretiri quitaiteri peerani yavisantaniri inampire Tasorentsi anta Ejipitoqui: te iroyeriji itomipee jorio, irinti yoaque itomipee ejipitosati.</s>
      <s id="b.JOH.2.13.3">Ari itoncaanaque Jesoshi Jerosarequi.</s>
      <s id="b.JOH.2.13.4">Nocarajeitanaqueri itsipapee iroamerepee, noijajeitanaqueri.</s>
     </seg>
     <seg type="verse" id="b.JOH.2.14">
      <s id="b.JOH.2.14.1">Noneajeitapairi ivancoqui Tasorentsi pimantajeitiriri vaca, ovisha, sampaquiti, maaroni.</s>
      <s id="b.JOH.2.14.2">Isavicajeitaque ara pinavacaayetariri atiri iirequite.</s>
     </seg>
     <seg type="verse" id="b.JOH.2.15">
      <s id="b.JOH.2.15.1">Ari yampitsataquero Jesoshi iviritsa impasatanteariri vaca.</s>
      <s id="b.JOH.2.15.2">Irosati yoimisoquijacantajeitacariri ovisha, vaca, maaroni.</s>
      <s id="b.JOH.2.15.3">Ipitamonquitaqueri imesatepee pinavacaariri iirequite, itequitaqueri iirequite.</s>
     </seg>
     <seg type="verse" id="b.JOH.2.16">
      <s id="b.JOH.2.16.1">Icantiri pimantajeitiriri sampaquiti: --Poimisoquijajeitajeri yoca.</s>
      <s id="b.JOH.2.16.2">Eiro pipimantayetitsi aca ivancoquica Apa.</s>
     </seg>
     <seg type="verse" id="b.JOH.2.17">
      <s id="b.JOH.2.17.1">Irosati noquenqueshireantajeitanajarori isanquenatitacaniri: "Icanti Quirishito: 'Nontsaneacotearo, Apa, pivanco; irootaque iroimenteetenari coajicani'".</s>
     </seg>
     <seg type="verse" id="b.JOH.2.18">
      <s id="b.JOH.2.18.1">Icantanaque jorio: --¿Paita pantantarori oca?</s>
      <s id="b.JOH.2.18.2">¿Paita pinijayenari niojeitantempiri avirorica Tasorentsi?</s>
     </seg>
     <seg type="verse" id="b.JOH.2.19">
      <s id="b.JOH.2.19.1">Yacanaqueri Jesoshi: --Pintireajerorica oca ivancoca Tasorentsi, ari oncarate mava quitaiteri novetsicajero aisati.</s>
     </seg>
     <seg type="verse" id="b.JOH.2.20">
      <s id="b.JOH.2.20.1">Irosati icantantanacari: --Ocarati 46 osarintsi yovetsicanteetacarori pancotsica.</s>
      <s id="b.JOH.2.20.2">¿Ariompa oncarate mava quitaiteri povetsicantajearori avinti?</s>
     </seg>
     <seg type="verse" id="b.JOH.2.21">
      <s id="b.JOH.2.21.1">Ja, irisati shiacantaincha.</s>
      <s id="b.JOH.2.21.2">Tempa iriotaque shiaquerori ivanco Tasorentsi, tempa quiso yoaqueri.</s>
     </seg>
     <seg type="verse" id="b.JOH.2.22">
      <s id="b.JOH.2.22.1">Icamanaque, ocarataque mava quitaiteri itinaantanajari aisati.</s>
      <s id="b.JOH.2.22.2">Impoiji, aitaque noquenqueshireajeitanajiro oca ishiacantaqueri.</s>
      <s id="b.JOH.2.22.3">Aisati niotanaquero oquenquetsatacotaqueniri peerani sanquenarentsi, moncarataca meeca maaroni oquenquetsatacotaqueriniri.</s>
     </seg>
     <seg type="verse" id="b.JOH.2.23">
      <s id="b.JOH.2.23.1">Areetapaaja aisati yavisantaniri, iquimoshirejeitantari.</s>
      <s id="b.JOH.2.23.2">Itimapaaji Jesoshi Jerosarequi, oshequi itasoncantayetapaaque.</s>
      <s id="b.JOH.2.23.3">Ineayetaqueri atiri, irootaque iquemisantantajeitacariri oshequi.</s>
     </seg>
     <seg type="verse" id="b.JOH.2.24">
      <s id="b.JOH.2.24.1">Yora Jesoshi ioti jaoca icantashirejeitari maaroni atiri, irootaque yaamaventantanacari: "Yayeetanacari".</s>
     </seg>
     <seg type="verse" id="b.JOH.2.25">
      <s id="b.JOH.2.25.1">Iojeitaqueri atiri jaoca ocantajeitari iquenqueshirejeitiri.</s>
      <s id="b.JOH.2.25.2">Iotashitaca, tecatsi camanterineri.</s>
     </seg>
    </div>
    <div type="chapter" id="b.JOH.3">
     <seg type="verse" id="b.JOH.3.1">
      <s id="b.JOH.3.1.1">Itimini aparoni shirampari pincatsariventiriri joriopee, ipajita Nicoremo.</s>
      <s id="b.JOH.3.1.2">Variseo ini.</s>
     </seg>
     <seg type="verse" id="b.JOH.3.2">
      <s id="b.JOH.3.2.1">Ari yananincashitanaqueri Jesoshi, icantapairi: --Niotaquempi, oametanari, piponeaca Tasorentsiqui; irootaque pipocantacari, poamejeitapeena.</s>
      <s id="b.JOH.3.2.2">Eirome itsipatimpime Tasorentsi, eirome pitasoncantime.</s>
     </seg>
     <seg type="verse" id="b.JOH.3.3">
      <s id="b.JOH.3.3.1">Icantiri Jesoshi: --Queariotaque oca noncamantempiri: yora caari apiitajanchane intimaje, tecatsi incantea irijate anta ipincatsaritinta Tasorentsi.</s>
     </seg>
     <seg type="verse" id="b.JOH.3.4">
      <s id="b.JOH.3.4.1">Icantiri iriori Nicoremo: --Ariorica anteashiparitanaje, ¿jaoca ancantajeari antimaje aisati?</s>
      <s id="b.JOH.3.4.2">¿Arimpa amatajearo ampianajero otsomontequi anironi ontimacotantajeeri aisati?</s>
     </seg>
     <seg type="verse" id="b.JOH.3.5">
      <s id="b.JOH.3.5.1">Yacanajiri: --Queariotaque oca noncamantempiri.</s>
      <s id="b.JOH.3.5.2">Maaroni caari vaotisatajachane nijaqui, aisati maaroni caari ontimaje Ishire Tasorentsi, tecatsi incantea irareetea anta ipincatsaritinta Tasorentsi.</s>
     </seg>
     <seg type="verse" id="b.JOH.3.6">
      <s id="b.JOH.3.6.1">Tsinane, ariorica ontimeri otomi, irishanincatajeari iriri.</s>
      <s id="b.JOH.3.6.2">Aisati oquempevetaca Ishire Tasorentsi: ariorica ontimajeri atiri, irishanincatajeari Tasorentsi.</s>
     </seg>
     <seg type="verse" id="b.JOH.3.7">
      <s id="b.JOH.3.7.1">Ariorica noncantempi: "Pampiitajea pintimaje", eiro poanatsi cavaco.</s>
     </seg>
     <seg type="verse" id="b.JOH.3.8">
      <s id="b.JOH.3.8.1">Jaocarica oninti, ojeaoncaque tampea, piquemavaquero opoimatapaaque, sooo.</s>
      <s id="b.JOH.3.8.2">Iro cantaincha te pioteji jaoca oquenapaaqueri, aisati te pioteji jaocarica ojateri.</s>
      <s id="b.JOH.3.8.3">Aisati iquempeyevetaro maaroni otimajiri Ishire Tasorentsi.</s>
     </seg>
     <seg type="verse" id="b.JOH.3.9">
      <s id="b.JOH.3.9.1">Icantajiri Nicoremo: --¿Jaoca ocantari oca pishiacantanari?</s>
     </seg>
     <seg type="verse" id="b.JOH.3.10">
      <s id="b.JOH.3.10.1">Yacanajiri iriori Jesoshi: --¿Caarimpimpa oamejeitiriri ajorioririntepee?</s>
      <s id="b.JOH.3.10.2">¿Paita caari piotantavacaro oca nocantimpiri?</s>
     </seg>
     <seg type="verse" id="b.JOH.3.11">
      <s id="b.JOH.3.11.1">Queariotaque oca noncamantempiri: nocamantacotiro nioyetiri aisati noneayetiri, iro cantaincha te pinquemisanteroji nocamantayevetimpiri.</s>
     </seg>
     <seg type="verse" id="b.JOH.3.12">
      <s id="b.JOH.3.12.1">Jero noquenquetsavetimpiro ineeyetiri aca quipatsiquica, iro cantaincha te pinquemisantenaji.</s>
      <s id="b.JOH.3.12.2">Nonquenquetsatempirome timayetatsiri inquitequi, ¿arimpa pinquemisantaquename?</s>
     </seg>
     <seg type="verse" id="b.JOH.3.13">
      <s id="b.JOH.3.13.1">Aitaque noponeari narori inquitequi, natiritapaaque; coajica nompianaje aisati.</s>
      <s id="b.JOH.3.13.2">Noquenquetsatacotirorica inquite, niotaquero nocantaqueri.</s>
     </seg>
     <seg type="verse" id="b.JOH.3.14">
      <s id="b.JOH.3.14.1">Peerani anta caaraiteriqui yatsicajeitaqueri ashanincani oshequi maranquepee.</s>
      <s id="b.JOH.3.14.2">Ari icantirini Tasorentsi: "Pishiacanteri maranque, poatiacoteri inchaquiiqui iramenajeitanteariri atiripee, eiroquea icamajeitantatsi maaroni amenajeiterineri".</s>
      <s id="b.JOH.3.14.3">Ari yoatiacotaqueri Moishishi, yavisacojeitantajari oshequi atiri.</s>
      <s id="b.JOH.3.14.4">Aisati narori iroatiacoyeetaquena, coajica.</s>
     </seg>
     <seg type="verse" id="b.JOH.3.15">
      <s id="b.JOH.3.15.1">Maaroni quemisantenaneri incantaitatiyempani iraneajeitanaje anta inquitequi.</s>
     </seg>
     <seg type="verse" id="b.JOH.3.16">
      <s id="b.JOH.3.16.1">Inintasanojeitiri Tasorentsi maaroni atiri, irootaque itiancantaquenari aca quipatsiqui.</s>
      <s id="b.JOH.3.16.2">Narotaque itomi irapintite.</s>
      <s id="b.JOH.3.16.3">Incantaitatiyempani iraneajeitapaaje inquitequi maaroni quemisantajeitanari; eiro catsini ijatitsi ishaaviji maaroni quemisantajeitanari.</s>
     </seg>
     <seg type="verse" id="b.JOH.3.17">
      <s id="b.JOH.3.17.1">Te iro intiancantena Apa noasanquetaajeiteri atiripee, irointi itiancantaquena noavisacojeiteri.</s>
     </seg>
     <seg type="verse" id="b.JOH.3.18">
      <s id="b.JOH.3.18.1">Eiro yashinoncaajeitatsi maaroni quemisantanari.</s>
      <s id="b.JOH.3.18.2">Iro cantaincha iroasanquetaajeitaqueri Apa maaroni caari quemisantana.</s>
      <s id="b.JOH.3.18.3">Iro iroasanquetaanteariri, itseencajeitana.</s>
     </seg>
     <seg type="verse" id="b.JOH.3.19">
      <s id="b.JOH.3.19.1">Nopoqui noamejeiteri atiri jaoca icantari Tasorentsi aisati iriotanteari intimajeite cameetsa: oquempevetaca noquitaitetacovetacari atiri.</s>
      <s id="b.JOH.3.19.2">Iro cantaincha yantapinijeitiro caari cameetsatatsi, te incoajeiteji iriojeitero oca noamejeivetacariri; oquempetaca inintasanojeitiro tsiteniri irointi.</s>
      <s id="b.JOH.3.19.3">Te incoajeiteji intimajeite quitaiteriqui, icantajeiti: "Ineiteerocari Tasorentsi antayetiri, yoasanquetayeecari".</s>
     </seg>
     <seg type="verse" id="b.JOH.3.20">
      <s id="b.JOH.3.20.1">Yora antajeitirori caari cameetsatsi iquisajeitana.</s>
      <s id="b.JOH.3.20.2">Te incoajeiteji impocashitena: iotaque nonijaantiteri caari cameetsatatsi yantajeitiri, irootaque caari ipocashitantana inquemisantena.</s>
     </seg>
     <seg type="verse" id="b.JOH.3.21">
      <s id="b.JOH.3.21.1">Antirori cameetsayetatsiri, iriotaque pocashitanari irinti.</s>
      <s id="b.JOH.3.21.2">Nonijayetiri ocameetsajeitaque yantayetaqueri.</s>
      <s id="b.JOH.3.21.3">Tempa irio Tasorentsi antacaajeitiriri cameetsayetatsiri, irootaque caari ipashiventanta ipocashitana.</s>
      <s id="b.JOH.3.21.4">Irootaque icantaqueriri Jesoshi Nicoremo.</s>
     </seg>
     <seg type="verse" id="b.JOH.3.22">
      <s id="b.JOH.3.22.1">Irosati ijatantanaja Jesoshi Joreaqui, nocarajeitanaqueri itsipapee iroamerepee, noijajeitanaqueri.</s>
      <s id="b.JOH.3.22.2">Nosavicajeitapaaji anta, novaotisatantapaaji.</s>
     </seg>
     <seg type="verse" id="b.JOH.3.23">
      <s id="b.JOH.3.23.1">Aisati iriori Joa, ivaotisatanti aisati Ainoqui, oquempejitaro Sarimi.</s>
      <s id="b.JOH.3.23.2">Oshequitapai nija anta.</s>
      <s id="b.JOH.3.23.3">Ijatashijeitanaqueri oshequi atiri irivaotisatanteariri.</s>
     </seg>
     <seg type="verse" id="b.JOH.3.24">
      <s id="b.JOH.3.24.1">Tequeratsita iroiminqueeteriji Joa.</s>
      <s id="b.JOH.3.24.2">Yora iroamere, ipiatsatacari aparoni jorio.</s>
      <s id="b.JOH.3.24.3">Iro ipiatsatavacaimentari jaoca ancantajeitajeari ancameetsajeitantajeari.</s>
     </seg>
     <seg type="verse" id="b.JOH.3.26">
      <s id="b.JOH.3.26.1">Irosati ipocashitantapaacari Joa iroamere, icantapaaqueri: --Oametanari, jeri ivaotisatanti yoranqui pitsipatariranqui chapinqui intatiqueronta Jorirani.</s>
      <s id="b.JOH.3.26.2">Yoranqui picantiri Quirishito.</s>
      <s id="b.JOH.3.26.3">Irootaque ijatashijeitantanacariri maaroni atiri, meeca yojocajeitanaquee arori.</s>
      <s id="b.JOH.3.26.4">¿Paitaquea?</s>
     </seg>
     <seg type="verse" id="b.JOH.3.27">
      <s id="b.JOH.3.27.1">Yacanaqueri Joa: --Tecatsi amatashitea arori, irintiquea Tasorentsi jenoquisati matacayeerori maaroni cameetsayetatsiri.</s>
     </seg>
     <seg type="verse" id="b.JOH.3.28">
      <s id="b.JOH.3.28.1">Piquemajeitaquena nocantaqueri chapinqui: "Caarina noni Quirishito.</s>
      <s id="b.JOH.3.28.2">Itiancaquena Tasorentsi nojivataqueri".</s>
     </seg>
     <seg type="verse" id="b.JOH.3.29">
      <s id="b.JOH.3.29.1">Yora aintsiri ijina, iriotaque aasanotirori.</s>
      <s id="b.JOH.3.29.2">Yora ishaninca icarajeitiri inquimoshireimenteari inquemavaqueririca irineanate.</s>
      <s id="b.JOH.3.29.3">Aisati meeca noquempetari narori.</s>
      <s id="b.JOH.3.29.4">Oshequi noquimoshireimentasanotanaqueri iriori Jesoshi.</s>
     </seg>
     <seg type="verse" id="b.JOH.3.30">
      <s id="b.JOH.3.30.1">Aiquero ijatatii ipincatsaritasanotanaque irinti.</s>
      <s id="b.JOH.3.30.2">Narori, te:</s>
     </seg>
     <seg type="verse" id="b.JOH.3.31">
      <s id="b.JOH.3.31.1">eiro nopincatsarititsi.</s>
      <s id="b.JOH.3.31.2">Yoraquea poneachari jenoqui ipincatsariventasanotanti irinti.</s>
      <s id="b.JOH.3.31.3">Aroquea quipatsisati ashanincatasanojeitari savicajeitatsiri quipatsiqui, te ampincatsarijeiteji.</s>
      <s id="b.JOH.3.31.4">Aquenquetsatacotiro oca aneayetiri aca quipatsiqui.</s>
     </seg>
     <seg type="verse" id="b.JOH.3.32">
      <s id="b.JOH.3.32.1">Yora poneachari inquitequi icamantacoyetiro paitarica ineayetiri aisati iquemayetiri anta.</s>
      <s id="b.JOH.3.32.2">Iro cantaincha te intimasanoveteaji quemisantasanotavaqueroneri icantaqueri.</s>
     </seg>
     <seg type="verse" id="b.JOH.3.33">
      <s id="b.JOH.3.33.1">Irintiquea maaroni quemisantavaquerori, ioti irinti otampaticatasanotaque maaroni icantiriri Tasorentsi.</s>
     </seg>
     <seg type="verse" id="b.JOH.3.34">
      <s id="b.JOH.3.34.1">Iriotaque Tasorentsi tianquiriri Jesoshi, meeca yoametapaaqueero irineane.</s>
      <s id="b.JOH.3.34.2">Yora Tasorentsi te intsaneemparoji Ishire, quiso oajeitaquee.</s>
     </seg>
     <seg type="verse" id="b.JOH.3.35">
      <s id="b.JOH.3.35.1">Apa jenoquisati inintiri Itomi, itiancaqueeri ipincatsariventajeitee maaroni.</s>
     </seg>
     <seg type="verse" id="b.JOH.3.36">
      <s id="b.JOH.3.36.1">Maaroni quemisantajeiterineri Itomi Tasorentsi incantaitatiyempani iranee inquitequi.</s>
      <s id="b.JOH.3.36.2">Eiro ijatitsi inquitequi caari quemisanterine irinti, irosati incantatiyempani Tasorentsi inquisheri irinti.</s>
     </seg>
    </div>
    <div type="chapter" id="b.JOH.4">
     <seg type="verse" id="b.JOH.4.1">
      <s id="b.JOH.4.1.1">Yora variseopee iquemacotaqueri Jesoshi, icantajeitiri atiri: --Jesoshi yanaacotiri Joa yoametanti.</s>
      <s id="b.JOH.4.1.2">Oshequi iquemisantacaaqueri atiri, oshequi ivaotisatanti.</s>
      <s id="b.JOH.4.1.3">Te iri Jesoshi vaotisaterine atiri, narojeitaque nainti iroamerepee vaotisatantatsiri.</s>
      <s id="b.JOH.4.1.4">Iotaque Avincatsarite icantaqueri variseopee,</s>
     </seg>
     <seg type="verse" id="b.JOH.4.3">
      <s id="b.JOH.4.3.1">yojocanajiro Jorea, ipianaja aisati Carireaqui.</s>
     </seg>
     <seg type="verse" id="b.JOH.4.4">
      <s id="b.JOH.4.4.1">Iquenanaji Jesoshi Samariaqui, noijatanaqueri narori.</s>
      <s id="b.JOH.4.4.2">Nareejeitapaacaro nampitsi samariaquiniri pajitachari Shicari.</s>
      <s id="b.JOH.4.4.3">Oquempejitaro iipatsiteni Jacovoni: oca ipaqueriniri itomini Jose.</s>
     </seg>
     <seg type="verse" id="b.JOH.4.6">
      <s id="b.JOH.4.6.1">Otimi ara iiyanareni Jacovoni.</s>
      <s id="b.JOH.4.6.2">Imaotapaaque Jesoshi, tempa noponeajeitaca arejiqui.</s>
      <s id="b.JOH.4.6.3">Isaviquimotapaaquero iriori iiyanareni.</s>
      <s id="b.JOH.4.6.4">Irotimataintsi intampaticate catsirincaiteri.</s>
     </seg>
     <seg type="verse" id="b.JOH.4.7">
      <s id="b.JOH.4.7.1">Irosati opocantapaaca tsinane samariasato, onquitaate nija.</s>
      <s id="b.JOH.4.7.2">Icantavaquero Jesoshi: --Pimpacotena nire.</s>
     </seg>
     <seg type="verse" id="b.JOH.4.8">
      <s id="b.JOH.4.8.1">Notsipatacari itsipapee iroamerepee, nojajeitapainti nampitsiqui namanantapaintiro noyeari.</s>
     </seg>
     <seg type="verse" id="b.JOH.4.9">
      <s id="b.JOH.4.9.1">Ocantiri: --¿Caarimpimpa jorio?</s>
      <s id="b.JOH.4.9.2">¿Paita pamanantanari nija?</s>
      <s id="b.JOH.4.9.3">Samariasato noni.</s>
      <s id="b.JOH.4.9.4">Te iraacameetsajeiteriji jorio samariasati, irootaque ocantantacariri.</s>
     </seg>
     <seg type="verse" id="b.JOH.4.10">
      <s id="b.JOH.4.10.1">Yacanaquero Jesoshi: --Te pioteji paitarica inintacaaquempiri Tasorentsi nomatempiri.</s>
      <s id="b.JOH.4.10.2">Aisati te piotenaji narori, janicanarica.</s>
      <s id="b.JOH.4.10.3">Nocantaquempi: "Pimpacotena nireta".</s>
      <s id="b.JOH.4.10.4">Iro cantaincha piotaquename, pincantaquename avinti: "Aviro avinti penaneri nireri".</s>
      <s id="b.JOH.4.10.5">Irosati nompashitantempirome nija oaneantatsiri.</s>
     </seg>
     <seg type="verse" id="b.JOH.4.11">
      <s id="b.JOH.4.11.1">Ocantanaqueri: --Tecatsi pinquitaatanteari.</s>
      <s id="b.JOH.4.11.2">Tsompoina oni nija.</s>
      <s id="b.JOH.4.11.3">¿Jaoca payerori oca nija ovaneantatsiri?</s>
     </seg>
     <seg type="verse" id="b.JOH.4.12">
      <s id="b.JOH.4.12.1">¿Panaacotirimpa yora Jacovoni, quianatironiri oca iiyanareni?</s>
      <s id="b.JOH.4.12.2">Irironi nijaca, irajeitironi itomipee iriori, aisati ivira.</s>
      <s id="b.JOH.4.12.3">Irosati meeca nirajeitiro narori.</s>
      <s id="b.JOH.4.12.4">Ocameetsajataque nijaca: ¿pijitimpa ari pimpajena nija anaacoteroneri oca ocameetsajati?</s>
     </seg>
     <seg type="verse" id="b.JOH.4.13">
      <s id="b.JOH.4.13.1">Yacanajiro aisati: --Irimirejeitanaje aisati maaroni irapinitirori oca nija.</s>
     </seg>
     <seg type="verse" id="b.JOH.4.14">
      <s id="b.JOH.4.14.1">Irintiquea yora iraqueroneri nija nompaqueriri nainti: eiro imiretajitsi aisati.</s>
      <s id="b.JOH.4.14.2">Ora nija nomperiri amotoapaaque ishirequi, irootaque aneacaajerine incantaitatiyempani.</s>
     </seg>
     <seg type="verse" id="b.JOH.4.15">
      <s id="b.JOH.4.15.1">Ocantanajiri tsinane: --Pimpenaroqueti meeca ora nija picantaquenari, eiroquea nomiretantajatsi.</s>
      <s id="b.JOH.4.15.2">Eiro natsipetajatsi nompocaje nonquitaataje aisati.</s>
     </seg>
     <seg type="verse" id="b.JOH.4.16">
      <s id="b.JOH.4.16.1">Icantanajiro: --Pijate meeca, pincajemaitenari pijime, pimpiaje aisati.</s>
     </seg>
     <seg type="verse" id="b.JOH.4.17">
      <s id="b.JOH.4.17.1">Acanajiri: --Te intimeji nojime.</s>
      <s id="b.JOH.4.17.2">Icantanajiro: --Queariotaque picantaquenari: "Te intimeji nojime".</s>
     </seg>
     <seg type="verse" id="b.JOH.4.18">
      <s id="b.JOH.4.18.1">Icarajeitaque pijime paavetacari apapacoroni.</s>
      <s id="b.JOH.4.18.2">Yora pitsipatari meeca caari ini pijime.</s>
      <s id="b.JOH.4.18.3">Queario picantaquena.</s>
     </seg>
     <seg type="verse" id="b.JOH.4.19">
      <s id="b.JOH.4.19.1">Ocantanajiri: --Aviroyeata camantantatsiri: aparo meeca nosampitempi.</s>
     </seg>
     <seg type="verse" id="b.JOH.4.20">
      <s id="b.JOH.4.20.1">Aca toncaariqui iquemisantapinijeitiri noshaninca Tasorentsi.</s>
      <s id="b.JOH.4.20.2">Avirojei jorio, picantajeiti avirori cameetsa anquemisantajeite Jerosarequi.</s>
      <s id="b.JOH.4.20.3">¿Paitaquea anashitavacantacari?</s>
     </seg>
     <seg type="verse" id="b.JOH.4.21">
      <s id="b.JOH.4.21.1">Icantanajiro: --Pinquemisantero oca noncamantempiri meeca.</s>
      <s id="b.JOH.4.21.2">Coajica eiro piquenqueshiretajirotsi jaocarica pinquemisanteriri Tasorentsi.</s>
      <s id="b.JOH.4.21.3">Atsipetashita aquenqueshiretashitaro jaoca anquemisanteri, irointi cameetsatasanotatsiri anquenqueshiretero janica aquemisantiri.</s>
     </seg>
     <seg type="verse" id="b.JOH.4.22">
      <s id="b.JOH.4.22.1">Avirojei samariasati te piojeiveteariji yora piquemisantajeivetari.</s>
      <s id="b.JOH.4.22.2">Narojei, jorio, niojeitiri nainti janica noquemisantajeitiri.</s>
      <s id="b.JOH.4.22.3">Jorio irine oavisacotantatsineri.</s>
     </seg>
     <seg type="verse" id="b.JOH.4.23">
      <s id="b.JOH.4.23.1">Moncarataca pinquemisantasanojeiteri Apa: pincoaquerica, ari amitacojeitempi Ishire Tasorentsi, oametempiro quearioyetatsiri.</s>
      <s id="b.JOH.4.23.2">Aitaque icoaque Apa inquemisantajeiteri maaroni coyeroneri Ishire oamejeiteri.</s>
     </seg>
     <seg type="verse" id="b.JOH.4.24">
      <s id="b.JOH.4.24.1">Te ontimeji ivatsa Tasorentsi, irointi Ishire.</s>
      <s id="b.JOH.4.24.2">Coatsiri inquemisanteri Tasorentsi inquemisantasanotero Ishire iriotantearori quearioyetatsiri.</s>
     </seg>
     <seg type="verse" id="b.JOH.4.25">
      <s id="b.JOH.4.25.1">Ocantanajiri: --Niotaque impoque Meshiashi, yora icanteetiri Quirishito.</s>
      <s id="b.JOH.4.25.2">Irareetapeemparica iriotacaajeitapaajee maaroni.</s>
     </seg>
     <seg type="verse" id="b.JOH.4.26">
      <s id="b.JOH.4.26.1">Icantanaquero: --Narotaque nainti Quirishito neanataquempirica.</s>
     </seg>
     <seg type="verse" id="b.JOH.4.27">
      <s id="b.JOH.4.27.1">Irootaque icantaquerori Jesoshi.</s>
      <s id="b.JOH.4.27.2">Irosati narori, nocarajeitiri itsipapee iroamerepee, nareejeitapaaja.</s>
      <s id="b.JOH.4.27.3">Noneapaaqueri iquenquetsatacairo tsinane, noajeitapaaque cavaco.</s>
      <s id="b.JOH.4.27.4">Iro cantaincha te nosampitapeeri: "¿Paita picantirori tsinane?</s>
      <s id="b.JOH.4.27.5">¿Paita piquenquetsatacantarori?"</s>
      <s id="b.JOH.4.27.6">Namenashitapaacari.</s>
     </seg>
     <seg type="verse" id="b.JOH.4.28">
      <s id="b.JOH.4.28.1">Irosati ojocantanacaro ochomone, ojatanaque nampitsiqui.</s>
      <s id="b.JOH.4.28.2">Ocamantapairi onampiquiniri:</s>
     </seg>
     <seg type="verse" id="b.JOH.4.29">
      <s id="b.JOH.4.29.1">--Tsame, poijajeitanaquena.</s>
      <s id="b.JOH.4.29.2">Nonijayempiri shirampari cantaquenari maaroni, paitarica nantayetiniri.</s>
      <s id="b.JOH.4.29.3">Irioyeata Quirishito.</s>
     </seg>
     <seg type="verse" id="b.JOH.4.30">
      <s id="b.JOH.4.30.1">Irosati yoijajeitantacaro irameneri Jesoshi.</s>
     </seg>
     <seg type="verse" id="b.JOH.4.31">
      <s id="b.JOH.4.31.1">Irosatiquera nonajeitaque iiyanareniqui, nocantavetari Jesoshi: --Oametanari, poyea.</s>
     </seg>
     <seg type="verse" id="b.JOH.4.32">
      <s id="b.JOH.4.32.1">Icantana: --Timatsi noari narori caari piojeiti avinti.</s>
     </seg>
     <seg type="verse" id="b.JOH.4.33">
      <s id="b.JOH.4.33.1">Irosati nocantavacaajeitantanaca: --¿Yameetinirimpa yoari?</s>
     </seg>
     <seg type="verse" id="b.JOH.4.34">
      <s id="b.JOH.4.34.1">Icantanaquena: --Nantiniri tiancaquenari inintacaanari: oquempetimotaquena noaca, te meeca nonquemeroji notashe.</s>
     </seg>
     <seg type="verse" id="b.JOH.4.35">
      <s id="b.JOH.4.35.1">Ariorica pipanquitiro pivanquire, tempa picantavacaajeita: "Itsipasatinivani cashiri aajeitantearori avanquire".</s>
      <s id="b.JOH.4.35.2">Pinquemisantajeitero noncamantajeitempiri meeca: piotavaquero noshiacantempiri.</s>
      <s id="b.JOH.4.35.3">Pamenajeitero panquirentsi: sampatanaque,</s>
     </seg>
     <seg type="verse" id="b.JOH.4.36">
      <s id="b.JOH.4.36.1">moncarataca iraanteetearori.</s>
      <s id="b.JOH.4.36.2">Impinateri ashitarori, impoiji inquimoshirejeitanaque: yora ashitarori, aisati iratiritepee, maaroni.</s>
      <s id="b.JOH.4.36.3">Aviro noshiacantiri aayetirori, irio Tasorentsi ashitarori.</s>
      <s id="b.JOH.4.36.4">Ariorica pinquemisantacayeri atiri impinatempi, aisati incantaitatiyempani iranee maaroni pinquemisantacaajeiteri.</s>
      <s id="b.JOH.4.36.5">Irampatojeiteri Tasorentsi maaroni irioriqui, anquimoshirejeitantajeari, maaroni.</s>
     </seg>
     <seg type="verse" id="b.JOH.4.37">
      <s id="b.JOH.4.37.1">Queariotaque oca icantapiniyeetiri: "Yora panquitaquerori, eiro yaayetirotsi; irinti pashini aajeroneri".</s>
     </seg>
     <seg type="verse" id="b.JOH.4.38">
      <s id="b.JOH.4.38.1">Notiancajeitaquempi nainti paajeitantearori caari pipanquiti avirori.</s>
      <s id="b.JOH.4.38.2">Timatsi pashini panquitaquerori, pimpoijeitajeri avirori.</s>
      <s id="b.JOH.4.38.3">Ari pimoncaratavacaajeitaca pantajeitaquero nocoacaajeitaquempiri.</s>
     </seg>
     <seg type="verse" id="b.JOH.4.39">
      <s id="b.JOH.4.39.1">Irosati areetantajari tsinane aisati maaroni oijajeitaquerori.</s>
      <s id="b.JOH.4.39.2">Iro ipocajeitantacari ishirejeitavacaro ocantapaaqueriri tsinane.</s>
      <s id="b.JOH.4.39.3">Ocantapaaqueri onampipeequiniri incaranqui: "Icantaquena Jesoshi maaroni, paitarica nantayetiri: irioyeata Quirishito".</s>
      <s id="b.JOH.4.39.4">Irootaque iquemisantajeitantanacariri Jesoshi oshequi.</s>
     </seg>
     <seg type="verse" id="b.JOH.4.40">
      <s id="b.JOH.4.40.1">Irosati ipocashijeitantacari, icantapairi: --Pisaviquimotanaquenatsita.</s>
      <s id="b.JOH.4.40.2">Ari isavicanaque apite quitaiteri,</s>
     </seg>
     <seg type="verse" id="b.JOH.4.41">
      <s id="b.JOH.4.41.1">iquenquetsatacaanaqueri.</s>
      <s id="b.JOH.4.41.2">Iquemisantasanojeitanaqueri oshequi.</s>
     </seg>
     <seg type="verse" id="b.JOH.4.42">
      <s id="b.JOH.4.42.1">Icantajeitaquero tsinane: --Noquemisantavetacaro picantaquenari, iro cantaincha meecaquea noquemasanotaqueri iriori Jesoshi, irootaque niojeitantacari queario oni picantaquenari.</s>
      <s id="b.JOH.4.42.2">Iriotaque oavisacojeiteeneri.</s>
      <s id="b.JOH.4.42.3">Iriotaque yoca Quirishito.</s>
     </seg>
     <seg type="verse" id="b.JOH.4.43">
      <s id="b.JOH.4.43.1">Ari apite imaaque Jesoshi anta, irosati ijatantanajari.</s>
      <s id="b.JOH.4.43.2">Ijatanaji aisati Carireaqui.</s>
      <s id="b.JOH.4.43.3">Narori, noijajeitanaqueri.</s>
     </seg>
     <seg type="verse" id="b.JOH.4.44">
      <s id="b.JOH.4.44.1">Jero oca icantapinitiri Jesoshi: "Te impincatsatasanoteriji yora inampipeequiniri camantantatsiri, irointi itseencapinitiri ishanincasanori".</s>
     </seg>
     <seg type="verse" id="b.JOH.4.45">
      <s id="b.JOH.4.45.1">Ari nareejeitapaaja Carireaqui.</s>
      <s id="b.JOH.4.45.2">Yaacameetsajeitavaqueri carireasati irinti.</s>
      <s id="b.JOH.4.45.3">Ijajeitanaque chapinqui iriori anta Jerosarequi, iquimoshirejeitinta.</s>
      <s id="b.JOH.4.45.4">Aitaque anta ineayetaquero yantayetiri Jesoshi.</s>
      <s id="b.JOH.4.45.5">Irootaque meeca ineacameetsajeitantacariri.</s>
     </seg>
     <seg type="verse" id="b.JOH.4.46">
      <s id="b.JOH.4.46.1">Ipianaja aisati Jesoshi Canaqui: ora carireaquiniri.</s>
      <s id="b.JOH.4.46.2">Anta chapinqui ipeaquero nija ovaja.</s>
      <s id="b.JOH.4.46.3">Itimaiti Caperenaoqui pincatsari, yojoquiitaca itomi.</s>
     </seg>
     <seg type="verse" id="b.JOH.4.47">
      <s id="b.JOH.4.47.1">Iquemacotavaqueri Jesoshi, iponeanaja Joreaqui, yareetapaaja Carireaqui.</s>
      <s id="b.JOH.4.47.2">Ari ijatashitanaqueri, icantapairi: --Irotaintsi incame notomi.</s>
      <s id="b.JOH.4.47.3">Tsame poavisacotajantenari.</s>
     </seg>
     <seg type="verse" id="b.JOH.4.48">
      <s id="b.JOH.4.48.1">Icantaqueri Jesoshi atiripee: --Eirorica notasoncantayeti, ¿ariompa pinquemisantajeitena?</s>
      <s id="b.JOH.4.48.2">Aitaque picantajeitari avirori, pitseencajeiti.</s>
     </seg>
     <seg type="verse" id="b.JOH.4.49">
      <s id="b.JOH.4.49.1">Icantanajiri aisati: --Intsipaite apa, pijate novancoqui.</s>
      <s id="b.JOH.4.49.2">Icamicari notomi.</s>
     </seg>
     <seg type="verse" id="b.JOH.4.50">
      <s id="b.JOH.4.50.1">Icantanaqueri: --Pijataje meeca.</s>
      <s id="b.JOH.4.50.2">Eiro icamitsi pitomi, aitaque iravisacotaje.</s>
      <s id="b.JOH.4.50.3">Iquemisantaqueri icantaqueriri, ijatanaji.</s>
     </seg>
     <seg type="verse" id="b.JOH.4.51">
      <s id="b.JOH.4.51.1">Nianqui itonquiotavacari inampirepee, icantavajiri: --Avisacotanaji pitomi.</s>
     </seg>
     <seg type="verse" id="b.JOH.4.52">
      <s id="b.JOH.4.52.1">Irosati isampitantavacari: --¿Jaoca ocaratiri yavisacotantajari?</s>
      <s id="b.JOH.4.52.2">Yacanajiri: --Oshaiteji, itaanaji catsirincaiteri, aitaque opeanaja iyatsiire.</s>
     </seg>
     <seg type="verse" id="b.JOH.4.53">
      <s id="b.JOH.4.53.1">Iquenqueshireanajiro aitaque icaratiri catsirincaiteri icantantacariri Jesoshi: "Eiro icamitsi pitomi".</s>
      <s id="b.JOH.4.53.2">Ari iquemisantanaque iriori.</s>
      <s id="b.JOH.4.53.3">Aisati iquempejeitaja maaroni ishaninca, iquemisantajeitaji.</s>
     </seg>
     <seg type="verse" id="b.JOH.4.54">
      <s id="b.JOH.4.54.1">Ari meeca isaviqui Jesoshi Carireaqui, iponeanaja chapinqui Joreaqui.</s>
      <s id="b.JOH.4.54.2">Ocarati meeca apite itasoncantaque Jesoshi anta.</s>
     </seg>
    </div>
    <div type="chapter" id="b.JOH.5">
     <seg type="verse" id="b.JOH.5.1">
      <s id="b.JOH.5.1.1">Irosati iquimoshirejeitantanaja aisati joriopee.</s>
      <s id="b.JOH.5.1.2">Itoncaanaji Jesoshi Jerosarequi, tonca, tonca.</s>
     </seg>
     <seg type="verse" id="b.JOH.5.2">
      <s id="b.JOH.5.2.1">Otsapiqui nampitsi otimi yoiminqueantapinitariri ovisha.</s>
      <s id="b.JOH.5.2.2">Otimi anta quempeji incajare.</s>
      <s id="b.JOH.5.2.3">Irineanequi Evereo opajita Vetsata.</s>
      <s id="b.JOH.5.2.4">Otimi anta pancotsipee apapacoroni.</s>
     </seg>
     <seg type="verse" id="b.JOH.5.3">
      <s id="b.JOH.5.3.1">Irootaque inariantajeitari joquiijeitachari oshequi.</s>
      <s id="b.JOH.5.3.2">Yapatojeita quitapoajari, mayempiri, choriveetatsiri.</s>
      <s id="b.JOH.5.3.3">Yoyeajeitiro nija oshevajatajea.</s>
     </seg>
     <seg type="verse" id="b.JOH.5.4">
      <s id="b.JOH.5.4.1">Yaniireashitapinitiro incajare inampire Tasorentsi.</s>
      <s id="b.JOH.5.4.2">Ishevajatacaapinitaro nija, irosati iqueajatantarori yora joquiijeitachari.</s>
      <s id="b.JOH.5.4.3">Jaocarica itimiri jivatasanotatsiri iqueajataque, yavisacotaji; opeanaja paitarica oavetariri.</s>
     </seg>
     <seg type="verse" id="b.JOH.5.5">
      <s id="b.JOH.5.5.1">Itimaiti ara aparoni shirampari joquiitachari: ocarati 38 osarintsi yojoquiitantacari.</s>
     </seg>
     <seg type="verse" id="b.JOH.5.6">
      <s id="b.JOH.5.6.1">Ineapaaqueri Jesoshi inariaita.</s>
      <s id="b.JOH.5.6.2">Iotacotapaaqueri aitaque ocaratiri yoshequitaquero osarintsi.</s>
      <s id="b.JOH.5.6.3">Icantiri: --¿Picoimpa pavisacotaje?</s>
     </seg>
     <seg type="verse" id="b.JOH.5.7">
      <s id="b.JOH.5.7.1">Yacanaqueri: --Tecatsi queajatacayenane ariorica oshevajaveta nija.</s>
      <s id="b.JOH.5.7.2">Irointita nopomerentsita narori, irosati yanaacotantanari itsipapee: iqueajatanaque irinti.</s>
     </seg>
     <seg type="verse" id="b.JOH.5.8">
      <s id="b.JOH.5.8.1">Icantanaqueri Jesoshi: --Pintinaanaje, pajiricajero pinariantaveitari, paniitanaje.</s>
     </seg>
     <seg type="verse" id="b.JOH.5.9">
      <s id="b.JOH.5.9.1">Irosati yavisacotantanaja.</s>
      <s id="b.JOH.5.9.2">Yajiricanajiro inariantaveitaniri, irosati yaniitantanaja.</s>
      <s id="b.JOH.5.9.3">Irootaque saavaro, quitaiteri imaoreanteetari.</s>
     </seg>
     <seg type="verse" id="b.JOH.5.10">
      <s id="b.JOH.5.10.1">Irootaque icantajeitantacariri joriopee yora avisacotajantsiri: --Irootaque meeca quitaiteri amaoreantajeitari.</s>
      <s id="b.JOH.5.10.2">Te oshinetanteaji paanajero meeca pinariantari.</s>
     </seg>
     <seg type="verse" id="b.JOH.5.11">
      <s id="b.JOH.5.11.1">Yacanaqueri: --Yora oavisacotajanari irio cantanari: "Paanajero pinariantaitari, paniitanaje".</s>
     </seg>
     <seg type="verse" id="b.JOH.5.12">
      <s id="b.JOH.5.12.1">Irosati icantantanajari: --¿Janicampa cantaquempiri?</s>
     </seg>
     <seg type="verse" id="b.JOH.5.13">
      <s id="b.JOH.5.13.1">Te irioteji iriori janicarica oavisacotajiriri.</s>
      <s id="b.JOH.5.13.2">Itimaiti ara oshequi atiri, ipeimotanacari Jesoshi.</s>
     </seg>
     <seg type="verse" id="b.JOH.5.14">
      <s id="b.JOH.5.14.1">Impoiji ineajiri aisati anta ivancoqui Tasorentsi.</s>
      <s id="b.JOH.5.14.2">Icantiri: --Pineaquero, avisacotajimpi meeca.</s>
      <s id="b.JOH.5.14.3">Eiro pantajirotsi aisati caari cameetsatatsi.</s>
      <s id="b.JOH.5.14.4">Apiitajimpicari, omatasanoticari catsini.</s>
     </seg>
     <seg type="verse" id="b.JOH.5.15">
      <s id="b.JOH.5.15.1">Irosati ijatantanaja shirampari.</s>
      <s id="b.JOH.5.15.2">Icamantapaajiri joriopee: --Irio oavisacotajanari Jesoshi.</s>
     </seg>
     <seg type="verse" id="b.JOH.5.16">
      <s id="b.JOH.5.16.1">Irootaque iquisajeitantanacariri joriopee Jesoshi.</s>
      <s id="b.JOH.5.16.2">Iro icoantacari iroyerime, ineaqueri yoavisacotantaque quitaiteriqui imaoreantajeitari.</s>
     </seg>
     <seg type="verse" id="b.JOH.5.17">
      <s id="b.JOH.5.17.1">Iro cantaincha icantanaqueri: --Irosati icantani Apa yantayetiro cameetsatatsiri.</s>
      <s id="b.JOH.5.17.2">Aisati noquempetacari narori: ¿paitampa noimpacaantearori saavaroqui?</s>
     </seg>
     <seg type="verse" id="b.JOH.5.18">
      <s id="b.JOH.5.18.1">Aiquero catsini icoasanotanaiti iroyerime.</s>
      <s id="b.JOH.5.18.2">Ineaqueri Jesoshi yantaveetantaro quitaiteri imaoreantajeitari.</s>
      <s id="b.JOH.5.18.3">Iquemaqueri aisati icanti: "Iriotaque Apa Tasorentsi".</s>
      <s id="b.JOH.5.18.4">Irosati icantantanaca joriopee: --Ijitasorentsitacateemi, te incameetsateji.</s>
     </seg>
     <seg type="verse" id="b.JOH.5.19">
      <s id="b.JOH.5.19.1">Yacanajiri Jesoshi: --Queariotaque oca noncamantempiri.</s>
      <s id="b.JOH.5.19.2">Naro itomi Tasorentsi.</s>
      <s id="b.JOH.5.19.3">Te nantaveetashiteaji, irointiquea nomoncarayetaquero paitarica noneacotiriri yantiri Apa.</s>
     </seg>
     <seg type="verse" id="b.JOH.5.20">
      <s id="b.JOH.5.20.1">Inintaquena iriori, yoameyetaquenaro maaroni nantayetiri.</s>
      <s id="b.JOH.5.20.2">Coajica irimatacayena nomatasanoyetero catsini nontasoncantayete, poantenari cavaco.</s>
     </seg>
     <seg type="verse" id="b.JOH.5.21">
      <s id="b.JOH.5.21.1">Tempa yoitinaapiniyetiri Apa camayetatsiri, yoaneajiri.</s>
      <s id="b.JOH.5.21.2">Aisati nonquempetea narori, noaneajeri janicarica noncoacayeri.</s>
     </seg>
     <seg type="verse" id="b.JOH.5.22">
      <s id="b.JOH.5.22.1">Eiro icantacoventiritsi Apa atiri, eiro catsini; irootaque itiancantaquenari nainti noncantacoventanteariri.</s>
     </seg>
     <seg type="verse" id="b.JOH.5.23">
      <s id="b.JOH.5.23.1">Icoaque Apa impincatsajeiteri maaroni atiri.</s>
      <s id="b.JOH.5.23.2">Aisati icoacaaquena narori, impincatsajeitena maaroni.</s>
      <s id="b.JOH.5.23.3">Yora caari pincatsatana narori, te impincatsateriji aisati Apa, yora tiancaquenari.</s>
     </seg>
     <seg type="verse" id="b.JOH.5.24">
      <s id="b.JOH.5.24.1">Queariotaque oca noncamantempiri.</s>
      <s id="b.JOH.5.24.2">Maaroni quemeroneri noneane, ariorica inquemisanteri tiancanari, incantaitatiyempani iraneajeitanaje inquitequi.</s>
      <s id="b.JOH.5.24.3">Eiro yoasanquetairitsi Apa.</s>
      <s id="b.JOH.5.24.4">Incamavetaquea, iro cantaincha iraneanaje aisati.</s>
     </seg>
     <seg type="verse" id="b.JOH.5.25">
      <s id="b.JOH.5.25.1">Queariotaque oca nocantimpiri.</s>
      <s id="b.JOH.5.25.2">Irotimataintsi yora camavetainchari inquemajeitena noneanate: tempa naro Itomi Tasorentsi.</s>
      <s id="b.JOH.5.25.3">Icantaitatiyempani iraneajeitanaje maaroni quemajeitenaneri.</s>
      <s id="b.JOH.5.25.4">Aitaquequea meeca omoncarataca inquemajeitantenari.</s>
     </seg>
     <seg type="verse" id="b.JOH.5.26">
      <s id="b.JOH.5.26.1">Irisati aneashitacha Apa.</s>
      <s id="b.JOH.5.26.2">Aisati icoacaaquena narori nomoncaratacari, narosati aneashitacha narori.</s>
     </seg>
     <seg type="verse" id="b.JOH.5.27">
      <s id="b.JOH.5.27.1">Tempa noponeanaca inquitequi, natiritapaaque.</s>
      <s id="b.JOH.5.27.2">Irootaque itiancantanari noncantacoventeri maaroni atiri.</s>
     </seg>
     <seg type="verse" id="b.JOH.5.28">
      <s id="b.JOH.5.28.1">Eiro poajeititsi cavaco.</s>
      <s id="b.JOH.5.28.2">Coajica inquemajeitena noneanate maaroni yora tijajeivetainchari.</s>
     </seg>
     <seg type="verse" id="b.JOH.5.29">
      <s id="b.JOH.5.29.1">Aitaque intinaajeitanaje antirori cameetsayetatsiri, iraneajeitanaje aisati.</s>
      <s id="b.JOH.5.29.2">Aisati iriori antayetirori caari cameetsatatsi: intinaajeivetanajea, iro cantaincha noashinoncaasanojeiteri irinti.</s>
     </seg>
     <seg type="verse" id="b.JOH.5.30">
      <s id="b.JOH.5.30.1">Tecatsi noncantea nantashitearo.</s>
      <s id="b.JOH.5.30.2">Nocantacoventantirica, nomoncarataquero icantanari Apa.</s>
      <s id="b.JOH.5.30.3">Tampatica nocantacoventanti.</s>
      <s id="b.JOH.5.30.4">Te nantashitearoji paitarica nonintiri narori, irointi nantiniri Apa tiancanari inintacaaquenari iriori.</s>
     </seg>
     <seg type="verse" id="b.JOH.5.31">
      <s id="b.JOH.5.31.1">Aisati icantajeitiri Jesoshi: --Narosatirica camantacotachaneme apaniro pincanteme: "Te ontampaticateji icantiri".</s>
     </seg>
     <seg type="verse" id="b.JOH.5.32">
      <s id="b.JOH.5.32.1">Iro cantaincha ainiro pashini camantacotitananiri: yora Joani.</s>
      <s id="b.JOH.5.32.2">Nioti queario oni icamantacotanari iriori.</s>
     </seg>
     <seg type="verse" id="b.JOH.5.33">
      <s id="b.JOH.5.33.1">Pitiancayetaqueri pishaninca, pisampitacantaqueri.</s>
      <s id="b.JOH.5.33.2">Ari icamantacotasanotaquero queariotasanotatsiri, icamantaquempi: "Iriotaque Jesoshi Quirishitotatsiri, Itomi Tasorentsi".</s>
     </seg>
     <seg type="verse" id="b.JOH.5.34">
      <s id="b.JOH.5.34.1">Te oncantimoneentenaji incanterica atiri: "Icameetsati Jesoshi", iro cantaincha nocoaque pavisacojeitaje, irootaque nocamantantimpirori oca.</s>
     </seg>
     <seg type="verse" id="b.JOH.5.35">
      <s id="b.JOH.5.35.1">Yora Joa iquempevetacaro tsiomentotsi amorecasanotatsiri.</s>
      <s id="b.JOH.5.35.2">Pineajeitavaqueri itsiojeitapaaquempi: tempa oshequi iotacaajeitaquempi.</s>
      <s id="b.JOH.5.35.3">Piquimoshireventajeivetavacari osamani.</s>
     </seg>
     <seg type="verse" id="b.JOH.5.36">
      <s id="b.JOH.5.36.1">Timatsi aisati otsipa iotacaaquempiri, ora anaacotiriri Joa, piotasanotantenari.</s>
      <s id="b.JOH.5.36.2">Apa itiancaquena.</s>
      <s id="b.JOH.5.36.3">Meeca nontsoteeneri icantaquenari.</s>
      <s id="b.JOH.5.36.4">Paitarica nantayetiri narori, irootaque piotantenari itiancaquena Apa.</s>
     </seg>
     <seg type="verse" id="b.JOH.5.37">
      <s id="b.JOH.5.37.1">Aisati icamantacotaquena Apa tiancaquenari.</s>
      <s id="b.JOH.5.37.2">Queario, te pinquemapiniteriji irineanate, aisati te pineapiniteriji jaoca icantari.</s>
     </seg>
     <seg type="verse" id="b.JOH.5.38">
      <s id="b.JOH.5.38.1">Iro cantaincha te pinquemisanteriji itiancane, irootaque caari pishiretantaro irineane.</s>
     </seg>
     <seg type="verse" id="b.JOH.5.39">
      <s id="b.JOH.5.39.1">Pineanatapinijeitaquero Sanquenarentsi, tempa pijitashijeivetaca ariorica pineanatero, pincantaitatiyempani paneajeitanaje.</s>
      <s id="b.JOH.5.39.2">Tempa irootaque camantacotanari.</s>
     </seg>
     <seg type="verse" id="b.JOH.5.40">
      <s id="b.JOH.5.40.1">Iro cantaincha te pincoyeji paventena noaneantajeitajempiri.</s>
     </seg>
     <seg type="verse" id="b.JOH.5.41">
      <s id="b.JOH.5.41.1">Te oncantimoneentenaji pineacameetsajeitanarica.</s>
     </seg>
     <seg type="verse" id="b.JOH.5.42">
      <s id="b.JOH.5.42.1">Niojeitimpi nainti, te pininteriji Tasorentsi.</s>
     </seg>
     <seg type="verse" id="b.JOH.5.43">
      <s id="b.JOH.5.43.1">Itiancana Apa, irootaque nopocantacari.</s>
      <s id="b.JOH.5.43.2">Iro cantaincha te pineacameetsajeitenaji.</s>
      <s id="b.JOH.5.43.3">Ariorica impocashitempi irinti yora caari itiancane, irioquea pineacameetsajeitavaqueri irinti.</s>
     </seg>
     <seg type="verse" id="b.JOH.5.44">
      <s id="b.JOH.5.44.1">Avisati neacameetsatavacaajeitacha.</s>
      <s id="b.JOH.5.44.2">Aitaque picantajeitari.</s>
      <s id="b.JOH.5.44.3">Iro cantaincha te pincoyeji irineacameetsajeitempi Tasorentsi.</s>
      <s id="b.JOH.5.44.4">Iriotaque Tasorentsi apaniro.</s>
      <s id="b.JOH.5.44.5">¿Jaoca pincanteari meeca pinquemisantasanoteri?</s>
     </seg>
     <seg type="verse" id="b.JOH.5.45">
      <s id="b.JOH.5.45.1">Eiro pijitashitatsi naro camantacotempineri Apaqui: "Ainiro, Apa, yantajeitiri yocapee".</s>
      <s id="b.JOH.5.45.2">Timatsi pashini camantacotempineri: iriotaque yora Moishishini, incanteri Apa: "Te inquemisantajeiteroji yocapee ora pisanquenatacaaquenari".</s>
      <s id="b.JOH.5.45.3">¿Pijivetacampa ari irancacoventaquempi?</s>
     </seg>
     <seg type="verse" id="b.JOH.5.46">
      <s id="b.JOH.5.46.1">Arime pinquemisantasanojeiterime Moishishini, aitaque pinquemisantajeitavaquename narori.</s>
      <s id="b.JOH.5.46.2">Isanquenatacotaquena iriori peerani.</s>
     </seg>
     <seg type="verse" id="b.JOH.5.47">
      <s id="b.JOH.5.47.1">Niotaque te pinquemisanteroji isanquenatiniri.</s>
      <s id="b.JOH.5.47.2">¿Ariompa pinquemisantero nocantimpiri narori?</s>
      <s id="b.JOH.5.47.3">Irootaque icantajeitiriri Jesoshi joriopee.</s>
     </seg>
    </div>
    <div type="chapter" id="b.JOH.6">
     <seg type="verse" id="b.JOH.6.1">
      <s id="b.JOH.6.1.1">Irosati imonteantanajaro Jesoshi incajare pajitachari Tiveriashi, onta carireaquiniri; noijajeitanaqueri.</s>
     </seg>
     <seg type="verse" id="b.JOH.6.2">
      <s id="b.JOH.6.2.1">Oshequi catsini oijajeitiriri.</s>
      <s id="b.JOH.6.2.2">Ineacojeitaqueri itasoncacoventajiri joquiitachari, irootaque yoijajeitantanacariri.</s>
     </seg>
     <seg type="verse" id="b.JOH.6.3">
      <s id="b.JOH.6.3.1">Itoncaanaque Jesoshi toncaariqui.</s>
      <s id="b.JOH.6.3.2">Isavicapaaque anta, nocarajeitaqueri itsipapee iroamerepee, notsipajeitanacari.</s>
     </seg>
     <seg type="verse" id="b.JOH.6.4">
      <s id="b.JOH.6.4.1">Irotimataintsi inquimoshirejeitantajeari joriopee.</s>
      <s id="b.JOH.6.4.2">Ipajiyeetiro quitaiteri "Yavisantaniri".</s>
     </seg>
     <seg type="verse" id="b.JOH.6.5">
      <s id="b.JOH.6.5.1">Yamenanaque Jesoshi.</s>
      <s id="b.JOH.6.5.2">Ineavaqueri oshequi atiri pocashijeitaqueriri, isampitiri Jeripi: --Jeripi, ¿jaoca amananterori meeca tanta iroajeiteari ashanincapee?</s>
     </seg>
     <seg type="verse" id="b.JOH.6.6">
      <s id="b.JOH.6.6.1">Iro icantashitantacariri, icoaque Jesoshi irineanteari Jeripi.</s>
      <s id="b.JOH.6.6.2">Irinti Jesoshi, iotaque jaoca incanteriri.</s>
     </seg>
     <seg type="verse" id="b.JOH.6.7">
      <s id="b.JOH.6.7.1">Ari yacanaqueri: --Amanantavetearorica tanta oshequi, ampinaventavetaquearorica 200 tenario, eiro inajeitarotsi.</s>
      <s id="b.JOH.6.7.2">Ariorica ampayevetaqueari capichaji, eiro inajeitarotsi.</s>
     </seg>
     <seg type="verse" id="b.JOH.6.8">
      <s id="b.JOH.6.8.1">Ari itimi anta pashini iroamere, yora Antirishi.</s>
      <s id="b.JOH.6.8.2">Iriotaque irirenti Shimo Petero.</s>
      <s id="b.JOH.6.8.3">Icantiri:</s>
     </seg>
     <seg type="verse" id="b.JOH.6.9">
      <s id="b.JOH.6.9.1">--Oametanari, jerica aparoni evancari, timatsi itantane apapacoroni.</s>
      <s id="b.JOH.6.9.2">Timatsi aisati ishivajaniquite apite.</s>
      <s id="b.JOH.6.9.3">Iro cantaincha notseencaqueri: tempa oshequi catsini atiri.</s>
     </seg>
     <seg type="verse" id="b.JOH.6.10">
      <s id="b.JOH.6.10.1">Irosati icantantanacari Jesoshi: --Poisavicajeiteri maaroni atiri.</s>
      <s id="b.JOH.6.10.2">Ocasaveshiiteaquera.</s>
      <s id="b.JOH.6.10.3">Icarajeitaque 5,000 shirampari savicajeitaintsiri.</s>
     </seg>
     <seg type="verse" id="b.JOH.6.11">
      <s id="b.JOH.6.11.1">Irosati yaantacaro Jesoshi tanta.</s>
      <s id="b.JOH.6.11.2">Ipasonquitacotaquero.</s>
      <s id="b.JOH.6.11.3">Ipajeitaqueri savicajeitaintsiri.</s>
      <s id="b.JOH.6.11.4">Aisati iquempetaqueri shivajaniqui, ipajeitaqueri.</s>
      <s id="b.JOH.6.11.5">Aitaque ocarati icoajeitaqueri aitaque ocarati ipaqueriri.</s>
     </seg>
     <seg type="verse" id="b.JOH.6.12">
      <s id="b.JOH.6.12.1">Iquemajeitanaca maaroni.</s>
      <s id="b.JOH.6.12.2">Irosati icantajeitantajari Jesoshi iroamerepee: --Paajeitajero timaarantapaajantsiri, aparatacari.</s>
     </seg>
     <seg type="verse" id="b.JOH.6.13">
      <s id="b.JOH.6.13.1">Iquemajeitacaro oca tanta apapacoroni.</s>
      <s id="b.JOH.6.13.2">Yaajeitajiro timaarantapaajantsiri.</s>
      <s id="b.JOH.6.13.3">Itetajiro cantiriqui.</s>
      <s id="b.JOH.6.13.4">Ijaajeitajiro ocarati 12.</s>
     </seg>
     <seg type="verse" id="b.JOH.6.14">
      <s id="b.JOH.6.14.1">Noneajeitaqueri itasoncaquero tanta, irosati nocantajeitantanacari: --Iriotasanotaque yoca camantantatsiri aquemacotaqueri, aamaajeiveitaniri peerani.</s>
     </seg>
     <seg type="verse" id="b.JOH.6.15">
      <s id="b.JOH.6.15.1">Iotavaque Jesoshi impocashijeiterime oajeitainchari iraanaquerime, impeajerime ivincatsarite.</s>
      <s id="b.JOH.6.15.2">Irosati ipeapitsatantanajari.</s>
      <s id="b.JOH.6.15.3">Ijatanaji toncaariqui apaniro.</s>
     </seg>
     <seg type="verse" id="b.JOH.6.16">
      <s id="b.JOH.6.16.1">Ishavijiiteanaque, nocarajeitanajiri itsipapee iroamere, noirincajeitanaja incajarequi,</s>
     </seg>
     <seg type="verse" id="b.JOH.6.17">
      <s id="b.JOH.6.17.1">notejeitapaajaro pitotsi.</s>
      <s id="b.JOH.6.17.2">Notiancajiro nomonteanaje intatiquero, anta Caperenaoqui.</s>
      <s id="b.JOH.6.17.3">Tsitenitasanotanaji, tequeratsita intsipajeitajena Jesoshi.</s>
     </seg>
     <seg type="verse" id="b.JOH.6.18">
      <s id="b.JOH.6.18.1">Opocaque antearo tampea, oquisaatanaca incajare, soooo, irootaque otimantacari antearo omotoncane.</s>
     </seg>
     <seg type="verse" id="b.JOH.6.19">
      <s id="b.JOH.6.19.1">Aitaque nonajeitaque nianquijaqui.</s>
      <s id="b.JOH.6.19.2">Osamani quipatsi, aamaaca ari ocarati 5 quirometero, arioricampa 6 nareetantajeari.</s>
      <s id="b.JOH.6.19.3">Aiquero nocomajeivetaca.</s>
      <s id="b.JOH.6.19.4">Irosati noneantavajari Jesoshi yaniijatapaaji incajarequi, te intsitiaquiiteji.</s>
      <s id="b.JOH.6.19.5">Iquempejitapaajaro pitotsi.</s>
     </seg>
     <seg type="verse" id="b.JOH.6.20">
      <s id="b.JOH.6.20.1">Notsaroajeitanaque.</s>
      <s id="b.JOH.6.20.2">Icantapaajana iriori Jesoshi: --Narotaque, eiro pitsaroacaajeitanatsi.</s>
     </seg>
     <seg type="verse" id="b.JOH.6.21">
      <s id="b.JOH.6.21.1">Nocoajeivetanaca nontetavajerime, iro cantaincha noneacotashitapaaca naatacojeitapaaque otsapijaqui, anta nojajeitenta.</s>
     </seg>
     <seg type="verse" id="b.JOH.6.22">
      <s id="b.JOH.6.22.1">Oshaiteji icatiajeitaca atiri intatiqueronta.</s>
      <s id="b.JOH.6.22.2">Ineajeitavajana narori notejeitanaja novitoqui.</s>
      <s id="b.JOH.6.22.3">Te intsipajeitanajena Jesoshi, nainti jajeitajantsi.</s>
      <s id="b.JOH.6.22.4">Tecatsi pashini pitotsi vaatachane anta.</s>
     </seg>
     <seg type="verse" id="b.JOH.6.23">
      <s id="b.JOH.6.23.1">Meeca yareejeivetapaaca tiveriashisati, iquenacotapaaque ivitoqui.</s>
      <s id="b.JOH.6.23.2">Yaatacojeitapaaque quempeji yoacaajeitacarinta oshaiteji tanta.</s>
      <s id="b.JOH.6.23.3">Icoavetapaacari: --¿Jaocame Jesoshi?</s>
      <s id="b.JOH.6.23.4">¿Jaoca iroamerepee?</s>
     </seg>
     <seg type="verse" id="b.JOH.6.24">
      <s id="b.JOH.6.24.1">irineajeitapaajeriji Jesoshi; aisati narorijei iroamerejei, te irineajeitapaajenaji.</s>
      <s id="b.JOH.6.24.2">Ari impoiji itejeitanaja atiripee ivitopeequi, ijatacojeitanaji Caperenaoqui, icoajeitapaajiri Jesoshi.</s>
     </seg>
     <seg type="verse" id="b.JOH.6.25">
      <s id="b.JOH.6.25.1">Aitaque ineajeitapaajiriri intatiquero.</s>
      <s id="b.JOH.6.25.2">Icantajeitapaajiri: --Oametanari, ¿jaoca ocaratiri pareetantajari aca?</s>
     </seg>
     <seg type="verse" id="b.JOH.6.26">
      <s id="b.JOH.6.26.1">Yacanajiri: --¿Paitasa picoantanari?</s>
      <s id="b.JOH.6.26.2">Queariotaque oca noncamantempiri: te iro pincoimentena pimpincatsatena, irointiquea picoimentana noacaaquempi oshaiteniji tanta.</s>
      <s id="b.JOH.6.26.3">Meeca picoajeiveta noacaajeitajempi aisati.</s>
     </seg>
     <seg type="verse" id="b.JOH.6.27">
      <s id="b.JOH.6.27.1">Ora ayeari ario ontsoncanaquea.</s>
      <s id="b.JOH.6.27.2">Eiro piquenqueshiretapinitirotsi.</s>
      <s id="b.JOH.6.27.3">Naintiquea pinquenqueshiretasanote nainti, naro materone noaneasanojeitempi pincantaitatiyempani paneasanojeitantapaajeari anta inquitequi.</s>
      <s id="b.JOH.6.27.4">Notimitani inquitequi, itiancaquena Apa quipatsiquica, natiritapaaque noaneajeitantajempiri.</s>
     </seg>
     <seg type="verse" id="b.JOH.6.28">
      <s id="b.JOH.6.28.1">Isampitiri jorio: --¿Jaoca noncanteari nantanteanariri inintacaanari Tasorentsi?</s>
     </seg>
     <seg type="verse" id="b.JOH.6.29">
      <s id="b.JOH.6.29.1">Yacanajiri Jesoshi: --Pinquemisantajeitena: irootaque inintacaajeitimpiri Apa.</s>
     </seg>
     <seg type="verse" id="b.JOH.6.30">
      <s id="b.JOH.6.30.1">Irosati isampitantanajari: --¿Paita ponijayenari nonquemisantantempiri?</s>
      <s id="b.JOH.6.30.2">Ariorica noneaquempi pintasoncante, ari niotaque queario picantaqueri.</s>
     </seg>
     <seg type="verse" id="b.JOH.6.31">
      <s id="b.JOH.6.31.1">Peerani yora ashanincani yoajeitaro mana anta caaraiteriqui.</s>
      <s id="b.JOH.6.31.2">Ocanti sanquenarentsi: "Ipeetaqueri yoari yoajeitantarori.</s>
      <s id="b.JOH.6.31.3">Oponeaca inquitequi".</s>
      <s id="b.JOH.6.31.4">Tempa irio Moishishi pajeitaqueriri, irootaque iojeitantacaniri ashanincani ocameetsati iroijajeiteri.</s>
     </seg>
     <seg type="verse" id="b.JOH.6.32">
      <s id="b.JOH.6.32.1">Icantanajiri Jesoshi: --Queariotaque oca noncamantempiri.</s>
      <s id="b.JOH.6.32.2">Te irio Moishishini perineri yoajeitari poneainchari inquitequi.</s>
      <s id="b.JOH.6.32.3">Irinti Apa pajeivetacariniri.</s>
      <s id="b.JOH.6.32.4">Meeca icoaveta impempi pashini poajeiteari, cameetsatasanotatsiri, poneachari inquitequi.</s>
     </seg>
     <seg type="verse" id="b.JOH.6.33">
      <s id="b.JOH.6.33.1">Noponeaca narori inquitequi, naniireapaaque quipatsiqui noaneajeiteri maaroni atiri: noshiaquero poyeameri impempimeri Tasorentsi.</s>
     </seg>
     <seg type="verse" id="b.JOH.6.34">
      <s id="b.JOH.6.34.1">Icantanajiri: --Irosati pincanteani, novincatsarite, pimpapinitenaro ora noyeari picamantaquenari.</s>
      <s id="b.JOH.6.34.2">Aiquero pimpapinitenaro.</s>
     </seg>
     <seg type="verse" id="b.JOH.6.35">
      <s id="b.JOH.6.35.1">Icantanajiri iriori: --Narotaque shiirori oanarontsi aneacantatsiri.</s>
      <s id="b.JOH.6.35.2">Pocashitanari eiro aajiritsi itashe.</s>
      <s id="b.JOH.6.35.3">Quemisantanari eiro imiretajitsi.</s>
     </seg>
     <seg type="verse" id="b.JOH.6.36">
      <s id="b.JOH.6.36.1">Aitaque nocantajeivetaquempi.</s>
      <s id="b.JOH.6.36.2">Pineajeivetaquena, iro cantaincha te pinquemisantenaji.</s>
     </seg>
     <seg type="verse" id="b.JOH.6.37">
      <s id="b.JOH.6.37.1">Yora icantanari Apa: "Pinquempoyeajeitenari", iriojeitaque pocashitajenaneri.</s>
      <s id="b.JOH.6.37.2">Pocashitapaajenaneri eiro noipiavajiritsi.</s>
     </seg>
     <seg type="verse" id="b.JOH.6.38">
      <s id="b.JOH.6.38.1">Te iro naniireantapeempa nantapeero nonintiri narori, irointi nante inintacaanari tiancanari.</s>
      <s id="b.JOH.6.38.2">Irootaque naniireantapaacari.</s>
     </seg>
     <seg type="verse" id="b.JOH.6.39">
      <s id="b.JOH.6.39.1">Yontapee noquempoyeaqueneri Apa, eiro ipeatsi aparoni.</s>
      <s id="b.JOH.6.39.2">Nontinaajeitajeri omoncaratapeemparica quitaiteri.</s>
      <s id="b.JOH.6.39.3">Irootaque inintacaanari Apa tiancaquenari.</s>
     </seg>
     <seg type="verse" id="b.JOH.6.40">
      <s id="b.JOH.6.40.1">Maaroni neenaneri, ariorica inquemisantena, incantaitatiyempani iraneanaje inquitequi.</s>
      <s id="b.JOH.6.40.2">Nontinaajeitajeri coajicani, omoncaratapeemparica quitaiteri.</s>
      <s id="b.JOH.6.40.3">Irootaque inintacaanari Apa tiancaquenari.</s>
     </seg>
     <seg type="verse" id="b.JOH.6.41">
      <s id="b.JOH.6.41.1">Irosati icantimajeitantanacariri joriopee.</s>
      <s id="b.JOH.6.41.2">Iquemaqueri icantaqueri: "Narotaque shiirori oanarontsi, poneachari inquitequi", irosati icantimajeitantanacari.</s>
     </seg>
     <seg type="verse" id="b.JOH.6.42">
      <s id="b.JOH.6.42.1">Icantajeiti: --Tempa iriotaque Jesoshi, itomi Jose.</s>
      <s id="b.JOH.6.42.2">Tempa aneapinijeitiri iriri, iriniro aisati.</s>
      <s id="b.JOH.6.42.3">¿Paita icantantari: "Noponeaca inquitequi"?</s>
     </seg>
     <seg type="verse" id="b.JOH.6.43">
      <s id="b.JOH.6.43.1">Icantanaqueri iriori Jesoshi:</s>
     </seg>
     <seg type="verse" id="b.JOH.6.44">
      <s id="b.JOH.6.44.1">--Eiro picantimajeitanatsi.</s>
      <s id="b.JOH.6.44.2">Eirome inintacairime Apa tiancaquenari, tecatsi pocashitimatenaneme.</s>
      <s id="b.JOH.6.44.3">Iriotaque nontinaajeri coajicani omoncaratapeemparica quitaiteri.</s>
     </seg>
     <seg type="verse" id="b.JOH.6.45">
      <s id="b.JOH.6.45.1">Isanquenatacotitacarini peerani camantantatsiniri: "Tasorentsi iroamejeitajeri maaroni".</s>
      <s id="b.JOH.6.45.2">Maaroni quemavaquerori icantiri Apa, iriotavaquerorica, impocashitena noavisacotanteariri.</s>
     </seg>
     <seg type="verse" id="b.JOH.6.46">
      <s id="b.JOH.6.46.1">Noponeanaca Tasorentsiqui, irootaque noneantariri Apa.</s>
      <s id="b.JOH.6.46.2">Tecatsi pashini neerine.</s>
     </seg>
     <seg type="verse" id="b.JOH.6.47">
      <s id="b.JOH.6.47.1">Queariotaque oca nocantimpiri.</s>
      <s id="b.JOH.6.47.2">Yora quemisantanari incantaitatiyempani iraneajeitanaje inquitequi.</s>
     </seg>
     <seg type="verse" id="b.JOH.6.48">
      <s id="b.JOH.6.48.1">Jero oca icantajeitiri aisati: --Narotaque oanarontsi aneacaantatsiri.</s>
     </seg>
     <seg type="verse" id="b.JOH.6.49">
      <s id="b.JOH.6.49.1">Yoajeivetacaroni pishanincani mana peerani anta caaraiteriqui, iro cantaincha yanteashipajeitanaque, icamajeitanaque.</s>
     </seg>
     <seg type="verse" id="b.JOH.6.50">
      <s id="b.JOH.6.50.1">Oca oanarontsi noquenquetsatacotiri oponeaca inquitequi.</s>
      <s id="b.JOH.6.50.2">Eiro icamanetajitsi oaquearoneri irinti.</s>
     </seg>
     <seg type="verse" id="b.JOH.6.51">
      <s id="b.JOH.6.51.1">Narotaque shiirori oanarontsi aneatsiri, noponeaca inquitequi.</s>
      <s id="b.JOH.6.51.2">Maaroni oyearoneri oca oanarontsi incantaitatiyempani iraneajeitaje inquitequi.</s>
      <s id="b.JOH.6.51.3">Nompajeiteri maaroni atiri iraneajeitantajeari: irootaque novatsa.</s>
     </seg>
     <seg type="verse" id="b.JOH.6.52">
      <s id="b.JOH.6.52.1">Irosati icantavacaajeitantanacari joriopee.</s>
      <s id="b.JOH.6.52.2">Icantajeiti: --¿Jaoca incanteari yoca impanteerori ivatsa avantearori?</s>
     </seg>
     <seg type="verse" id="b.JOH.6.53">
      <s id="b.JOH.6.53.1">Icantajeitiri Jesoshi: --Queariotaque oca noncamantempiri.</s>
      <s id="b.JOH.6.53.2">Noponeaca inquitequi, natiritapaaque.</s>
      <s id="b.JOH.6.53.3">Eirorica poarotsi novatsa, aisati eirorica pirirotsi niraja, eiro paneajitsi.</s>
     </seg>
     <seg type="verse" id="b.JOH.6.54">
      <s id="b.JOH.6.54.1">Maaroni oyearoneri novatsa, aisati ireroneri niraja, incantaitatiyempani iraneaje inquitequi iriori.</s>
      <s id="b.JOH.6.54.2">Nontinaajeri coajicani omoncaratapeemparica quitaiteri.</s>
     </seg>
     <seg type="verse" id="b.JOH.6.55">
      <s id="b.JOH.6.55.1">Novatsa irootaque oanarontsisanori.</s>
      <s id="b.JOH.6.55.2">Niraja irootaque ireetasanoyeetiri.</s>
     </seg>
     <seg type="verse" id="b.JOH.6.56">
      <s id="b.JOH.6.56.1">Oyearoneri novatsa aisati ireroneri niraja irosati incantea, quiso iroajena.</s>
      <s id="b.JOH.6.56.2">Aisati nonquempetea narori, quiso noajeiteri.</s>
     </seg>
     <seg type="verse" id="b.JOH.6.57">
      <s id="b.JOH.6.57.1">Aneatsiri ini Apa tiancaquenari: iriotaque oaneaquenari narori.</s>
      <s id="b.JOH.6.57.2">Aisati inquempejeitea iriori oyearoneri novatsa, noaneajeiteri maaroni.</s>
     </seg>
     <seg type="verse" id="b.JOH.6.58">
      <s id="b.JOH.6.58.1">Irootaque oca oanarontsi aniireapaintsiri inquitequi.</s>
      <s id="b.JOH.6.58.2">Te onquempetearoji ora yoajeivetacaniri peerani pishanincani.</s>
      <s id="b.JOH.6.58.3">Tempa icamajeitaque irinti.</s>
      <s id="b.JOH.6.58.4">Yora oyearoneri oanarontsica nocantaquempiri incantaitatiyempani iraneajeitanaje irinti inquitequi.</s>
     </seg>
     <seg type="verse" id="b.JOH.6.59">
      <s id="b.JOH.6.59.1">Aitaque ocanta icantajeitaqueriri Jesoshi anta pancotsiqui yapatojeitantari.</s>
      <s id="b.JOH.6.59.2">Otimi anta Caperenaoqui.</s>
     </seg>
     <seg type="verse" id="b.JOH.6.60">
      <s id="b.JOH.6.60.1">Oshequi catsini quemajeivetavacarori yoamejeivetacariri, irosati icantajeitantanaja: --Te oncameetsate oca icantiri, tecatsi ancantea anquemisantero.</s>
     </seg>
     <seg type="verse" id="b.JOH.6.61">
      <s id="b.JOH.6.61.1">Iotashitaca Jesoshi icantimentavacaajeitacaro yora yoamejeivetacari.</s>
      <s id="b.JOH.6.61.2">Icantanajiri:</s>
     </seg>
     <seg type="verse" id="b.JOH.6.62">
      <s id="b.JOH.6.62.1">--Terica oncameetsatimotempi oca nocantaquempiri.</s>
      <s id="b.JOH.6.62.2">Peerani noponeanaca narori inquitequi, natiritapaaque.</s>
      <s id="b.JOH.6.62.3">Coajica pineajeitavajena nompianaje aisati jenoqui.</s>
      <s id="b.JOH.6.62.4">Impoiji, ¿paita pinquenqueshirejeiteri?</s>
     </seg>
     <seg type="verse" id="b.JOH.6.63">
      <s id="b.JOH.6.63.1">Ishire Tasorentsi, irootaque oaneajeitajerineri maaroni savicajeitatsiri inquitequi.</s>
      <s id="b.JOH.6.63.2">Eiro isavicajeititsi maaroni atiri.</s>
      <s id="b.JOH.6.63.3">Oca nocamantaquempiri oshiavetaro Ishire Tasorentsi: ariorica pinquemisantero, ari oaneaquempi inquitequi.</s>
     </seg>
     <seg type="verse" id="b.JOH.6.64">
      <s id="b.JOH.6.64.1">Niotacojeitimpi: timatsi picarajeitica caari quemisantatsine.</s>
      <s id="b.JOH.6.64.2">Peerani iotitari Jesoshi caari quemisantajeitatsine.</s>
      <s id="b.JOH.6.64.3">Aisati iotitacari aacanterineri coajicani.</s>
     </seg>
     <seg type="verse" id="b.JOH.6.65">
      <s id="b.JOH.6.65.1">Icantanaqueri: --Niotaque te pinquemisantajeitenaji maaroni, irootaque nocantantaquempiri incaranqui: "Eirome inintacairime Apa, tecatsi pocashitenaneme narori".</s>
     </seg>
     <seg type="verse" id="b.JOH.6.66">
      <s id="b.JOH.6.66.1">Irosati yojocaarantantanajari oshequi yora yoamejeivetacari.</s>
      <s id="b.JOH.6.66.2">Te meeca iroijajeitanajeriji.</s>
     </seg>
     <seg type="verse" id="b.JOH.6.67">
      <s id="b.JOH.6.67.1">Irosati icantajeitantajanari Jesoshi: --Noamerepee, ¿aisatimpa pojocajeitanajena avirori?</s>
     </seg>
     <seg type="verse" id="b.JOH.6.68">
      <s id="b.JOH.6.68.1">Yacanaqueri Shimo Petero: --Novincatsarite, eirorica noijatimpitsi, ¿janicampa noijatanajeri?</s>
      <s id="b.JOH.6.68.2">Incantaitatiyempani iraneajeitanaje inquitequi maaroni quemisantajeitirori pineane.</s>
     </seg>
     <seg type="verse" id="b.JOH.6.69">
      <s id="b.JOH.6.69.1">Noquemisantajeitimpi, niojeitanaquempi; avirotaque itiancane Tasorentsi, picameetsataque.</s>
     </seg>
     <seg type="verse" id="b.JOH.6.70">
      <s id="b.JOH.6.70.1">Yacanajiri Jesoshi: --Tempa nocoyeajeitaquempi.</s>
      <s id="b.JOH.6.70.2">Picarajeiti aca 12, iro cantaincha aparo picarajeitica, iriotaque camaaritajantsineri.</s>
     </seg>
     <seg type="verse" id="b.JOH.6.71">
      <s id="b.JOH.6.71.1">Iquenquetsatacotaqueri Jorashi Ishicariote, yora itomi Shimo.</s>
      <s id="b.JOH.6.71.2">Ainiroquera icarajeivetana maaroni.</s>
      <s id="b.JOH.6.71.3">Iriotaque aacanterineri Jesoshi coajicani.</s>
     </seg>
    </div>
    <div type="chapter" id="b.JOH.7">
     <seg type="verse" id="b.JOH.7.1">
      <s id="b.JOH.7.1.1">Irosati iquenantanaca Jesoshi Carireaqui.</s>
      <s id="b.JOH.7.1.2">Icoaveta joriopee iroyerime, irootaque caari icoanta irijate Joreaqui.</s>
     </seg>
     <seg type="verse" id="b.JOH.7.2">
      <s id="b.JOH.7.2.1">Irotimataintsi inquimoshirejeitanteari joriopee.</s>
      <s id="b.JOH.7.2.2">Irotaintsi irovetsicajeitero pancotsijaniqui inquenqueshirejeitantearori iquenajeitanaque ishanincani caaraiteriqui.</s>
     </seg>
     <seg type="verse" id="b.JOH.7.3">
      <s id="b.JOH.7.3.1">Irirentipee Jesoshi icantajeitiri: --Pijate meeca Joreaqui.</s>
      <s id="b.JOH.7.3.2">Pinijaayetapeeri poamerepee anta paitarica pantayetiri.</s>
     </seg>
     <seg type="verse" id="b.JOH.7.4">
      <s id="b.JOH.7.4.1">Pincoaquerica iriojeitempi maaroni atiripee pinquenaquenayetanaque irineajeitantempiri.</s>
      <s id="b.JOH.7.4.2">Eiro pimanirotsi paitarica pantayeteri.</s>
      <s id="b.JOH.7.4.3">Ariorica pintasoncantayete, pinijaayeteri maaroni atiri.</s>
     </seg>
     <seg type="verse" id="b.JOH.7.5">
      <s id="b.JOH.7.5.1">Te inquemisantajeiteji irirentipee iriori,</s>
     </seg>
     <seg type="verse" id="b.JOH.7.6">
      <s id="b.JOH.7.6.1">irootaque icantantacariri.</s>
      <s id="b.JOH.7.6.2">Icantajeitanajiri Jesoshi: --Tequerata omoncarateaji nomatantearori.</s>
     </seg>
     <seg type="verse" id="b.JOH.7.7">
      <s id="b.JOH.7.7.1">Avirojei, pijajeite avinti.</s>
      <s id="b.JOH.7.7.2">Tecatsi incantea atiri inquisajeitempi avinti.</s>
      <s id="b.JOH.7.7.3">Irompa nainti, iquisajeitaquena.</s>
      <s id="b.JOH.7.7.4">Nocamantajeitaqueri: "Te oncameetsateji oca pantayetiri", irootaque iquishimentaquenari.</s>
     </seg>
     <seg type="verse" id="b.JOH.7.8">
      <s id="b.JOH.7.8.1">Pintoncaajeitanaquetsita avinti Joreaqui.</s>
      <s id="b.JOH.7.8.2">Eirotsita nojatita narori, tequeratsita omoncarateaji nojatanteari.</s>
     </seg>
     <seg type="verse" id="b.JOH.7.9">
      <s id="b.JOH.7.9.1">Aitaque icantajeitaqueriri Jesoshi.</s>
      <s id="b.JOH.7.9.2">Isavicanaji Carireaqui.</s>
     </seg>
     <seg type="verse" id="b.JOH.7.10">
      <s id="b.JOH.7.10.1">Irinti irirentipee jajeitaintsi Joreaqui, itoncaajeitanaque, tonca, tonca.</s>
      <s id="b.JOH.7.10.2">Iquimoshirejeitapaaque.</s>
      <s id="b.JOH.7.10.3">Impoitanaji iriori Jesoshi, itoncaanaji, iro cantaincha te irinijaantapeempaji: te incoyeji irineeyeteri.</s>
     </seg>
     <seg type="verse" id="b.JOH.7.11">
      <s id="b.JOH.7.11.1">Icanta joriopee iquimoshirejeitanaque.</s>
      <s id="b.JOH.7.11.2">Icoajeivetacari Jesoshi Jerosarequi, icantajeiti: --¿Jaoca meeca yoranqui Jesoshi?</s>
     </seg>
     <seg type="verse" id="b.JOH.7.12">
      <s id="b.JOH.7.12.1">Apatojeitainchari anta icantavacaajeitanaca.</s>
      <s id="b.JOH.7.12.2">Icantacoyetiri Jesoshi: --Cameetsari ini.</s>
      <s id="b.JOH.7.12.3">Pashini cantayetaintsi: --Te incameetsateji, irointi yamatavitiri atiri.</s>
     </seg>
     <seg type="verse" id="b.JOH.7.13">
      <s id="b.JOH.7.13.1">Iro cantaincha itsaroacaajeitacari atiripee yora jivatacaajeitiriri, irootaque imanacojeitantacarori icantacoyetiriri Jesoshi.</s>
     </seg>
     <seg type="verse" id="b.JOH.7.14">
      <s id="b.JOH.7.14.1">Yovaanajiro aisati iquimoshirejeitanaji.</s>
      <s id="b.JOH.7.14.2">Itoncaanaque Jesoshi iriori ivancoqui Tasorentsi, yoametantapaaji.</s>
     </seg>
     <seg type="verse" id="b.JOH.7.15">
      <s id="b.JOH.7.15.1">Yoajeitanaque cavaco joriopee.</s>
      <s id="b.JOH.7.15.2">Icanti: --¿Jaoca icantari iotantarori paitapeerica?</s>
      <s id="b.JOH.7.15.3">Tecatsi oameterine.</s>
     </seg>
     <seg type="verse" id="b.JOH.7.16">
      <s id="b.JOH.7.16.1">Yacanaqueri Jesoshi: --Te naro iotashitearone oca noametimpiri, irinti iotacaanaro yora tiancaquenari.</s>
     </seg>
     <seg type="verse" id="b.JOH.7.17">
      <s id="b.JOH.7.17.1">Pincoasanoterica panteneri inintacaaquempiri, aitaque piotanaque.</s>
      <s id="b.JOH.7.17.2">Piotanaque itiancaquenarica Tasorentsi.</s>
      <s id="b.JOH.7.17.3">Piotanaque noneaveetashitarica.</s>
     </seg>
     <seg type="verse" id="b.JOH.7.18">
      <s id="b.JOH.7.18.1">Yora neaveetashitachari icoi impincatsayeeyeteri iriori.</s>
      <s id="b.JOH.7.18.2">Intimerica coatsiri impincatsayeeyeteri tiancaqueriri, icameetsati iriori; te irioteji iramatavitante.</s>
     </seg>
     <seg type="verse" id="b.JOH.7.19">
      <s id="b.JOH.7.19.1">Tempa irootaque icantajeitimpiniri Moishishini peerani: "Jeroca pantayeteri".</s>
      <s id="b.JOH.7.19.2">Iro cantaincha tecatsi aca matasanojeiteroneri oca icantaquempiniri.</s>
      <s id="b.JOH.7.19.3">¿Paita pisareantanari poyena narori?</s>
     </seg>
     <seg type="verse" id="b.JOH.7.20">
      <s id="b.JOH.7.20.1">Yacajeitanaqueri apatojeitainchari: --Yoitsaviantaquempi camaari.</s>
      <s id="b.JOH.7.20.2">¿Janica sareimpiri iroyempi?</s>
     </seg>
     <seg type="verse" id="b.JOH.7.21">
      <s id="b.JOH.7.21.1">Yacanaqueri: --Jero aparo notasoncantaque saavaroqui, meeca poajeitanaquena cavaco maaroni.</s>
     </seg>
     <seg type="verse" id="b.JOH.7.22">
      <s id="b.JOH.7.22.1">Icantimpiniri Moishishini: "Pintoyeantea".</s>
      <s id="b.JOH.7.22.2">Iro cantaincha caari ini Moishishini cantasanotatsine, irintiquea yora intasanotaroniri.</s>
      <s id="b.JOH.7.22.3">Irootaque meeca pitoyeantantacari.</s>
      <s id="b.JOH.7.22.4">Pitoyeantapinita aisati saavaroqui amaoreantari.</s>
     </seg>
     <seg type="verse" id="b.JOH.7.23">
      <s id="b.JOH.7.23.1">Tempa pitoyeantapinita saavaroqui, pimoncaratantarori isanquenatiniri.</s>
      <s id="b.JOH.7.23.2">Irosati saavaroqui noavisacotantariri yora shirampari.</s>
      <s id="b.JOH.7.23.3">Aiquero piquisanaitiana.</s>
      <s id="b.JOH.7.23.4">¿Paitaquea?</s>
     </seg>
     <seg type="verse" id="b.JOH.7.24">
      <s id="b.JOH.7.24.1">Ariorica pamenavoroteri pishaninca, eiro picantashitatsi: "Cameetsari ini.</s>
      <s id="b.JOH.7.24.2">Yora pashini te incameetsateji".</s>
      <s id="b.JOH.7.24.3">Pijivateta piotasanoteri, impoijiquea piotanaque paitarica pinquenquetsatacoteriri.</s>
      <s id="b.JOH.7.24.4">Aisati onquempetea, pinquenqueshiretasanotero nocantimpiri piotasanotantenari.</s>
     </seg>
     <seg type="verse" id="b.JOH.7.25">
      <s id="b.JOH.7.25.1">Irosati icantayetantanaca jerosaresati aparopee: --¿Caarimpa yoca icoyeetiri iroyeeteri?</s>
     </seg>
     <seg type="verse" id="b.JOH.7.26">
      <s id="b.JOH.7.26.1">Pameneri meeca, yoametantayeti, te irimaneroji.</s>
      <s id="b.JOH.7.26.2">Tecatsi cantimenterine: "Pimajerete".</s>
      <s id="b.JOH.7.26.3">¿Yaamaajeitarimpa avincatsarite iriosanotaque yoca Quirishito?</s>
     </seg>
     <seg type="verse" id="b.JOH.7.27">
      <s id="b.JOH.7.27.1">Iro cantaincha ayotacojeitaqueri arori jaoca iponeacari yoca.</s>
      <s id="b.JOH.7.27.2">Impocasanotapaajerica Quirishito, tecatsi iotacoterine jaoca imponeempari iriori.</s>
     </seg>
     <seg type="verse" id="b.JOH.7.28">
      <s id="b.JOH.7.28.1">Yoametanti Jesoshi ivancoqui Tasorentsi, icanti: --¿Piojeitanampa?</s>
      <s id="b.JOH.7.28.2">¿Piotimpa jaoca noponeacari?</s>
      <s id="b.JOH.7.28.3">Te nompocashiteaji, timatsi tiancaquenari: icameetsatasanotaque catsini.</s>
      <s id="b.JOH.7.28.4">Te pioteriji avinti,</s>
     </seg>
     <seg type="verse" id="b.JOH.7.29">
      <s id="b.JOH.7.29.1">narori niotiri nainti.</s>
      <s id="b.JOH.7.29.2">Iriotaque tiancaquenari, iriotaque noponeimotacari.</s>
     </seg>
     <seg type="verse" id="b.JOH.7.30">
      <s id="b.JOH.7.30.1">Irosati icoajeitantavetacari iraayerime.</s>
      <s id="b.JOH.7.30.2">Iro cantaincha tecatsi ayerine.</s>
      <s id="b.JOH.7.30.3">Tequeratsita omoncarateaji iraanteeteariri.</s>
     </seg>
     <seg type="verse" id="b.JOH.7.31">
      <s id="b.JOH.7.31.1">Oshequi apatojeitainchari quemisantajeitaqueriri.</s>
      <s id="b.JOH.7.31.2">Icantayeti: --¿Ariorica impocapaaque Quirishito, iranaacotapeerimpa Jesoshi intasoncantayetapee?</s>
     </seg>
     <seg type="verse" id="b.JOH.7.32">
      <s id="b.JOH.7.32.1">Yora variseopee iquemajeitavaqueri atiri iquenquetsatacojeitaqueri Jesoshi.</s>
      <s id="b.JOH.7.32.2">Irosati itiancantacari variria iraayerime.</s>
      <s id="b.JOH.7.32.3">Iriojeitaque tiancaqueriri jivatacaajeitiriri saserotepee, variseopee aisati.</s>
     </seg>
     <seg type="verse" id="b.JOH.7.33">
      <s id="b.JOH.7.33.1">Irosati icantantanacari Jesoshi atiri: --Capichanivaniji nontsipajeitanajempi.</s>
      <s id="b.JOH.7.33.2">Irotanaintsi nompianaje tiancanariqui.</s>
     </seg>
     <seg type="verse" id="b.JOH.7.34">
      <s id="b.JOH.7.34.1">Pincoajeivetajenarica, iro cantaincha eiro pineajanatsi.</s>
      <s id="b.JOH.7.34.2">Jaocarica nosavicapaaje eiro pimatirotsi pijataje avirori.</s>
     </seg>
     <seg type="verse" id="b.JOH.7.35">
      <s id="b.JOH.7.35.1">Icantanaque jorio: --¿Jaocampa irijateri yoca eiro aneantajaritsi?</s>
      <s id="b.JOH.7.35.2">¿Ariompa irijatashiteri ashaninca savicayetatsiri pashinipeequi nampitsi?</s>
      <s id="b.JOH.7.35.3">Irioyeata oamejeitapeerine itsipapee atiri.</s>
     </seg>
     <seg type="verse" id="b.JOH.7.36">
      <s id="b.JOH.7.36.1">Jero icantaque: "Pincoajeivetajenarica eiro pineajanatsi.</s>
      <s id="b.JOH.7.36.2">Jaocarica nosavicapaaje eiro pimatirotsi pijataje avirori".</s>
      <s id="b.JOH.7.36.3">¿Paita icantantari?</s>
     </seg>
     <seg type="verse" id="b.JOH.7.37">
      <s id="b.JOH.7.37.1">Irootaque quitaiteri ivecaratantarori iquimoshirejeitanaque.</s>
      <s id="b.JOH.7.37.2">Irosati icatiantanaca Jesoshi.</s>
      <s id="b.JOH.7.37.3">Icajemanaque: --Maaroni miretatsiri impocashitenata irirapeeta,</s>
     </seg>
     <seg type="verse" id="b.JOH.7.38">
      <s id="b.JOH.7.38.1">ontimanteari ishirequi quemisantanari nija oaneantatsiri, oncontejatapaaqueri.</s>
      <s id="b.JOH.7.38.2">Aitaque oquenquetsatacotiro Sanquenarentsi nija nocantaquempiri.</s>
     </seg>
     <seg type="verse" id="b.JOH.7.39">
      <s id="b.JOH.7.39.1">Iro ishiacantaqueri nijatatsiri Ishire Tasorentsi, quiso oajeiterine quemisantajeiterine corajicani.</s>
      <s id="b.JOH.7.39.2">Iro cantaincha tequeratsita iroancajeaji Jesoshi jenoqui, irootaque caariquera opocashitantari quemisantajeitatsiri.</s>
     </seg>
     <seg type="verse" id="b.JOH.7.40">
      <s id="b.JOH.7.40.1">Apatojeitainchari ara iquemajeitavaqueri icantaqueriri Jesoshi, irosati icantayetantanaca aparopee: --Iriotasanotaque yoca camantantatsiri aamaajeitacari.</s>
     </seg>
     <seg type="verse" id="b.JOH.7.41">
      <s id="b.JOH.7.41.1">Pashini cantayetatsi: --Iriotaque Quirishito.</s>
      <s id="b.JOH.7.41.2">Pashini cantatsi: --¿Ariompa imponeempari Quirishito Carireaqui?</s>
     </seg>
     <seg type="verse" id="b.JOH.7.42">
      <s id="b.JOH.7.42.1">Tempa ocanti Sanquenarentsi: "Quirishito irio irishanincatajeari Iravirini.</s>
      <s id="b.JOH.7.42.2">Imponeaquea Verequi, anta isavicaveitani Iravirini peerani".</s>
     </seg>
     <seg type="verse" id="b.JOH.7.43">
      <s id="b.JOH.7.43.1">Impoiji icantavacaimentajeitacari Jesoshi.</s>
     </seg>
     <seg type="verse" id="b.JOH.7.44">
      <s id="b.JOH.7.44.1">Timatsi aparopee coayevetachari irayerime, iro cantaincha te irimateroji.</s>
     </seg>
     <seg type="verse" id="b.JOH.7.45">
      <s id="b.JOH.7.45.1">Ipiajeitanaja variria.</s>
      <s id="b.JOH.7.45.2">Yareetapaajari jivatacaajeitiriri saserotepee, jeri variseopee.</s>
      <s id="b.JOH.7.45.3">Icantajeitavajiri: --¿Paitasa caari pamantanari aca?</s>
      <s id="b.JOH.7.45.4">Nocantavetimpi incaranqui: "Pamaquenari".</s>
     </seg>
     <seg type="verse" id="b.JOH.7.46">
      <s id="b.JOH.7.46.1">Yacanaqueri: --Cameetsa ineanati yonta shiramparinta.</s>
      <s id="b.JOH.7.46.2">Cameetsa yoametanti, tecatsi pashini quempetearine.</s>
     </seg>
     <seg type="verse" id="b.JOH.7.47">
      <s id="b.JOH.7.47.1">Icantavaqueri: --¿Yamatavitajimpimpa aisati avirori?</s>
     </seg>
     <seg type="verse" id="b.JOH.7.48">
      <s id="b.JOH.7.48.1">¿Iquemisantaquerimpa jivatacairiri ashaninca arori?</s>
      <s id="b.JOH.7.48.2">Te inquemisanteriji.</s>
      <s id="b.JOH.7.48.3">¿Iquemisantaquerimpa variseo?</s>
      <s id="b.JOH.7.48.4">Te.</s>
     </seg>
     <seg type="verse" id="b.JOH.7.49">
      <s id="b.JOH.7.49.1">Yonta atirinta te irionirojeiteroji Sanquenarentsi.</s>
      <s id="b.JOH.7.49.2">Te oncameetsateji impincatsajeiteri Jesoshi: iroasanquejeiteri Tasorentsi.</s>
     </seg>
     <seg type="verse" id="b.JOH.7.50">
      <s id="b.JOH.7.50.1">Itimaiti ara Nicoremo, ananincashitanaqueriri Jesoshi chapinqui.</s>
      <s id="b.JOH.7.50.2">Itsipatavacaajeita ivariseoririnte, icantanaqueri:</s>
     </seg>
     <seg type="verse" id="b.JOH.7.51">
      <s id="b.JOH.7.51.1">--¿Paita ocantiri Sanquenarentsi?</s>
      <s id="b.JOH.7.51.2">¿Oshinetantampa ancantashitea: "Te incameetsateji Jesoshi"?</s>
      <s id="b.JOH.7.51.3">Tempa ocameetsati ajivatavaqueri anquemisanteri incantaqueeri.</s>
      <s id="b.JOH.7.51.4">Tempa ocameetsati aisati ajivataque ayote paitarica yantayetaqueri.</s>
     </seg>
     <seg type="verse" id="b.JOH.7.52">
      <s id="b.JOH.7.52.1">Yacanajiri: --Aviroyeata avirori carireasati.</s>
      <s id="b.JOH.7.52.2">Pineanatasanotero Sanquenarentsi piotanteari te imponeempaji Carireaqui camantantatsiri.</s>
     </seg>
     <seg type="verse" id="b.JOH.7.53">
      <s id="b.JOH.7.53.1">Irosati ijajeitantanaja maaroni ivancopeequi.</s>
     </seg>
    </div>
    <div type="chapter" id="b.JOH.8">
     <seg type="verse" id="b.JOH.8.1">
      <s id="b.JOH.8.1.1">Yora Jesoshi ijatanaque toncaariqui, ipajiyeetironta Orivomashi.</s>
     </seg>
     <seg type="verse" id="b.JOH.8.2">
      <s id="b.JOH.8.2.1">Oquitaitetamanaque ipiapaaja ivancoqui Tasorentsi.</s>
      <s id="b.JOH.8.2.2">Maaroni atiri ijatashijeitajiri.</s>
      <s id="b.JOH.8.2.3">Isavicapaaji, yoametapaajiri.</s>
     </seg>
     <seg type="verse" id="b.JOH.8.3">
      <s id="b.JOH.8.3.1">Yamajeitapaaqueneri aparoni tsinane, ineetaquero aimentacari ojime.</s>
      <s id="b.JOH.8.3.2">Irio amirori oametantirori Sanquenarentsi, jeri variseopee.</s>
      <s id="b.JOH.8.3.3">Isatecaquero nianqui,</s>
     </seg>
     <seg type="verse" id="b.JOH.8.4">
      <s id="b.JOH.8.4.1">icantapaaqueri: --Oametantatsiri, ineetaquero oca aimentacari ojime.</s>
     </seg>
     <seg type="verse" id="b.JOH.8.5">
      <s id="b.JOH.8.5.1">Peerani icantini Moishishini ocameetsati ampichanatero aimentariri ojime.</s>
      <s id="b.JOH.8.5.2">¿Paita picantiri avirori?</s>
     </seg>
     <seg type="verse" id="b.JOH.8.6">
      <s id="b.JOH.8.6.1">Ineantavetari, icoajeiveta incomitacayearime, irootaque icantantajeivetariri.</s>
      <s id="b.JOH.8.6.2">Itsentetanaque Jesoshi, isanquenatantanacaro iracotsapaqui quipatsi.</s>
     </seg>
     <seg type="verse" id="b.JOH.8.7">
      <s id="b.JOH.8.7.1">Yapiivetajari: --¿Paita picantiri?</s>
      <s id="b.JOH.8.7.2">Icatianaja Jesoshi.</s>
      <s id="b.JOH.8.7.3">Icantajeitiri: --Timatsirica picarajeitica meeca caari antiro caari cameetsatatsi, irijivaterota impicheero; impoiji ari pimpichaajeitero maaroni.</s>
     </seg>
     <seg type="verse" id="b.JOH.8.8">
      <s id="b.JOH.8.8.1">Yoivotanaja aisati.</s>
      <s id="b.JOH.8.8.2">Isanquenatanaji aisati quipatsiqui.</s>
     </seg>
     <seg type="verse" id="b.JOH.8.9">
      <s id="b.JOH.8.9.1">Maaroni quemajeitavaqueriri, ijajeitanaji.</s>
      <s id="b.JOH.8.9.2">Ijivajeitanaji yora anteashiparipee, impoijeitanajiri iriori maaroni evancaripee, ijajeitanaji.</s>
      <s id="b.JOH.8.9.3">Apanivaniji irinti Jesoshi, jero iroori tsinane.</s>
      <s id="b.JOH.8.9.4">Irosati ocatia ara.</s>
     </seg>
     <seg type="verse" id="b.JOH.8.10">
      <s id="b.JOH.8.10.1">Icatianaja aisati.</s>
      <s id="b.JOH.8.10.2">Tecatsi irineaje, irointi tsinane apaniro.</s>
      <s id="b.JOH.8.10.3">Icantiro: --¿Jaoca meeca yoranqui quisajeitaquempiriranqui?</s>
      <s id="b.JOH.8.10.4">¿Tempa intimeji quishimentempirone pantiri?</s>
     </seg>
     <seg type="verse" id="b.JOH.8.11">
      <s id="b.JOH.8.11.1">Ocantanaqueri iroori: --Te aneajeriji, novincatsarite, jajeitanaji inaji.</s>
      <s id="b.JOH.8.11.2">Irosati icantantajaro: --Aisati narori, eiro noquishimentimpirotsi.</s>
      <s id="b.JOH.8.11.3">Pijataje meeca, eiro papiitajirotsi caari cameetsatatsi.</s>
     </seg>
     <seg type="verse" id="b.JOH.8.12">
      <s id="b.JOH.8.12.1">Ineanatajiri aisati Jesoshi atiri, icantajiri: --Narotaque iotacaajeitiriri atiripee, oquempetaca noquitaitetacojeitiri.</s>
      <s id="b.JOH.8.12.2">Eiro iquenashiyetanajatsi tsiteniriqui oijajeitenaneri.</s>
      <s id="b.JOH.8.12.3">Queario, naro iotacaajeitiriri atiripee, aisati oaneajeiterineri.</s>
     </seg>
     <seg type="verse" id="b.JOH.8.13">
      <s id="b.JOH.8.13.1">Irosati icantantanacari variseopee: --Avisati camantacotashitacha.</s>
      <s id="b.JOH.8.13.2">Irootaque caari otampaticatanta picantayetaqueri.</s>
     </seg>
     <seg type="verse" id="b.JOH.8.14">
      <s id="b.JOH.8.14.1">Yacanajiri Jesoshi: --Je, narosati camantacotacha, iro cantaincha otampaticati nocantaqueri.</s>
      <s id="b.JOH.8.14.2">Iro otampaticatantacari nioti nainti jaoca noponeacari.</s>
      <s id="b.JOH.8.14.3">Aisati nioti jaoca nojatajeri.</s>
      <s id="b.JOH.8.14.4">Te piojeiteji avinti jaoca noponeacari, aisati te piojeiteji jaoca nojatajeri.</s>
     </seg>
     <seg type="verse" id="b.JOH.8.15">
      <s id="b.JOH.8.15.1">Piquempejeitacari pashinisati atiri: te piojeitenaji, iro cantaincha picantacoventashijeitaquena.</s>
      <s id="b.JOH.8.15.2">Naintiquea, te meeca noncantacoventempiji.</s>
     </seg>
     <seg type="verse" id="b.JOH.8.16">
      <s id="b.JOH.8.16.1">Iro cantaincha, noncantacoventempime meeca, ontampaticateme noncantacoventempime.</s>
      <s id="b.JOH.8.16.2">Niotaquempi; aisati quiso yoaquena Apa tiancaquenari, iotaquempi aisati.</s>
      <s id="b.JOH.8.16.3">Nocarataque apite iotasanojeitimpiri.</s>
     </seg>
     <seg type="verse" id="b.JOH.8.17">
      <s id="b.JOH.8.17.1">Tempa ocanti Sanquenarentsi pineanatapinitiri: "Apiterica incarate camantacoterineri ashaninca, ari paamayea queariotaque incanteri".</s>
     </seg>
     <seg type="verse" id="b.JOH.8.18">
      <s id="b.JOH.8.18.1">Ari nocamantacotaja narosati, icamantacotana Apa tiancaquenari iriori; apite nocanta.</s>
     </seg>
     <seg type="verse" id="b.JOH.8.19">
      <s id="b.JOH.8.19.1">Icantanaqueri: --¿Jaoca meeca piri?</s>
      <s id="b.JOH.8.19.2">Yacanajiri Jesoshi: --Te piotenaji.</s>
      <s id="b.JOH.8.19.3">Te piojeiteriji aisati Apa.</s>
      <s id="b.JOH.8.19.4">Ariorica piojeitaquename piotaquerime aisati Apa iriori.</s>
     </seg>
     <seg type="verse" id="b.JOH.8.20">
      <s id="b.JOH.8.20.1">Irootaque icantajeitaqueriri Jesoshi anta ivancoqui Tasorentsi.</s>
      <s id="b.JOH.8.20.2">Icatianaja anta ipapinijeitirinta Tasorentsi quirequi.</s>
      <s id="b.JOH.8.20.3">Tequera omoncarateaji incamanteari Jesoshi, irootaque caari imatanteetari irayeeteri.</s>
     </seg>
     <seg type="verse" id="b.JOH.8.21">
      <s id="b.JOH.8.21.1">Yapiitajiri aisati: --Irotimataintsi nojataje.</s>
      <s id="b.JOH.8.21.2">Pincoacoajeivetajena pineajename aisati, iro cantaincha eiro pineajanatsi.</s>
      <s id="b.JOH.8.21.3">Irotaintsi nojataje.</s>
      <s id="b.JOH.8.21.4">Pincoajeivetea poijajeitena, iro cantaincha eiro pimajeitirotsi pijajeitaje nojatajenta narori.</s>
      <s id="b.JOH.8.21.5">Irosati pincanteani pantapinijeitero caari cameetsatatsi irosati pincamanteari, irootaque pijajeitanteari Sharincaveniqui.</s>
     </seg>
     <seg type="verse" id="b.JOH.8.22">
      <s id="b.JOH.8.22.1">Icantajeitanaque jorio: --Irisatiyeata oajanchane.</s>
      <s id="b.JOH.8.22.2">Piquemaquerinea icantantari: "Irotaintsi nojataje, eiro pimajeitirotsi pijajeitaje nojatajenta narori".</s>
     </seg>
     <seg type="verse" id="b.JOH.8.23">
      <s id="b.JOH.8.23.1">Icantajiri Jesoshi: --Avirojeitaque timajeitatsiri quipatsiquica.</s>
      <s id="b.JOH.8.23.2">Noponeaca nainti jenoqui.</s>
      <s id="b.JOH.8.23.3">Aca quipatsiquica irootaque pisavicantajeitari avirori.</s>
      <s id="b.JOH.8.23.4">Te nosavicasanote narori quipatsiquica.</s>
     </seg>
     <seg type="verse" id="b.JOH.8.24">
      <s id="b.JOH.8.24.1">Irootaque nocantantaquempiri incaranqui: "Irosati pincanteani pantapinijeitero caari cameetsatatsi irosati pincamanteari".</s>
      <s id="b.JOH.8.24.2">Eirorica piquemisantirotsi nocantaquempiri, irootaque pijatanteari Sharincaveniqui.</s>
     </seg>
     <seg type="verse" id="b.JOH.8.25">
      <s id="b.JOH.8.25.1">Isampitajiri: --¿Janicampimpa?</s>
      <s id="b.JOH.8.25.2">Icantanajiri iriori: --Aitaque nocamantasanovetaquempi.</s>
     </seg>
     <seg type="verse" id="b.JOH.8.26">
      <s id="b.JOH.8.26.1">Timatsi oshequi noncamantempimeri; otimi aisati pantayetiri noncantacoventantempimeri.</s>
      <s id="b.JOH.8.26.2">Iro cantaincha icameetsataque tiancaquenari, timatsi icamantaquenari iriori: irootaque oca novaaqueneriri atiri.</s>
     </seg>
     <seg type="verse" id="b.JOH.8.27">
      <s id="b.JOH.8.27.1">Te iriojeiteriji joriopee irio iquenquetsatacotaqueri Jesoshi Iriri.</s>
     </seg>
     <seg type="verse" id="b.JOH.8.28">
      <s id="b.JOH.8.28.1">Icantanajiri Jesoshi: --Ariorica poatiacotaquena, aitaque piojeitanaquenari.</s>
      <s id="b.JOH.8.28.2">Piojeitena noponeanaca inquitequi, natiritapaaque.</s>
      <s id="b.JOH.8.28.3">Aisati piojeitanaque tecatsi nantashitea nainti.</s>
      <s id="b.JOH.8.28.4">Noneanatiro oca yoametaquenari Apa tiancaquenari,</s>
     </seg>
     <seg type="verse" id="b.JOH.8.29">
      <s id="b.JOH.8.29.1">quiso yoana iriori.</s>
      <s id="b.JOH.8.29.2">Irosati nantiniri narori paitarica inintacaaquenari iriori, irootaque caari yojocantana.</s>
     </seg>
     <seg type="verse" id="b.JOH.8.30">
      <s id="b.JOH.8.30.1">Aitaque ocantari icantaqueriri.</s>
      <s id="b.JOH.8.30.2">Icarati oshequi quemisantajeitanaqueriri.</s>
     </seg>
     <seg type="verse" id="b.JOH.8.31">
      <s id="b.JOH.8.31.1">Irosati Jesoshi icantajeitantanajari joriopee quemisantajeivetacariri: --Ariorica pincantaitatiyempani pishiretearo noneane, avirosanojeitaque noamere.</s>
     </seg>
     <seg type="verse" id="b.JOH.8.32">
      <s id="b.JOH.8.32.1">Aitaque piotavaquero queariotatsiri.</s>
      <s id="b.JOH.8.32.2">Irootaque oipacaacoventajempineri.</s>
      <s id="b.JOH.8.32.3">Eiro itimajitsi peranatajempineri aisati.</s>
     </seg>
     <seg type="verse" id="b.JOH.8.33">
      <s id="b.JOH.8.33.1">Yacanaqueri: --Narojeitaque ishanincani Avaramani.</s>
      <s id="b.JOH.8.33.2">Tecatsi peranatenane.</s>
      <s id="b.JOH.8.33.3">¿Paitasa picantantanari: "Oimpacaacoventajempi queariotatsiri"?</s>
     </seg>
     <seg type="verse" id="b.JOH.8.34">
      <s id="b.JOH.8.34.1">Yacanajiri Jesoshi: --Queariotaque oca noncamantempiri.</s>
      <s id="b.JOH.8.34.2">Timatsi peranajeitariri maaroni antajeitirori caari cameetsatatsi.</s>
      <s id="b.JOH.8.34.3">Ora caari cameetsatatsi yantapinijeitiri, oshiavetacari peranajeitariri.</s>
     </seg>
     <seg type="verse" id="b.JOH.8.35">
      <s id="b.JOH.8.35.1">Yora peranarontsi eiro icantatiani irisavicasanote ivancoqui peranatariri.</s>
      <s id="b.JOH.8.35.2">Irintiquea itomi ashitarori ivanco incantatiyempani irisavicasanote irinti.</s>
     </seg>
     <seg type="verse" id="b.JOH.8.36">
      <s id="b.JOH.8.36.1">Narotaque itomi Tasorentsi.</s>
      <s id="b.JOH.8.36.2">Ariorica noimpacaacoventajempi, eiro yapiiyeetajimpitsi iromperanayeetajempi.</s>
     </seg>
     <seg type="verse" id="b.JOH.8.37">
      <s id="b.JOH.8.37.1">Niotasanojeitaquempi, avirojeivetaca ishanincani Avaramani.</s>
      <s id="b.JOH.8.37.2">Iro cantaincha te pinquemisanteroji noneane.</s>
      <s id="b.JOH.8.37.3">Irootaque pisareantanari poyena.</s>
     </seg>
     <seg type="verse" id="b.JOH.8.38">
      <s id="b.JOH.8.38.1">Ora icamantaquenari Apa, irootaque nocamantajeitimpiri.</s>
      <s id="b.JOH.8.38.2">Ora icantimpiri pirintajeitari irootaque pantapinijeitiri avirori.</s>
     </seg>
     <seg type="verse" id="b.JOH.8.39">
      <s id="b.JOH.8.39.1">Yacanaqueri: --Nirintajeitacari Avaramani.</s>
      <s id="b.JOH.8.39.2">Icantanajiri Jesoshi: --Avirome ishanincani Avaramani, aitaque pinquempejeitajearime.</s>
      <s id="b.JOH.8.39.3">Iquemisantini peerani iriori; pishanincataquearime, pinquempejeitaquearime avirori, pinquemisantajeitaquename.</s>
     </seg>
     <seg type="verse" id="b.JOH.8.40">
      <s id="b.JOH.8.40.1">Narotaque neanavetarori queariotatsiri noquemiriri Tasorentsi.</s>
      <s id="b.JOH.8.40.2">Iro cantaincha pisareajeitana poyena.</s>
      <s id="b.JOH.8.40.3">Te inquempeteaniji irinti Avaramani.</s>
     </seg>
     <seg type="verse" id="b.JOH.8.41">
      <s id="b.JOH.8.41.1">Pantapinijeitiro avinti yantayetiri pirintasanotari.</s>
      <s id="b.JOH.8.41.2">Irosati icantajeitantanacari: --¿Pashinimpa ashitana?</s>
      <s id="b.JOH.8.41.3">Apaniro ini nirintajeitari.</s>
      <s id="b.JOH.8.41.4">Iriotaque Tasorentsi.</s>
     </seg>
     <seg type="verse" id="b.JOH.8.42">
      <s id="b.JOH.8.42.1">Icantajeitaqueri Jesoshi: --Irioricame pirintajeiteame Tasorentsi aitaque pinintajeitaquename narori.</s>
      <s id="b.JOH.8.42.2">Te nompocashiteaji; aitaque noponeacari Tasorentsiqui, iriotaque tiancaquenari.</s>
     </seg>
     <seg type="verse" id="b.JOH.8.43">
      <s id="b.JOH.8.43.1">¿Paita caari piotantavacaro nocantimpiri?</s>
      <s id="b.JOH.8.43.2">Te pimateroji pinquemisantero noneane.</s>
     </seg>
     <seg type="verse" id="b.JOH.8.44">
      <s id="b.JOH.8.44.1">Camaari ini pirintajeitacari.</s>
      <s id="b.JOH.8.44.2">Irootaque picoantajeitacari pantapinijeitiniri inintacaajeitimpiri.</s>
      <s id="b.JOH.8.44.3">Oantatsiri ini peerani: irio nijantirori yoanti.</s>
      <s id="b.JOH.8.44.4">Te inquenqueshireteroji quearioyetatsiri, irootaque caari icameetsatanta.</s>
      <s id="b.JOH.8.44.5">Tseeyari ini, irootaque itseeyantacari.</s>
      <s id="b.JOH.8.44.6">Yashi yoiro itseeya.</s>
      <s id="b.JOH.8.44.7">Iriotaque tseeyacaayetariri atiri.</s>
     </seg>
     <seg type="verse" id="b.JOH.8.45">
      <s id="b.JOH.8.45.1">Irompa nainti nocamantavetaquempiro queariotatsiri, te pinquemisantenaji.</s>
     </seg>
     <seg type="verse" id="b.JOH.8.46">
      <s id="b.JOH.8.46.1">¿Timatsimpa aca neaquenari narori nantiro caari cameetsatatsi?</s>
      <s id="b.JOH.8.46.2">Tempa otampaticati nocantajeitaquempiri.</s>
      <s id="b.JOH.8.46.3">¿Paitampa caari piquemisantantana?</s>
     </seg>
     <seg type="verse" id="b.JOH.8.47">
      <s id="b.JOH.8.47.1">Maaroni itomintajeitari Tasorentsi, iriojeitaque quemisantajeitirori irineane.</s>
      <s id="b.JOH.8.47.2">Te intomintajeitempiji avirori.</s>
      <s id="b.JOH.8.47.3">Irootaque caari piquemisantantaro irineane.</s>
     </seg>
     <seg type="verse" id="b.JOH.8.48">
      <s id="b.JOH.8.48.1">Irosati yacantanajari jorio: --Queariotaque nocantaquempiri.</s>
      <s id="b.JOH.8.48.2">Avirotaque samariasati, yoitsaviantaquempi camaari.</s>
     </seg>
     <seg type="verse" id="b.JOH.8.49">
      <s id="b.JOH.8.49.1">Yacanajiri: --Te nontsaviateji.</s>
      <s id="b.JOH.8.49.2">Nopincatsatiri Apa.</s>
      <s id="b.JOH.8.49.3">Irompa avinti te pimpicatsajeiteriji; pitseencajeitiri avinti.</s>
     </seg>
     <seg type="verse" id="b.JOH.8.50">
      <s id="b.JOH.8.50.1">Te noncoyeji impincatsayeetena nainti.</s>
      <s id="b.JOH.8.50.2">Irintiquea Apa coaintsi impincatsayeetena.</s>
      <s id="b.JOH.8.50.3">Aisati iriotaque cantacoventajeiterineri maaroni tseencajeitanari.</s>
     </seg>
     <seg type="verse" id="b.JOH.8.51">
      <s id="b.JOH.8.51.1">Queariotaque oca nocantimpiri.</s>
      <s id="b.JOH.8.51.2">Quemisantavaquerori noneane eiro icamanetajitsi.</s>
     </seg>
     <seg type="verse" id="b.JOH.8.52">
      <s id="b.JOH.8.52.1">Irosati icantantanajari joriopee: --Meecaquea niotasanojeitaquempi pitsaviataque.</s>
      <s id="b.JOH.8.52.2">Camaque Avaramani.</s>
      <s id="b.JOH.8.52.3">Aisati camantantatsiniri, camajeitaque iriori.</s>
      <s id="b.JOH.8.52.4">Aiquero picanti: "Eiro icamitsi quemisantajeitirori noneane".</s>
     </seg>
     <seg type="verse" id="b.JOH.8.53">
      <s id="b.JOH.8.53.1">Camaque ashanincani Avaramani.</s>
      <s id="b.JOH.8.53.2">Camajeitaque iriori camantantatsiniri.</s>
      <s id="b.JOH.8.53.3">¿Arimpa pijipincatsaritashitaca?</s>
      <s id="b.JOH.8.53.4">¿Pijivetampa panaacojeitiri maaroni peeraniniri pipincatsaritasanotaque avinti?</s>
     </seg>
     <seg type="verse" id="b.JOH.8.54">
      <s id="b.JOH.8.54.1">Yacanajiri Jesoshi: --Narosatiricame jitashitachaneme nopincatsaritaque, tempa nantsipetearome.</s>
      <s id="b.JOH.8.54.2">Apa, yora picantajeitiri avirori: "Notasorentsite", iriotaque pincatsaritacaaquenari.</s>
     </seg>
     <seg type="verse" id="b.JOH.8.55">
      <s id="b.JOH.8.55.1">Te piojeiteriji.</s>
      <s id="b.JOH.8.55.2">Nainti niotiri.</s>
      <s id="b.JOH.8.55.3">Ariorica noncantaqueme narori: "Te nioteriji", aitaque nonquempetaquempime, nontseeyaqueame narori.</s>
      <s id="b.JOH.8.55.4">Irompa niotiri.</s>
      <s id="b.JOH.8.55.5">Noquemisantiro irineane.</s>
     </seg>
     <seg type="verse" id="b.JOH.8.56">
      <s id="b.JOH.8.56.1">Icamantacotaquenani pishanincani Avaramani, icantini: "Coajica ontime quitaiteri noneanteariri Quirishito, irootaque noquimoshiretantacari".</s>
      <s id="b.JOH.8.56.2">Ari ineaquena, irosati iquimoshiretasanotantanacari aisati.</s>
     </seg>
     <seg type="verse" id="b.JOH.8.57">
      <s id="b.JOH.8.57.1">Icantanaqueri jorio: --Tequeratsita oncarate pisarintsite 50.</s>
      <s id="b.JOH.8.57.2">¿Piniirimpa Avaramani?</s>
     </seg>
     <seg type="verse" id="b.JOH.8.58">
      <s id="b.JOH.8.58.1">Icantanajiri Jesoshi: --Queariotaque oca noncamantempiri.</s>
      <s id="b.JOH.8.58.2">Tequeratsitani intimeni iriori Avaramani, notimitani nainti.</s>
      <s id="b.JOH.8.58.3">Je, noneiri.</s>
     </seg>
     <seg type="verse" id="b.JOH.8.59">
      <s id="b.JOH.8.59.1">Irosati yaantajeivetanaca mapi, impichaajeiterime.</s>
      <s id="b.JOH.8.59.2">Iro cantaincha ipeapitsajeitanajari ivancoqui Tasorentsi, ineacotashitapaaja jaocarica anta.</s>
     </seg>
    </div>
    <div type="chapter" id="b.JOH.9">
     <seg type="verse" id="b.JOH.9.1">
      <s id="b.JOH.9.1.1">Ari iquenanaque anta Jesoshi.</s>
      <s id="b.JOH.9.1.2">Ineapaaqueri aparoni shirampari quitapoajari.</s>
      <s id="b.JOH.9.1.3">Aitaque icantitapaani iroaquera itimapaaque.</s>
     </seg>
     <seg type="verse" id="b.JOH.9.2">
      <s id="b.JOH.9.2.1">Nocarajeitiri iroamerepee nosampijeitiri: --Oametanari, ¿paitampa itimantapaari quitapoajari?</s>
      <s id="b.JOH.9.2.2">¿Irompa yantayetiro caari cameetsatatsi ashitariri iquitapoajatantacari itomi?</s>
      <s id="b.JOH.9.2.3">¿Irioricampa yoca antaquerori caari cameetsatatsi iquitapoajatantacari?</s>
     </seg>
     <seg type="verse" id="b.JOH.9.3">
      <s id="b.JOH.9.3.1">Yacanaqueri Jesoshi: --Tecatsi irante, iquitapoajatashitaca.</s>
      <s id="b.JOH.9.3.2">Aisati ashitariri, tecatsi irante.</s>
      <s id="b.JOH.9.3.3">Iro iquitapoajatantacari yoca intasoncacoventantajeariri Tasorentsi.</s>
      <s id="b.JOH.9.3.4">Icoacaajeitaqueri atiri iriojeitanaque queario itasorentsitaque.</s>
      <s id="b.JOH.9.3.5">Ainiroquera meeca oquitaiteti.</s>
     </seg>
     <seg type="verse" id="b.JOH.9.4">
      <s id="b.JOH.9.4.1">Ocameetsatimotana nanteneri meeca tiancanari inintacaanari.</s>
      <s id="b.JOH.9.4.2">Ariorica ontsitenitanaje, tecatsi matajerone irantaveetaje.</s>
     </seg>
     <seg type="verse" id="b.JOH.9.5">
      <s id="b.JOH.9.5.1">Ainiroqueratatsina quipatsiquica narotaque iotacaajeitaqueriri atiri.</s>
     </seg>
     <seg type="verse" id="b.JOH.9.6">
      <s id="b.JOH.9.6.1">Irootaque icantaqueriri, irosati iquitiojantanacaro quipatsi.</s>
      <s id="b.JOH.9.6.2">Ocajavatsatanaque oca iquitiojaqueri quipatsi, irosati ipatsancajaquitantacari quitapoajari.</s>
     </seg>
     <seg type="verse" id="b.JOH.9.7">
      <s id="b.JOH.9.7.1">Icantajiri: --Pijate anta Shiroequi, pinquivajaquitajantea.</s>
      <s id="b.JOH.9.7.2">Incajare oni Shiroe.</s>
      <s id="b.JOH.9.7.3">Acanti aneanequi arori: Itianqueetiri.</s>
      <s id="b.JOH.9.7.4">Irosati ijatantanaca, iquivajaquitapaaca.</s>
      <s id="b.JOH.9.7.5">Ipiaja, amenanaji ini.</s>
     </seg>
     <seg type="verse" id="b.JOH.9.8">
      <s id="b.JOH.9.8.1">Itimi ara inampiquiniri, aisati yora neapinitiriri yamanantapiniti quirequi.</s>
      <s id="b.JOH.9.8.2">Icantajeitanaque: --¿Caarimpa yoca yoranqui savicapinitatsiri amanantapinitatsiri quirequi?</s>
     </seg>
     <seg type="verse" id="b.JOH.9.9">
      <s id="b.JOH.9.9.1">Aparopee cantayetanaintsi: --Iriotaque.</s>
      <s id="b.JOH.9.9.2">Pashini cantayetatsi: --Caari ini.</s>
      <s id="b.JOH.9.9.3">Shiavetariri ini.</s>
      <s id="b.JOH.9.9.4">Icantanaque iriori: --Narotaque.</s>
     </seg>
     <seg type="verse" id="b.JOH.9.10">
      <s id="b.JOH.9.10.1">Icantaqueri: --¿Jaoca icanteetajimpiri pamenantajari?</s>
     </seg>
     <seg type="verse" id="b.JOH.9.11">
      <s id="b.JOH.9.11.1">Yacanaqueri iriori: --Yora shiramparinta pajitachari Jesoshi icajavatsataquero quipatsi, ipatsancajaquitantajanaro noquiqui.</s>
      <s id="b.JOH.9.11.2">Icantajana: "Pijate Shiroequi, pinquivajaquitajantea".</s>
      <s id="b.JOH.9.11.3">Nojatanaque, noquivapaaja; irosati namenantanaja.</s>
     </seg>
     <seg type="verse" id="b.JOH.9.12">
      <s id="b.JOH.9.12.1">Irosati icantantanajari: --¿Jaocariqueame iriori?</s>
      <s id="b.JOH.9.12.2">Yacanajiri: --Jaocarica, te nioteji.</s>
     </seg>
     <seg type="verse" id="b.JOH.9.13">
      <s id="b.JOH.9.13.1">Irootaque saavaro icajavatsatantacarori Jesoshi quipatsi yamenacantajariri quitapoajaveitachaniri.</s>
      <s id="b.JOH.9.13.2">Iro saavaro imaoreanteevetari.</s>
      <s id="b.JOH.9.13.3">Ari yayeetanaqueneri variseopee,</s>
     </seg>
     <seg type="verse" id="b.JOH.9.15">
      <s id="b.JOH.9.15.1">isampitavaqueri: --¿Jaoca icantajimpiri?</s>
      <s id="b.JOH.9.15.2">Icantiri: --Ipatsancajaquitaquena quipatsi noquiqui, irosati nojatantanaca noquivajaquitaja.</s>
      <s id="b.JOH.9.15.3">Meeca namenanaji.</s>
     </seg>
     <seg type="verse" id="b.JOH.9.16">
      <s id="b.JOH.9.16.1">Irosati icantantanaca variseo aparopee: --Yora shirampari yantaveetantaro saavaro.</s>
      <s id="b.JOH.9.16.2">Te imponeempaji Tasorentsiqui.</s>
      <s id="b.JOH.9.16.3">Pashini cantayetatsi: --Irioricame antayetirori caari cameetsatatsi, eiro imatirome intasoncantayeteme.</s>
      <s id="b.JOH.9.16.4">Irosati icantavacaimentantajeitanacari.</s>
     </seg>
     <seg type="verse" id="b.JOH.9.17">
      <s id="b.JOH.9.17.1">Yapiitajiri isampitajiri: --¿Paita pijitiri avirori yora amenacaajimpiri?</s>
      <s id="b.JOH.9.17.2">Icantanaqueri: --Nojitiri itiancane Tasorentsi.</s>
     </seg>
     <seg type="verse" id="b.JOH.9.18">
      <s id="b.JOH.9.18.1">Yora joriopee te irishiretearoji iquitapoajaveitani.</s>
      <s id="b.JOH.9.18.2">Icajemacantaqueri iriri, jero iriniro,</s>
     </seg>
     <seg type="verse" id="b.JOH.9.19">
      <s id="b.JOH.9.19.1">isampitavaqueri: --¿Iriotaquempa yoca pitomi picantiriranqui: "Itimapaaque quitapoajari"?</s>
      <s id="b.JOH.9.19.2">¿Jaoca icantajari yamenantajari meeca?</s>
     </seg>
     <seg type="verse" id="b.JOH.9.20">
      <s id="b.JOH.9.20.1">Yacanaqueri: --Je, iriotaque notomi.</s>
      <s id="b.JOH.9.20.2">Noneasanotiri yashi yoiro iquitapoajatapaaque.</s>
     </seg>
     <seg type="verse" id="b.JOH.9.21">
      <s id="b.JOH.9.21.1">Jaocarica icantajari yamenantajari, te nioteji narori.</s>
      <s id="b.JOH.9.21.2">Te nioteji aisati janicarica amenacaajiriri.</s>
      <s id="b.JOH.9.21.3">Te irijananequitajeji meeca.</s>
      <s id="b.JOH.9.21.4">Pisampiteri iriori.</s>
      <s id="b.JOH.9.21.5">Irisati camantacotajanchane.</s>
     </seg>
     <seg type="verse" id="b.JOH.9.22">
      <s id="b.JOH.9.22.1">Yora ashitariri itsaroacaacari joriopee, iotaque aitaque yapatotimentajeitacari Jesoshi.</s>
      <s id="b.JOH.9.22.2">Icantajeititaca: "Intimerica cantatsine: 'Iriotaque Jesoshi Quirishito', eiro ashinetajiritsi irinti intsipajeitee anquemisantajeite".</s>
      <s id="b.JOH.9.22.3">Irootaque itsaroajeitantanacari ashitariri,</s>
     </seg>
     <seg type="verse" id="b.JOH.9.23">
      <s id="b.JOH.9.23.1">irootaque icantantanacariri: "Te irijananequitaje meeca notomi.</s>
      <s id="b.JOH.9.23.2">Irio pisampite".</s>
     </seg>
     <seg type="verse" id="b.JOH.9.24">
      <s id="b.JOH.9.24.1">Ari yapiitajiri icajemajiri.</s>
      <s id="b.JOH.9.24.2">Icantavaqueri: --Tasorentsi pimpincatsate.</s>
      <s id="b.JOH.9.24.3">Yora shirampari niojeitiri irio antayetirori caari cameetsatatsi.</s>
     </seg>
     <seg type="verse" id="b.JOH.9.25">
      <s id="b.JOH.9.25.1">Irosati yacantanacari iriori: --Irioricampa antayetirori caari cameetsatatsi, te nioteji narori.</s>
      <s id="b.JOH.9.25.2">Apatiro niotaque noquitapoajaveitani, meeca namenanaji.</s>
     </seg>
     <seg type="verse" id="b.JOH.9.26">
      <s id="b.JOH.9.26.1">Icantanajiri aisati: --¿Jaoca icantajimpiri yamenacantajimpiri?</s>
     </seg>
     <seg type="verse" id="b.JOH.9.27">
      <s id="b.JOH.9.27.1">Yacanajiri iriori: --Aitaque nocamantavetaquempi incaranqui, iro cantaincha te pinquemisanteroji piquemavetaquenari.</s>
      <s id="b.JOH.9.27.2">¿Paita picoantari aisati pinquemajero?</s>
      <s id="b.JOH.9.27.3">¿Picoajeitajimpa avirori pimpeajeitajea iroamere?</s>
     </seg>
     <seg type="verse" id="b.JOH.9.28">
      <s id="b.JOH.9.28.1">Irosati iquisatsatantanacariri, icantanaqueri: --Avironirotaque avinti iroamere.</s>
      <s id="b.JOH.9.28.2">Naro nainti iroamerepeeni Moishishini.</s>
     </seg>
     <seg type="verse" id="b.JOH.9.29">
      <s id="b.JOH.9.29.1">Niojeiti iquenquetsatacaaquerini Tasorentsi Moishishini peerani.</s>
      <s id="b.JOH.9.29.2">Irompa yoranqui, te niojeiteriji jaocarica iponeacari iriori.</s>
     </seg>
     <seg type="verse" id="b.JOH.9.30">
      <s id="b.JOH.9.30.1">Yacanajiri iriori: --Iriotaque amenacaajanari.</s>
      <s id="b.JOH.9.30.2">Piojeiteriquetite avirori jaocarica iponeacari, irootaque noantanaquempiri cavaco.</s>
     </seg>
     <seg type="verse" id="b.JOH.9.31">
      <s id="b.JOH.9.31.1">Ayotacojeitiri Tasorentsi, te inquemeriji antayetirori caari cameetsatatsi.</s>
      <s id="b.JOH.9.31.2">Yora quemisantiriri Tasorentsi, antirori inintacaaqueriri, iquemapinitiri irinti.</s>
     </seg>
     <seg type="verse" id="b.JOH.9.32">
      <s id="b.JOH.9.32.1">Te anquemacotapiniteriji amenacayerine timapaatsiri quitapoajari.</s>
     </seg>
     <seg type="verse" id="b.JOH.9.33">
      <s id="b.JOH.9.33.1">Eirome iponeame Tasorentsiqui, tecatsi irimateme.</s>
     </seg>
     <seg type="verse" id="b.JOH.9.34">
      <s id="b.JOH.9.34.1">Yacanajiri: --Peerani pitimantapaacari te pincameetsatapeeni.</s>
      <s id="b.JOH.9.34.2">¿Arimpa picoaque meeca poamejeitena?</s>
      <s id="b.JOH.9.34.3">Irosati yojocantanajari.</s>
     </seg>
     <seg type="verse" id="b.JOH.9.35">
      <s id="b.JOH.9.35.1">Iquemacotajiri Jesoshi yojocajeitaqueri quitapoajaveitachaniri.</s>
      <s id="b.JOH.9.35.2">Impoiji ineapaajiri aisati, icantapaajiri: --¿Piquemisantirimpa Atiritapaintsiri?</s>
     </seg>
     <seg type="verse" id="b.JOH.9.36">
      <s id="b.JOH.9.36.1">Ari yacanaqueri: --¿Jaoca itimiri, apa?</s>
      <s id="b.JOH.9.36.2">Nonquemisanteri.</s>
      <s id="b.JOH.9.36.3">Yacanaqueri:</s>
     </seg>
     <seg type="verse" id="b.JOH.9.37">
      <s id="b.JOH.9.37.1">--Tempa narotaque: noponeanaca inquitequi, natiritapaaque.</s>
      <s id="b.JOH.9.37.2">Pineaquena, meeca noneanataquempi.</s>
     </seg>
     <seg type="verse" id="b.JOH.9.38">
      <s id="b.JOH.9.38.1">Icantanaqueri: --Noquemisantimpi, Novincatsarite.</s>
      <s id="b.JOH.9.38.2">Itiyeroashitanacari.</s>
     </seg>
     <seg type="verse" id="b.JOH.9.39">
      <s id="b.JOH.9.39.1">Icantiri Jesoshi: --Irootaque nopocantacari quipatsiqui noncantajeitanteariri atiri jaoca incantajeiteari.</s>
      <s id="b.JOH.9.39.2">Namenacaajeitajeri quitapoajavetachari.</s>
      <s id="b.JOH.9.39.3">Yora amenajeivetachari nonquempetacantajeri quitapoajatatsiri.</s>
      <s id="b.JOH.9.39.4">Pineaquero, niotacaajeiteri caari iojeitatsi; irinti iovetachari nompeapitsatajeri iotantavetari.</s>
     </seg>
     <seg type="verse" id="b.JOH.9.40">
      <s id="b.JOH.9.40.1">Yora variseopee itsipajeitacari, iquemajeitavaquero icantaqueriri.</s>
      <s id="b.JOH.9.40.2">Irosati icantajeitantanaca aparopee: --¿Jaocampa nocantajeitari narori?</s>
      <s id="b.JOH.9.40.3">¿Noquitapoajatimpa?</s>
     </seg>
     <seg type="verse" id="b.JOH.9.41">
      <s id="b.JOH.9.41.1">Yacanajiri Jesoshi: --Pinquitapoajateme, eiro otimime pantane; iro cantaincha picantajeiveta: "Namenajeiti", irosati picantani pantapinijeitiro caari cameetsatatsi.</s>
     </seg>
    </div>
    <div type="chapter" id="b.JOH.10">
     <seg type="verse" id="b.JOH.10.1">
      <s id="b.JOH.10.1.1">Aisati yoametanti Jesoshi, icanti: --Queariotaque oca noncamantempiri.</s>
      <s id="b.JOH.10.1.2">Tempa yoiminqueapinitiri ashitariri irovishate itantoqui iquempoyeantariri.</s>
      <s id="b.JOH.10.1.3">Yora coshitiriri irovishate, te inqueapeeji omoroqui, ainti yataitashitapaaqueri araquerora.</s>
      <s id="b.JOH.10.1.4">Icanti: "Ineanacari ashitariri".</s>
     </seg>
     <seg type="verse" id="b.JOH.10.2">
      <s id="b.JOH.10.2.1">Intimerica iratirite shentiniriri omoro, ariorica impocapaaque irinti ashitariri, ari irashireavaqueneri, irishineteri iravisanaje.</s>
      <s id="b.JOH.10.2.2">Ariorica inqueashitapaajeri, incajemapeeri ivajiropee, ari impocashijeiteri, eiro itsaroacaavacaritsi.</s>
      <s id="b.JOH.10.2.3">Impoiji iraajeitanajeri anta paashitomashiqui,</s>
     </seg>
     <seg type="verse" id="b.JOH.10.4">
      <s id="b.JOH.10.4.1">irijivatanaqueri.</s>
      <s id="b.JOH.10.4.2">Ari iotsajeititiri irineane, irootaque yoijajeitantariri.</s>
     </seg>
     <seg type="verse" id="b.JOH.10.5">
      <s id="b.JOH.10.5.1">Ariorica incajamaveteari caari ineapiniti, eiro iotsajeititavaqueritsi irineane.</s>
      <s id="b.JOH.10.5.2">Eiro yoijajeitiritsi, aintiquea irishiapitsajeitanaqueri.</s>
     </seg>
     <seg type="verse" id="b.JOH.10.6">
      <s id="b.JOH.10.6.1">Aitaque ocantari ishiacaaventaqueneriri Jesoshi, iro cantaincha te iriojeitavaqueroji icantavetacariri.</s>
     </seg>
     <seg type="verse" id="b.JOH.10.7">
      <s id="b.JOH.10.7.1">Icantajeitaqueri aisati: --Queariotaque oca noncamantempiri.</s>
      <s id="b.JOH.10.7.2">Narotaque shiacaventachari omoro tantorentsi iqueapinitantari ovisha.</s>
     </seg>
     <seg type="verse" id="b.JOH.10.8">
      <s id="b.JOH.10.8.1">Maaroni jivajeitaquenari, coshinti ini irinti, coshitantatsiri; irootaque caari iquemisantajeitantari ovishapee.</s>
     </seg>
     <seg type="verse" id="b.JOH.10.9">
      <s id="b.JOH.10.9.1">Narotaque iqueapinitantari, nareetacaajeiteari maaroni pocashijeitenane.</s>
      <s id="b.JOH.10.9.2">Iriojeitaque avisacotajantsine.</s>
      <s id="b.JOH.10.9.3">Inqueapinijeite, aisati irijatashitapinitero iroyeari.</s>
     </seg>
     <seg type="verse" id="b.JOH.10.10">
      <s id="b.JOH.10.10.1">Ipocashitiri coshinti icoshiteri ovisha, iroyeri, impoyereeri.</s>
      <s id="b.JOH.10.10.2">Irompa nainti, nopocashitiri naneacaajeiteri oijajeitenaneri, naneacaasanojeitajeri inquitequi.</s>
     </seg>
     <seg type="verse" id="b.JOH.10.11">
      <s id="b.JOH.10.11.1">Narotaque ashitariri cameetsari, irootaque nocoantacari noncamimenteri novishate.</s>
     </seg>
     <seg type="verse" id="b.JOH.10.12">
      <s id="b.JOH.10.12.1">Te nonquempeteariji oisantiniriri ashitariri.</s>
      <s id="b.JOH.10.12.2">Caari ini ashitariri ovisha.</s>
      <s id="b.JOH.10.12.3">Ariorica irineavaqueri maniti impocapaaque, intsaroanaque, irishiapitsatanaqueri; irojocanaqueri ovishapee.</s>
      <s id="b.JOH.10.12.4">Irosati iraantapeempariri maniti ovisha, irovarayetapeeri.</s>
     </seg>
     <seg type="verse" id="b.JOH.10.13">
      <s id="b.JOH.10.13.1">Aitaque icantari oisantiniriri irovishate.</s>
      <s id="b.JOH.10.13.2">Te inquenqueshireteriji ovisha, irinti iquenqueshireti quirequi impinayeeteri, irootaque ishiantanacari.</s>
     </seg>
     <seg type="verse" id="b.JOH.10.14">
      <s id="b.JOH.10.14.1">Narotaque ashitariri cameetsatatsiri.</s>
      <s id="b.JOH.10.14.2">Niotiri novishate.</s>
      <s id="b.JOH.10.14.3">Yora nashijeitacari iojeitaquena iriori.</s>
     </seg>
     <seg type="verse" id="b.JOH.10.15">
      <s id="b.JOH.10.15.1">Aisati iquempeta Apa, iotaquena; aisati niotiri narori.</s>
      <s id="b.JOH.10.15.2">Coajica noncamimentajeiteri novishate noavisacotanteariri.</s>
     </seg>
     <seg type="verse" id="b.JOH.10.16">
      <s id="b.JOH.10.16.1">Ainiro aisati pashini, tequerata noviratajeari aca.</s>
      <s id="b.JOH.10.16.2">Iriojeitaque nampatojeitajeri.</s>
      <s id="b.JOH.10.16.3">Ariorica noneanateri iriotsatavaquena, inquempeavacantajeitajeari novishatepee maaroni.</s>
      <s id="b.JOH.10.16.4">Apaniro nashijeitajeari maaroni.</s>
     </seg>
     <seg type="verse" id="b.JOH.10.17">
      <s id="b.JOH.10.17.1">Aisati icanti Jesoshi: --Noncamimenteri novishate, irosati naneantajeari.</s>
      <s id="b.JOH.10.17.2">Irootaque inintacaanari Apa.</s>
     </seg>
     <seg type="verse" id="b.JOH.10.18">
      <s id="b.JOH.10.18.1">Tecatsi matashitenaneme iroyename, irointiquea nocoasanotaque noncamimenteri novishate.</s>
      <s id="b.JOH.10.18.2">Noncamavetaquea, aisati nontinaanaje: irootaque inintacaaquenari Apa.</s>
     </seg>
     <seg type="verse" id="b.JOH.10.19">
      <s id="b.JOH.10.19.1">Aitaque ocantari icantaqueriri Jesoshi.</s>
      <s id="b.JOH.10.19.2">Irosati icantavacaimentajeitanacari joriopee.</s>
     </seg>
     <seg type="verse" id="b.JOH.10.20">
      <s id="b.JOH.10.20.1">Timatsi icarajeiti oshequi cantayetatsiri: --Yoitsaviantaqueri camaari.</s>
      <s id="b.JOH.10.20.2">Ishinquiventaitia.</s>
      <s id="b.JOH.10.20.3">¿Paita piquemisantantariri?</s>
     </seg>
     <seg type="verse" id="b.JOH.10.21">
      <s id="b.JOH.10.21.1">Icanti itsipapee: --Te intsaviateji: tempa cameetsa yoametanti.</s>
      <s id="b.JOH.10.21.2">Caari ini camaari: tempa icavintsaajiri quitapoajari, irootaque yamenacantajariri.</s>
     </seg>
     <seg type="verse" id="b.JOH.10.22">
      <s id="b.JOH.10.22.1">Iquimoshirejeitaji aisati joriopee Jerosarequi.</s>
      <s id="b.JOH.10.22.2">Iquenqueshiretajiro yoameetsayeetantajaroniri peerani ivanco Tasorentsi.</s>
      <s id="b.JOH.10.22.3">Opariantsitapaaji.</s>
     </seg>
     <seg type="verse" id="b.JOH.10.23">
      <s id="b.JOH.10.23.1">Yaniiveeti Jesoshi anta oveshintsayetacanta otincamipee pancotsi.</s>
      <s id="b.JOH.10.23.2">Iro yovetsicacantiniri peerani Saromoni.</s>
     </seg>
     <seg type="verse" id="b.JOH.10.24">
      <s id="b.JOH.10.24.1">Yapatojeitashitapaacari joriopee.</s>
      <s id="b.JOH.10.24.2">Icantapaaqueri: --Peerani pimanapitsataquenaro.</s>
      <s id="b.JOH.10.24.3">Pincamantasanotena: ¿avirompa Quirishito?</s>
     </seg>
     <seg type="verse" id="b.JOH.10.25">
      <s id="b.JOH.10.25.1">Yacanajiri: --Aitaque nocamantajeivetaquempi.</s>
      <s id="b.JOH.10.25.2">Iro cantaincha te pinquemisantavaquenaji.</s>
      <s id="b.JOH.10.25.3">Paitarica nomayetaqueri, iriotaque Apa tiancanari matacaaquenarori.</s>
      <s id="b.JOH.10.25.4">Oca nomayetaqueri, irootaque iotacayetempineri narotaque Quirishito.</s>
     </seg>
     <seg type="verse" id="b.JOH.10.26">
      <s id="b.JOH.10.26.1">Aitaque nocantaquempi: "Avirojeitaque caari novishate, irootaque caari piquemisantantana".</s>
     </seg>
     <seg type="verse" id="b.JOH.10.27">
      <s id="b.JOH.10.27.1">Novishate iquemisantiro noneane.</s>
      <s id="b.JOH.10.27.2">Niojeitiri, aisati iriori, yoijajeitana.</s>
     </seg>
     <seg type="verse" id="b.JOH.10.28">
      <s id="b.JOH.10.28.1">Aitaque naneacaajeitajiri.</s>
      <s id="b.JOH.10.28.2">Incantaitatiyempani iraneanaje inquitequi.</s>
      <s id="b.JOH.10.28.3">Eiro yashinoncaajatsi.</s>
      <s id="b.JOH.10.28.4">Noquempoyeasanotaqueri, oquempetimotaquena najiricaqueri.</s>
      <s id="b.JOH.10.28.5">Tecatsi aapitsatajenarine.</s>
     </seg>
     <seg type="verse" id="b.JOH.10.29">
      <s id="b.JOH.10.29.1">Icantaquena Apa: "Pinquempoyeajenari".</s>
      <s id="b.JOH.10.29.2">Yanaacojeitiri maaroni itasoncantasanoti, tecatsi aapitsatajerine aisati iriori Apa.</s>
     </seg>
     <seg type="verse" id="b.JOH.10.30">
      <s id="b.JOH.10.30.1">Nomoncaratasanotacari Apa, imoncarataquena iriori.</s>
     </seg>
     <seg type="verse" id="b.JOH.10.31">
      <s id="b.JOH.10.31.1">Irosati yaantajeivetanaca mapi impichaajeiterime.</s>
     </seg>
     <seg type="verse" id="b.JOH.10.32">
      <s id="b.JOH.10.32.1">Icantanajiri Jesoshi: --Iriotaque Apa tasoncacaaquenari.</s>
      <s id="b.JOH.10.32.2">Oshequi nonijayetaquempiro.</s>
      <s id="b.JOH.10.32.3">¿Paita pimpitseimentenari?</s>
     </seg>
     <seg type="verse" id="b.JOH.10.33">
      <s id="b.JOH.10.33.1">Icantanajiri: --Te iro nompitseimentempi pantiri cameetsatatsiri.</s>
      <s id="b.JOH.10.33.2">Aviro shirampari, iro cantaincha pijitasorentsitashitaca, irootaque nompitseimentempiri.</s>
     </seg>
     <seg type="verse" id="b.JOH.10.34">
      <s id="b.JOH.10.34.1">Yacanajiri Jesoshi: --Tempa isanquenayeetinirini atiri: "Noncamantajeitempi: 'Avirojeitaque tasorentsitatsiri'".</s>
     </seg>
     <seg type="verse" id="b.JOH.10.35">
      <s id="b.JOH.10.35.1">Yora isanquenatiniri irineane Tasorentsi, icanteetiri: "Tasorentsitatsiri".</s>
      <s id="b.JOH.10.35.2">Tecatsi ancantero ampashinitajero Sanquenarentsi.</s>
     </seg>
     <seg type="verse" id="b.JOH.10.36">
      <s id="b.JOH.10.36.1">Inintacaaquena Apa, irootaque itiancantaquenari aca quipatsiquica.</s>
      <s id="b.JOH.10.36.2">Incaranqui nocantaquempi: "Narotaque Itomi Tasorentsi".</s>
      <s id="b.JOH.10.36.3">¿Paita meeca picantantanari: "Pijitasorentsitashitaca"?</s>
      <s id="b.JOH.10.36.4">Itasoncantaque Apa.</s>
     </seg>
     <seg type="verse" id="b.JOH.10.37">
      <s id="b.JOH.10.37.1">Terica nonquempeteari eiro piquemisantanatsi.</s>
     </seg>
     <seg type="verse" id="b.JOH.10.38">
      <s id="b.JOH.10.38.1">Irompa noquempetacaririca, pinquemisantajeitena.</s>
      <s id="b.JOH.10.38.2">Eiro piquemisantashitanatsi narori, irointi pinquemisantimentenaro nomayetaqueri.</s>
      <s id="b.JOH.10.38.3">Pinquemisante, piotanteari iquempetaquena Apa.</s>
      <s id="b.JOH.10.38.4">Aisati narori noquempetacari Apa.</s>
      <s id="b.JOH.10.38.5">Piotasanotavaquero.</s>
     </seg>
     <seg type="verse" id="b.JOH.10.39">
      <s id="b.JOH.10.39.1">Icoasanojeivetanaja aisati irayerime, iro cantaincha ipeimotanacari Jesoshi.</s>
     </seg>
     <seg type="verse" id="b.JOH.10.40">
      <s id="b.JOH.10.40.1">Ari imonteanajaro aisati Jesoshi Jorirani.</s>
      <s id="b.JOH.10.40.2">Ijataji anta intacaronta peerani Joani ivaotisatantaqueni.</s>
      <s id="b.JOH.10.40.3">Aitaque itimapaajiri anta.</s>
     </seg>
     <seg type="verse" id="b.JOH.10.41">
      <s id="b.JOH.10.41.1">Oshequi pocashijeitajiriri aisati.</s>
      <s id="b.JOH.10.41.2">Icantajeitapaaji: --Te intasoncanteji irinti Joani, iro cantaincha queario oni maaroni icantacotaqueriri Jesoshica.</s>
     </seg>
     <seg type="verse" id="b.JOH.10.42">
      <s id="b.JOH.10.42.1">Oshequi quemisantajeitavaqueriri Jesoshi anta.</s>
     </seg>
    </div>
    <div type="chapter" id="b.JOH.11">
     <seg type="verse" id="b.JOH.11.1">
      <s id="b.JOH.11.1.1">Isaviqui Vetaniaqui shirampari pajitachari Irasaro, yojoquiitaca.</s>
      <s id="b.JOH.11.1.2">Osaviqui aisati ivancoqui iritsiropee: jero Maria, jero Marita.</s>
     </seg>
     <seg type="verse" id="b.JOH.11.2">
      <s id="b.JOH.11.2.1">Chapinqui osaitiri Maria Avincatsarite iitiqui.</s>
      <s id="b.JOH.11.2.2">Iro osaitantari casancajari.</s>
      <s id="b.JOH.11.2.3">Oshetantajari oishi aisati.</s>
      <s id="b.JOH.11.2.4">Ari yojoquiitaca ojariri,</s>
     </seg>
     <seg type="verse" id="b.JOH.11.3">
      <s id="b.JOH.11.3.1">irootaque otiancantacariri camanterine Jesoshi.</s>
      <s id="b.JOH.11.3.2">Arejiqui ijatashitaqueri.</s>
      <s id="b.JOH.11.3.3">Ineantapaacariri icantapaaqueri: --Novincatsarite, yora Irasaro pinintasanotiri, yojoquiitaca.</s>
     </seg>
     <seg type="verse" id="b.JOH.11.4">
      <s id="b.JOH.11.4.1">Iquemavaqueri Jesoshi, icantavaqueri: --Yojoquiivetaca, iro cantaincha eiro icamasanotitsi.</s>
      <s id="b.JOH.11.4.2">Iro yojoquiitantacari, icoaque Tasorentsi impincatsatanteeteariri, aisati impincatsatanteetenari narori.</s>
     </seg>
     <seg type="verse" id="b.JOH.11.5">
      <s id="b.JOH.11.5.1">Jesoshi inintiro iroori Marita, ireento, jeri ojariri.</s>
     </seg>
     <seg type="verse" id="b.JOH.11.6">
      <s id="b.JOH.11.6.1">Ari iquemacotitacari yojoquiitaca, iro cantaincha apite quitaiteri isavicanaque.</s>
     </seg>
     <seg type="verse" id="b.JOH.11.7">
      <s id="b.JOH.11.7.1">Irosati icantantajana aisati icantajeitiri itsipapee iroamerepee: --Tsame ampiajeitanaje aisati Joreaqui.</s>
     </seg>
     <seg type="verse" id="b.JOH.11.8">
      <s id="b.JOH.11.8.1">Nocantanaqueri narori: --Chapinqui, oametanari, anta impichaaquempime ashanincapee.</s>
      <s id="b.JOH.11.8.2">¿Ariompa pimpiashitanajeri aisati anta?</s>
      <s id="b.JOH.11.8.3">Eiro ajatitsi: yoicari.</s>
     </seg>
     <seg type="verse" id="b.JOH.11.9">
      <s id="b.JOH.11.9.1">Yacanaquena: --Noshiacantempiro.</s>
      <s id="b.JOH.11.9.2">Icontetapaaque catsirincaiteri, iquitaitetacotapaajee.</s>
      <s id="b.JOH.11.9.3">Ariorica inquianaje, ari ontsiteniiteanaje.</s>
      <s id="b.JOH.11.9.4">Yora aniitatsiri quitaiteriqui, iniiro oquitaiteti quipatsiqui, irootaque caari itsitincanta.</s>
     </seg>
     <seg type="verse" id="b.JOH.11.10">
      <s id="b.JOH.11.10.1">Iro cantaincha itsitincajeita aniitatsiri tsiteniriqui.</s>
      <s id="b.JOH.11.10.2">Iro itsitincantacari, tecatsi quitaitetacoterine.</s>
     </seg>
     <seg type="verse" id="b.JOH.11.11">
      <s id="b.JOH.11.11.1">Aitaque icantaquenari.</s>
      <s id="b.JOH.11.11.2">Irosati icantantanari: --Maanaqueyea Irasaro.</s>
      <s id="b.JOH.11.11.3">Nojate meeca noncaocapaajeri.</s>
     </seg>
     <seg type="verse" id="b.JOH.11.12">
      <s id="b.JOH.11.12.1">Nocantanaqueri: --Maanaquerica, Novincatsarite, aitaque iravisacotaje.</s>
     </seg>
     <seg type="verse" id="b.JOH.11.13">
      <s id="b.JOH.11.13.1">Iro cantaincha, irointi iquenquetsatacovetacari Irasaro, icamaque.</s>
      <s id="b.JOH.11.13.2">Narori, nojitashivetaca iro icantaquenari: "Imaashita, irimaoreanteari".</s>
     </seg>
     <seg type="verse" id="b.JOH.11.14">
      <s id="b.JOH.11.14.1">Irosati icamantasanotantajanari: --Camanaque Irasaroni.</s>
     </seg>
     <seg type="verse" id="b.JOH.11.15">
      <s id="b.JOH.11.15.1">Te nontsipatavaqueariji narori.</s>
      <s id="b.JOH.11.15.2">Meeca pinquemisantajeitanaquena, irootaque noquimoshiretantanacari.</s>
      <s id="b.JOH.11.15.3">Tsame amenajeitaiteri.</s>
     </seg>
     <seg type="verse" id="b.JOH.11.16">
      <s id="b.JOH.11.16.1">Yora Tomashi ipajiyeetiri Tsipari, icantajeitana: --Tsame aijajeitanaqueri, iroavaqueeta arori.</s>
     </seg>
     <seg type="verse" id="b.JOH.11.17">
      <s id="b.JOH.11.17.1">Irotimataintsi inampini Irasaro.</s>
      <s id="b.JOH.11.17.2">Niojeitaque icaratacotaque otsipasati quitaiteri yoiminqueantacariri Irasaroni omoroqui imperita.</s>
     </seg>
     <seg type="verse" id="b.JOH.11.18">
      <s id="b.JOH.11.18.1">Ora Vetania oquempejitaro Jerosare, ocarati 3 quirometero.</s>
     </seg>
     <seg type="verse" id="b.JOH.11.19">
      <s id="b.JOH.11.19.1">Iponeanaca Jerosarequi oshequi joriopee pocashitirori Marita, jero Maria.</s>
      <s id="b.JOH.11.19.2">Icantapaaquero: --Eiro poashiretacoshirearitsi pijaririni.</s>
     </seg>
     <seg type="verse" id="b.JOH.11.20">
      <s id="b.JOH.11.20.1">Oquemacotavaqueri Marita quempejitapaaque Jesoshi.</s>
      <s id="b.JOH.11.20.2">Osoquijanaque, ojataque otonquiotavacari.</s>
      <s id="b.JOH.11.20.3">Irointi Maria, ainiro osaviqui pancotsiqui.</s>
     </seg>
     <seg type="verse" id="b.JOH.11.21">
      <s id="b.JOH.11.21.1">Ocantavaqueri Marita Jesoshi: --Ariorica pintimaiteme aca, Novincatsarite, eiro icamime jaijini.</s>
     </seg>
     <seg type="verse" id="b.JOH.11.22">
      <s id="b.JOH.11.22.1">Niotaque meeca paitarica pincanteriri Tasorentsi aitaque inquemisantaquempi.</s>
     </seg>
     <seg type="verse" id="b.JOH.11.23">
      <s id="b.JOH.11.23.1">Icantanaquero Jesoshi: --Aitaque intinaaje pijaririni.</s>
     </seg>
     <seg type="verse" id="b.JOH.11.24">
      <s id="b.JOH.11.24.1">Ocantanajiri aisati: --Ariorica omoncaratapaaquea intinaajeitantanajeari camajeitaintsiri, aitaque intinaanaje iriori jaijini.</s>
      <s id="b.JOH.11.24.2">Niotaquero.</s>
     </seg>
     <seg type="verse" id="b.JOH.11.25">
      <s id="b.JOH.11.25.1">Icantanajiro: --Narotaque tinaajeitajerineri camajeitaintsiri, oaneajeitajerineri aisati.</s>
      <s id="b.JOH.11.25.2">Incamajeivetaquea quemisantanari, iro cantaincha iraneanaje aisati.</s>
     </seg>
     <seg type="verse" id="b.JOH.11.26">
      <s id="b.JOH.11.26.1">Maaroni aneajeitatsiri, inquemisantenarica iriori, eiro icamasanotitsi.</s>
      <s id="b.JOH.11.26.2">¿Pishiretacarompa oca nocantaquempirica?</s>
     </seg>
     <seg type="verse" id="b.JOH.11.27">
      <s id="b.JOH.11.27.1">Ocantanajiri: --Je, Novincatsarite, niotaquempi, avirotaque Quirishito, Itomi Tasorentsi pocaintsiri quipatsiquica.</s>
     </seg>
     <seg type="verse" id="b.JOH.11.28">
      <s id="b.JOH.11.28.1">Irosati opiantanaja ocajemiro ireento.</s>
      <s id="b.JOH.11.28.2">Ocamantatsatapaaquero: --Areetapaaca Oametantatsiri, icajemacantaquempi.</s>
     </seg>
     <seg type="verse" id="b.JOH.11.29">
      <s id="b.JOH.11.29.1">Ocantiro: --Ari.</s>
      <s id="b.JOH.11.29.2">Intsipaite ocatianaca, ojatashitanaqueri Jesoshi.</s>
     </seg>
     <seg type="verse" id="b.JOH.11.30">
      <s id="b.JOH.11.30.1">Tequeratsita irareetea iriori nampitsiqui.</s>
      <s id="b.JOH.11.30.2">Ainiroqueratatsi anta oneaitirinta Marita.</s>
     </seg>
     <seg type="verse" id="b.JOH.11.31">
      <s id="b.JOH.11.31.1">Ari ineajeitavaquero quivantajeitirori ojatanaque, irosati yoijajeitantanacaro.</s>
      <s id="b.JOH.11.31.2">Ijijeivetaca ario ojateri omoroqui yoiminqueetaquerinta ojaririni.</s>
      <s id="b.JOH.11.31.3">Aisati ijijeitiro ojate iraacotajeari aisati anta.</s>
     </seg>
     <seg type="verse" id="b.JOH.11.32">
      <s id="b.JOH.11.32.1">Ari oneapaaqueri Jesoshi, ojatashitiri, otiyeroashitapaacari.</s>
      <s id="b.JOH.11.32.2">Ocantapaaqueri: --Ariorica pintimaiteme aca, Novincatsarite, eiro icamime jaijini.</s>
     </seg>
     <seg type="verse" id="b.JOH.11.33">
      <s id="b.JOH.11.33.1">Ineavaquero Jesoshi iraimotapaacari.</s>
      <s id="b.JOH.11.33.2">Iraajeitaca joriopee tsipajeitarori.</s>
      <s id="b.JOH.11.33.3">Irosati icantashiretantanacari iriori Jesoshi, yoashiretanaca.</s>
     </seg>
     <seg type="verse" id="b.JOH.11.34">
      <s id="b.JOH.11.34.1">Icantanaque: --¿Jaoca poaqueriri?</s>
      <s id="b.JOH.11.34.2">Icantanaqueri: --Anta, Novincatsarite, noaqueri omoroqui.</s>
      <s id="b.JOH.11.34.3">Tsame pamenaiteri.</s>
     </seg>
     <seg type="verse" id="b.JOH.11.35">
      <s id="b.JOH.11.35.1">Iraapaaca Jesoshi iriori.</s>
      <s id="b.JOH.11.35.2">Irosati icantantanaca jorio: --Pineaqueri, oshequi inintasanovetarini.</s>
     </seg>
     <seg type="verse" id="b.JOH.11.37">
      <s id="b.JOH.11.37.1">Timatsi aparopee cantatsiri: --¿Caarimpa yoca amenacaajiriri quitapoajari?</s>
      <s id="b.JOH.11.37.2">Intimeme aca, ¿eirompa aisati yoavisacotajirime Irasaroni, eiro icamime?</s>
     </seg>
     <seg type="verse" id="b.JOH.11.38">
      <s id="b.JOH.11.38.1">Icantashiretasanotanaji Jesoshi aisati.</s>
      <s id="b.JOH.11.38.2">Iquempejitapaacaro omoro, ora imorotashiyeetaqueriri imperitaqui.</s>
      <s id="b.JOH.11.38.3">Yashitacoyeetantacari mapi.</s>
     </seg>
     <seg type="verse" id="b.JOH.11.39">
      <s id="b.JOH.11.39.1">Icantapaaque Jesoshi: --Pintivironcajero mapica.</s>
      <s id="b.JOH.11.39.2">Ocantanaqueri Marita: --Novincatsarite, otsipasatitanaque quitaiteri icamantacari.</s>
      <s id="b.JOH.11.39.3">Shititanaque.</s>
     </seg>
     <seg type="verse" id="b.JOH.11.40">
      <s id="b.JOH.11.40.1">Icantanajiro: --Tempa nocantaquempi: "Pinquemisantaquenarica aitaque pineaquero intasoncante Tasorentsi".</s>
     </seg>
     <seg type="verse" id="b.JOH.11.41">
      <s id="b.JOH.11.41.1">Irosati itivironcanteetajaro mapi.</s>
      <s id="b.JOH.11.41.2">Yamenanaque Jesoshi jenoqui, icantanaque: --Ariove, Apa, niotaque piquemaquena.</s>
     </seg>
     <seg type="verse" id="b.JOH.11.42">
      <s id="b.JOH.11.42.1">Niotaque irosati picanta piquemapinitana.</s>
      <s id="b.JOH.11.42.2">Jeri oshequi catiimojeitanari.</s>
      <s id="b.JOH.11.42.3">Nocoaque iriojeite pitiancaquena, irootaque noquenquetsatacantimpiri.</s>
     </seg>
     <seg type="verse" id="b.JOH.11.43">
      <s id="b.JOH.11.43.1">Irosati icajemasanotantanaca: --Irasaro, pintinaanaje, pimpocaje.</s>
     </seg>
     <seg type="verse" id="b.JOH.11.44">
      <s id="b.JOH.11.44.1">Irosati isoquijantanaja camavetainchari.</s>
      <s id="b.JOH.11.44.2">Ora chapinqui yoisotanteetavacariri tocoyatsa: iracoqui, iitiqui, maaroni.</s>
      <s id="b.JOH.11.44.3">Ipashicavorotanteetavacariri paanio.</s>
      <s id="b.JOH.11.44.4">Icantiri Jesoshi: --Poisoreajeri, pishineteri irijataje.</s>
     </seg>
     <seg type="verse" id="b.JOH.11.45">
      <s id="b.JOH.11.45.1">Joriopee, yora tsipajeitacarori Maria, ineacojeitaqueri Jesoshi.</s>
      <s id="b.JOH.11.45.2">Oshequi quemisantajeitanaqueriri;</s>
     </seg>
     <seg type="verse" id="b.JOH.11.46">
      <s id="b.JOH.11.46.1">itsipapee ijatashitaqueri variseopee, icamantacotapaaqueri Jesoshi.</s>
     </seg>
     <seg type="verse" id="b.JOH.11.47">
      <s id="b.JOH.11.47.1">Yora jivatacaajeitiriri saserotepee, jeri aisati variseo, yapatojeitaqueri pincatsaripee oametavacaajeitainchari.</s>
      <s id="b.JOH.11.47.2">Icantavacaajeitaca: --¿Paita antajeiteri?</s>
      <s id="b.JOH.11.47.3">Yora shirampari oshequi itasoncantapinitaque.</s>
     </seg>
     <seg type="verse" id="b.JOH.11.48">
      <s id="b.JOH.11.48.1">Ariorica ashinetajeri aisati, ario inquemisantajeitanaqueri maaroni atiri; impoiji ipocashijeiteecari oromasati, itireayetirocari ivanco Tasorentsi.</s>
      <s id="b.JOH.11.48.2">Ipoyereajeiteecari, maaroni.</s>
     </seg>
     <seg type="verse" id="b.JOH.11.49">
      <s id="b.JOH.11.49.1">Itsipajeitari anta Caijashi iriori.</s>
      <s id="b.JOH.11.49.2">Meeca osarintsi ipincatsariventiri saserotepee.</s>
      <s id="b.JOH.11.49.3">Icantanaque iriori:</s>
     </seg>
     <seg type="verse" id="b.JOH.11.50">
      <s id="b.JOH.11.50.1">--Tecatsi piojeite avinti.</s>
      <s id="b.JOH.11.50.2">Te pinquenqueshireempaji.</s>
      <s id="b.JOH.11.50.3">Pamenajeite: ocameetsatimojeitee incameta shiramparinta aparoni, iroavisacojeitantajeeri eiro apoyereajeitantatsi.</s>
     </seg>
     <seg type="verse" id="b.JOH.11.51">
      <s id="b.JOH.11.51.1">Te incantashitearoji oca.</s>
      <s id="b.JOH.11.51.2">Iriotaque pincatsariventajeitiriri maaroni saserotepee.</s>
      <s id="b.JOH.11.51.3">Yoametiri Tasorentsi, iotantacari incamimentajeiteri Jesoshi maaroni joriopee.</s>
     </seg>
     <seg type="verse" id="b.JOH.11.52">
      <s id="b.JOH.11.52.1">Te apaniro incamimentajeiteri joriopee, irointi incamimenteri maaroni atiri intomintajeiteari Tasorentsi.</s>
      <s id="b.JOH.11.52.2">Inashijeiveta, isavicajeiti nampitsipeequi arejipeequiniri, iro cantaincha incamimenteri irampatojeitanteariri maaroni.</s>
     </seg>
     <seg type="verse" id="b.JOH.11.53">
      <s id="b.JOH.11.53.1">Irosati isareajeitantacariri iroyeri Jesoshi.</s>
     </seg>
     <seg type="verse" id="b.JOH.11.54">
      <s id="b.JOH.11.54.1">Irootaque caari meeca iquenapinitantaja Jesoshi anta yoshequitinta joriopee, te ironijaapeempariji.</s>
      <s id="b.JOH.11.54.2">Ijatanaji quipatsiqui pajitachari Ejerai, otsapitapaacanta caaraiteri.</s>
      <s id="b.JOH.11.54.3">Aitaque isavicapaajiri, icarajeitana, aisati maaroni itsipapee iroamerepee.</s>
     </seg>
     <seg type="verse" id="b.JOH.11.55">
      <s id="b.JOH.11.55.1">Irotimataintsi Yavisantaniri, inquimoshirejeitanaque noshanincapee.</s>
      <s id="b.JOH.11.55.2">Meeca itoncaajeitanaque Jerosarequi iroameetsatantajeari, inquemisantanteariri Tasorentsi.</s>
      <s id="b.JOH.11.55.3">Ijajeitanaque maaroni savicajeitatsiri jaocarica,</s>
     </seg>
     <seg type="verse" id="b.JOH.11.56">
      <s id="b.JOH.11.56.1">icoajeitapaajiri Jesoshi.</s>
      <s id="b.JOH.11.56.2">Iqueajeitapaaque ivancoqui Tasorentsi, icantavacaajeitapaaja: --Paamaaca, ¿ari impoque Jesoshi?</s>
      <s id="b.JOH.11.56.3">Eirorica ipoquitsi iriori inquemisante.</s>
     </seg>
     <seg type="verse" id="b.JOH.11.57">
      <s id="b.JOH.11.57.1">Aitaque icantacantaque jivatacaajeitiriri saserotepee, jeri variseopee: --Piotaqueririca jaocarica inaqueri Jesoshi, pincamantenata.</s>
      <s id="b.JOH.11.57.2">Icoajeitanaque iraacanteri.</s>
     </seg>
    </div>
    <div type="chapter" id="b.JOH.12">
     <seg type="verse" id="b.JOH.12.1">
      <s id="b.JOH.12.1.1">Ocaranivani 6 quitaiteri inquimoshireventearo Yavisantaniri.</s>
      <s id="b.JOH.12.1.2">Yareetaja Jesoshi Vetaniaqui, anta isaviquinta Irasaro camavetainchari: yora yoitinaajiri Jesoshi, yoaneajiri.</s>
     </seg>
     <seg type="verse" id="b.JOH.12.2">
      <s id="b.JOH.12.2.1">Aitaque icarajeitiri Irasaro Jesoshi, yoajeita.</s>
      <s id="b.JOH.12.2.2">Marita irootaque amacoyetiniriri yoari.</s>
     </seg>
     <seg type="verse" id="b.JOH.12.3">
      <s id="b.JOH.12.3.1">Maria amaqueneri Jesoshi casancajari, cameetsajatasanotatsiri.</s>
      <s id="b.JOH.12.3.2">Opinatasanotaca.</s>
      <s id="b.JOH.12.3.3">Quejitsi oni, ojaacaro voteyajaniqui.</s>
      <s id="b.JOH.12.3.4">Osaitiri iitiqui, irosati oshetantajari oishi.</s>
      <s id="b.JOH.12.3.5">Otimanaque ojencaare, otsoteanaquero maaroni pancotsi.</s>
     </seg>
     <seg type="verse" id="b.JOH.12.4">
      <s id="b.JOH.12.4.1">Ari itimaiti ara Jorashi Ishicariote.</s>
      <s id="b.JOH.12.4.2">Iroamere Jesoshi inaveta, iriotaque aacanterine coajicani.</s>
      <s id="b.JOH.12.4.3">Icantanaque:</s>
     </seg>
     <seg type="verse" id="b.JOH.12.5">
      <s id="b.JOH.12.5.1">--¿Paitampa caari pipimantantaro casancajarica?</s>
      <s id="b.JOH.12.5.2">Opinaveta 300 tenario, ampayetajerimeri iriori ashinoncaincari.</s>
      <s id="b.JOH.12.5.3">Paparajatashitacaro maaroni.</s>
     </seg>
     <seg type="verse" id="b.JOH.12.6">
      <s id="b.JOH.12.6.1">Icantashita: te irineshinoncateriji ashinoncaincari.</s>
      <s id="b.JOH.12.6.2">Iquempoyeajeivetanari noirequite maaroni, iro cantaincha coshinti ini.</s>
      <s id="b.JOH.12.6.3">Ari icoshitaarantitavajanari, irootaque iquishimentantarori te omperiji ovinaro casancajari.</s>
     </seg>
     <seg type="verse" id="b.JOH.12.7">
      <s id="b.JOH.12.7.1">Icantiri Jesoshi: --Oncanteata.</s>
      <s id="b.JOH.12.7.2">Iotaque noncame, irootaque osaitantanari tequeratsita noncame.</s>
     </seg>
     <seg type="verse" id="b.JOH.12.8">
      <s id="b.JOH.12.8.1">Incantaitatiyempani incarajeitempi ashinoncaincari, ari pineshinoncatapinitatiyerini.</s>
      <s id="b.JOH.12.8.2">Irompa nainti eiro nocantatiani noncarajeitempi.</s>
      <s id="b.JOH.12.8.3">Eiro osamanitajitsi pineshinoncatantajenari aisati.</s>
     </seg>
     <seg type="verse" id="b.JOH.12.9">
      <s id="b.JOH.12.9.1">Oshequi jorio quemacojeitajiriri Jesoshi itimapaaji anta, ijatashijeitanaqueri.</s>
      <s id="b.JOH.12.9.2">Aisati ijatashijeitanaqueri irineeri Irasaro, yora camavetainchari yoitinaajiri.</s>
     </seg>
     <seg type="verse" id="b.JOH.12.10">
      <s id="b.JOH.12.10.1">Isareajeitacari jivatacaajeitiriri saserotepee iroyeri aisati Irasaro.</s>
     </seg>
     <seg type="verse" id="b.JOH.12.11">
      <s id="b.JOH.12.11.1">Oshequi joriopee neacojeitaqueriri Jesoshi yoitinaajiri Irasaro, irootaque yojocajeitantanajarori iquemisantavetari saserotepee, iquemisantajeitantajariri Jesoshi irinti.</s>
     </seg>
     <seg type="verse" id="b.JOH.12.12">
      <s id="b.JOH.12.12.1">Oquitaitetamanaji aisati.</s>
      <s id="b.JOH.12.12.2">Oshequi catsini pocaintsiri inquimoshirejeite.</s>
      <s id="b.JOH.12.12.3">Iquemacojeitajiri Jesoshi impoque Jerosarequi.</s>
     </seg>
     <seg type="verse" id="b.JOH.12.13">
      <s id="b.JOH.12.13.1">Ari ijajeitanaque itonquiojeitavacari.</s>
      <s id="b.JOH.12.13.2">Yaajeitaqueneri tsiaroshi.</s>
      <s id="b.JOH.12.13.3">Icajemajeiti: --Jeri yoca oavisacotajeeneri, icameetsatasanoti.</s>
      <s id="b.JOH.12.13.4">Iriotaque itiancane Avincatsarite.</s>
      <s id="b.JOH.12.13.5">Iriotaque yoca pincatsariventajeitajerine ashanincapee, maaroni.</s>
     </seg>
     <seg type="verse" id="b.JOH.12.14">
      <s id="b.JOH.12.14.1">Ineapaaqueri Jesoshi aparo voro caariquera iquijacoyeeta.</s>
      <s id="b.JOH.12.14.2">Iriotaque iquijacotapaacari.</s>
      <s id="b.JOH.12.14.3">Aitaque peerani isanquenatacotitari:</s>
     </seg>
     <seg type="verse" id="b.JOH.12.15">
      <s id="b.JOH.12.15.1">"Savicajeitatsiri Sioniqui, eiro pitsaroashitatsi.</s>
      <s id="b.JOH.12.15.2">Jeri yoca pocaintsiri, iriotaque pincatsariventajeitempine; iquijacotapaacari vorojaniqui".</s>
     </seg>
     <seg type="verse" id="b.JOH.12.16">
      <s id="b.JOH.12.16.1">Tequeratsita niotacojeiteri oca isanquenatacotitacariniri peerani: ijatanaji Jesoshi jenoqui, impoijiquea noquenqueshireajeitanaquero.</s>
      <s id="b.JOH.12.16.2">Aitaquequea imoncarataquero maaroni isanquenatacotitacariniri.</s>
     </seg>
     <seg type="verse" id="b.JOH.12.17">
      <s id="b.JOH.12.17.1">Ari chapinqui icajemiri Irasaro: "Pincontetapaaje", ari icontetapaaji.</s>
      <s id="b.JOH.12.17.2">Camasanovetainchari, iro cantaincha yoitinaajiri: nocarajeiti oshequi neacojeitiriri, impoiji nocamantacojeitaquero ora noneajeitaqueri.</s>
     </seg>
     <seg type="verse" id="b.JOH.12.18">
      <s id="b.JOH.12.18.1">Ari iquemacojeitaqueri atiri itasoncantayeti Jesoshi, irootaque ijatashijeitantacariri itonquiojeitavacari.</s>
     </seg>
     <seg type="verse" id="b.JOH.12.19">
      <s id="b.JOH.12.19.1">Icantavacaajeitanaca variseo: --Pineaquero, tecatsi ancantanirojeiteri.</s>
      <s id="b.JOH.12.19.2">Yoijajeitaqueri maaroni atiri.</s>
     </seg>
     <seg type="verse" id="b.JOH.12.20">
      <s id="b.JOH.12.20.1">Itoncaajeitanaque Jerosarequi oshequi atiri inquimoshirejeite, inquemisantajeite.</s>
      <s id="b.JOH.12.20.2">Icarajeitiri pashinisatipee atiri, iroaquera peajancha jorio.</s>
     </seg>
     <seg type="verse" id="b.JOH.12.21">
      <s id="b.JOH.12.21.1">Ijatashijeitapaaqueri iriori Jeripi, yora vetsairasati.</s>
      <s id="b.JOH.12.21.2">Otimi Vetsaira Carireaqui.</s>
      <s id="b.JOH.12.21.3">Icantapaaqueri: --Apa, nocoi noneeri Jesoshi.</s>
     </seg>
     <seg type="verse" id="b.JOH.12.22">
      <s id="b.JOH.12.22.1">Jeripi ijatashitanaqueri icamantaitiri Antirishi.</s>
      <s id="b.JOH.12.22.2">Irosati ijatantanaja apite, icamantiri Jesoshi.</s>
     </seg>
     <seg type="verse" id="b.JOH.12.23">
      <s id="b.JOH.12.23.1">Icantavaqueri: --Noponeanaca inquitequi, natiritapaaque; irotaintsi meeca impincatsayeetena.</s>
     </seg>
     <seg type="verse" id="b.JOH.12.24">
      <s id="b.JOH.12.24.1">Queariotaque oca noncamantempiri.</s>
      <s id="b.JOH.12.24.2">Ariorica ompariye quipatsiqui apaitsoquiro tirico, eirorica otijatsi, irosati oncantea: apaitsoquiro onapaaque.</s>
      <s id="b.JOH.12.24.3">Irompa ontijaquearica, ari oshiocanaque, oshequiasanotanaque aisati oitsoqui.</s>
     </seg>
     <seg type="verse" id="b.JOH.12.25">
      <s id="b.JOH.12.25.1">Timatsi atiri quempoyeavetachari irisati, te incoyeji irashinoncayea, yatsipetashitaca iquempoyeaca irisati; eiro yaneasanotajitsi inquitequi iriori.</s>
      <s id="b.JOH.12.25.2">Irintiquea caari quempoyeacha irisati meeca, incantaitatiyempani iraneanaje irinti inquitequi.</s>
     </seg>
     <seg type="verse" id="b.JOH.12.26">
      <s id="b.JOH.12.26.1">Maaroni coatsiri irantayetenaro nocoacairiri, iroijatenata; incarajeitenaya jaocarica nontimeri narori.</s>
     </seg>
     <seg type="verse" id="b.JOH.12.27">
      <s id="b.JOH.12.27.1">Aisati impinateri Apa.</s>
      <s id="b.JOH.12.27.2">Meeca noquenqueshiretanaca.</s>
      <s id="b.JOH.12.27.3">¿Paita noncanteriri meeca Apa?</s>
      <s id="b.JOH.12.27.4">¿Noncanterimpa: "Apa, irotaintsi iroashinonqueetena, poavisacotena"?</s>
      <s id="b.JOH.12.27.5">Eiro nocantiritsi.</s>
      <s id="b.JOH.12.27.6">Irootaque nopocantacari quipatsiqui nonquematsicatearo meeca.</s>
      <s id="b.JOH.12.27.7">Irosati iquenquetsatacantacariri iriri: --Apa, nocoaque impincatsajeitempita atiripee, irineacameetsajeitempita.</s>
      <s id="b.JOH.12.27.8">Irosati noquemajeitantacariri Apa anta inquitequi, icanti: --Aitanaque niotacaajeitiri nopincatsaritasanotaque.</s>
      <s id="b.JOH.12.27.9">Coajica niotacaajeitajeri aisati.</s>
     </seg>
     <seg type="verse" id="b.JOH.12.29">
      <s id="b.JOH.12.29.1">Ari iquemajeivetavacari catiajeivetainchari, iro cantaincha te iriotasanotavaqueroji.</s>
      <s id="b.JOH.12.29.2">Icantashijeitanaca: --Otirei.</s>
      <s id="b.JOH.12.29.3">Pashini cantayetanaintsi: --Ineanatiri inampire Tasorentsi.</s>
     </seg>
     <seg type="verse" id="b.JOH.12.30">
      <s id="b.JOH.12.30.1">Icantiri Jesoshi: --Te naro iroamete: avirojeivetaca avinti yoamejeivetaca.</s>
     </seg>
     <seg type="verse" id="b.JOH.12.31">
      <s id="b.JOH.12.31.1">Meecaquea incantacoventajeiteri maaroni tseencantayetatsiri: "Ainiro pantane, aitaque noasanquetimentempiro".</s>
      <s id="b.JOH.12.31.2">Meeca aisati irojoqueri Apa yora pincatsariventajeitiriri tseencantatsiri.</s>
     </seg>
     <seg type="verse" id="b.JOH.12.32">
      <s id="b.JOH.12.32.1">Irotaintsi iroatiacoyeetena, irosatiquea nampatojeitanteariri maaroni atiri, impocashijeitena.</s>
     </seg>
     <seg type="verse" id="b.JOH.12.33">
      <s id="b.JOH.12.33.1">Irootaque icantaqueriri Jesoshi.</s>
      <s id="b.JOH.12.33.2">Icamantitacari jaoca incanteari incamanteari coajicani.</s>
     </seg>
     <seg type="verse" id="b.JOH.12.34">
      <s id="b.JOH.12.34.1">Yacanaqueri atiri: --Oamejeitee Sanquenarentsi: "Irosati incantaitatiyempani Quirishito iranee".</s>
      <s id="b.JOH.12.34.2">¿Paita picantiri?</s>
      <s id="b.JOH.12.34.3">¿Paita picantantarori avirori: "Iroatiacoyeetaqueri Atiritapaintsiri"?</s>
      <s id="b.JOH.12.34.4">¿Janicampa yora Atiritapaintsiri camatsineri?</s>
     </seg>
     <seg type="verse" id="b.JOH.12.35">
      <s id="b.JOH.12.35.1">Yacanajiri Jesoshi: --Ainiroquera oquitaiteti, iro cantaincha eiro meeca osamanitajitsi ontsitenitantajeari.</s>
      <s id="b.JOH.12.35.2">Paniitanaque meeca, omapoquimpicari tsiteniri.</s>
      <s id="b.JOH.12.35.3">Ariorica paniitanaje tsiteniriqui, eiro piotitsi jaocarica pinquenanajeri.</s>
     </seg>
     <seg type="verse" id="b.JOH.12.36">
      <s id="b.JOH.12.36.1">Ainiroquera noquitaitetacotimpi, niotacaimpi; picoaquerica pinquemisantena, pinquemisantenata meeca.</s>
      <s id="b.JOH.12.36.2">Impoiji pinquempejeiteri pishanincapee: pinquitaitetacoteri, piotacaajeiteri iriori.</s>
      <s id="b.JOH.12.36.3">Irosati ijatantanaja, imanapitsatanajari.</s>
     </seg>
     <seg type="verse" id="b.JOH.12.37">
      <s id="b.JOH.12.37.1">Ineajeivetacari oshequi atiri itasoncantayeti Jesoshi, iro cantaincha te inquemisantajeitavaqueriji.</s>
     </seg>
     <seg type="verse" id="b.JOH.12.38">
      <s id="b.JOH.12.38.1">Imoncarajeitaquero isanquenatacotitacaniri peerani Isayashini: "Novincatsarite, eiro ishequitasanotitsi quemisantavaqueroneri ora ancamanteriri.</s>
      <s id="b.JOH.12.38.2">Irineajeivetempi pintasoncante, iro cantaincha eiro iquemisantimpitsi".</s>
      <s id="b.JOH.12.38.3">Camantantatsiniri inaveitani Isayashini.</s>
     </seg>
     <seg type="verse" id="b.JOH.12.39">
      <s id="b.JOH.12.39.1">Icantitacani aisati: "Yora Tasorentsi inquitapoajatacayeri tseencajeitiriri, impeitaqueri iquenqueshireantavetari.</s>
      <s id="b.JOH.12.39.2">Icanti: 'Ineicari.</s>
      <s id="b.JOH.12.39.3">Ioticari.</s>
      <s id="b.JOH.12.39.4">Yaventanacari.</s>
      <s id="b.JOH.12.39.5">Noavisacotiricari'".</s>
      <s id="b.JOH.12.39.6">Irootaque caari imajeitantaro tseencantatsiri inquenqueshireempa.</s>
     </seg>
     <seg type="verse" id="b.JOH.12.41">
      <s id="b.JOH.12.41.1">Peerani ineaqueri Isayashini ishipaquireaque Avincatsarite, impoiji iquenquetsatacotiri.</s>
     </seg>
     <seg type="verse" id="b.JOH.12.42">
      <s id="b.JOH.12.42.1">Aisati oshequi jivatacaajeitiriri joriopee, iquemisantajeivetanacari Jesoshi.</s>
      <s id="b.JOH.12.42.2">Iro cantaincha itsaroacaajeitacari variseopee, irootaque caari icamantantari ishaninca: "Noquemisantiri Jesoshi".</s>
      <s id="b.JOH.12.42.3">Iquenqueshireti: "Iquishimentanaricari noquemisantiri Jesoshi, eiro ishinetanatsi nampatojeiteari noshaninca nonquemisantajeite".</s>
     </seg>
     <seg type="verse" id="b.JOH.12.43">
      <s id="b.JOH.12.43.1">Yora variseopee icoapinijeiti irineacameetsajeiteri atiri, te irio incoye irineacameetsateri Tasorentsi irinti.</s>
     </seg>
     <seg type="verse" id="b.JOH.12.44">
      <s id="b.JOH.12.44.1">Irosati icajemantanaca Jesoshi: --Maaroni quemisantanari, te naro inquemisantasanote, irintiquea iquemisantasanotaque tiancaquenari.</s>
     </seg>
     <seg type="verse" id="b.JOH.12.45">
      <s id="b.JOH.12.45.1">Maaroni neaquenari, irinti ineaque aisati tiancaquenari.</s>
     </seg>
     <seg type="verse" id="b.JOH.12.46">
      <s id="b.JOH.12.46.1">Irootaque nopocantacari nonquitaitetacoteri atiri, niotacaasanojeiteri.</s>
      <s id="b.JOH.12.46.2">Yora quemisantanari, eiro yatsipetajaro intimaje tsiteniriqui; tempa ioyetaque.</s>
     </seg>
     <seg type="verse" id="b.JOH.12.47">
      <s id="b.JOH.12.47.1">Yora quemayevetacarori noneane: eirorica iquemisantiro, eiro noasanquetiritsi nainti.</s>
      <s id="b.JOH.12.47.2">Te iro nompocantea quipatsiquica noasanquetaayeteri atiri, irointi nopocanta noavisacojeiteri.</s>
     </seg>
     <seg type="verse" id="b.JOH.12.48">
      <s id="b.JOH.12.48.1">Maaroni tseencaquenari, caari quemisantiro noyenquetsare, timatsi oasanquetaajeiterineri coajicani.</s>
      <s id="b.JOH.12.48.2">Jero oca noneane nocantavetacari: coajica omoncaratapeemparica, iroasanquetimenteri itseenquiro noneane.</s>
      <s id="b.JOH.12.48.3">Te noneaveetashiteaji.</s>
     </seg>
     <seg type="verse" id="b.JOH.12.49">
      <s id="b.JOH.12.49.1">Apa tiancaquenari, iriotaque cantavaquenari: "Iroyea oca pineanatapeeri.</s>
      <s id="b.JOH.12.49.2">Jero oca pincantapeeriri".</s>
     </seg>
     <seg type="verse" id="b.JOH.12.50">
      <s id="b.JOH.12.50.1">Yora quemisantavaquerori irineane Apa, incantaitatiyempani iraneanaje inquitequi.</s>
      <s id="b.JOH.12.50.2">Niotaquero oca.</s>
      <s id="b.JOH.12.50.3">Oca nocantaquempiri, nomoncarataquero icantaquenari Apa.</s>
     </seg>
    </div>
    <div type="chapter" id="b.JOH.13">
     <seg type="verse" id="b.JOH.13.1">
      <s id="b.JOH.13.1.1">Tequeratsita inquimoshireventajeitajearo Yavisantaniri.</s>
      <s id="b.JOH.13.1.2">Aitaque iotaque Jesoshi omoncarataca irojocantanajearori quipatsica, impiantanajeari iririqui.</s>
      <s id="b.JOH.13.1.3">Icantatiani inintajeitaqueri yashijeitacari quipatsiquiniri.</s>
      <s id="b.JOH.13.1.4">Meeca inintasanojeitiri.</s>
     </seg>
     <seg type="verse" id="b.JOH.13.2">
      <s id="b.JOH.13.2.1">Ari noajeitaca, notsipajeitacari Jorashi Ishicariote, yora itomi Shimo.</s>
      <s id="b.JOH.13.2.2">Iquenqueshireacaacari camaari iraacanteri Jesoshi coajicani.</s>
     </seg>
     <seg type="verse" id="b.JOH.13.3">
      <s id="b.JOH.13.3.1">Iotaque Jesoshi itiancaqueri Iriri impincatsariventajeiteri maaroni atiri.</s>
      <s id="b.JOH.13.3.2">Iotaque aisati iponeaca Tasorentsiqui, impiashitanajeri aisati.</s>
     </seg>
     <seg type="verse" id="b.JOH.13.4">
      <s id="b.JOH.13.4.1">Ari yoacaajeitaquena Jesoshi, impoiji icatianaca.</s>
      <s id="b.JOH.13.4.2">Yojoquireaquero yoicoro.</s>
      <s id="b.JOH.13.4.3">Ishiticatsaquitanacaro ishevorotantari.</s>
     </seg>
     <seg type="verse" id="b.JOH.13.5">
      <s id="b.JOH.13.5.1">Irosati isantacaro nija metaroqui, irosati iquivantajeitaquenarori noitipee: narori, aisati itsipapee iroamerepee.</s>
      <s id="b.JOH.13.5.2">Iro ishetantajanarori noiti ishevorotantari.</s>
     </seg>
     <seg type="verse" id="b.JOH.13.6">
      <s id="b.JOH.13.6.1">Irovetaincha inquivaquiitapeerime iriori Petero, icantavaqueri: --Tempa avirotaque Novincatsarite, te oncameetsateji pinquivenaro noiti narori.</s>
      <s id="b.JOH.13.6.2">Oncameetsateme nonquivempirome piiti avinti.</s>
     </seg>
     <seg type="verse" id="b.JOH.13.7">
      <s id="b.JOH.13.7.1">Yacanaqueri Jesoshi: --Te piotacoteroji meeca oca nantaquempiri.</s>
      <s id="b.JOH.13.7.2">Aitaque piotajero coajicani.</s>
     </seg>
     <seg type="verse" id="b.JOH.13.8">
      <s id="b.JOH.13.8.1">Icantanaqueri: --Eiro piquivanarotsi noiti catsini.</s>
      <s id="b.JOH.13.8.2">Yacanaqueri: --Eirorica noquivimpirotsi piiti, eiro aquempeavacaatsi coajicani.</s>
     </seg>
     <seg type="verse" id="b.JOH.13.9">
      <s id="b.JOH.13.9.1">Irosati icantantacariri: --Jentsite, Novincatsarite, pinquivenaro noitipee, naco, noito, maaroni.</s>
     </seg>
     <seg type="verse" id="b.JOH.13.10">
      <s id="b.JOH.13.10.1">Icantanajiri Jesoshi: --Eiro yapiitajatsi inquivajea caajeitaintsiri.</s>
      <s id="b.JOH.13.10.2">Quitejeivetaquempi avinti, iro cantaincha te pinquitejeiteji maaroni.</s>
     </seg>
     <seg type="verse" id="b.JOH.13.11">
      <s id="b.JOH.13.11.1">Iotaque Jesoshi janica aacanterineri.</s>
      <s id="b.JOH.13.11.2">Irootaque icantantacari: "Te pinquitejeiteji maaroni".</s>
     </seg>
     <seg type="verse" id="b.JOH.13.12">
      <s id="b.JOH.13.12.1">Itsoncajeitaquena iquivajeitaquenaro noiti maaroni.</s>
      <s id="b.JOH.13.12.2">Iquitsaatajaro aisati yoicoro.</s>
      <s id="b.JOH.13.12.3">Aisati isaviquimojeitajana, icantana: --¿Piojeitaquempa meeca paita nantantayetarori ocapee?</s>
     </seg>
     <seg type="verse" id="b.JOH.13.13">
      <s id="b.JOH.13.13.1">Tempa picantapinijeitana: Oametantatsiri, aisati Pincatsari.</s>
      <s id="b.JOH.13.13.2">Queariotaque oca picantaquenari.</s>
      <s id="b.JOH.13.13.3">Narotaque oamejeitimpiri, pincatsariventajeitimpiri.</s>
     </seg>
     <seg type="verse" id="b.JOH.13.14">
      <s id="b.JOH.13.14.1">Pineaquena meeca, noquivajeitaquempiro piiti.</s>
      <s id="b.JOH.13.14.2">Aitaque pinquempetavacaajeiteari avirori, pinquivavacayea piitiqui.</s>
     </seg>
     <seg type="verse" id="b.JOH.13.15">
      <s id="b.JOH.13.15.1">Naro onijaaquempirori.</s>
      <s id="b.JOH.13.15.2">Aitaque meeca pinquempejeitavacayea avirori, pinquivavacaajeitea.</s>
     </seg>
     <seg type="verse" id="b.JOH.13.16">
      <s id="b.JOH.13.16.1">Queariotaque oca nocantimpiri.</s>
      <s id="b.JOH.13.16.2">Inampire te iranaacoteriji nampitariri impincatsarite.</s>
      <s id="b.JOH.13.16.3">Aisati itiancane eiro yanaacotiritsi impincatsarite yora tianquiriri.</s>
     </seg>
     <seg type="verse" id="b.JOH.13.17">
      <s id="b.JOH.13.17.1">Ariorica piquemavaquero oca noametimpiri, pimataquero nocoacaimpiri pinquimoshirejeitanteari.</s>
     </seg>
     <seg type="verse" id="b.JOH.13.18">
      <s id="b.JOH.13.18.1">Timatsi meeca aparoni nocamantacotasanotiri, te maaroni nonquenquetsatacotempiji.</s>
      <s id="b.JOH.13.18.2">Nocoyeajeitaquempi, tempa niojeitaquempi.</s>
      <s id="b.JOH.13.18.3">Ainiro Sanquenarentsi caariquera moncaratacha, ocanti: "Yora oacotaquenari notantane, iraacantena".</s>
     </seg>
     <seg type="verse" id="b.JOH.13.19">
      <s id="b.JOH.13.19.1">Aitaque nocamantitajeitaquempi tequeratsita irayeetena.</s>
      <s id="b.JOH.13.19.2">Ariorica piotaque omoncarataca nocantimpiri, aitaque pishiretearo naro nainti isanquenatacotitaniri.</s>
     </seg>
     <seg type="verse" id="b.JOH.13.20">
      <s id="b.JOH.13.20.1">Queariotaque oca nocantimpiri.</s>
      <s id="b.JOH.13.20.2">Ariorica iraacameetsayeetavaqueri notiancane, aisati narori, iraacameetsatena.</s>
      <s id="b.JOH.13.20.3">Ariorica iraacameetsatavaquena narori, aisati inquempeteri iriori tiancanari, iraacameetsateri.</s>
     </seg>
     <seg type="verse" id="b.JOH.13.21">
      <s id="b.JOH.13.21.1">Irosati yoashiretantanaca Jesoshi, icamantajeitana: --Queariotaque oca noncamantajeitempiri.</s>
      <s id="b.JOH.13.21.2">Timatsi aca aacantenaneri.</s>
     </seg>
     <seg type="verse" id="b.JOH.13.22">
      <s id="b.JOH.13.22.1">Ari namenavacaajeitanaca, te nioteji janicarica icantacotaqueri.</s>
     </seg>
     <seg type="verse" id="b.JOH.13.23">
      <s id="b.JOH.13.23.1">Narotaque iroamere inintasanotiri Jesoshi, ainirona narori, notiinatacari inejiqui.</s>
     </seg>
     <seg type="verse" id="b.JOH.13.24">
      <s id="b.JOH.13.24.1">Ijicotaquena Shimo Petero, icantana: --Pisampiteri.</s>
      <s id="b.JOH.13.24.2">¿Janica iquenquetsatacotiri?</s>
     </seg>
     <seg type="verse" id="b.JOH.13.25">
      <s id="b.JOH.13.25.1">Irosati notiinatasanotantanacariri aisati inejiqui Jesoshi.</s>
      <s id="b.JOH.13.25.2">Nosampitaqueri: --Novincatsarite, ¿janicampa aacantempine?</s>
     </seg>
     <seg type="verse" id="b.JOH.13.26">
      <s id="b.JOH.13.26.1">Yacanaquena: --Ariorica novincaquero tantaca, yoca nompaqueri, iriotaque aacantenaneri.</s>
      <s id="b.JOH.13.26.2">Irosati yovincantanacaro tanta, ipaqueri.</s>
     </seg>
     <seg type="verse" id="b.JOH.13.27">
      <s id="b.JOH.13.27.1">Irosati iquenqueshiretacaantacariri Satanashi Jorashi iraacaanteri Jesoshi.</s>
      <s id="b.JOH.13.27.2">Icantanaqueri Jesoshi: --Ora piquenqueshiretiri panteri, pimateroqueti.</s>
     </seg>
     <seg type="verse" id="b.JOH.13.28">
      <s id="b.JOH.13.28.1">Yora oajeitainchari ara te iriotavaqueroji icantaqueriri.</s>
     </seg>
     <seg type="verse" id="b.JOH.13.29">
      <s id="b.JOH.13.29.1">Ari yaanirotavaquero tanta, irosati ijatantanaca iraacaantanteariri.</s>
      <s id="b.JOH.13.29.2">Yora Jorashi iriotaque quempoyeaquenariri noirequite maaroni.</s>
      <s id="b.JOH.13.29.3">Ijatantacari, yaamaanaca aparopee icantiri Jesoshi: "Pamanantaite ayeari anquimoshireventearo Yavisantaniri".</s>
      <s id="b.JOH.13.29.4">Pashini yaamaaca icantiri: "Pijate pimpashiyetaiteari ashinoncayetachari".</s>
      <s id="b.JOH.13.29.5">Ari ijatantanacari, otsitenitanaji.</s>
     </seg>
     <seg type="verse" id="b.JOH.13.31">
      <s id="b.JOH.13.31.1">Impoiji icantanaquena Jesoshi: --Noponeanaca narori inquitequi, natiritapaaque.</s>
      <s id="b.JOH.13.31.2">Irotaintsi meeca impincatsajeitena atiripee, aisati niotacaajeiteri impincatsajeiteri Apa.</s>
     </seg>
     <seg type="verse" id="b.JOH.13.32">
      <s id="b.JOH.13.32.1">Aisati inquempetea Apa iriori, iriotacaajeiteri atiri impincatsajeitena narori.</s>
      <s id="b.JOH.13.32.2">Meeca irimatero, eiro isamanitirotsi.</s>
     </seg>
     <seg type="verse" id="b.JOH.13.33">
      <s id="b.JOH.13.33.1">Meeca, noamerejei, eiro osamanititsi nojocajeitantanajempiri.</s>
      <s id="b.JOH.13.33.2">Aitaque nocamantitacari joriopee, aisati meeca noncamantajeitempi avirori: anta nojatajenta, eiro pimatirotsi pijataje avirori.</s>
     </seg>
     <seg type="verse" id="b.JOH.13.34">
      <s id="b.JOH.13.34.1">Pashini noncantajeitempiri meeca: pinintavacaajeitea maaroni.</s>
      <s id="b.JOH.13.34.2">Oquempetaca narori nonintajeitimpi, aisati pinquempetavacaajeitea avirori, pinintavacaajeitea.</s>
     </seg>
     <seg type="verse" id="b.JOH.13.35">
      <s id="b.JOH.13.35.1">Ariorica pinintavacaajeitaquea, aitaque iriojeitaquempi maaroni atiri: avirojeitaque noamere.</s>
     </seg>
     <seg type="verse" id="b.JOH.13.36">
      <s id="b.JOH.13.36.1">Icantanaqueri Shimo Petero: --¿Jaoca pijatajeri, Novincatsarite?</s>
      <s id="b.JOH.13.36.2">Yacanaqueri: --Anta nojatajenta, eiro pimatirotsi poijatanaquena meeca.</s>
      <s id="b.JOH.13.36.3">Coajicaquea aitaque poijatanajena.</s>
     </seg>
     <seg type="verse" id="b.JOH.13.37">
      <s id="b.JOH.13.37.1">Icantanaqueri Avincatsarite: --¿Paitampa caari nomatantearo noijatanaquempi meeca?</s>
      <s id="b.JOH.13.37.2">Iroyeeteerica, iro cantaincha nintacotanaquempi.</s>
     </seg>
     <seg type="verse" id="b.JOH.13.38">
      <s id="b.JOH.13.38.1">Yacanajiri Jesoshi: --¿Ariompa pintacotasanotanaquena?</s>
      <s id="b.JOH.13.38.2">Queariotaque oca noncamantempiri: eirotsitarica inei teapa, pincantaque: "Te noneeriji Jesoshi".</s>
      <s id="b.JOH.13.38.3">Oncarate mava pincantaque.</s>
     </seg>
    </div>
    <div type="chapter" id="b.JOH.14">
     <seg type="verse" id="b.JOH.14.1">
      <s id="b.JOH.14.1.1">Aisati icantajeitana Jesoshi: --Eiro picantashirejeititsi, irointi pishireteari Tasorentsi.</s>
      <s id="b.JOH.14.1.2">Aisati narori, pishiretena.</s>
     </seg>
     <seg type="verse" id="b.JOH.14.2">
      <s id="b.JOH.14.2.1">Anta inampiqui Apa otimi oshequi pancotsipee.</s>
      <s id="b.JOH.14.2.2">Eiro oshequitime, aitaque noncamantaquempime te oshequiteji.</s>
      <s id="b.JOH.14.2.3">Nojate anta novetsicanontapeempi pisavicantajeiteari avirori coajicani.</s>
     </seg>
     <seg type="verse" id="b.JOH.14.3">
      <s id="b.JOH.14.3.1">Ariorica nomatempiro pisavicanteari, nompiashijeitajantempi aisati, naajeitajantempi.</s>
      <s id="b.JOH.14.3.2">Aitaque pintsipajeitapaajena nosaviquinta narori.</s>
     </seg>
     <seg type="verse" id="b.JOH.14.4">
      <s id="b.JOH.14.4.1">Piojeitaque jaoca nojatajeri.</s>
      <s id="b.JOH.14.4.2">Piojeitaque aisati jaoca nonquenanajeri.</s>
     </seg>
     <seg type="verse" id="b.JOH.14.5">
      <s id="b.JOH.14.5.1">Icantanaqueri Tomashi: --Te niojeiteji jaocarica pijatajeri.</s>
      <s id="b.JOH.14.5.2">¿Jaoca noncanteari niotanteari jaoca pinquenanajeri?</s>
     </seg>
     <seg type="verse" id="b.JOH.14.6">
      <s id="b.JOH.14.6.1">Icantanajiri Jesoshi: --Tempa narotaque nijaanajempironeri pinquenantanajeari, aisati narotaque oametapinijeitaquempirori queariotasanotatsiri, aneacaajeitaquempiri.</s>
      <s id="b.JOH.14.6.2">Tecatsi pincantea pijatashiteri Apa, narotaque aajeitanajempine.</s>
     </seg>
     <seg type="verse" id="b.JOH.14.7">
      <s id="b.JOH.14.7.1">Piojeitaquenaricame, aisati piojeitaquerime Apa iriori.</s>
      <s id="b.JOH.14.7.2">Meeca piojeitaqueri.</s>
      <s id="b.JOH.14.7.3">Aitaque pineajeitaqueri.</s>
     </seg>
     <seg type="verse" id="b.JOH.14.8">
      <s id="b.JOH.14.8.1">Icantanaqueri Jeripi: --Novincatsarite, ponijayenari piri; irootaque aparoni nocantimpiri, aitapaji.</s>
     </seg>
     <seg type="verse" id="b.JOH.14.9">
      <s id="b.JOH.14.9.1">Icantanajiri Jesoshi: --Peeranitaque notsipajeitaquempi.</s>
      <s id="b.JOH.14.9.2">¿Tequerampa piotimatena?</s>
      <s id="b.JOH.14.9.3">Maaroni neaquenari, ineaqueri Apa iriori.</s>
      <s id="b.JOH.14.9.4">¿Paita picantantanari meeca: "Ponijayenari piri"?</s>
     </seg>
     <seg type="verse" id="b.JOH.14.10">
      <s id="b.JOH.14.10.1">¿Tequerampa piotimateji noquempetacari Apa?</s>
      <s id="b.JOH.14.10.2">Aisati iquempetana iriori.</s>
      <s id="b.JOH.14.10.3">Te noncantashiteaji.</s>
      <s id="b.JOH.14.10.4">Iquempetaquena Apa, iriotaque matacaanarori notasoncanti.</s>
     </seg>
     <seg type="verse" id="b.JOH.14.11">
      <s id="b.JOH.14.11.1">Tempa nocamantimpi noquempetacari Apa.</s>
      <s id="b.JOH.14.11.2">Aisati iquempetaquena iriori.</s>
      <s id="b.JOH.14.11.3">Pishiretearo oca nocamantaquempiri.</s>
      <s id="b.JOH.14.11.4">Pineasanojeitaquena notasoncantaque, pinquemisantimentasanotenaro.</s>
     </seg>
     <seg type="verse" id="b.JOH.14.12">
      <s id="b.JOH.14.12.1">Jero aisati icantajeitana Jesoshi: --Queariotaque oca noncamantempiri.</s>
      <s id="b.JOH.14.12.2">Maaroni quemisantanari inquempejeitena, intasoncante iriori.</s>
      <s id="b.JOH.14.12.3">Nompianaje Apaqui, irootaque iranaacojeitantenari intasoncantasanojeite iriori.</s>
     </seg>
     <seg type="verse" id="b.JOH.14.13">
      <s id="b.JOH.14.13.1">Ariorica pishiretaquena, aitaque nomataquempiro paitarica pincoacoteriri Apa.</s>
      <s id="b.JOH.14.13.2">Oca nomatempiro irineapincatsatanteeteariri Apa.</s>
      <s id="b.JOH.14.13.3">Tempa narotaque Itomi.</s>
     </seg>
     <seg type="verse" id="b.JOH.14.14">
      <s id="b.JOH.14.14.1">Pishiretenarica, aitaque nomataquempiro paitarica pincanteriri.</s>
     </seg>
     <seg type="verse" id="b.JOH.14.15">
      <s id="b.JOH.14.15.1">Pinintanarica, pinquemisantajeitena paitarica noncamantajeitempiri.</s>
     </seg>
     <seg type="verse" id="b.JOH.14.16">
      <s id="b.JOH.14.16.1">Narotaque quenquetsatacayerine Apa.</s>
      <s id="b.JOH.14.16.2">Noncanteri, irootaque intiancantajeitempirori pashini Amitacotajempineri.</s>
      <s id="b.JOH.14.16.3">Irosati oncanteani ontsipajeitempi irointi:</s>
     </seg>
     <seg type="verse" id="b.JOH.14.17">
      <s id="b.JOH.14.17.1">irootaque Ishire Tasorentsi, oamejeitempironeri maaroni quearioyetatsiri.</s>
      <s id="b.JOH.14.17.2">Te iriojeiteroji irinti tseencantatsiri, irootaque caari opocashijeitantari ontsipajeiteari.</s>
      <s id="b.JOH.14.17.3">Aitaque quiso oajeitaquempi, oncantaitatiyempani.</s>
      <s id="b.JOH.14.17.4">Irootaque piojeitantacarori avinti.</s>
     </seg>
     <seg type="verse" id="b.JOH.14.18">
      <s id="b.JOH.14.18.1">Eiro nojoquimpitsi apaniro, aitaque nompiashijeitajempi.</s>
     </seg>
     <seg type="verse" id="b.JOH.14.19">
      <s id="b.JOH.14.19.1">Irotaintsi nojataje.</s>
      <s id="b.JOH.14.19.2">Eiro ineajeitajanatsi tseencantatsiri, avintiquea neajeitajenane.</s>
      <s id="b.JOH.14.19.3">Nashi noiro nanei, irootaque paneantajeitanajeari avirori: pincantaitatiyempani inquitequi.</s>
     </seg>
     <seg type="verse" id="b.JOH.14.20">
      <s id="b.JOH.14.20.1">Ariorica nontinaanaje, impoijiquea piojeitanaque noquempetacari Apa.</s>
      <s id="b.JOH.14.20.2">Piquempejeitaquena avirori, aisati noquempejeitaquempi narori: aacameetsatavacaajeitaca.</s>
     </seg>
     <seg type="verse" id="b.JOH.14.21">
      <s id="b.JOH.14.21.1">Maaroni iotavaquerori nocantiriri, inquemisantaquerorica aisati, iriotaque nintanari.</s>
      <s id="b.JOH.14.21.2">Apa ario irinintaqueri nintaquenari.</s>
      <s id="b.JOH.14.21.3">Aisati narori ario nonintaqueri.</s>
      <s id="b.JOH.14.21.4">Niotacaasanojeiteri jaoca nocanta.</s>
     </seg>
     <seg type="verse" id="b.JOH.14.22">
      <s id="b.JOH.14.22.1">Ainiro anta pashini Jorashi, caari ini yora Ishicariote.</s>
      <s id="b.JOH.14.22.2">Isampitiri: --Novincatsarite, piotacaasanotaquena narori jaoca picanta.</s>
      <s id="b.JOH.14.22.3">¿Paita caari piotacantari tseencantatsiri iriori?</s>
     </seg>
     <seg type="verse" id="b.JOH.14.23">
      <s id="b.JOH.14.23.1">Yacanaque Jesoshi: --Ariorica pinintena, pinquemisantero noneane, irosati irinintantempiri Apa iriori.</s>
      <s id="b.JOH.14.23.2">Impoiji nompocashijeitajempi quiso noantempiri.</s>
     </seg>
     <seg type="verse" id="b.JOH.14.24">
      <s id="b.JOH.14.24.1">Irintiquea caari nintana, eiro iquemisantirotsi noneane.</s>
      <s id="b.JOH.14.24.2">Oca nocantaquempirica, caari nashi noneane, irointi irineane Apa tiancaquenari.</s>
     </seg>
     <seg type="verse" id="b.JOH.14.25">
      <s id="b.JOH.14.25.1">Ainiroqueratatsi nocarajeitimpi, aitaque nocamantitaquempiro.</s>
     </seg>
     <seg type="verse" id="b.JOH.14.26">
      <s id="b.JOH.14.26.1">Ioti Apa pishiretaquena, irootaque intiancantempirori Ishire, Amitacojeitajempineri.</s>
      <s id="b.JOH.14.26.2">Oamejeitapaajempi maaroni.</s>
      <s id="b.JOH.14.26.3">Irootaque quenqueshireacaajeitajempironeri maaroni nocantajeitaquempiri.</s>
     </seg>
     <seg type="verse" id="b.JOH.14.27">
      <s id="b.JOH.14.27.1">Aisati icantajeitana Jesoshi: --Noquimoshiretanaque narori, te noncantashireteji.</s>
      <s id="b.JOH.14.27.2">Noninti pinquempetena, pinquimoshirejeitanaque avirori.</s>
      <s id="b.JOH.14.27.3">Eiro imatirotsi atiri iroimoshirenquempi.</s>
      <s id="b.JOH.14.27.4">Eiro meeca picantashiretitsi, irointi piveshireajeitanaquea.</s>
     </seg>
     <seg type="verse" id="b.JOH.14.28">
      <s id="b.JOH.14.28.1">Aitaque piquemaquero nocantajeitaquempiri.</s>
      <s id="b.JOH.14.28.2">Nojatanaje, coajica nompiashijeitajantempi aisati.</s>
      <s id="b.JOH.14.28.3">Yanaacotana Apa itasorentsitasanoti.</s>
      <s id="b.JOH.14.28.4">Arioricame pinintajeitaquename pinquimoshireimentajeitaquearome nocamantaquempiri: "Nojatanaje Apaqui".</s>
     </seg>
     <seg type="verse" id="b.JOH.14.29">
      <s id="b.JOH.14.29.1">Meeca nocamantitaquempiro tequeratsita nojataje.</s>
      <s id="b.JOH.14.29.2">Ariorica piotaque omoncarataca nocamantaquempiri, pinquemisantajeitaque.</s>
     </seg>
     <seg type="verse" id="b.JOH.14.30">
      <s id="b.JOH.14.30.1">Eiro osamanitajitsi nonquenquetsatacaajempi aisati.</s>
      <s id="b.JOH.14.30.2">Quempejitapaaque pincatsariventajeitiriri tseencantatsiri.</s>
      <s id="b.JOH.14.30.3">Tecatsi incantea iriori impincatsariventena.</s>
     </seg>
     <seg type="verse" id="b.JOH.14.31">
      <s id="b.JOH.14.31.1">Meeca iriojeitanaquero atiri nonintiri Apa, tempa nantapinitiniri paitarica inintacaaquenari.</s>
      <s id="b.JOH.14.31.2">Ari, pincatiajeitanaje.</s>
      <s id="b.JOH.14.31.3">Tsame avaajeitanajea.</s>
     </seg>
    </div>
    <div type="chapter" id="b.JOH.15">
     <seg type="verse" id="b.JOH.15.1">
      <s id="b.JOH.15.1.1">Jero aisati ishiacantaquenari Jesoshi: --Narotaque quempetarori ovorentsasanori ova.</s>
      <s id="b.JOH.15.1.2">Iriotaque Apa tsameetacotirori.</s>
     </seg>
     <seg type="verse" id="b.JOH.15.2">
      <s id="b.JOH.15.2.1">Ipesayetiro ojempequi caari oitsoquitatsi.</s>
      <s id="b.JOH.15.2.2">Irompa irointi oitsoquitatsiri yoameetsataquero oitsoquitasanotantanaqueari.</s>
     </seg>
     <seg type="verse" id="b.JOH.15.3">
      <s id="b.JOH.15.3.1">Oca noamejeitaquempiri, aitaque oameetsashirejeitaquempi.</s>
     </seg>
     <seg type="verse" id="b.JOH.15.4">
      <s id="b.JOH.15.4.1">Quiso poajeitena.</s>
      <s id="b.JOH.15.4.2">Aisati narori, quiso noajeitempi.</s>
      <s id="b.JOH.15.4.3">Ojempequi ova, ariorica onchaoreanaque ovorentsa, eiro omatajatsi oitsoquitaje, tempa oncamaque.</s>
      <s id="b.JOH.15.4.4">Aitaque piquempejeitarori avirori.</s>
      <s id="b.JOH.15.4.5">Eirorica quiso poajeitanatsi, eiro pimatirotsi cameetsayetatsiri.</s>
     </seg>
     <seg type="verse" id="b.JOH.15.5">
      <s id="b.JOH.15.5.1">Narotaque quempetarori ovorentsa.</s>
      <s id="b.JOH.15.5.2">Avirojeitaque quempejeitarori ojempequi.</s>
      <s id="b.JOH.15.5.3">Maaroni quiso oanari irio majeitajerone paitarica noncoacaayeteriri.</s>
      <s id="b.JOH.15.5.4">Quiso noyeri narori.</s>
      <s id="b.JOH.15.5.5">Ariorica pintentareajeitanajena, tecatsi pimatimataje.</s>
     </seg>
     <seg type="verse" id="b.JOH.15.6">
      <s id="b.JOH.15.6.1">Yora caari quiso oana, inquempetacaanteeteri ojempequi ova, impesheetero, peti.</s>
      <s id="b.JOH.15.6.2">Impoiji ompirijatanaque, irampatoyeetajero coajicani, irojoqueetero paamariqui, ontayea, pomein.</s>
     </seg>
     <seg type="verse" id="b.JOH.15.7">
      <s id="b.JOH.15.7.1">Irosatirica quiso poajeitena, aisati ariorica pishiretearo noneane, pincantena paitarica picoayetiri: aitaque nomataquempiro.</s>
     </seg>
     <seg type="verse" id="b.JOH.15.8">
      <s id="b.JOH.15.8.1">Ariorica pimayetaquero paitarica noncoacayempiri, impincatsayeetanteariri Apa.</s>
      <s id="b.JOH.15.8.2">Impoiji iriotasanojeitempi avirotasanotaque noamere.</s>
     </seg>
     <seg type="verse" id="b.JOH.15.9">
      <s id="b.JOH.15.9.1">Jero aisati icantajeitanari Jesoshi: --Inintana Apa.</s>
      <s id="b.JOH.15.9.2">Aisati noquempejeitimpi narori, nonintajeitimpi.</s>
      <s id="b.JOH.15.9.3">Quiso poajeitena, anintavacaajeitanteari.</s>
     </seg>
     <seg type="verse" id="b.JOH.15.10">
      <s id="b.JOH.15.10.1">Pinquemisanterorica nocantajeitimpiri, irosati noncanteani nonintajeitempi narori.</s>
      <s id="b.JOH.15.10.2">Noquemisantiro icantaquenari Apa, irosati icantani iriori, inintana.</s>
     </seg>
     <seg type="verse" id="b.JOH.15.11">
      <s id="b.JOH.15.11.1">Noquimoshiretanaque narori.</s>
      <s id="b.JOH.15.11.2">Iro nocamantantimpirori oca pinquempetantenari, pinquimoshirejeitanteari avirori.</s>
      <s id="b.JOH.15.11.3">Nocoaque pinquimoshiretasanojeitanaque maaroni.</s>
     </seg>
     <seg type="verse" id="b.JOH.15.12">
      <s id="b.JOH.15.12.1">Jero oca noncamantempiri: tempa nonintajeitimpi narori.</s>
      <s id="b.JOH.15.12.2">Aisati pinquempetea avirori, pinintavacaajeitea.</s>
     </seg>
     <seg type="verse" id="b.JOH.15.13">
      <s id="b.JOH.15.13.1">Yora intacotariri ishaninca, incamimentaqueririca, iriotaque nintasanotiriri.</s>
     </seg>
     <seg type="verse" id="b.JOH.15.14">
      <s id="b.JOH.15.14.1">Ariorica pimajeitaquero nocantaquempiri, avirotasanotaque noshaninca.</s>
     </seg>
     <seg type="verse" id="b.JOH.15.15">
      <s id="b.JOH.15.15.1">Eiro meeca nocantajeitajimpitsi nonampire, te irioteji nampirentsi paitarica yantiri nampitariri.</s>
      <s id="b.JOH.15.15.2">Iro cantaincha niotacaajeitajimpi paitarica icantaquenari Apa, irootaque noshanincatasanotantajimpiri.</s>
     </seg>
     <seg type="verse" id="b.JOH.15.16">
      <s id="b.JOH.15.16.1">Te aviro coyeajeitenane; naro nainti coyeajeitimpiri.</s>
      <s id="b.JOH.15.16.2">Nontianquempi pimatantearori paitarica noncoacaayetempiri.</s>
      <s id="b.JOH.15.16.3">Eiro patsipetarotsi paitarica pantayetenari.</s>
      <s id="b.JOH.15.16.4">Pishiretenarica, aitaque irimatempiro Apa paitarica pincanteriri.</s>
     </seg>
     <seg type="verse" id="b.JOH.15.17">
      <s id="b.JOH.15.17.1">Nampiitajempiro oca noncamantajeitajempi: pinintavacaajeitea maaroni.</s>
     </seg>
     <seg type="verse" id="b.JOH.15.18">
      <s id="b.JOH.15.18.1">Pashini aisati icantaquena Jesoshi: --Ariorica inquisajeitaquempi tseencantatsiri, piotasanote naro ijivataque iquisaquena peerani.</s>
     </seg>
     <seg type="verse" id="b.JOH.15.19">
      <s id="b.JOH.15.19.1">Yora tseencantatsiri inintavacaaca.</s>
      <s id="b.JOH.15.19.2">Arioricame pinquempetearime avirori, aitaque irinintajeitaquempime.</s>
      <s id="b.JOH.15.19.3">Iro cantaincha te pinquempejeitajeari.</s>
      <s id="b.JOH.15.19.4">Nocoyeajeitaquempi, irootaque iquisajeitantaquempiri.</s>
     </seg>
     <seg type="verse" id="b.JOH.15.20">
      <s id="b.JOH.15.20.1">Pinquenqueshireajero nocantaquempiri chapinqui: "Yora inampire te iranaacoteriji nampitariri impincatsarite".</s>
      <s id="b.JOH.15.20.2">Ari iquisajeitaquena.</s>
      <s id="b.JOH.15.20.3">Aisati inquempejeitempi avirori, inquisajeitempi.</s>
      <s id="b.JOH.15.20.4">Te inquemisanteroji nocantajeivetacariri.</s>
      <s id="b.JOH.15.20.5">Aisati avirori, eiro iquemisantajeitirotsi pincamantajeiveteariri.</s>
     </seg>
     <seg type="verse" id="b.JOH.15.21">
      <s id="b.JOH.15.21.1">Iriotaque Tasorentsi tiancaquenari.</s>
      <s id="b.JOH.15.21.2">Iro cantaincha te iriojeiteriji iriori, irootaque inquisajeitantempiri.</s>
     </seg>
     <seg type="verse" id="b.JOH.15.22">
      <s id="b.JOH.15.22.1">Ari nopocashivetacari, noquenquetsatacaavetacari.</s>
      <s id="b.JOH.15.22.2">Eirome nopocashitirime, eiro otimimotirime meeca irantane.</s>
      <s id="b.JOH.15.22.3">Iro cantaincha meeca tecatsi incantajeite incante: "Te aneroji nantane".</s>
     </seg>
     <seg type="verse" id="b.JOH.15.23">
      <s id="b.JOH.15.23.1">Yora quisaquenari iquisaqueri Apa iriori.</s>
     </seg>
     <seg type="verse" id="b.JOH.15.24">
      <s id="b.JOH.15.24.1">Tempa ineajeivetaquena notasoncantayeti.</s>
      <s id="b.JOH.15.24.2">Nomayetaquero caari imayeti atiri iriori.</s>
      <s id="b.JOH.15.24.3">Eirome ineajeivetaquename, eirome otimimotirime irantane.</s>
      <s id="b.JOH.15.24.4">Aiquero ineavetaquena, iquisaquena.</s>
      <s id="b.JOH.15.24.5">Aisati iquisaqueri Apa iriori.</s>
     </seg>
     <seg type="verse" id="b.JOH.15.25">
      <s id="b.JOH.15.25.1">Aitaque icantajeitari.</s>
      <s id="b.JOH.15.25.2">Moncaratapaaca oca isanquenayeetiniri: "Iquisashijeitaquena, tecatsi nantavetea".</s>
     </seg>
     <seg type="verse" id="b.JOH.15.26">
      <s id="b.JOH.15.26.1">Ari nontiancajeitajempi Amitacotempineri, ora Ishire Tasorentsi.</s>
      <s id="b.JOH.15.26.2">Omponeaquea Apaqui, cameetsa oamejeitapeempi.</s>
      <s id="b.JOH.15.26.3">Ariorica ompocaque oncamantacotapaajena narori.</s>
     </seg>
     <seg type="verse" id="b.JOH.15.27">
      <s id="b.JOH.15.27.1">Aisati avirori, pincamantacojeitajena narori.</s>
      <s id="b.JOH.15.27.2">Tempa avirojeitaque tsipatapinijeitaquenari peerani.</s>
     </seg>
    </div>
    <div type="chapter" id="b.JOH.16">
     <seg type="verse" id="b.JOH.16.1">
      <s id="b.JOH.16.1.1">Aisati icantana: --Nocoi eiro pojocajirotsi piquemisanti, irootaque nocamantantajeitimpirori oca.</s>
     </seg>
     <seg type="verse" id="b.JOH.16.2">
      <s id="b.JOH.16.2.1">Coajica pincoajeivetea pincarajeiterime ajorioririnte anta apatojeitapinitanta, iro cantaincha iroimpiavajempi.</s>
      <s id="b.JOH.16.2.2">Coajica iroyempi aisati.</s>
      <s id="b.JOH.16.2.3">Aiquero yora quisajeitaquempineri iraamayea yantiniri Tasorentsi inintacaaqueriri.</s>
     </seg>
     <seg type="verse" id="b.JOH.16.3">
      <s id="b.JOH.16.3.1">Te iriojeiteriji Apa, aisati narori te iriojeitenaji, irootaque inquisajeitantempiri.</s>
     </seg>
     <seg type="verse" id="b.JOH.16.4">
      <s id="b.JOH.16.4.1">Ariorica omoncarataquea oca nocamantaquempiri, aitaque pinquenqueshireanaquero nocamantitaquempiniri, irootaque meeca nocamantantimpirori.</s>
      <s id="b.JOH.16.4.2">Peerani notsipatimpini, irootaque caari nocamantitantimpini peerani, meecari meeca irootaji nojataje, irootaque nocamantasanotantimpiri.</s>
     </seg>
     <seg type="verse" id="b.JOH.16.5">
      <s id="b.JOH.16.5.1">Aisati icantana Jesoshi: --Meeca nojatanaje tiancaquenariqui.</s>
      <s id="b.JOH.16.5.2">Iro cantaincha te pisampijeitenaji: "¿Jaoca pijatajeri?"</s>
     </seg>
     <seg type="verse" id="b.JOH.16.6">
      <s id="b.JOH.16.6.1">Meecaquea, meeca, nocamantaquempi, irootaque poashiretasanojeitantanacari.</s>
     </seg>
     <seg type="verse" id="b.JOH.16.7">
      <s id="b.JOH.16.7.1">Tampatica nocamantaquempiro oca.</s>
      <s id="b.JOH.16.7.2">Ocameetsatimotimpi nojataje.</s>
      <s id="b.JOH.16.7.3">Eirorica nojatajitsi, eiro opocashijeitimpitsi Amitacojeitempineri.</s>
      <s id="b.JOH.16.7.4">Ariorica nojatanaje, aitaque nontiancajeitapaaquempiro.</s>
     </seg>
     <seg type="verse" id="b.JOH.16.8">
      <s id="b.JOH.16.8.1">Areetapeemparica, iotacaajeitapaaqueri tseencantatsiri te oncameetsateji yantayetiri.</s>
      <s id="b.JOH.16.8.2">Iotacaajeitapaaqueri aisati jaoca incantajeitajeari incameetsatantajeari.</s>
      <s id="b.JOH.16.8.3">Aisati iotacaajeitapaaqueri jaoca incanteari Tasorentsi iroasanquetanteariri maaroni tseenquiriri.</s>
     </seg>
     <seg type="verse" id="b.JOH.16.9">
      <s id="b.JOH.16.9.1">Te inquemisantajeitenaji, irootaque iroasanquetimentanteariri caari cameetsatatsi.</s>
     </seg>
     <seg type="verse" id="b.JOH.16.10">
      <s id="b.JOH.16.10.1">Coajica nompeimotanajempi, nojatanaje Apaqui, irootaque iotacantajeitapeempariri atiri nocameetsataque.</s>
     </seg>
     <seg type="verse" id="b.JOH.16.11">
      <s id="b.JOH.16.11.1">Iotacaajeitapeeri iroasanquejeiteri Tasorentsi.</s>
      <s id="b.JOH.16.11.2">Tempa irisati oasanquejeiterineri yora pincatsariventajeitiriri tseencantatsiri.</s>
     </seg>
     <seg type="verse" id="b.JOH.16.12">
      <s id="b.JOH.16.12.1">Ainiroquera oshequi noncamantajeitempimeri, iro cantaincha eiro pimajeitirotsi piojeitavaquero meeca.</s>
     </seg>
     <seg type="verse" id="b.JOH.16.13">
      <s id="b.JOH.16.13.1">Queariotasanotaque maaroni oamejeitempiri Ishire Tasorentsi.</s>
      <s id="b.JOH.16.13.2">Ariorica ompocapaaque, iotacaapeempiro maaroni queariotatsiri.</s>
      <s id="b.JOH.16.13.3">Eiro oametantashitapaatsi.</s>
      <s id="b.JOH.16.13.4">Paitarica oquemaqueri irootaque oamejeitapeempiri.</s>
      <s id="b.JOH.16.13.5">Oametempi jaoca incanteeteari coajicani.</s>
     </seg>
     <seg type="verse" id="b.JOH.16.14">
      <s id="b.JOH.16.14.1">Oca nocantajeitimpiri, irootaque oametempineri; iotacantempiri nopincatsaritaque.</s>
      <s id="b.JOH.16.14.2">Maaroni icantayetanari Apa, nocamantayetajimpiro aisati narori,</s>
     </seg>
     <seg type="verse" id="b.JOH.16.15">
      <s id="b.JOH.16.15.1">irootaque nocantajeitantaquempiri: "Oca nocantayetaquempiri, irootaque oametempineri".</s>
     </seg>
     <seg type="verse" id="b.JOH.16.16">
      <s id="b.JOH.16.16.1">Aisati icantana Jesoshi: --Capichanivaniji eiro pineajanatsi.</s>
      <s id="b.JOH.16.16.2">Osamanitimataque capichaji, ario pineajena aisati.</s>
     </seg>
     <seg type="verse" id="b.JOH.16.17">
      <s id="b.JOH.16.17.1">Irosati nocantavacaarantantanacari: --¿Jaoca ocantari oca icantaqueeri?</s>
      <s id="b.JOH.16.17.2">"Capichanivaniji eiro pineajanatsi.</s>
      <s id="b.JOH.16.17.3">Osamanitimataque capichaji, ario pineajena aisati".</s>
      <s id="b.JOH.16.17.4">Icanti aisati: "Nojataje Apaqui".</s>
     </seg>
     <seg type="verse" id="b.JOH.16.18">
      <s id="b.JOH.16.18.1">¿Paitasa icantantari: "Capichanivaniji"?</s>
      <s id="b.JOH.16.18.2">Te ayotacotavaqueri icantaqueeri.</s>
     </seg>
     <seg type="verse" id="b.JOH.16.19">
      <s id="b.JOH.16.19.1">Iotaque Jesoshi nocoajeiveta nosampiterime.</s>
      <s id="b.JOH.16.19.2">Icantanaquena: --¿Pisampitimentavacaarompa nocantaquempiri?</s>
      <s id="b.JOH.16.19.3">"Capichanivaniji eiro pineajanatsi.</s>
      <s id="b.JOH.16.19.4">Osamanitimataque capichaji pineajena aisati".</s>
     </seg>
     <seg type="verse" id="b.JOH.16.20">
      <s id="b.JOH.16.20.1">Queariotaque oca noncamantajeitempiri.</s>
      <s id="b.JOH.16.20.2">Ario piraacojeitanaquena, maaroni, poashirejeitanaquea.</s>
      <s id="b.JOH.16.20.3">Irinti quimoshirejeivetachane tseencantatsiri.</s>
      <s id="b.JOH.16.20.4">Poashirejeivetaquea, iro cantaincha pinquimoshirejeitanaje aisati.</s>
     </seg>
     <seg type="verse" id="b.JOH.16.21">
      <s id="b.JOH.16.21.1">Ariorica omoncarataca otimiri tsinane otomi, oquemaatsitacari.</s>
      <s id="b.JOH.16.21.2">Itimanaquerica ojananequite, te onquenqueshireajeroji oquemaatsitacari, irointi oquimoshireimentiri yora timaintsiri.</s>
     </seg>
     <seg type="verse" id="b.JOH.16.22">
      <s id="b.JOH.16.22.1">Aitaque pinquempejeitaqueari meeca avirori, poashirejeivetanaquea.</s>
      <s id="b.JOH.16.22.2">Iro cantaincha aitaque noneajeitajempi aisati.</s>
      <s id="b.JOH.16.22.3">Pinquimoshirejeitanaque, tecatsi oashiretacaajempine aisati.</s>
     </seg>
     <seg type="verse" id="b.JOH.16.23">
      <s id="b.JOH.16.23.1">Meeca, eiro pisampijeitajanatsi paitarica.</s>
      <s id="b.JOH.16.23.2">Queariotaque oca nocantimpiri.</s>
      <s id="b.JOH.16.23.3">Ariorica pishiretaquena, impaquempi Apa paitarica pincantajeiteriri.</s>
     </seg>
     <seg type="verse" id="b.JOH.16.24">
      <s id="b.JOH.16.24.1">Peerani te pishirejeitenani, te pinquenquetsatacaajeiterini Apa.</s>
      <s id="b.JOH.16.24.2">Meecaquea pinquenquetsatacaapiniteri.</s>
      <s id="b.JOH.16.24.3">Paitarica pincanteriri, aitaque inquemisantaquempi, pinquimoshirejeitasanotantanaqueari.</s>
     </seg>
     <seg type="verse" id="b.JOH.16.25">
      <s id="b.JOH.16.25.1">Aisati icantaquena: --Ari noshiacaventapinitimpironi paitarica, iro cantaincha coajica eiro noshiacaventajimpirotsi aisati.</s>
      <s id="b.JOH.16.25.2">Aitaque tampatica noncamantacotasanoteri Apa, eiro nomanapitsatajimpirotsi.</s>
     </seg>
     <seg type="verse" id="b.JOH.16.26">
      <s id="b.JOH.16.26.1">Impoiji pishiretanaquena, pinquenquetsatacayeri Apa.</s>
      <s id="b.JOH.16.26.2">Avirojeitaque nintaquenari.</s>
      <s id="b.JOH.16.26.3">Pishiretacaro noponeaca Tasorentsiqui, irootaque inintajeitantimpiri Apa.</s>
      <s id="b.JOH.16.26.4">Ari inintasanojeitaquempi, irootaque impajeitantempirori maaroni coiteimojeitimpiri.</s>
      <s id="b.JOH.16.26.5">Natsipetashitarocari namanacoventajeitajempi aisati.</s>
     </seg>
     <seg type="verse" id="b.JOH.16.28">
      <s id="b.JOH.16.28.1">Nosavicaveitani irioriqui, irosati nopocantacari quipatsiquica.</s>
      <s id="b.JOH.16.28.2">Meeca nojocanajero quipatsica, nompiashitanajeri Apa.</s>
     </seg>
     <seg type="verse" id="b.JOH.16.29">
      <s id="b.JOH.16.29.1">Nocantiri: --Meecaquea picamantasanotaquenaro.</s>
      <s id="b.JOH.16.29.2">Te pishiacaventajenaroji.</s>
     </seg>
     <seg type="verse" id="b.JOH.16.30">
      <s id="b.JOH.16.30.1">Meeca niojeitaque pitsotencajeitiro piojeitiro maaroni, irootaque noquemisantantacari piponeaca Tasorentsiqui.</s>
      <s id="b.JOH.16.30.2">Tecatsi meeca nosampitajempiri.</s>
     </seg>
     <seg type="verse" id="b.JOH.16.31">
      <s id="b.JOH.16.31.1">Yacanajana Jesoshi:</s>
     </seg>
     <seg type="verse" id="b.JOH.16.32">
      <s id="b.JOH.16.32.1">--¿Ariompa piquemisantasanotaque meeca?</s>
      <s id="b.JOH.16.32.2">Irotaintsi iroimishiyeetempi, pijajeitanaje pinampipeequi.</s>
      <s id="b.JOH.16.32.3">Pojocajeitanajena apaniro.</s>
      <s id="b.JOH.16.32.4">Aitaque irotaintsi omoncaratapeempa meeca.</s>
      <s id="b.JOH.16.32.5">Iro cantaincha te apaniro none, quiso yoana Apa irinti.</s>
     </seg>
     <seg type="verse" id="b.JOH.16.33">
      <s id="b.JOH.16.33.1">Iro nocamantantimpirori oca piveshireanteari.</s>
      <s id="b.JOH.16.33.2">Aitaque piveshireimentajena.</s>
      <s id="b.JOH.16.33.3">Aca quipatsiquica iroashinonqueetempi, iro cantaincha piveshireajeitanaquea.</s>
      <s id="b.JOH.16.33.4">Nanaacojeitaqueri maaroni timajeitatsiri quipatsiquica, nopincatsaritasanoti nainti.</s>
     </seg>
    </div>
    <div type="chapter" id="b.JOH.17">
     <seg type="verse" id="b.JOH.17.1">
      <s id="b.JOH.17.1.1">Irootaque icantajeitanari Jesoshi, irosati yamenantanaca jenoqui.</s>
      <s id="b.JOH.17.1.2">Icanti: --Apa, moncaratapaaca.</s>
      <s id="b.JOH.17.1.3">Meeca piotacaajeiteri atiri nopincatsaritasanoti: tempa narotaque pitomi.</s>
      <s id="b.JOH.17.1.4">Aisati nonquempetea, niotacaajeiteri pipincatsaritasanoti avirori.</s>
     </seg>
     <seg type="verse" id="b.JOH.17.2">
      <s id="b.JOH.17.2.1">Tempa aitaque pitiancaquena nompincatsariventajeiteri maaroni atiri, irootaque nomatantarori naneacaajeitajiri maaroni picoyeaquenari.</s>
      <s id="b.JOH.17.2.2">Iro picoyeantacariri incantaitatiyempani iraneajeitanaje iriori aviroriqui.</s>
     </seg>
     <seg type="verse" id="b.JOH.17.3">
      <s id="b.JOH.17.3.1">Aviro Tasorentsi, apaniro pini.</s>
      <s id="b.JOH.17.3.2">Cameetsa iriojeitempi maaroni atiri.</s>
      <s id="b.JOH.17.3.3">Cameetsa iriote naro pitiancane, naro Jesoquirishito.</s>
      <s id="b.JOH.17.3.4">Maaroni iotanari incantaitatiyempani iranee inquitequi.</s>
     </seg>
     <seg type="verse" id="b.JOH.17.4">
      <s id="b.JOH.17.4.1">Aca quipatsiqui nomajeitaquempiro maaroni pinintacaaquenari, irootaque ipincatsatantimpiri atiri.</s>
     </seg>
     <seg type="verse" id="b.JOH.17.5">
      <s id="b.JOH.17.5.1">Peerani, Apa, tequeratani avetsiqueroni quipatsi, notsipatimpini, nopincatsaritaqueni.</s>
      <s id="b.JOH.17.5.2">Meeca pinquempetacaajena aisati, nompincatsaritaje, nontsipatajempi.</s>
     </seg>
     <seg type="verse" id="b.JOH.17.6">
      <s id="b.JOH.17.6.1">Ari yovaajiro aisati, icantiri Iriri: --Jeri yoca atiripee quipatsiquiniri pashijeitacari.</s>
      <s id="b.JOH.17.6.2">Picantaquena: "Pinquempoyeajenari".</s>
      <s id="b.JOH.17.6.3">Ari niotacaajeitaqueri jaoca picantari.</s>
      <s id="b.JOH.17.6.4">Iquemisantajeitavaquero pineane.</s>
     </seg>
     <seg type="verse" id="b.JOH.17.7">
      <s id="b.JOH.17.7.1">Meeca iojeitanaque aviro avinti intasanotarori maaroni poamejeitaquenari.</s>
     </seg>
     <seg type="verse" id="b.JOH.17.8">
      <s id="b.JOH.17.8.1">Maaroni poametaquenari, novaaqueneri noamerepee, noametasanojeitaqueri maaroni.</s>
      <s id="b.JOH.17.8.2">Iojeitavaquero.</s>
      <s id="b.JOH.17.8.3">Iotasanotavaque aviro tiancaquenari.</s>
      <s id="b.JOH.17.8.4">Ainiro ishire iriori iquemisantantarori aviro tiancaquenari.</s>
     </seg>
     <seg type="verse" id="b.JOH.17.9">
      <s id="b.JOH.17.9.1">Iriojeitaque nocantacoventaqueri.</s>
      <s id="b.JOH.17.9.2">Te noncantacoventeriji irinti tseencantatsiri, irintiquea yoca noquempoyeajimpiri.</s>
      <s id="b.JOH.17.9.3">Tempa avirotaque ashijeitariri,</s>
     </seg>
     <seg type="verse" id="b.JOH.17.10">
      <s id="b.JOH.17.10.1">aisati nashijeitacari narori.</s>
      <s id="b.JOH.17.10.2">Aisati nashijei narori, pashijeitacari avirori.</s>
      <s id="b.JOH.17.10.3">Iquemisantajeitana, irootaque ineapincatsajeitantanari.</s>
     </seg>
     <seg type="verse" id="b.JOH.17.11">
      <s id="b.JOH.17.11.1">Eiro notimanajitsi aisati quipatsiquica, irioquea irinti timajeitanajantsine, naintiquea nainti piashitanajempine.</s>
      <s id="b.JOH.17.11.2">Aviro, Apa, cameetsari.</s>
      <s id="b.JOH.17.11.3">Tempa picantani pitasoncanti.</s>
      <s id="b.JOH.17.11.4">Meeca aviro quempoyeajeitajerine yoca noquempoyeaquempiri, inquempeavacaanteari.</s>
      <s id="b.JOH.17.11.5">Nocoaque irimoncarajeitajeeta aquempeavacaajeita arori.</s>
     </seg>
     <seg type="verse" id="b.JOH.17.12">
      <s id="b.JOH.17.12.1">Nocarajeitantacariri, tempa pimatacaaquena, irootaque nomatantarori noquempoyeantacariri.</s>
      <s id="b.JOH.17.12.2">Nojocacoventajeitaqueri: tecatsi ashinoncachane, apaniro irashinoncayea Jorashi, iriotaque jatatsineri Sharincaveniqui.</s>
      <s id="b.JOH.17.12.3">Aitaque omoncarataquea ocamantacotitarini sanquenatachaniri peerani.</s>
     </seg>
     <seg type="verse" id="b.JOH.17.13">
      <s id="b.JOH.17.13.1">Meeca nompiashitanajempi.</s>
      <s id="b.JOH.17.13.2">Ainiroqueratatsina quipatsiquica, nocamantajeitiri oca, inquimoshirejeitasanotanteari, inquempetena narori noquimoshireti.</s>
     </seg>
     <seg type="verse" id="b.JOH.17.14">
      <s id="b.JOH.17.14.1">Noametaqueri pineane, meeca iquisajeitanaqueri tseencantatsiri.</s>
      <s id="b.JOH.17.14.2">Iro iquisantacariri, te inquempeempariji.</s>
      <s id="b.JOH.17.14.3">Iquempetana narori, te nonquempeempariji tseencantatsiri.</s>
     </seg>
     <seg type="verse" id="b.JOH.17.15">
      <s id="b.JOH.17.15.1">Jeri itimajeiti noquempoyeaquempiri quipatsiquica.</s>
      <s id="b.JOH.17.15.2">Te noncantempiji: "Paanajeri".</s>
      <s id="b.JOH.17.15.3">Apatiroti nocantimpi: "Pojocacoventeri.</s>
      <s id="b.JOH.17.15.4">Yantiricari camaari".</s>
     </seg>
     <seg type="verse" id="b.JOH.17.16">
      <s id="b.JOH.17.16.1">Te inquempeempariji tseencantatsiri.</s>
      <s id="b.JOH.17.16.2">Iquempetana narori, te nonquempeempariji.</s>
     </seg>
     <seg type="verse" id="b.JOH.17.17">
      <s id="b.JOH.17.17.1">Piotacaajeiteri queariotasanotatsiri, inquearioventantempirori maaroni picoacairiri.</s>
      <s id="b.JOH.17.17.2">Ora pineane, irootaque queariotasanotatsiri.</s>
     </seg>
     <seg type="verse" id="b.JOH.17.18">
      <s id="b.JOH.17.18.1">Pitiancaquena nojatashitantariri atiri noquenquetsatacaajeitiri.</s>
      <s id="b.JOH.17.18.2">Aisati narori noquempetaqueri, notiancajeitaqueri irijatashitanteariri atiri inquenquetsatacaajeiteri.</s>
     </seg>
     <seg type="verse" id="b.JOH.17.19">
      <s id="b.JOH.17.19.1">Noquearioventimpiro maaroni, iojeitantarori queariotatsiri, irosati inquearioventajeitantempirori iriori.</s>
     </seg>
     <seg type="verse" id="b.JOH.17.20">
      <s id="b.JOH.17.20.1">Jero aisati icantiriri Jesoshi iriri: --Nocantacoventajeitiri noamereca.</s>
      <s id="b.JOH.17.20.2">Aisati noncantacoventajeiteri yora iquemisantacaajeitiri: yora quemisantajeitanari, maaroni.</s>
     </seg>
     <seg type="verse" id="b.JOH.17.21">
      <s id="b.JOH.17.21.1">Nocoaque inquempeavacaajeitanajea maaroni.</s>
      <s id="b.JOH.17.21.2">Tempa aquempeavacaaca, Apa, arori.</s>
      <s id="b.JOH.17.21.3">Aisati nocoaque inquempejeitajee iriori quemisantajeitanari, irosati inquemisantanteari atiri pitiancasanotaquena.</s>
     </seg>
     <seg type="verse" id="b.JOH.17.22">
      <s id="b.JOH.17.22.1">Pitasoncacoventaquena noquempetantaquempiri avirori, aisati notasoncacoventajeitaqueri iriori, inquempetavacaajeitantajeari.</s>
      <s id="b.JOH.17.22.2">Irimoncarajeitajee arori, aquempeavacaaca.</s>
     </seg>
     <seg type="verse" id="b.JOH.17.23">
      <s id="b.JOH.17.23.1">Iquempetaquena narori.</s>
      <s id="b.JOH.17.23.2">Noquempetaquempi avirori.</s>
      <s id="b.JOH.17.23.3">Irootaque inquempetavacaasanojeitanteari, irosati iriojeitanteari atiri pitiancaquena.</s>
      <s id="b.JOH.17.23.4">Iriojeitanaque pinintaquena, aisati piquempejeitaqueri, pinintasanojeitaqueri maaroni.</s>
     </seg>
     <seg type="verse" id="b.JOH.17.24">
      <s id="b.JOH.17.24.1">Tequerani ontimeni quipatsi, tempa pinintitanani, irootaque pipeantaquenari pincatsari.</s>
      <s id="b.JOH.17.24.2">Meeca, Apa, nocoaque intsipajeitena iriori irineantenari nompincatsaritasanotanaque.</s>
      <s id="b.JOH.17.24.3">Tempa picantana: "Pinquempoyeajeitenari", aitaque nomataquempiri.</s>
     </seg>
     <seg type="verse" id="b.JOH.17.25">
      <s id="b.JOH.17.25.1">Picameetsatasanotaque, Apa.</s>
      <s id="b.JOH.17.25.2">Te iriojeitempiji tseencantatsiri, iro cantaincha niotimpi nainti.</s>
      <s id="b.JOH.17.25.3">Aisati iojeitaquempi yocapee pitiancaquenari,</s>
     </seg>
     <seg type="verse" id="b.JOH.17.26">
      <s id="b.JOH.17.26.1">niotacaajeitaqueri jaoca picantari avirori.</s>
      <s id="b.JOH.17.26.2">Aitaque nampiitajeri niotacaasanoteri, pinintasanojeitanteariri, pinquempetacanteri narori pinintasanotana.</s>
      <s id="b.JOH.17.26.3">Aisati inquempeajeitena.</s>
      <s id="b.JOH.17.26.4">Irootaque icantiriri Jesoshi Iriri.</s>
     </seg>
    </div>
    <div type="chapter" id="b.JOH.18">
     <seg type="verse" id="b.JOH.18.1">
      <s id="b.JOH.18.1.1">Ari yovecarataquero Jesoshi iquenquetsatacairi iriri, irosati nojajeitantanaja: Jesoshi, aisati maaroni iroamerepee.</s>
      <s id="b.JOH.18.1.2">Nomonteanajaro pirijavinteni pajitachari Seroni.</s>
      <s id="b.JOH.18.1.3">Nojajeitanaji panquiveerentsiqui anta.</s>
     </seg>
     <seg type="verse" id="b.JOH.18.2">
      <s id="b.JOH.18.2.1">Aitaque anta ijatacaapinijeitanari Jesoshi, irootaque iotantarori iriori Jorashi, yora aacanterineri.</s>
     </seg>
     <seg type="verse" id="b.JOH.18.3">
      <s id="b.JOH.18.3.1">Yora jivatacaajeitiriri saserotepee, jeri variseopee itiancajeitavaque soraro, jeri variria.</s>
      <s id="b.JOH.18.3.2">Ijivajeitapaaqueri Jorashi.</s>
      <s id="b.JOH.18.3.3">Yamajeitapaaque tsiomentotsi, sampi, yoantamento aisati;</s>
     </seg>
     <seg type="verse" id="b.JOH.18.4">
      <s id="b.JOH.18.4.1">ipocashijeitapaaqueri Jesoshi.</s>
      <s id="b.JOH.18.4.2">Iotaque iriori Jesoshi jaoca incanteriri.</s>
      <s id="b.JOH.18.4.3">Ijatanaque itonquiotavacari, icantavaqueri: --¿Janica picoiri?</s>
      <s id="b.JOH.18.4.4">Yacanaqueri: --Yora Jesoshi nasaretesati.</s>
      <s id="b.JOH.18.4.5">Icantavaqueri: --Narotaque.</s>
     </seg>
     <seg type="verse" id="b.JOH.18.6">
      <s id="b.JOH.18.6.1">Icantantavacariri Jesoshi: "Narotaque", irosati ipiantanaca itapiiqui.</s>
      <s id="b.JOH.18.6.2">Ipariajeitanaque quipatsiqui, tiriquicn.</s>
     </seg>
     <seg type="verse" id="b.JOH.18.7">
      <s id="b.JOH.18.7.1">Yapiitajiri: --¿Janica picoasanotiri?</s>
      <s id="b.JOH.18.7.2">Yacanajiri iriori: --Yora Jesoshi nasaretisati.</s>
     </seg>
     <seg type="verse" id="b.JOH.18.8">
      <s id="b.JOH.18.8.1">Icantajiri: --Aitaque nocantajeivetaquempi: "Narotaque Jesoshi".</s>
      <s id="b.JOH.18.8.2">Naroricampa picoiri, pishinejeiteri irijajeiteta yoca notsipajeitacarica.</s>
     </seg>
     <seg type="verse" id="b.JOH.18.9">
      <s id="b.JOH.18.9.1">Moncaratapaaca icantaqueriri Jesoshi Iriri: "Yoca picantaquenari: 'Pinquempoyenari', tecatsi ashinoncachane".</s>
     </seg>
     <seg type="verse" id="b.JOH.18.10">
      <s id="b.JOH.18.10.1">Irosati Shimo Petero yaantanacaro isavirite.</s>
      <s id="b.JOH.18.10.2">Ipesaqueri inampire ivincatsarite saserotepee: ipeshitaqueri iyempita iracosanoriquiniri.</s>
      <s id="b.JOH.18.10.3">Ipajita nampirentsi Marico.</s>
     </seg>
     <seg type="verse" id="b.JOH.18.11">
      <s id="b.JOH.18.11.1">Irosati icantantanacari Jesoshi Petero: --Poimpiajero pisavirite poantaroriqui.</s>
      <s id="b.JOH.18.11.2">Irootaque inintacaaquenari Apa irayeetena.</s>
      <s id="b.JOH.18.11.3">¿Nontsaneapitsatearimpa?</s>
     </seg>
     <seg type="verse" id="b.JOH.18.12">
      <s id="b.JOH.18.12.1">Irosati yaajeitantanacari Jesoshi.</s>
      <s id="b.JOH.18.12.2">Irio aajeitanaqueriri soraropee, iyapitanote, variria.</s>
      <s id="b.JOH.18.12.3">Ari yoisojeitaqueri.</s>
     </seg>
     <seg type="verse" id="b.JOH.18.13">
      <s id="b.JOH.18.13.1">Ijivatapainti yaanaqueneri Anashi.</s>
      <s id="b.JOH.18.13.2">Iriotaque iriconquiri Caijashi.</s>
      <s id="b.JOH.18.13.3">Ari iquenquetsatacairi Jesoshi.</s>
     </seg>
     <seg type="verse" id="b.JOH.18.14">
      <s id="b.JOH.18.14.1">cantaqueriri joriopee: "Ocameetsatimotimpi incameta shiramparinta aparoni, iravisacojeitantajeari ashanincapee".</s>
     </seg>
     <seg type="verse" id="b.JOH.18.15">
      <s id="b.JOH.18.15.1">Shimo Petero iriotaque oijatacoventavetanacariri Jesoshi, itsipatari pashini iroamere.</s>
      <s id="b.JOH.18.15.2">Yora ivincatsarite saserote iotiri yora tsipatariri Shimo, irootaque ishinetantacariri iriori ipocaque ivancoqui, itsipatapaacari Jesoshi.</s>
     </seg>
     <seg type="verse" id="b.JOH.18.16">
      <s id="b.JOH.18.16.1">Irinti Petero icatiapaaca ashitacorontsiqui araquerora.</s>
      <s id="b.JOH.18.16.2">Isoquijanaji yora itsipatapaacari, icantapaaquero shentirori ashitacorontsi: --Pishineteri inqueapee iriori.</s>
      <s id="b.JOH.18.16.3">Ocantiri: --Ari.</s>
      <s id="b.JOH.18.16.4">Irosati iqueantapaacari Petero iriori.</s>
     </seg>
     <seg type="verse" id="b.JOH.18.17">
      <s id="b.JOH.18.17.1">Ora nampirentsi ocantavaqueri: --¿Caarimpimpa avirori iroamere Jesoshi?</s>
      <s id="b.JOH.18.17.2">Icantiro: --Caarina.</s>
     </seg>
     <seg type="verse" id="b.JOH.18.18">
      <s id="b.JOH.18.18.1">Ocatsincaiteaque.</s>
      <s id="b.JOH.18.18.2">Yoisajeitaquero paamari nampirentsipee, jeri soraropee.</s>
      <s id="b.JOH.18.18.3">Yaquitsiantajeitaca paamariqui.</s>
      <s id="b.JOH.18.18.4">Aisati iriori Petero itsipajeitapaacari yaquitsiantapaaca.</s>
     </seg>
     <seg type="verse" id="b.JOH.18.19">
      <s id="b.JOH.18.19.1">Yora ivincatsarite saserote isampitaqueri Jesoshi: --¿Janica poametapinitiri?</s>
      <s id="b.JOH.18.19.2">¿Paita poametapinijeitiriri?</s>
     </seg>
     <seg type="verse" id="b.JOH.18.20">
      <s id="b.JOH.18.20.1">Yacanaqueri Jesoshi: --Iquemajeitaquena maaroni atiri noametantiri.</s>
      <s id="b.JOH.18.20.2">Noametantapiniti anta yapatojeitantari.</s>
      <s id="b.JOH.18.20.3">Aisati noametapinitantaque ivancoqui Tasorentsi.</s>
      <s id="b.JOH.18.20.4">Tecatsi nomanapitsateri ashaninca.</s>
     </seg>
     <seg type="verse" id="b.JOH.18.21">
      <s id="b.JOH.18.21.1">¿Paita pisampitantanari narori?</s>
      <s id="b.JOH.18.21.2">Pisampijeiteri irinti quemajeitaquenari paitarica nocantaqueriri.</s>
      <s id="b.JOH.18.21.3">Iojeitaquero iriori.</s>
     </seg>
     <seg type="verse" id="b.JOH.18.22">
      <s id="b.JOH.18.22.1">Irosati ipasavorotantanacari aparoni soraro catiainchari ara.</s>
      <s id="b.JOH.18.22.2">Icantiri: --¿Arimpa ampiatsateari ivincatsarite saserote?</s>
     </seg>
     <seg type="verse" id="b.JOH.18.23">
      <s id="b.JOH.18.23.1">Yacanaqueri: --Terica oncameetsate nocantaqueriri, piotacayenaro.</s>
      <s id="b.JOH.18.23.2">Irompa ocameetsatirica nocantaqueriri, ¿paita pipasavorotantanari?</s>
     </seg>
     <seg type="verse" id="b.JOH.18.24">
      <s id="b.JOH.18.24.1">Impoiji icanti yora Anashi: --Paanajeri anta Caijashiqui, irisampitavaquerita iriori paitapeerica.</s>
      <s id="b.JOH.18.24.2">Yora Caijashi, iriotaque meeca ivincatsarite saserotepee,</s>
     </seg>
     <seg type="verse" id="b.JOH.18.25">
      <s id="b.JOH.18.25.1">Ainiroquera Shimo Petero yaquitsiantaca.</s>
      <s id="b.JOH.18.25.2">Irosati icantanteetacariri: --Tempa aviro iroamere Jesoshi.</s>
      <s id="b.JOH.18.25.3">Irisati manacotanaincha, icantanaque: --Caarina.</s>
     </seg>
     <seg type="verse" id="b.JOH.18.26">
      <s id="b.JOH.18.26.1">Itsipajeitari aparo inampire Caijashi.</s>
      <s id="b.JOH.18.26.2">Iriotaque ishaninca yora ipesaquempitavetacari Petero.</s>
      <s id="b.JOH.18.26.3">Icantaqueri: --Tempa noniimpi panquirentsiqui, pitsipatari Jesoshi.</s>
     </seg>
     <seg type="verse" id="b.JOH.18.27">
      <s id="b.JOH.18.27.1">Yapiitajiro Petero imanacotaja.</s>
      <s id="b.JOH.18.27.2">Irosati ineantanaca teapa.</s>
     </seg>
     <seg type="verse" id="b.JOH.18.28">
      <s id="b.JOH.18.28.1">Capichaji quitaiteri yojocajeitanaquero ivanco Caijashi.</s>
      <s id="b.JOH.18.28.2">Yayeetanaqueri Jesoshi ivancoqui Pirato, yora pincatsaritatsiri.</s>
      <s id="b.JOH.18.28.3">Caari ini jorio, irootaque caari icoajeitanta joriopee inqueajeitapee ivancoqui.</s>
      <s id="b.JOH.18.28.4">Icanti: --Irotaintsi avajeitimentearo Yavisantaniri.</s>
      <s id="b.JOH.18.28.5">Ariorica ajate ivancoqui Pirato, eiro amatirotsi avajeitea, eiro ineacameetsajeiteetsi Tasorentsi.</s>
     </seg>
     <seg type="verse" id="b.JOH.18.29">
      <s id="b.JOH.18.29.1">Irosati isoquijashijeitantanacariri Pirato.</s>
      <s id="b.JOH.18.29.2">Icantajeitavaqueri: --¿Paitampa yantaqueri yoca shiramparica pamantaquenariri?</s>
     </seg>
     <seg type="verse" id="b.JOH.18.30">
      <s id="b.JOH.18.30.1">Yacanaqueri iriori: --Ainiro yantayetiri.</s>
      <s id="b.JOH.18.30.2">Eirome yantirome caari cameetsatatsi, eiro namimpirime.</s>
     </seg>
     <seg type="verse" id="b.JOH.18.31">
      <s id="b.JOH.18.31.1">Irosati icantantavetacari Pirato: --Paajeitanajeri avinti.</s>
      <s id="b.JOH.18.31.2">Tempa otimi sanquenarentsi oametimpiri poasanquejeitanteariri.</s>
      <s id="b.JOH.18.31.3">Pimamateriquetite avinti poasanquetayeri.</s>
      <s id="b.JOH.18.31.4">Icantanaqueri iriori: --Te irishineyeetenariji noyeri.</s>
     </seg>
     <seg type="verse" id="b.JOH.18.32">
      <s id="b.JOH.18.32.1">Irootaque icantaqueri omoncaratantacari icantitacari Jesoshi.</s>
      <s id="b.JOH.18.32.2">Tempa icantitani: "Impajacoyeetena".</s>
     </seg>
     <seg type="verse" id="b.JOH.18.33">
      <s id="b.JOH.18.33.1">Irosati ipiantanaja Pirato ivancoqui.</s>
      <s id="b.JOH.18.33.2">Icajemacantajiri Jesoshi aisati.</s>
      <s id="b.JOH.18.33.3">Icantiri: --¿Avirompa ivincatsarite joriopee?</s>
     </seg>
     <seg type="verse" id="b.JOH.18.34">
      <s id="b.JOH.18.34.1">Yacanaqueri Jesoshi: --¿Piovetaquenampa?</s>
      <s id="b.JOH.18.34.2">¿Paita pisampitantanari?</s>
      <s id="b.JOH.18.34.3">¿Timatsimpa pashini camantaquempiri?</s>
     </seg>
     <seg type="verse" id="b.JOH.18.35">
      <s id="b.JOH.18.35.1">Yacanaqueri Pirato: --¿Narompa meeca jorio?</s>
      <s id="b.JOH.18.35.2">Iriotaque pishaninca amajeitaquempiri aca, jeri jivatacaajeitiriri saserotepee iriori.</s>
      <s id="b.JOH.18.35.3">¿Paita pantaqueri iquisajeitantaquempiri?</s>
     </seg>
     <seg type="verse" id="b.JOH.18.36">
      <s id="b.JOH.18.36.1">Yacanaqueri Jesoshi: --Te nompincatsariventante aca quipatsiqui.</s>
      <s id="b.JOH.18.36.2">Nompincatsariventanteme aca, aitaque inquisacoventajeitaquename nonampire.</s>
      <s id="b.JOH.18.36.3">Eirome ishinetirime joriopee iramename.</s>
      <s id="b.JOH.18.36.4">Iro cantaincha te aca nompincatsariventante.</s>
     </seg>
     <seg type="verse" id="b.JOH.18.37">
      <s id="b.JOH.18.37.1">Irosati icantantacari: --¿Ariompa?</s>
      <s id="b.JOH.18.37.2">¿Avirotaquempa pincatsari? --Je, narotaque Pincatsari.</s>
      <s id="b.JOH.18.37.3">Queario picantaquena.</s>
      <s id="b.JOH.18.37.4">Nocamantajeitiri atiripee queariotasanotatsiri.</s>
      <s id="b.JOH.18.37.5">Irootaque notimantacari, irootaque nopocantacari quipatsiquica.</s>
      <s id="b.JOH.18.37.6">Maaroni yora iotavaquerori queariotasanotatsiri, iriojeitaque quemisantanari.</s>
     </seg>
     <seg type="verse" id="b.JOH.18.38">
      <s id="b.JOH.18.38.1">Icantiri iriori Pirato: --¿Paita ojita oca picantiri: "Queariotasanotatsiri"?</s>
      <s id="b.JOH.18.38.2">Irosati isoquijashitantanajari joriopee, icantajeitiri: --Nosampivetaquempi incaranqui, te pincamantenaji paita yantasanotaqueri noamaanteariri.</s>
     </seg>
     <seg type="verse" id="b.JOH.18.39">
      <s id="b.JOH.18.39.1">Pashini icanti aisati: --Ariorica omoncaratapaaja Yavisantaniri, noimisoquijapinitimpiri aparo yoiminqueetiri.</s>
      <s id="b.JOH.18.39.2">Tempa aitaque ocantari amejeitari.</s>
      <s id="b.JOH.18.39.3">¿Picoimpa noimpacajempiri pivincatsariteca?</s>
     </seg>
     <seg type="verse" id="b.JOH.18.40">
      <s id="b.JOH.18.40.1">Irosati icajemantajeitanaca maaroni: --Eiro poipacanaritsi yora.</s>
      <s id="b.JOH.18.40.2">Irio poimisoquijajenari Varavashi irinti.</s>
      <s id="b.JOH.18.40.3">Yora Varavashi coshinti ini.</s>
     </seg>
    </div>
    <div type="chapter" id="b.JOH.19">
     <seg type="verse" id="b.JOH.19.1">
      <s id="b.JOH.19.1.1">Irosati yaacantantacariri Pirato Jesoshi, ipasatacantaqueri.</s>
     </seg>
     <seg type="verse" id="b.JOH.19.2">
      <s id="b.JOH.19.2.1">Yora soraro itapoyetaqueneri iramatseere quemariiti.</s>
      <s id="b.JOH.19.2.2">Yamatseetacaacari.</s>
      <s id="b.JOH.19.2.3">Iquitsaataqueri quitioncari.</s>
     </seg>
     <seg type="verse" id="b.JOH.19.3">
      <s id="b.JOH.19.3.1">Ipocashitapinijeitaqueri, icantamempeashijeitacari: --¿Avirompa pincatsariventiriri jorio?</s>
      <s id="b.JOH.19.3.2">Iji, iji, iji.</s>
     </seg>
     <seg type="verse" id="b.JOH.19.4">
      <s id="b.JOH.19.4.1">Ipasavorotantapaacari iraco.</s>
      <s id="b.JOH.19.4.2">Isoquijashitanajiri Pirato joriopee aisati.</s>
      <s id="b.JOH.19.4.3">Icantajeitiri: --Jeri yoca, namajimpiri aisati.</s>
      <s id="b.JOH.19.4.4">Nosampivetaquempi, iro cantaincha tecatsi pincamantajeitena niotanteari paita piquisantacariri.</s>
     </seg>
     <seg type="verse" id="b.JOH.19.5">
      <s id="b.JOH.19.5.1">Isoquijanaji Jesoshi iriori.</s>
      <s id="b.JOH.19.5.2">Yamatseetacaro quemariiti, iquitsaataca quitioncari.</s>
      <s id="b.JOH.19.5.3">Icantajeitiri Pirato: --Jerica.</s>
     </seg>
     <seg type="verse" id="b.JOH.19.6">
      <s id="b.JOH.19.6.1">Yamenajeitavaqueri jivatacaajeitiriri saserotepee, soraro aisati.</s>
      <s id="b.JOH.19.6.2">Icajemajeitanaji: --Pimpajacotacanteri, pimpajacotacanteri.</s>
      <s id="b.JOH.19.6.3">Icantiri Pirato: --Paajeitanaqueri avinti, pimpajacojeiteri.</s>
      <s id="b.JOH.19.6.4">Nosampitacovetacari, tecatsi nonquemacoteri irante.</s>
     </seg>
     <seg type="verse" id="b.JOH.19.7">
      <s id="b.JOH.19.7.1">Yacanajiri jorio: --Timatsi sanquenarentsi oametanari ocameetsati incame jitasorentsitachari.</s>
      <s id="b.JOH.19.7.2">Tempa icanti iriori: "Narotaque Itomi Tasorentsi", irootaque ocameetsatantacari incame.</s>
     </seg>
     <seg type="verse" id="b.JOH.19.8">
      <s id="b.JOH.19.8.1">Iquemantavacariri Pirato icantajeitaqueriri, aiquero ijatatii itsaroasanotanaque.</s>
     </seg>
     <seg type="verse" id="b.JOH.19.9">
      <s id="b.JOH.19.9.1">Ipianaja, iqueanaji ivancoqui.</s>
      <s id="b.JOH.19.9.2">Icantapaajiri Jesoshi: --¿Jaoca piponeari avirori?</s>
     </seg>
     <seg type="verse" id="b.JOH.19.10">
      <s id="b.JOH.19.10.1">Te iranqueji Jesoshi iriori.</s>
      <s id="b.JOH.19.10.2">Irosati icantantanacari Pirato: --¿Paita caari pacantana?</s>
      <s id="b.JOH.19.10.3">Naro pincatsari.</s>
      <s id="b.JOH.19.10.4">Noncoaquerica, ari nomatero noimpacacoventajempi.</s>
      <s id="b.JOH.19.10.5">Aisati oquempeta, noncoaquerica, nomatero nompajacotacantempi.</s>
      <s id="b.JOH.19.10.6">Tempa piotaquero.</s>
     </seg>
     <seg type="verse" id="b.JOH.19.11">
      <s id="b.JOH.19.11.1">Yacanaqueri Jesoshi: --Eirome ishinetimpime Tasorentsi, tecatsi pincantename.</s>
      <s id="b.JOH.19.11.2">Yora amacantaquenari aca, irio antasanotaquerori caari cameetsatatsi irinti.</s>
     </seg>
     <seg type="verse" id="b.JOH.19.12">
      <s id="b.JOH.19.12.1">Irosati icoantavetanaja Pirato iroimpacaajerime.</s>
      <s id="b.JOH.19.12.2">Iro cantaincha icajemajeitanaji joriopee aisati: --Ariorica poimpacaajeri yora, te pishanicateariji Shisari.</s>
      <s id="b.JOH.19.12.3">Jeri yora cantashitachari: "Narotaque pincatsari".</s>
      <s id="b.JOH.19.12.4">Tempa iriotaque quisaqueriri pivincatsarite.</s>
     </seg>
     <seg type="verse" id="b.JOH.19.13">
      <s id="b.JOH.19.13.1">Iquemantacari Pirato icantajeitaqueriri, isoquijacaanajiri Jesoshi.</s>
      <s id="b.JOH.19.13.2">Isavicapaaque anta icantacoventantapinitinta.</s>
      <s id="b.JOH.19.13.3">Anta yovetsiqueetironta mapi, ipampaiteyeetironta.</s>
      <s id="b.JOH.19.13.4">Icanteetiro evereo "Cavata".</s>
     </seg>
     <seg type="verse" id="b.JOH.19.14">
      <s id="b.JOH.19.14.1">Itampaticati meeca catsirincaiteri, irotaintsi quitaiteri iquenqueshiretantarori Yavisantaniri.</s>
      <s id="b.JOH.19.14.2">Irosati icantajeitantacari Pirato: --Jeri yoca pivincatsarite.</s>
     </seg>
     <seg type="verse" id="b.JOH.19.15">
      <s id="b.JOH.19.15.1">Icajemajeitanaque iriori: --Payeri.</s>
      <s id="b.JOH.19.15.2">Paanaqueri anta.</s>
      <s id="b.JOH.19.15.3">Pimpajacotacanteri.</s>
      <s id="b.JOH.19.15.4">Isampitiri: --¿Nompajacotacanterimpa pivincatsarite?</s>
      <s id="b.JOH.19.15.5">Yacanaqueri jivatacaajeitiriri saserotepee: --Te nompincatsateriji, apaniro irinti Shisari.</s>
     </seg>
     <seg type="verse" id="b.JOH.19.16">
      <s id="b.JOH.19.16.1">Irosati ipajacotacantantacari.</s>
     </seg>
     <seg type="verse" id="b.JOH.19.17">
      <s id="b.JOH.19.17.1">Irio soraro aajeitanaqueriri.</s>
      <s id="b.JOH.19.17.2">Irisati aanajiro Jesoshi coroshi.</s>
      <s id="b.JOH.19.17.3">Yojocanajiro nampitsi, yareetapaaca toncaariqui pajitachari Iitontsini.</s>
      <s id="b.JOH.19.17.4">Evereo ipajitiro: "Coricota".</s>
     </seg>
     <seg type="verse" id="b.JOH.19.18">
      <s id="b.JOH.19.18.1">Aitaque ipajacoyeetaqueriri coroshiqui.</s>
      <s id="b.JOH.19.18.2">Itsipatacari apite shirampari.</s>
      <s id="b.JOH.19.18.3">Ipajacoyeetaqueri iriori coroshiqui pashini.</s>
      <s id="b.JOH.19.18.4">Yoyeetaqueri Jesoshi nianqui.</s>
      <s id="b.JOH.19.18.5">Aparo yoyeetaque iracosanoriqui Jesoshi, irio itsipa irampatequi.</s>
     </seg>
     <seg type="verse" id="b.JOH.19.19">
      <s id="b.JOH.19.19.1">Pirato isanquenatacantaque cantatsiri: "Jesoshi nasaretesati, iriotaque ivincatsarite jorio".</s>
      <s id="b.JOH.19.19.2">Ipatacacotacantaquero coroshiqui.</s>
     </seg>
     <seg type="verse" id="b.JOH.19.20">
      <s id="b.JOH.19.20.1">Oquempejitaro nampitsi aitaque ipajacotaqueriri Jesoshi.</s>
      <s id="b.JOH.19.20.2">Oshequi jorio neanataquerori isanquenatiri.</s>
      <s id="b.JOH.19.20.3">Osanquenavetaca irineanequi jorio, oromasati, aisati irineanequi quireshiasati.</s>
     </seg>
     <seg type="verse" id="b.JOH.19.21">
      <s id="b.JOH.19.21.1">Yora jivatacaajeitiriri saserotepee icantiri Pirato: --Eiro pisanquenatirotsi: "Iriotaque ivincatsarite jorio", irointi pisanquenate: "Irio cantashitachari: 'Naro ivincatsarite jorio'".</s>
     </seg>
     <seg type="verse" id="b.JOH.19.22">
      <s id="b.JOH.19.22.1">Yacanaqueri Pirato: --Aitanaque, nomataquero: nosanquenatacantaquero.</s>
     </seg>
     <seg type="verse" id="b.JOH.19.23">
      <s id="b.JOH.19.23.1">Ari ipajacotaqueri soraro.</s>
      <s id="b.JOH.19.23.2">Yovojeaquero iitsaareni, otsipasatitapaaque, irosati ipavacaantacaro.</s>
      <s id="b.JOH.19.23.3">Te orimpiteaji iroicoroni, intani itijeetiro maaroni.</s>
     </seg>
     <seg type="verse" id="b.JOH.19.24">
      <s id="b.JOH.19.24.1">Irootaque icantavacaantajeitacari: --Eiro atsereirotsi.</s>
      <s id="b.JOH.19.24.2">Tsame antanatiteri, ayotanteari janica ashitajearone.</s>
      <s id="b.JOH.19.24.3">Aitaque icantari soraro.</s>
      <s id="b.JOH.19.24.4">Imoncarataquero Sanquenarentsi cantatsiri: "Impavacayearo noitsaareni.</s>
      <s id="b.JOH.19.24.5">Irantanatitajeitaquenaro noicoroni".</s>
     </seg>
     <seg type="verse" id="b.JOH.19.25">
      <s id="b.JOH.19.25.1">Ora iriniro Jesoshi ocatiapaaca quempeji ipajacotaca.</s>
      <s id="b.JOH.19.25.2">Ainiro otimi ireento, aisati opajita iroori Maria.</s>
      <s id="b.JOH.19.25.3">Irootaque ijina Quereojashi.</s>
      <s id="b.JOH.19.25.4">Otimi ara aisati Maria maquitarasato.</s>
     </seg>
     <seg type="verse" id="b.JOH.19.26">
      <s id="b.JOH.19.26.1">Ineajiro Jesoshi iriniro, aisati ineaquena narori.</s>
      <s id="b.JOH.19.26.2">Narotaque iroamere inintasanotiri.</s>
      <s id="b.JOH.19.26.3">Icantanaquero: --Ina, jeri yora, pintomintajeari.</s>
     </seg>
     <seg type="verse" id="b.JOH.19.27">
      <s id="b.JOH.19.27.1">Icantanaquena: --Jero ora, pinirontajearo.</s>
      <s id="b.JOH.19.27.2">Irosati naantanajaro novancoqui.</s>
     </seg>
     <seg type="verse" id="b.JOH.19.28">
      <s id="b.JOH.19.28.1">Iotanaque Jesoshi aitaque moncarajeitaca maaroni.</s>
      <s id="b.JOH.19.28.2">Irosati icantantanaca: --Nomireni.</s>
      <s id="b.JOH.19.28.3">Iro icantantari imoncarataquero ocantiri Sanquenarentsi.</s>
     </seg>
     <seg type="verse" id="b.JOH.19.29">
      <s id="b.JOH.19.29.1">Otimi ara choncorina, ojaaca quepishijari.</s>
      <s id="b.JOH.19.29.2">Yoviinqueetaquero atsimiicajatirori.</s>
      <s id="b.JOH.19.29.3">Yoaqueneri sataamentotsiqui.</s>
      <s id="b.JOH.19.29.4">Ijicotacotaqueneri ivantequi Jesoshi.</s>
     </seg>
     <seg type="verse" id="b.JOH.19.30">
      <s id="b.JOH.19.30.1">Yatsimiicavaquero, irosati icantantanaca: --Aitaque meeca, nomoncarataquero icoacaanari Apa.</s>
      <s id="b.JOH.19.30.2">Irosati yoivotantanaca, icamanaque, toren.</s>
     </seg>
     <seg type="verse" id="b.JOH.19.31">
      <s id="b.JOH.19.31.1">Meeca yovetsiquimentajeitiro jorio Yavisantaniri.</s>
      <s id="b.JOH.19.31.2">Onquitaitetamanaque, iro saavaro irimaoreantasanojeiteari.</s>
      <s id="b.JOH.19.31.3">Te incoajeiteji jorio yora pajacojeitachari iroavisayero saavaro coroshiqui, irootaque icantajeitantacariri Pirato: --Pincarajacantitajeiteri ivoripee, irosati pimpajacoreacantantajeariri.</s>
     </seg>
     <seg type="verse" id="b.JOH.19.32">
      <s id="b.JOH.19.32.1">Irosati ijatashijeitantanajari soraro, icarajavoritaqueri yora itsipatacari Jesoshi.</s>
      <s id="b.JOH.19.32.2">Aisati icarajitaqueri iriori pashini.</s>
     </seg>
     <seg type="verse" id="b.JOH.19.33">
      <s id="b.JOH.19.33.1">Yovaashivetapaacari iriori Jesoshi, incarajiterime iriori; iro cantaincha ineapaaqueri camaque irinti, irootaque caari icarajitantari irinti ivori.</s>
     </seg>
     <seg type="verse" id="b.JOH.19.34">
      <s id="b.JOH.19.34.1">Iro cantaincha aparo soraro isataapaaqueri imerequiqui.</s>
      <s id="b.JOH.19.34.2">Ocontejatapaaque iriraja, tsiquiririri.</s>
      <s id="b.JOH.19.34.3">Nija aisati.</s>
     </seg>
     <seg type="verse" id="b.JOH.19.35">
      <s id="b.JOH.19.35.1">Naro neacotaqueriri, meeca narotaque camantacotaqueriri.</s>
      <s id="b.JOH.19.35.2">Nioti queario oni nocamantimpiri, pinquemisantantajeari avirori.</s>
     </seg>
     <seg type="verse" id="b.JOH.19.36">
      <s id="b.JOH.19.36.1">Aitaque icanteetaqueriri, irootaque omoncaratantacari Sanquenarentsi cantatsiniri: "Eiro icarajiteetiritsi itonqui aparoni".</s>
     </seg>
     <seg type="verse" id="b.JOH.19.37">
      <s id="b.JOH.19.37.1">Timatsi pashini isanquenayeetiniri: "Aitaque irameneeteri Quirishito, yora irisatayeeteri".</s>
     </seg>
     <seg type="verse" id="b.JOH.19.38">
      <s id="b.JOH.19.38.1">Itimi anta Jose arimateasati.</s>
      <s id="b.JOH.19.38.2">Iroamere Jesoshi inaveta, iro cantaincha imanaquero.</s>
      <s id="b.JOH.19.38.3">Iro imanantacarori, itsaroacaacari ivincatsaritepee jorio.</s>
      <s id="b.JOH.19.38.4">Ijatashitaqueri meeca Pirato, icantapairi: --Pishinetajenari Jesoshini, naanajerita.</s>
      <s id="b.JOH.19.38.5">Icantiri: --Paanajeri.</s>
      <s id="b.JOH.19.38.6">Irosati ijatantanaca, yaanajiri.</s>
     </seg>
     <seg type="verse" id="b.JOH.19.39">
      <s id="b.JOH.19.39.1">Ijatanaque iriori Nicoremo.</s>
      <s id="b.JOH.19.39.2">Iriotaque jatashitiriniri peerani Jesoshi tsiteniriqui.</s>
      <s id="b.JOH.19.39.3">Yaacotanaqueneri intiritanteariri.</s>
      <s id="b.JOH.19.39.4">Iconoaquero oyashi inchato pajitachari mira, ovane inchato pajitachari aroeshi.</s>
      <s id="b.JOH.19.39.5">Aamaaca otenati 45 quiro.</s>
     </seg>
     <seg type="verse" id="b.JOH.19.40">
      <s id="b.JOH.19.40.1">Yaajeitanaqueneri Jesoshini.</s>
      <s id="b.JOH.19.40.2">Iro tocoyatsa yapinaicacotantacariri, itsipataquero casancajari.</s>
      <s id="b.JOH.19.40.3">Irootaque yametari joriopee, ariorica yovetsiquiri camatsiri.</s>
     </seg>
     <seg type="verse" id="b.JOH.19.41">
      <s id="b.JOH.19.41.1">Otiminta panquirentsi quempeji ipajacojeitaquerinta.</s>
      <s id="b.JOH.19.41.2">Anta panquirentsiqui otiminta iroanteariri camatsiri, iroaquera imoqueetiro.</s>
     </seg>
     <seg type="verse" id="b.JOH.19.42">
      <s id="b.JOH.19.42.1">Irotaintsi inquee catsirincaiteri, omoncaratanteari Yavisantaniri.</s>
      <s id="b.JOH.19.42.2">Ineaquero Jose oquempejitaque omoro, irootaque yoantacariri Jesoshini anta.</s>
     </seg>
    </div>
    <div type="chapter" id="b.JOH.20">
     <seg type="verse" id="b.JOH.20.1">
      <s id="b.JOH.20.1.1">Otomincotapaaque.</s>
      <s id="b.JOH.20.1.2">Tsiteniquera ojatamanaque Maria maquitarasato anta omoroqui yoavetacarinta Jesoshini.</s>
      <s id="b.JOH.20.1.3">Oneapaatiiro jocanaja mapi yashitacotanteevetacariri.</s>
     </seg>
     <seg type="verse" id="b.JOH.20.2">
      <s id="b.JOH.20.2.1">Narotaque iroamereni inintasanotiniri Jesoshi.</s>
      <s id="b.JOH.20.2.2">Notsipatari anta Shimo Petero.</s>
      <s id="b.JOH.20.2.3">Jero oshiashitapaaquena Maria.</s>
      <s id="b.JOH.20.2.4">Ocantapaaquena: --Yayeetajiri Avincatsariteni.</s>
      <s id="b.JOH.20.2.5">Te aneajeriji yoavetacarinta.</s>
      <s id="b.JOH.20.2.6">Te nioteji jaocarica yoyeetajiriri.</s>
     </seg>
     <seg type="verse" id="b.JOH.20.3">
      <s id="b.JOH.20.3.1">Irosati nojatantanaca apite.</s>
      <s id="b.JOH.20.3.2">Nojatanaque yoavetacarinta.</s>
     </seg>
     <seg type="verse" id="b.JOH.20.4">
      <s id="b.JOH.20.4.1">Noshianaca apite, nanaacotaqueri nainti Petero.</s>
      <s id="b.JOH.20.4.2">Naro anaacotaqueriri nareetapaaca anta yoavetacarinta.</s>
     </seg>
     <seg type="verse" id="b.JOH.20.5">
      <s id="b.JOH.20.5.1">Noivotapaaca, namenapaaque tsompoina.</s>
      <s id="b.JOH.20.5.2">Noneajiro tocoyatsa ovaja omoroqui, iro cantaincha te nonqueapeeji.</s>
     </seg>
     <seg type="verse" id="b.JOH.20.6">
      <s id="b.JOH.20.6.1">Impoitapaaji iriori Shimo Petero.</s>
      <s id="b.JOH.20.6.2">Irinti queapaintsi tsompoina.</s>
      <s id="b.JOH.20.6.3">Irosati ineapaaque iriori tocoyatsa.</s>
     </seg>
     <seg type="verse" id="b.JOH.20.7">
      <s id="b.JOH.20.7.1">Ora panio ipashicanteevetacariri iitoqui, te ontsipatearoji tocoyatsa.</s>
      <s id="b.JOH.20.7.2">Apitivitaja, ovashitaja iroori.</s>
     </seg>
     <seg type="verse" id="b.JOH.20.8">
      <s id="b.JOH.20.8.1">Ari noqueanaque narori, noneapaaquero, irosati niotantanaca tinaanaja Jesoshi.</s>
     </seg>
     <seg type="verse" id="b.JOH.20.9">
      <s id="b.JOH.20.9.1">Tequerata nonquenqueshiretajeroji Sanquenarentsi cantatsiri: "Incamavetaquearica Quirishito, aitaque intinaanaje".</s>
     </seg>
     <seg type="verse" id="b.JOH.20.10">
      <s id="b.JOH.20.10.1">Irosati nopiantanaja novancoqui.</s>
     </seg>
     <seg type="verse" id="b.JOH.20.11">
      <s id="b.JOH.20.11.1">Irointi Maria catianaincha saiteriqui, iraacotaqueri.</s>
      <s id="b.JOH.20.11.2">Oivotanaca, amenanaque tsompoina.</s>
     </seg>
     <seg type="verse" id="b.JOH.20.12">
      <s id="b.JOH.20.12.1">Oneaqueri apite inampire Tasorentsi, iquitsaataro quitamarori.</s>
      <s id="b.JOH.20.12.2">Isavicaque yoavetacarinta Jesoshini.</s>
      <s id="b.JOH.20.12.3">Isavicaque aparoni iitoyeevetacari Jesoshini, irio itsipa iitiqui.</s>
     </seg>
     <seg type="verse" id="b.JOH.20.13">
      <s id="b.JOH.20.13.1">Icantiro: --Tsinane, ¿paita piraantari?</s>
      <s id="b.JOH.20.13.2">Ocantajiri iroori: --Yayeetanajiri novincatsariteni.</s>
      <s id="b.JOH.20.13.3">Te nioteji jaocarica yoyeetajiriri.</s>
     </seg>
     <seg type="verse" id="b.JOH.20.14">
      <s id="b.JOH.20.14.1">Irosati opitsocantanaja.</s>
      <s id="b.JOH.20.14.2">Oneaqueri Jesoshi icatiapaaca, iro cantaincha te iotavaqueriji.</s>
     </seg>
     <seg type="verse" id="b.JOH.20.15">
      <s id="b.JOH.20.15.1">Icantiro: --Tsinane, ¿paita piraantari?</s>
      <s id="b.JOH.20.15.2">¿Janica picoiri?</s>
      <s id="b.JOH.20.15.3">Ojitavaqueri irio tsameetacoyetirori panquirentsipee.</s>
      <s id="b.JOH.20.15.4">Ocantiri: --¿Avirompa aanajiriri novincatsariteni?</s>
      <s id="b.JOH.20.15.5">Pincamantajenate jaocarica poajiriri.</s>
      <s id="b.JOH.20.15.6">Aitaque naajanteri narori.</s>
     </seg>
     <seg type="verse" id="b.JOH.20.16">
      <s id="b.JOH.20.16.1">Icantanajiro iriori: --Maria.</s>
      <s id="b.JOH.20.16.2">Opitsocanaca iroori, ocantanaqueri: --Oametanari.</s>
     </seg>
     <seg type="verse" id="b.JOH.20.17">
      <s id="b.JOH.20.17.1">Irosati avitsanotantacariri.</s>
      <s id="b.JOH.20.17.2">Icantanajiro: --Poimpacajena: tequeratsita novajenoquea Apaqui.</s>
      <s id="b.JOH.20.17.3">Meeca nocoaque pijatashijeiteri quemisantajeitanari, pincamantajeitapaajeri meeca novajenocajea Apaqui.</s>
      <s id="b.JOH.20.17.4">Tempa iriotaque Tasorentsi.</s>
      <s id="b.JOH.20.17.5">Tempa irisati Piri avirori, piotiri Tasorentsi ini, irootaque pipincatsatantacariri avirori.</s>
     </seg>
     <seg type="verse" id="b.JOH.20.18">
      <s id="b.JOH.20.18.1">Irosati opocashitantajanari narori, aisati itsipapee iroamerepee, ocamantajeitapaajana: --Noneajiriyea Avincatsarite.</s>
      <s id="b.JOH.20.18.2">Ocamantapaaquena icamantayetaquerori Jesoshi.</s>
     </seg>
     <seg type="verse" id="b.JOH.20.19">
      <s id="b.JOH.20.19.1">Ishaavijiiteanaji meeca, napatojeitaja, nocarajeitajiri itsipapee iroamere.</s>
      <s id="b.JOH.20.19.2">Notsaroacaajeitanacari jivatacaajeitiriri noshanincapee, yora oacantaqueriri Jesoshi, irootaque noyavitantacarori ashitacorontsi.</s>
      <s id="b.JOH.20.19.3">Imapocashijeitapaajana Jesoshi, icatiapaaja nianqui.</s>
      <s id="b.JOH.20.19.4">Icantajeitapaajana: --Piveshireajeitanajea.</s>
     </seg>
     <seg type="verse" id="b.JOH.20.20">
      <s id="b.JOH.20.20.1">Irosati inijantajeitapaaquenaro iraco, aisati imerequi.</s>
      <s id="b.JOH.20.20.2">Noneajeitavajiri Novincatsarite, irosati noquimoshirejeitantanaja.</s>
     </seg>
     <seg type="verse" id="b.JOH.20.21">
      <s id="b.JOH.20.21.1">Yapiitajana: --Piveshireajeitanajea.</s>
      <s id="b.JOH.20.21.2">Tempa irio tiancaquenari Apa peerani, aisati meeca nonquempetacayempi avirori, nontianquempi.</s>
     </seg>
     <seg type="verse" id="b.JOH.20.22">
      <s id="b.JOH.20.22.1">Irosati itasoncantajeitanaquena, joo.</s>
      <s id="b.JOH.20.22.2">Icanti: --Meeca ompocashijeitempi Ishire Tasorentsi, quiso oajeitanaquempi.</s>
     </seg>
     <seg type="verse" id="b.JOH.20.23">
      <s id="b.JOH.20.23.1">Ariorica pineaqueri ashaninca iquemisantasanotaquena, irosati pincantanteariri: "Incavintsayempi Tasorentsi avirori, eiro iquishimentimpirotsi pantayetiri".</s>
      <s id="b.JOH.20.23.2">Irootaque pincanteriri: tempa aitaque incavintsaasanoteri Apa yora pincanteri.</s>
      <s id="b.JOH.20.23.3">Pincanteririca itsipapee: "Te pinquemisanteji, irootaque inquishimentantempirori Tasorentsi pantayetiri", aitaque inquishimentaqueri.</s>
     </seg>
     <seg type="verse" id="b.JOH.20.24">
      <s id="b.JOH.20.24.1">Ipocashijeitantaquenari, te aneriji irinti Tomashi, yora ipajiyeetiri Tsipari; aparoni peaincha.</s>
     </seg>
     <seg type="verse" id="b.JOH.20.25">
      <s id="b.JOH.20.25.1">Ari ipocapaaji iriori, nocamantavajiri: --Noneajeitajiriyea Avincatsarite.</s>
      <s id="b.JOH.20.25.2">Icantanaque: --Nocoi noneero iraco, ora oqueaqueri quiravo, noninti noiminqueero nacotsapaqui.</s>
      <s id="b.JOH.20.25.3">Aisati noninti noiminqueero naco imerequiqui.</s>
      <s id="b.JOH.20.25.4">Eirorica noiminqueirotsi, eiro noquemisantitsi.</s>
     </seg>
     <seg type="verse" id="b.JOH.20.26">
      <s id="b.JOH.20.26.1">Avisanaque 8 quitaiteri, ari napatojeitanaja aisati pancotsiqui, itsipajeitajana iriori Tomashi.</s>
      <s id="b.JOH.20.26.2">Oshequi catsini notsaroacaajeitacari quisajeitanari, irootaque noyavitantacarori ashitacorontsi.</s>
      <s id="b.JOH.20.26.3">Imapocapaajana aisati Jesoshi, icatiashitapaajana nianqui.</s>
      <s id="b.JOH.20.26.4">Icantajeitapaajana: --Piveshireajeitanajea.</s>
     </seg>
     <seg type="verse" id="b.JOH.20.27">
      <s id="b.JOH.20.27.1">Irosati icantantanacari Tomashi: --Pamenero naco.</s>
      <s id="b.JOH.20.27.2">Pancote, poiminqueero pacotsapaqui aca.</s>
      <s id="b.JOH.20.27.3">Pancote aisati, poiminqueero paco nomerequiquica.</s>
      <s id="b.JOH.20.27.4">Eiro pitseencajanatsi aisati, pinquemisante irointi.</s>
     </seg>
     <seg type="verse" id="b.JOH.20.28">
      <s id="b.JOH.20.28.1">Irosati yacantanacari Tomashi: --Avirotasanotaque novincatsarite, avirotasanotaque notasorentsite.</s>
     </seg>
     <seg type="verse" id="b.JOH.20.29">
      <s id="b.JOH.20.29.1">Icantanaqueri Jesoshi: --Meeca pineajana, irootaque piquemisantantajanari.</s>
      <s id="b.JOH.20.29.2">Timatsi caari neenane, iro cantaincha inquemisantajeitena; inquimoshiretasanojeitanaque irinti.</s>
     </seg>
     <seg type="verse" id="b.JOH.20.30">
      <s id="b.JOH.20.30.1">Oshequi catsini itasoncantayetaque Jesoshi.</s>
      <s id="b.JOH.20.30.2">Narojeitaque iroamere, noneajeitaqueri, iro cantaincha te nosanquenajeiteroji maaroni aca.</s>
     </seg>
     <seg type="verse" id="b.JOH.20.31">
      <s id="b.JOH.20.31.1">Nosanquenajeitaquero oca pinquemisantantajeiteariri Jesoshi iriotaque Quirishito, yora Itomi Tasorentsi.</s>
      <s id="b.JOH.20.31.2">Ariorica pinquemisantajeitaqueri, aitaque iraneacaajeitajempi anta inquitequi, pincantaitatiyempani.</s>
     </seg>
    </div>
    <div type="chapter" id="b.JOH.21">
     <seg type="verse" id="b.JOH.21.1">
      <s id="b.JOH.21.1.1">Irosati inijaantajeitajana aisati Jesoshi, aisati itsipapee iroamerepee.</s>
      <s id="b.JOH.21.1.2">Noneajeitajiri otsapijaqui incajare Tiveriashi.</s>
      <s id="b.JOH.21.1.3">Aitaque ocantari.</s>
     </seg>
     <seg type="verse" id="b.JOH.21.2">
      <s id="b.JOH.21.2.1">Napatojeitaca, nocarajeitiri Shimo Petero, jeri iriori Tomashi: icanteetiri aisati Tsipari.</s>
      <s id="b.JOH.21.2.2">Jeri Natanaeri poneachari Canaqui, onta carireaquiniri.</s>
      <s id="b.JOH.21.2.3">Narojeitaque itomipee Severeo.</s>
      <s id="b.JOH.21.2.4">Jeri aisati apite pashini iroamere Jesoshi.</s>
      <s id="b.JOH.21.2.5">Napatojeitaca maaroni.</s>
     </seg>
     <seg type="verse" id="b.JOH.21.3">
      <s id="b.JOH.21.3.1">Icantajeitana Shimo Petero: --Nojate nonquitsate.</s>
      <s id="b.JOH.21.3.2">Nocantajeitanaqueri: --Narosati, noijajeitanaquempi.</s>
      <s id="b.JOH.21.3.3">Ari nojajeitanaque.</s>
      <s id="b.JOH.21.3.4">Notejeitapaaca pitotsiqui.</s>
      <s id="b.JOH.21.3.5">Noquitsajeivetaca, irosati noquitaitetacotantacari.</s>
      <s id="b.JOH.21.3.6">Tecatsi naye.</s>
     </seg>
     <seg type="verse" id="b.JOH.21.4">
      <s id="b.JOH.21.4.1">Oquitaitetamanaji, irosati icatiantapaaja Jesoshi otsapijaqui.</s>
      <s id="b.JOH.21.4.2">Te niojeitavajeriji.</s>
     </seg>
     <seg type="verse" id="b.JOH.21.5">
      <s id="b.JOH.21.5.1">Icantajeitana: --Ayompari.</s>
      <s id="b.JOH.21.5.2">¿Chorampa shima?</s>
      <s id="b.JOH.21.5.3">Nacajeitanaqueri: --Te aneeriji.</s>
     </seg>
     <seg type="verse" id="b.JOH.21.6">
      <s id="b.JOH.21.6.1">Icantajeitana: --Pinquitsataje aisati pacosanoriqui, aitaque paye.</s>
      <s id="b.JOH.21.6.2">Ari noquitsajeitanaji.</s>
      <s id="b.JOH.21.6.3">Naajeitaque oshequi catsini shima, te naaveacoteriji nontetacoteri pitotsiqui.</s>
     </seg>
     <seg type="verse" id="b.JOH.21.7">
      <s id="b.JOH.21.7.1">Naro iroamere inintasanotiri Jesoshi.</s>
      <s id="b.JOH.21.7.2">Nocantiri Petero: --Ja, iriotaqueyeatsi Avincatsarite.</s>
      <s id="b.JOH.21.7.3">Ari isapocaquero Shimo iitsaare incaranqui, irointi itorosate.</s>
      <s id="b.JOH.21.7.4">Iquemantaquenari, irosati iquitsaatantanajaro iitsaare.</s>
      <s id="b.JOH.21.7.5">Ishiticatsaquitanaja.</s>
      <s id="b.JOH.21.7.6">Ipiincacotanaquero iitsaare, pocn; yamaatashitanajiri, yaatapaaji.</s>
     </seg>
     <seg type="verse" id="b.JOH.21.8">
      <s id="b.JOH.21.8.1">Nimpoitacojeitapaaji narori, nonoshicacojeitiri shima.</s>
      <s id="b.JOH.21.8.2">Quempejitapaaji otsapija, aamaaca ocarati 100 metero.</s>
     </seg>
     <seg type="verse" id="b.JOH.21.9">
      <s id="b.JOH.21.9.1">Nomitajajeitanaque quipatsiqui.</s>
      <s id="b.JOH.21.9.2">Noneapaaque oparasheti paamari, itashitiri shima.</s>
      <s id="b.JOH.21.9.3">Otimi aisati tanta.</s>
     </seg>
     <seg type="verse" id="b.JOH.21.10">
      <s id="b.JOH.21.10.1">Icantajeitavaquena Jesoshi: --Pamaquenari meeca shima piquitsataqueri.</s>
     </seg>
     <seg type="verse" id="b.JOH.21.11">
      <s id="b.JOH.21.11.1">Itetapaaja aisati Shimo Petero, inoshicacotajiri shima quipatsiqui.</s>
      <s id="b.JOH.21.11.2">Jaasanotaca antearipee shima, icarati 153.</s>
      <s id="b.JOH.21.11.3">Yoshequiasanovetaca catsini, iro cantaincha te ompesanaqueji noquitsatantariri.</s>
     </seg>
     <seg type="verse" id="b.JOH.21.12">
      <s id="b.JOH.21.12.1">Icantajeitana Jesoshi: --Pimpocajeite meeca poajeitapeempa.</s>
      <s id="b.JOH.21.12.2">Notsaroacaacari noncanterime: "¿Janicampimpa?"</s>
      <s id="b.JOH.21.12.3">Maaroni niojeitaqueri Avincatsarite ini.</s>
     </seg>
     <seg type="verse" id="b.JOH.21.13">
      <s id="b.JOH.21.13.1">Irosati iquempejijeitantaquenari Jesoshi.</s>
      <s id="b.JOH.21.13.2">Yaaquero tanta, ipajeitaquena.</s>
      <s id="b.JOH.21.13.3">Aisati shima, ipajeitaquena maaroni.</s>
     </seg>
     <seg type="verse" id="b.JOH.21.14">
      <s id="b.JOH.21.14.1">Icamavetaca Jesoshi chapinqui, itinaanaja.</s>
      <s id="b.JOH.21.14.2">Mavatanaque meeca inijaajana.</s>
     </seg>
     <seg type="verse" id="b.JOH.21.15">
      <s id="b.JOH.21.15.1">Noajeitaca.</s>
      <s id="b.JOH.21.15.2">Irosati isampitantajari Jesoshi: --Shimo, itomi Jonashi, ¿panaacojeitaquerimpa yocapee, pinintasanotana avinti?</s>
      <s id="b.JOH.21.15.3">Yacanaqueri iriori: --Aviro, Novincatsarite, iotatsiri nonintimpi.</s>
      <s id="b.JOH.21.15.4">Icanti: --Pimperi novishajaniquite iroyea.</s>
     </seg>
     <seg type="verse" id="b.JOH.21.16">
      <s id="b.JOH.21.16.1">Yapiitajiri aisati isampitajiri: --¿Pinintanampa?</s>
      <s id="b.JOH.21.16.2">Yacanajiri aisati: --Je, Novincatsarite.</s>
      <s id="b.JOH.21.16.3">Aviro iotatsiri nonintimpi.</s>
      <s id="b.JOH.21.16.4">Icantiri: --Pinquempoyeajeitenari novishate.</s>
     </seg>
     <seg type="verse" id="b.JOH.21.17">
      <s id="b.JOH.21.17.1">Mavatanaque isampitiri: --¿Pinintasanotanampa?</s>
      <s id="b.JOH.21.17.2">Irosati iquenqueshireantanaca Petero.</s>
      <s id="b.JOH.21.17.3">Iro iquenqueshireantanacari, mavatanaque isampitaqueri: "¿Pinintanampa?"</s>
      <s id="b.JOH.21.17.4">Yacanajiri aisati: --Avirotaque, Novincatsarite, iotirori maaroni.</s>
      <s id="b.JOH.21.17.5">Piotana avinti nonintasanotimpirica.</s>
      <s id="b.JOH.21.17.6">Icantiri:</s>
     </seg>
     <seg type="verse" id="b.JOH.21.18">
      <s id="b.JOH.21.18.1">--Pimperi novishate iroyea.</s>
      <s id="b.JOH.21.18.2">Queariotaque oca noncamantempiri: peerani, ainiroquera pevancariveitani, piquitsaatapiniveitaroni piitsaare.</s>
      <s id="b.JOH.21.18.3">Pijatapiniyetini jaocarica pinintiri: tecatsi tsaneempineri.</s>
      <s id="b.JOH.21.18.4">Iro cantaincha ariorica panteashiparitasanotapaaque, pancotsaye pacoqui, iroisoyeetempi, inquitsaatajempi itsipapee.</s>
      <s id="b.JOH.21.18.5">Iraanaquempi tenta pincoavetea pijate.</s>
     </seg>
     <seg type="verse" id="b.JOH.21.19">
      <s id="b.JOH.21.19.1">Aitaque icantaqueriri.</s>
      <s id="b.JOH.21.19.2">Yoametaqueri jaoca incanteari incamanteari Petero iriori.</s>
      <s id="b.JOH.21.19.3">Ariorica irineeteri incamaque, irioyeetanaque ipincatsaritasanoti Tasorentsi.</s>
      <s id="b.JOH.21.19.4">Irosati icantantanajari: --Tsame, poijatanaquena.</s>
     </seg>
     <seg type="verse" id="b.JOH.21.20">
      <s id="b.JOH.21.20.1">Ipitsocanaca Petero.</s>
      <s id="b.JOH.21.20.2">Ineaquena noijatanaqueri, tempa naro iroamere Jesoshi inintasanotiri.</s>
      <s id="b.JOH.21.20.3">Chapinqui noacaajeitantacariri Jesoshi, naro sampitaqueriri: "Novincatsarite, ¿janicampa aacantempineri?"</s>
     </seg>
     <seg type="verse" id="b.JOH.21.21">
      <s id="b.JOH.21.21.1">Ineantaquenari Petero, ijicotana, aisati isampitiri Jesoshi: --Novincatsarite, ¿jaoca incanteeteriri coajica yora?</s>
     </seg>
     <seg type="verse" id="b.JOH.21.22">
      <s id="b.JOH.21.22.1">Icantanaqueri: --Noninterica intimavaqueta aca irosati nompiantajeari, eiro piquenqueshiretirotsi.</s>
      <s id="b.JOH.21.22.2">Poijatenata nainti.</s>
     </seg>
     <seg type="verse" id="b.JOH.21.23">
      <s id="b.JOH.21.23.1">Yovaajeitaquero maaroni quemisantatsiri icantiriri Jesoshi.</s>
      <s id="b.JOH.21.23.2">Ijijeivetaca eiro nocamitsi.</s>
      <s id="b.JOH.21.23.3">Iro cantaincha te incanteriji Jesoshi: "Eiro icamitsi Joa".</s>
      <s id="b.JOH.21.23.4">Irointiquea icantavetari: "Noninterica intimavaqueta aca irosati nompiantajeari, eiro piquenqueshiretirotsi".</s>
     </seg>
     <seg type="verse" id="b.JOH.21.24">
      <s id="b.JOH.21.24.1">Narosanotaque iroamereni Jesoshi, sanquenatirori oca.</s>
      <s id="b.JOH.21.24.2">Ayojeitaque queariotasanotaque oca nosanquenataqueri.</s>
     </seg>
     <seg type="verse" id="b.JOH.21.25">
      <s id="b.JOH.21.25.1">Timatsi oshequi pashini yantayetaqueri Jesoshi.</s>
      <s id="b.JOH.21.25.2">Ariorica nontsoteaquerome nosanquenatacotaquerome maaroni, eiro onarome quipatsiquica sanquenarentsi.</s>
     </seg>
    </div>
   </div>
   <div type="book" id="b.ACT">
    <div type="chapter" id="b.ACT.1">
     <seg type="verse" id="b.ACT.1.1">
      <s id="b.ACT.1.1.1">¿Ainirompi Tiojiro?</s>
      <s id="b.ACT.1.1.2">¿Tecatsimpa oyempine?</s>
      <s id="b.ACT.1.1.3">Peerani nintantacarori nosanquenatantaquempironiri, noquenquetsatacaimpironi maaroni yantayetiniri Jesoshi.</s>
      <s id="b.ACT.1.1.4">Aisati noquenquetsatacaimpiro maaroni yoametantayetiniri.</s>
     </seg>
     <seg type="verse" id="b.ACT.1.2">
      <s id="b.ACT.1.2.1">Ari oshequi ineacatsitacaro, icamaque, itinaanaja aisati, irosati yonijaantapaajariri iroamerepeeni.</s>
      <s id="b.ACT.1.2.2">Oshequi ineacotapinijeitajiri yantayetapaajiri, irootaque iotasanotantajariri itinaanaja.</s>
      <s id="b.ACT.1.2.3">Ocarati 40 quitaiteri yonijaapinitantajariri.</s>
      <s id="b.ACT.1.2.4">Iquenquetsatacotaquero jaoca icantari Tasorentsi ipincatsariventanti.</s>
      <s id="b.ACT.1.2.5">Itiancajeitaqueri iroamerepee, iriotaque yora icoyeajeitaqueri.</s>
      <s id="b.ACT.1.2.6">Iro cantiriri Ishire Tasorentsi.</s>
      <s id="b.ACT.1.2.7">Impoiji yoancajiri Tasorentsi inquitequi, irosati narori novecaratantacarori noyenquetsare peerani.</s>
      <s id="b.ACT.1.2.8">Meeca novaajempiro: noncamantajeitempiro yantayetiri iriori iroamereni Jesoshi, yora itiancanaqueri peerani.</s>
     </seg>
     <seg type="verse" id="b.ACT.1.4">
      <s id="b.ACT.1.4.1">Ari yoacaajeitajari Jesoshi.</s>
      <s id="b.ACT.1.4.2">Icantasanotaqueri: --Eirota pojoquitarotsi Jerosare; nocoaque poyeavaquerota icashiacaaquempiri Apa: ora piquemitaquenari peerani nocamantitaquempiri.</s>
     </seg>
     <seg type="verse" id="b.ACT.1.5">
      <s id="b.ACT.1.5.1">Yora Joani ivaotisajeitaquempi nijaqui iojeitantacari atiri piquemisantajeitirini.</s>
      <s id="b.ACT.1.5.2">Iro cantaincha eiro osamanititsi ompocashijeitempi Ishire Tasorentsi, quiso oajeitempi iriojeitanteari atiri queario piquemisantaquena narori.</s>
     </seg>
     <seg type="verse" id="b.ACT.1.6">
      <s id="b.ACT.1.6.1">Yora apatotimentacariri, isampijeitiri: --Novincatsarite.</s>
      <s id="b.ACT.1.6.2">Arojeitaque ishanincani yora intacaroniri Ishiraeri.</s>
      <s id="b.ACT.1.6.3">Peerani itimaveitani pincatsariventaveitariniri ashanincani; meecampa, tecatsi.</s>
      <s id="b.ACT.1.6.4">¿Ariompa meeca pincanteri pashini impincatsariventajeitajena?</s>
      <s id="b.ACT.1.6.5">Oshequi nocoajeitaque.</s>
      <s id="b.ACT.1.6.6">Yacanaqueri:</s>
     </seg>
     <seg type="verse" id="b.ACT.1.7">
      <s id="b.ACT.1.7.1">--Te incoacayempiji Apa piojeitero jaoca oncarate.</s>
      <s id="b.ACT.1.7.2">Osamanitatsirica, irompa jaocarica oncarate.</s>
      <s id="b.ACT.1.7.3">Irintiquea Apa apaniro cantatsine.</s>
     </seg>
     <seg type="verse" id="b.ACT.1.8">
      <s id="b.ACT.1.8.1">Coajica intasoncaventajeitempi, aisati ompocashijeitempi Ishire.</s>
      <s id="b.ACT.1.8.2">Nocoaque pinquenquetsatacojeitena anta Jerosarequi, pintsoteaquero Jorea.</s>
      <s id="b.ACT.1.8.3">Pinquenquetsajeite anta Samariaqui, aisati pintsoteanaquero anta pashinipeequi quipatsi.</s>
     </seg>
     <seg type="verse" id="b.ACT.1.9">
      <s id="b.ACT.1.9.1">Irootaque icantanaqueriri Jesoshi.</s>
      <s id="b.ACT.1.9.2">Ari yamenajeitavajiri, irosati yoajenocantanaja jenoqui, ipeanaja mencoriqui.</s>
     </seg>
     <seg type="verse" id="b.ACT.1.10">
      <s id="b.ACT.1.10.1">Ari yamenajeitavajiri sorerere, ijatanaji.</s>
      <s id="b.ACT.1.10.2">Ari imapocapaaqueri apite shirampari, icatiimojeitapaacari.</s>
      <s id="b.ACT.1.10.3">Quitamarori iitsaare.</s>
     </seg>
     <seg type="verse" id="b.ACT.1.11">
      <s id="b.ACT.1.11.1">Icantapaaqueri: --¿Ainirompi, carireasati?</s>
      <s id="b.ACT.1.11.2">¿Paita pamenantarori inquite?</s>
      <s id="b.ACT.1.11.3">Pineavajiri yora Jesoshi yoajenocanaja inquitequi.</s>
      <s id="b.ACT.1.11.4">Iriotaque piajantsineri coajica aisati.</s>
      <s id="b.ACT.1.11.5">Ariorica impiaje aisati, inquempetapaajea meeca ijatantanajari.</s>
     </seg>
     <seg type="verse" id="b.ACT.1.12">
      <s id="b.ACT.1.12.1">Ari ipiajeitanaja Jerosarequi iroamereni Jesoshi.</s>
      <s id="b.ACT.1.12.2">Iponeanaja toncaariqui opajitanta Orivomashi.</s>
      <s id="b.ACT.1.12.3">Oquempejitaro Jerosare, te arejiteji.</s>
     </seg>
     <seg type="verse" id="b.ACT.1.13">
      <s id="b.ACT.1.13.1">Ari yareejeitapaaja, yataijeitapaaji oshitamencotanta jenoqui.</s>
      <s id="b.ACT.1.13.2">Anta imaapinijeitinta yora Petero, jeri Joa, Santiaco, Antirishi, Jeripi, Tomashi, Varitorome, Mateyo, Santiaco itomi Arijeo, Shimo yora Shintsitatsiri.</s>
      <s id="b.ACT.1.13.3">Aisati imaapinitinta Jorashi, yora itomi Santiaco, maaroni.</s>
     </seg>
     <seg type="verse" id="b.ACT.1.14">
      <s id="b.ACT.1.14.1">Ari yapatojeitaja aisati iquenquetsatacaajeitiri Tasorentsi.</s>
      <s id="b.ACT.1.14.2">Itsipajeitari irirentipeeni Jesoshi, jero Maria irinironi, jero otsipapee tsinane.</s>
      <s id="b.ACT.1.14.3">Aitaque icantani iquenquetsatacaapinijeitiri Tasorentsi.</s>
     </seg>
     <seg type="verse" id="b.ACT.1.15">
      <s id="b.ACT.1.15.1">Ari pashini quitaiteri yora Petero icatiimojeitanacari iyemisantaririntepee.</s>
      <s id="b.ACT.1.15.2">Aamaaca icarajeiti 120.</s>
      <s id="b.ACT.1.15.3">Icanti:</s>
     </seg>
     <seg type="verse" id="b.ACT.1.16">
      <s id="b.ACT.1.16.1">--Noyemisantaririnte, moncarataca ocantiniri Sanquenarentsi.</s>
      <s id="b.ACT.1.16.2">Peerani oametirini Ishire Tasorentsi Iravirini iquenquetsatacotantariniri Jorashini: yora jivajeitaqueriri aajeitaqueriri Jesoshi.</s>
     </seg>
     <seg type="verse" id="b.ACT.1.17">
      <s id="b.ACT.1.17.1">Aitaque acarajeiveitarini.</s>
      <s id="b.ACT.1.17.2">Peerani itsipajeiveiteeni intacojeitantani, iro cantaincha</s>
     </seg>
     <seg type="verse" id="b.ACT.1.18">
      <s id="b.ACT.1.18.1">impoiji yaacantanirotaqueri Avincatsarite, ipinatashiyeevetacari quirequi.</s>
      <s id="b.ACT.1.18.2">Yaavetacari, impoiji yoipiajiniri, iriotaque quirequi yamanantanteetajarori quipatsi.</s>
      <s id="b.ACT.1.18.3">Impoiji irisati shiticajancha, shiti; itsatanaca.</s>
      <s id="b.ACT.1.18.4">Impoiji ipesacotanaque, peti; iquenaitaque tirin; ipitiancapaaca; irosati itsirajantapaaca imotijaqui, tsira, osoquijanaque iramporetsa.</s>
     </seg>
     <seg type="verse" id="b.ACT.1.19">
      <s id="b.ACT.1.19.1">Iojeitaqueri maaroni jerosaresati.</s>
      <s id="b.ACT.1.19.2">Irootaque ipajitanteetarori quipatsi yamananteetiri Asererama.</s>
      <s id="b.ACT.1.19.3">Acantiri aneanequi arori: "Ivinaroni Jesoshi yoanteevetacariniri".</s>
     </seg>
     <seg type="verse" id="b.ACT.1.20">
      <s id="b.ACT.1.20.1">Aitaque isanquenayeetironi peerani pampoyeantsi cantatsiri: "Oncaarapancoitetanaque ivanconi aacanterineri Avincatsarite, eiro itimajitsi timantitajearine".</s>
      <s id="b.ACT.1.20.2">Aisati ocantini pampoyeantsi: "Ocameetsati intimaje poyeetajearineri quenquetsatacantajantsineri".</s>
     </seg>
     <seg type="verse" id="b.ACT.1.21">
      <s id="b.ACT.1.21.1">Tsame meeca ancanteri itsipa: "Pimpoyeetajeari Jorashini": tempa irootaque icoacaaqueeri Tasorentsi.</s>
      <s id="b.ACT.1.21.2">Iriotaque ancanteri tsipatitapinijeiteeniri peerani: neasanotiriri Joani ivaotisatantini, aisati neapinitiriri Jesoshi.</s>
      <s id="b.ACT.1.21.3">Acoaque neaqueriri itinaanaja aisati ijatanaji jenoqui: ancanteri incarajeitee anquenquetsatacojeiteri Jesoshi.</s>
      <s id="b.ACT.1.21.4">¿Janicampa meeca ancanteri?</s>
     </seg>
     <seg type="verse" id="b.ACT.1.23">
      <s id="b.ACT.1.23.1">Ari icanti itsipa: --Iriorica yoca Jose Varasavashi, ipajiyeetiri aisati Joshito.</s>
      <s id="b.ACT.1.23.2">Terica, iriorica yoca Matiashica.</s>
      <s id="b.ACT.1.23.3">Ari icajemiri apite: --Caate aca nianqui.</s>
     </seg>
     <seg type="verse" id="b.ACT.1.24">
      <s id="b.ACT.1.24.1">Impoiji iquenquetsatacairi Tasorentsi, icantiri: --Novincatsarite, aviro avinti iotirori jaoca icantajeitari maaroni atiri.</s>
      <s id="b.ACT.1.24.2">Jeri yoca apite.</s>
      <s id="b.ACT.1.24.3">Piotacayenari janicarica picoasanotaqueri avinti</s>
     </seg>
     <seg type="verse" id="b.ACT.1.25">
      <s id="b.ACT.1.25.1">poyeetajearine Jorashini.</s>
      <s id="b.ACT.1.25.2">Tecatsi incantea meeca iriori inquenquetsataje aisati irintacotantajea: tempa camaque ini, janirotaque anta Sharincaveniqui.</s>
     </seg>
     <seg type="verse" id="b.ACT.1.26">
      <s id="b.ACT.1.26.1">Impoiji ipishoncajeitiro mapijaniqui iriotanteari janicarica icoacaaqueri Tasorentsi, irio icoyeaque Matiashi.</s>
      <s id="b.ACT.1.26.2">Ari icaraveita itiancane Jesoshi 11.</s>
      <s id="b.ACT.1.26.3">Meeca icarajeitajiri aisati Matiashi.</s>
     </seg>
    </div>
    <div type="chapter" id="b.ACT.2">
     <seg type="verse" id="b.ACT.2.1">
      <s id="b.ACT.2.1.1">Ari omoncaratapaaja meeca quitaiteri ipajiyeetiri: "Pentecoshiteshi".</s>
      <s id="b.ACT.2.1.2">Ari yapatojeitaca Jerosarequi quemisantajeitatsiri.</s>
     </seg>
     <seg type="verse" id="b.ACT.2.2">
      <s id="b.ACT.2.2.1">Omapocashitapaacari, iquemavaquero shiavetarori tampea antearo, oneapaaque, sooo.</s>
      <s id="b.ACT.2.2.2">Oponeanaca jenoqui, otsoteapaaquero pancotsi isavicajeitantari.</s>
     </seg>
     <seg type="verse" id="b.ACT.2.3">
      <s id="b.ACT.2.3.1">Aisati oconijatimotashitapaacari shiavetacarori paamari, ovaraapaaca; opomencajeitapaaqueri iitopeequi maaroni savicajeitaintsiri, pomein.</s>
     </seg>
     <seg type="verse" id="b.ACT.2.4">
      <s id="b.ACT.2.4.1">Otimantashirejeitapaacari Ishire Tasorentsi.</s>
      <s id="b.ACT.2.4.2">Irosati ineanatantanacaro otsipapee neantsipee, imajeitaquero ora oneaveetacaaqueriri Ishire Tasorentsi.</s>
     </seg>
     <seg type="verse" id="b.ACT.2.5">
      <s id="b.ACT.2.5.1">Ari isaviqui anta Jerosarequi joriopee, quemisantasanotatsiri, iponeayetaca pashinipeequi quipatsi, jaocaricapee.</s>
     </seg>
     <seg type="verse" id="b.ACT.2.6">
      <s id="b.ACT.2.6.1">Iquemantajeitavacariri ineanajeitanaque, irosati yapatojeitantaca oshequi atiri.</s>
      <s id="b.ACT.2.6.2">Iquemajeitapaaquero irineanesanori.</s>
      <s id="b.ACT.2.6.3">Te iriotacotapeeriji.</s>
     </seg>
     <seg type="verse" id="b.ACT.2.7">
      <s id="b.ACT.2.7.1">Yoajeitapaaque cavaco, iquenqueshireajeitapaaca, isampitavacaajeitapaaca: --Tempa carireasati inajeiveta yoca neaveetaintsirica.</s>
     </seg>
     <seg type="verse" id="b.ACT.2.8">
      <s id="b.ACT.2.8.1">¿Jaoca icantacari iquemantajeitajarori maaroni aneanepee?</s>
     </seg>
     <seg type="verse" id="b.ACT.2.9">
      <s id="b.ACT.2.9.1">Meeca acarajeitaqueri paratosati, merosati, eramitasati.</s>
      <s id="b.ACT.2.9.2">Jeri savicatsiri Mesopotamiaqui, Joreaqui, Caparoshiaqui, Pontoqui, Ashiaqui,</s>
     </seg>
     <seg type="verse" id="b.ACT.2.10">
      <s id="b.ACT.2.10.1">Jirijiaqui, Pampiriaqui, Ejipitoqui.</s>
      <s id="b.ACT.2.10.2">Aisati acarajeitaqueri poneayetainchari otsapitapaaca Iriviaqui anta oquempejitapai Shirene.</s>
      <s id="b.ACT.2.10.3">Jeri aisati acarajeitaqueri quivantatsiri poneayetachari Oromaqui.</s>
     </seg>
     <seg type="verse" id="b.ACT.2.11">
      <s id="b.ACT.2.11.1">Acarajeitaqueri joriosanotatsiri aisati peajanchari jorio.</s>
      <s id="b.ACT.2.11.2">Acarajeitiri queretasati aisati aravesati.</s>
      <s id="b.ACT.2.11.3">Iro cantaincha aquemajeitaqueri ineanajeitantaro aneanesanoripee.</s>
      <s id="b.ACT.2.11.4">Iquenquetsatacotiri Tasorentsi, jaoca icanta itasoncantayeti.</s>
     </seg>
     <seg type="verse" id="b.ACT.2.12">
      <s id="b.ACT.2.12.1">Ari yoajeitanaque atiripee cavaco, te iriotacoteriji.</s>
      <s id="b.ACT.2.12.2">Isampitavacaajeitanaca: --¿Paitaquea iquemantarori aneane?</s>
     </seg>
     <seg type="verse" id="b.ACT.2.13">
      <s id="b.ACT.2.13.1">Irinti pashini, ishirontimentajeitanacari, icanti: --Ishinquijeitaca yonta, iji, iji, iji.</s>
     </seg>
     <seg type="verse" id="b.ACT.2.14">
      <s id="b.ACT.2.14.1">Ari ainiro anta iriori Petero, icarajeitiri itsipapee itiancane Jesoshi.</s>
      <s id="b.ACT.2.14.2">Quimojenca icamantaqueri: --Nojorioririnte: maaroni aviro savicajeitatsiri aca Jerosarequi, piojeitavaquero oca noncamantempiri, pinquemisantajeitavaquena.</s>
     </seg>
     <seg type="verse" id="b.ACT.2.15">
      <s id="b.ACT.2.15.1">Pijitashijeivetacari ishinquijeitaca yocapee.</s>
      <s id="b.ACT.2.15.2">Ja, te irishinquijeiteaji.</s>
      <s id="b.ACT.2.15.3">Tempa ashinquitapinijeita tsiteniriqui, iro cantaincha oquitaitetamani meeca, tequera irijenoquitapeeji catsirincaiteri.</s>
      <s id="b.ACT.2.15.4">Tequera omoncarateaji ishinquitapiniyeeta,</s>
     </seg>
     <seg type="verse" id="b.ACT.2.16">
      <s id="b.ACT.2.16.1">irointi oca piquemaqueri icamantacotiri camantantaveitachaniri peerani Joirini:</s>
     </seg>
     <seg type="verse" id="b.ACT.2.17">
      <s id="b.ACT.2.17.1">"Icanti Tasorentsi: 'Coajica irineajeitero maaroni atiri nontianqueneri Noshire.</s>
      <s id="b.ACT.2.17.2">Incamantantayete itomipee, irishintopee.</s>
      <s id="b.ACT.2.17.3">Yora evancaripee irioshiretashitearo paitapeerica.</s>
      <s id="b.ACT.2.17.4">Aisati irimishiveetashitea anteashiparipee.</s>
     </seg>
     <seg type="verse" id="b.ACT.2.18">
      <s id="b.ACT.2.18.1">Jeri quemisantajeitenane: shiramparipee, tsinanepee, nontiancajeiteneri Noshire, inquenquetsatacotantenari.</s>
     </seg>
     <seg type="verse" id="b.ACT.2.19">
      <s id="b.ACT.2.19.1">Ari nomatero coajica caari pineapiniti inquitequinta jenoqui, aisati aca quipatsiqui: poajeitanaquero cavaco.</s>
      <s id="b.ACT.2.19.2">Aitaque pineajeitero coajica irirajani camajeitatsineri, aisati pineavaquero ontaajeitanaquea pancotsipee: oshequi oncachaajencatanaque.</s>
     </seg>
     <seg type="verse" id="b.ACT.2.20">
      <s id="b.ACT.2.20.1">Irijivate intsivacanaque catsirincaiteri; aisati yora cashiri, inquitioncatanaque, irishianaquero irajantsi.</s>
      <s id="b.ACT.2.20.2">Impoijiquea omoncaratapaaquea quitaiteri irareetantapaajeari Avincatsarite.</s>
      <s id="b.ACT.2.20.3">Oshequi irimatapaaque, iriotacojeitaqueri maaroni atiri.</s>
     </seg>
     <seg type="verse" id="b.ACT.2.21">
      <s id="b.ACT.2.21.1">Iroavisacojeitea maaroni aventajeitearine'".</s>
      <s id="b.ACT.2.21.2">Irootaque isanquenatiniri Joirini.</s>
     </seg>
     <seg type="verse" id="b.ACT.2.22">
      <s id="b.ACT.2.22.1">Aisati icanti Petero: --Noshaninca.</s>
      <s id="b.ACT.2.22.2">Pinquemisantavaquero oca noncamantempiri, nonquenquetsatacoteri Jesoshi, yora nasaretesatini.</s>
      <s id="b.ACT.2.22.3">Itasoncantayeti, imayetaquero caari aneapiniti.</s>
      <s id="b.ACT.2.22.4">Aisati imayetaquero paitapeerica, ayotantariri itasorentsitasanotaque.</s>
      <s id="b.ACT.2.22.5">Tempa pineapinijeitaqueri avirori, piotitacari.</s>
      <s id="b.ACT.2.22.6">Tempa irio Tasorentsi matacaaqueriri.</s>
     </seg>
     <seg type="verse" id="b.ACT.2.23">
      <s id="b.ACT.2.23.1">Peerani aitaque iotacotitarini, icantitani: "Aitaque oncanteari, impimanteeteri yora Jesoshi".</s>
      <s id="b.ACT.2.23.2">Irio caari cameetsatatsi oaqueriri, iro cantaincha pipajacotacantajeitaqueri avirori, poamaacantajeitaqueri.</s>
     </seg>
     <seg type="verse" id="b.ACT.2.24">
      <s id="b.ACT.2.24.1">Ari oshequi iquematsicayetacaro, icamanaque, torein.</s>
      <s id="b.ACT.2.24.2">Iro cantaincha yoitinaajiri Tasorentsi, te incoacayeriji incamasanote.</s>
     </seg>
     <seg type="verse" id="b.ACT.2.25">
      <s id="b.ACT.2.25.1">Tempa isanquenatitacaroni peerani Iravirini irineane Jesoshi: "Niotaque quiso yoaquena Novincatsarite, isavicaque nacosanoriqui yamitacotapinitantanari, caari noashiretanta.</s>
     </seg>
     <seg type="verse" id="b.ACT.2.26">
      <s id="b.ACT.2.26.1">Oshequi noquimoshireventaqueri, otimantari nocantantariri: 'Apa, oshequi noveshireaca.</s>
      <s id="b.ACT.2.26.2">Niotaque eiro pojocanatsi anta ishaaviji.</s>
      <s id="b.ACT.2.26.3">Aisati eiro pishinetanatsi nompatsaye, tempa pineacameetsatana.</s>
      <s id="b.ACT.2.26.4">Niotaque pimataquenaro oca picantaquenari.</s>
     </seg>
     <seg type="verse" id="b.ACT.2.28">
      <s id="b.ACT.2.28.1">Piotacaaquenaro noncanteani naneasanotanaje, quiso avavacayea, noncanteani noveshireimentanaquempi'".</s>
      <s id="b.ACT.2.28.2">Irootaque irineane Jesoshi isanquenatiniri Iravirini.</s>
     </seg>
     <seg type="verse" id="b.ACT.2.29">
      <s id="b.ACT.2.29.1">Ari yovaajiro aisati Petero: --Meeca, noshaninca, noncamantasanotempi.</s>
      <s id="b.ACT.2.29.2">Icamaque intacantaqueeri Iravirini, itijaca.</s>
      <s id="b.ACT.2.29.3">Timatsiquera meeca itijacanta.</s>
     </seg>
     <seg type="verse" id="b.ACT.2.30">
      <s id="b.ACT.2.30.1">Camantantatsiniri inaveitani.</s>
      <s id="b.ACT.2.30.2">Iotasanotironi icantitariniri Tasorentsi: "Queariotaque oca noncamantasanotempiri, eiro namatavitimpitsi.</s>
      <s id="b.ACT.2.30.3">Coajica impincatsariventante pishanincasanori, poyetajempineri".</s>
     </seg>
     <seg type="verse" id="b.ACT.2.31">
      <s id="b.ACT.2.31.1">Pineaquero, tequeratsitani intinaajeji Quirishito, iro cantaincha iotacotitacarini Iravirini.</s>
      <s id="b.ACT.2.31.2">Tempa isanquenatini: "Incante Quirishito: 'Apa, niotaque eiro pojocanatsi anta ishaaviji, aisati eiro pishinetanatsi nompatsaye'".</s>
     </seg>
     <seg type="verse" id="b.ACT.2.32">
      <s id="b.ACT.2.32.1">Iriotaque Jesoshi yoitinaajiri Tasorentsi.</s>
      <s id="b.ACT.2.32.2">Aitaque noneajeitaqueri narori, meeca nocamantasanotaquempiro.</s>
     </seg>
     <seg type="verse" id="b.ACT.2.33">
      <s id="b.ACT.2.33.1">Impoiji yoancajiri anta iracosanoriqui, icaratantapaajariri ipincatsariventanti.</s>
      <s id="b.ACT.2.33.2">Irosati quiso oantacariri Jesoshi Ishire Tasorentsi, ora icashiacaaqueriri Iriri.</s>
      <s id="b.ACT.2.33.3">Meecaquea, itiancajeitaquenaro narori aca: irootaque pineantajeitaquenari aisati piquemajeitantaquenari.</s>
     </seg>
     <seg type="verse" id="b.ACT.2.34">
      <s id="b.ACT.2.34.1">Pamene, te irio quenquetsatacotajanchane irisati Iravirini peerani, irintiquea iquenquetsatacotiri Quirishito.</s>
      <s id="b.ACT.2.34.2">Te irovajenocajeaji irinti Iravirini jenoqui, irintiquea Quirishito.</s>
      <s id="b.ACT.2.34.3">Tempa isanquenatitani peerani: "Tempa irio Tasorentsi cantiriri Avincatsarite Quirishito: 'Pisavicapee aca nacosanoriqui, pincaratena ampincatsariventante</s>
     </seg>
     <seg type="verse" id="b.ACT.2.35">
      <s id="b.ACT.2.35.1">irosati impincatsajeitantempiri maaroni quisajeivetimpiri'".</s>
     </seg>
     <seg type="verse" id="b.ACT.2.36">
      <s id="b.ACT.2.36.1">Aisati icantajeitiri Petero: --Tempa arojeitaque ishanincani Ishiraerini.</s>
      <s id="b.ACT.2.36.2">Cameetsa iriotasanojeitero ashanincajei oca nocantaquempiri: pipajacotacantavetacari Jesoshi, iro cantaincha yoitinaajiri Tasorentsi, ipeavajiri aisati Pincatsari, irisati Quirishito.</s>
     </seg>
     <seg type="verse" id="b.ACT.2.37">
      <s id="b.ACT.2.37.1">Iquemantajeitavacarori oca, oshequi iquenqueshiretasanojeitanaca.</s>
      <s id="b.ACT.2.37.2">Isampijeitiri Petero: --Noshaninca, ¿jaoca noncantajeiteari?</s>
      <s id="b.ACT.2.37.3">Yacanaqueri:</s>
     </seg>
     <seg type="verse" id="b.ACT.2.38">
      <s id="b.ACT.2.38.1">--Pinquenqueshireajea, eiro piquempetajatsi peerani.</s>
      <s id="b.ACT.2.38.2">Paventajeitajeari Jesoquirishito aisati pivaotisatimentajeitajeari, incavintsaajeitantempiri Tasorentsi, eiro iquenqueshireacotajimpirotsi aisati caari cameetsatatsi pantajeiveitaniri.</s>
      <s id="b.ACT.2.38.3">Irootaque quiso oajeitantempiri aisati Ishire intianquempiri.</s>
     </seg>
     <seg type="verse" id="b.ACT.2.39">
      <s id="b.ACT.2.39.1">Irootaque icashiacaajeitaquempiri avirori; aisati icashiacaajeitaqueri iriori pishanincatajeari coajicani, jeri aisati maaroni arejipeequiniri iriori.</s>
      <s id="b.ACT.2.39.2">Irootaque icashiacaajeitaqueeri maaroni; irootaque icoacaajeitaqueeri Avincatsarite, ariorica anquemisanteri.</s>
     </seg>
     <seg type="verse" id="b.ACT.2.40">
      <s id="b.ACT.2.40.1">Oshequi pashini icamantasanojeitiriri, icoaque inquemisantacayeri.</s>
      <s id="b.ACT.2.40.2">Jero oca icantaqueriri aisati: --Poavisacojeitea.</s>
      <s id="b.ACT.2.40.3">Pishiajeitaricari timajeitatsiri meeca: yora caari cameetsajeitatsi.</s>
     </seg>
     <seg type="verse" id="b.ACT.2.41">
      <s id="b.ACT.2.41.1">Ivaotisajeitaca maaroni quemisantajeitaquerori irineane, aamaaca icarajeitaque 3,000.</s>
     </seg>
     <seg type="verse" id="b.ACT.2.42">
      <s id="b.ACT.2.42.1">Icantatiani iquemisantapinijeitiro oca yoamejeitiriri.</s>
      <s id="b.ACT.2.42.2">Icantatiani cameetsa iquempeavacaajeitaca: itsipatavacaajeitaca icarajapinijeitiro tanta, iquenqueshirejeitantacariri yora camimentajeiteeri, aisati iquenquetsatacaapinijeitiri Tasorentsi.</s>
     </seg>
     <seg type="verse" id="b.ACT.2.43">
      <s id="b.ACT.2.43.1">Yora quemisantatsiri imatapinitaqueneri atiripee caari ineapinijeiti, aisati imayetaquero paitarica iotantacariri queario itsipatari Tasorentsi.</s>
      <s id="b.ACT.2.43.2">Yoajeitanaqueri cavaco maaroni.</s>
     </seg>
     <seg type="verse" id="b.ACT.2.44">
      <s id="b.ACT.2.44.1">Ari iquempeavacaajeitaca quemisantajeitatsiri.</s>
      <s id="b.ACT.2.44.2">Te irimashitsajeiteji, irointi ipavacaapinijeita timimojeitiriri, paitaricapee.</s>
     </seg>
     <seg type="verse" id="b.ACT.2.45">
      <s id="b.ACT.2.45.1">Ipimantajeitiro irovaararo, iipatsite aisati.</s>
      <s id="b.ACT.2.45.2">Ipaarantajeitiri maaroni ishaninca coiteimojeitariri.</s>
     </seg>
     <seg type="verse" id="b.ACT.2.46">
      <s id="b.ACT.2.46.1">Maaroni quitaiteri ijatapinijeiti anta ivancoqui Tasorentsi.</s>
      <s id="b.ACT.2.46.2">Aisati icarajajeitaquero tanta ivancopeequi iriori, iquenqueshireantariri camimentajeitaqueeri.</s>
      <s id="b.ACT.2.46.3">Ariorica yoajeita, iquimoshiretasanojeiti, aisati cameetsa ipashitavacaajeitaca.</s>
     </seg>
     <seg type="verse" id="b.ACT.2.47">
      <s id="b.ACT.2.47.1">Icantajeiti: --Cameetsa ini Tasorentsi.</s>
      <s id="b.ACT.2.47.2">Jeri yora maaroni timajeitatsiri ineacameetsajeitaqueri quemisantatsiri.</s>
      <s id="b.ACT.2.47.3">Icantatiani maaroni quitaiteri iquemisantaque pashini atiri, yoshequiacaasanojeitaqueri Avincatsarite.</s>
     </seg>
    </div>
    <div type="chapter" id="b.ACT.3">
     <seg type="verse" id="b.ACT.3.1">
      <s id="b.ACT.3.1.1">Pashini quitaiteri, jenoquiquera catsirincaiteri, irotaintsi omoncaratea iquenquetsatacaantapinitariri jorio Tasorentsi.</s>
      <s id="b.ACT.3.1.2">Itoncaanaque Petero, jeri Joa anta ivancoqui Tasorentsi.</s>
     </seg>
     <seg type="verse" id="b.ACT.3.2">
      <s id="b.ACT.3.2.1">Ainiro isavicaque anta aparoni shirampari, choriveetatsiri iitiqui.</s>
      <s id="b.ACT.3.2.2">Aitaque icantitapaa peerani, iroaquera itimapaaque.</s>
      <s id="b.ACT.3.2.3">Ari maaroni quitaiteri yameetapinitiri omoroqui pancotsi ipajiyeetiri: "Cameetsari omoro".</s>
      <s id="b.ACT.3.2.4">Aitaque yoyeetapinitiriri omoroqui iramananteariri iirequite queayetatsiri.</s>
     </seg>
     <seg type="verse" id="b.ACT.3.3">
      <s id="b.ACT.3.3.1">Yora Petero, jeri Joa irovetaincha inqueajeitapeeme pancotsiqui, iro cantaincha ineavaqueri, icantavetavacari: --Pincavintsayena noshaninca, pimpena quirequi.</s>
     </seg>
     <seg type="verse" id="b.ACT.3.4">
      <s id="b.ACT.3.4.1">Ari yamenapaaqueri Petero, icantiri: --Pamenenate.</s>
     </seg>
     <seg type="verse" id="b.ACT.3.5">
      <s id="b.ACT.3.5.1">Yamenasanovetavacari, ijitashivetaca ari impaquerime paitarica.</s>
     </seg>
     <seg type="verse" id="b.ACT.3.6">
      <s id="b.ACT.3.6.1">Iro cantaincha icantanaqueri: --Tecatsi noirequite, iro cantaincha nocoaque noncavintsayempi.</s>
      <s id="b.ACT.3.6.2">Noncanteri Jesoquirishito, yora nasaretesati iraniitacaajempi irinti, paniitantajeari.</s>
     </seg>
     <seg type="verse" id="b.ACT.3.7">
      <s id="b.ACT.3.7.1">Yajiricaqueri iracosanoriqui, yoatiaqueri.</s>
      <s id="b.ACT.3.7.2">Intsipaite yavisacotaji, ishintsitanaji iitiqui.</s>
     </seg>
     <seg type="verse" id="b.ACT.3.8">
      <s id="b.ACT.3.8.1">Ishintsiti icatianaja, cati.</s>
      <s id="b.ACT.3.8.2">Icatiasanotanaja, yaniitanaji.</s>
      <s id="b.ACT.3.8.3">Itsipatanacari, iqueanaque pancotsiqui.</s>
      <s id="b.ACT.3.8.4">Isapocasapocatanaque, icantanaque: --Cameetsa ini Tasorentsi.</s>
     </seg>
     <seg type="verse" id="b.ACT.3.9">
      <s id="b.ACT.3.9.1">Ineajeitavaqueri maaroni atiri: yaniitanaji.</s>
      <s id="b.ACT.3.9.2">Iquemajeitavaqueri icantanaji: --Cameetsa ini Tasorentsi.</s>
     </seg>
     <seg type="verse" id="b.ACT.3.10">
      <s id="b.ACT.3.10.1">Ari iojeitavaqueri, iriotaque yoca savicaveitachaniri omoroqui, amanantaveitachaniri quirequi.</s>
      <s id="b.ACT.3.10.2">Ineajeitaqueri yavisacotaji, irootaque yoajeitantanacariri cavaco.</s>
      <s id="b.ACT.3.10.3">Te iriotacoteriji.</s>
     </seg>
     <seg type="verse" id="b.ACT.3.11">
      <s id="b.ACT.3.11.1">Ari yajiricasanotajiri Petero, jeri Joa.</s>
      <s id="b.ACT.3.11.2">Inajeitaque anta yapatotapinijeitanta: irio Saromo vetsicacantironiri peerani pancotsi.</s>
      <s id="b.ACT.3.11.3">Irosati ishiashitantapaacari maaroni atiri, yoajeitanaqueri cavaco.</s>
     </seg>
     <seg type="verse" id="b.ACT.3.12">
      <s id="b.ACT.3.12.1">Ineavaqueri Petero, icantavaqueri ijorioririnte: --Noshaninca, ¿paita poajeitantanacari cavaco?</s>
      <s id="b.ACT.3.12.2">¿Paita pamenantajeitanari, sorerere?</s>
      <s id="b.ACT.3.12.3">Eiro pijitashitanatsi naro Tasorentsi naniitacantajariri yoca choriveitachaniri.</s>
      <s id="b.ACT.3.12.4">Eiro aisati pijitanatsi noquemisantasanoti nomatantajariri.</s>
     </seg>
     <seg type="verse" id="b.ACT.3.13">
      <s id="b.ACT.3.13.1">Irinti Tasorentsi oavisacotajiriri.</s>
      <s id="b.ACT.3.13.2">Peerani iquemisantaveitarini Avarama, Isaca, Jacovo, jeri aisati maaroni intacantaroniri.</s>
      <s id="b.ACT.3.13.3">Ocameetsati pinquempejeiteari iriorini, pinquemisantajeiteri Tasorentsi.</s>
      <s id="b.ACT.3.13.4">Iriotaque neacameetsatasanotiriri Jesoshi, icanti: "Pineaqueri, icameetsatasanoti Notomi, yantaquenaro maaroni nocoacaaqueriri".</s>
      <s id="b.ACT.3.13.5">Queario icameetsatasanoti Jesoshi, catsini.</s>
      <s id="b.ACT.3.13.6">Iriotaque paacantaqueri.</s>
      <s id="b.ACT.3.13.7">Iro iroimpacaajerime Pirato, aiquero picantacoventatiiri: "Te noncoyeji poimpacaajeri", irinti picoaqueri yoipacajimpiri oantatsiri.</s>
     </seg>
     <seg type="verse" id="b.ACT.3.15">
      <s id="b.ACT.3.15.1">Poacantaqueri oaneajeitiriri atiri.</s>
      <s id="b.ACT.3.15.2">Icamavetapainta, impoiji yoitinaajiri Tasorentsi.</s>
      <s id="b.ACT.3.15.3">Aisatitapaaji, noneajeitajiri.</s>
     </seg>
     <seg type="verse" id="b.ACT.3.16">
      <s id="b.ACT.3.16.1">Jeri yoca shirampari: iquemacotantavacariri Jesoshi, iquemisantaque, irootaque yavisacotantajari.</s>
      <s id="b.ACT.3.16.2">Jerica pineaqueri.</s>
      <s id="b.ACT.3.16.3">Tempa piojeitiri.</s>
      <s id="b.ACT.3.16.4">Ari iquemisantaque, irootaque itecatsitantajari.</s>
      <s id="b.ACT.3.16.5">Pineaqueri meeca yaniitanaji.</s>
      <s id="b.ACT.3.16.6">Aisati icantajeitiri Petero:</s>
     </seg>
     <seg type="verse" id="b.ACT.3.17">
      <s id="b.ACT.3.17.1">--Ari noshaninca, meeca niotaque te piojeiveiteani avinti.</s>
      <s id="b.ACT.3.17.2">Aisati iquempeta avincatsaritepee, te iriojeiveiteani.</s>
     </seg>
     <seg type="verse" id="b.ACT.3.18">
      <s id="b.ACT.3.18.1">Imataquero Tasorentsi oca icantitaniri peerani: "Coajica oshequi inquematsicatearo Quirishito, incamimentajeiteri atiri iroavisacotantajeariri".</s>
      <s id="b.ACT.3.18.2">Tempa iquenquetsatacotitarini Quirishito maaroni yora camantantatsiniri.</s>
     </seg>
     <seg type="verse" id="b.ACT.3.19">
      <s id="b.ACT.3.19.1">Pinquenqueshirejeitanaquea, eiro piquempejeitajatsi peerani, irointiquea pinquemisantajeite; impoiji incavintsayempi Tasorentsi: iroameetsajeitempi, eiro iquenqueshireacotajimpirotsi aisati caari cameetsatatsi pantaveitaniri.</s>
      <s id="b.ACT.3.19.2">Irosati intsipajeitantempiri Avincatsarite, iriveshireacaajeitempi.</s>
     </seg>
     <seg type="verse" id="b.ACT.3.20">
      <s id="b.ACT.3.20.1">Aisati intianquempiri Jesoshi, yora Quirishitotatsiri.</s>
      <s id="b.ACT.3.20.2">Tempa peerani icamantasanotaquempini.</s>
     </seg>
     <seg type="verse" id="b.ACT.3.21">
      <s id="b.ACT.3.21.1">Incantaitatiyempani intimapaaje anta jenoqui, irosati iroameetsatantayetaquearori maaroni, paitapeerica.</s>
      <s id="b.ACT.3.21.2">Tempa irootaque icantiniri peerani yora camantantatsiniri, yora yoameetsajeitiri Tasorentsi: iriotaque neanatacaajeitiriniri maaroni.</s>
     </seg>
     <seg type="verse" id="b.ACT.3.22">
      <s id="b.ACT.3.22.1">Icantini Moishishi: "Yora Avincatsarite Tasorentsi intianquempiri camantajempineri, inquempetajena narori itiancaquena.</s>
      <s id="b.ACT.3.22.2">Avirotaque irishanincatajeari.</s>
      <s id="b.ACT.3.22.3">Paitarica incamantempiri, pinquemisantavaqueri.</s>
     </seg>
     <seg type="verse" id="b.ACT.3.23">
      <s id="b.ACT.3.23.1">Irinti maaroni caari quemisantiri iriori, eiro quiso yoiritsi ishaninca, irointiquea intsoncajeitajeri".</s>
     </seg>
     <seg type="verse" id="b.ACT.3.24">
      <s id="b.ACT.3.24.1">Iquenquetsatacotitaroni peerani maaroni camantantajeitatsiniri oca pineayetaqueri meeca.</s>
      <s id="b.ACT.3.24.2">Jeri yora Samoirini, intacaroniri, jeri aisati maaroni impoijeitiriri.</s>
      <s id="b.ACT.3.24.3">Iquenquetsatacojeitiro, maaroni.</s>
     </seg>
     <seg type="verse" id="b.ACT.3.25">
      <s id="b.ACT.3.25.1">Aitaque ashanincajeitacari yora camantantatsiniri.</s>
      <s id="b.ACT.3.25.2">Peerani icantirini Tasorentsi Avarama: "Coajica iriveshireimentajeiteari maaroni atiri pishanincani: yora Quirishito pocatsineri".</s>
      <s id="b.ACT.3.25.3">Moncarataca icantaqueriniri.</s>
      <s id="b.ACT.3.25.4">Ocameetsati meeca piveshireimentajeiteari.</s>
     </seg>
     <seg type="verse" id="b.ACT.3.26">
      <s id="b.ACT.3.26.1">Itiancaqueri aroriqui, ijivajeitaquee yoamejeitaquee.</s>
      <s id="b.ACT.3.26.2">Ainiro pantajeitiro caari cameetsatatsi, iro cantaincha ipocashijeitimpi iroavisacojeitempi eiro pashinoncanta; icoaque iroveshireacaajeitempi.</s>
     </seg>
    </div>
    <div type="chapter" id="b.ACT.4">
     <seg type="verse" id="b.ACT.4.1">
      <s id="b.ACT.4.1.1">Irosatiquera iquenquetsatacairi Petero ishaninca, ari ipocapaaque saserotepee.</s>
      <s id="b.ACT.4.1.2">Jeri aisati jivatacairiri atiri anta ivancoqui Tasorentsi.</s>
      <s id="b.ACT.4.1.3">Jeri saroseopee.</s>
     </seg>
     <seg type="verse" id="b.ACT.4.2">
      <s id="b.ACT.4.2.1">Icantashirejeitanaque, icantavacaanaca: --Paitateemi yoametantariri atiri.</s>
      <s id="b.ACT.4.2.2">Jero icamantaqueriri: "Intinaye camajeitatsiri: tempa itinaaja Jesoshi".</s>
      <s id="b.ACT.4.2.3">Te oncameetsateji oca yoamejeitiriri.</s>
     </seg>
     <seg type="verse" id="b.ACT.4.3">
      <s id="b.ACT.4.3.1">Ari ishaaviniji catsirincaiteri, irosati yaantacari, tapi.</s>
      <s id="b.ACT.4.3.2">Yaajeitanaqueri, yoiminqueajeitapaaqueri, ari iquitaitacojeitaque.</s>
     </seg>
     <seg type="verse" id="b.ACT.4.4">
      <s id="b.ACT.4.4.1">Iro cantaincha iquemisantaque oshequi quemajeitavaqueriri Petero, aamaaca icarajeiti 5,000 shirampari, quemisantajeitaintsiri.</s>
     </seg>
     <seg type="verse" id="b.ACT.4.5">
      <s id="b.ACT.4.5.1">Oquitaitetamanaji yapatojeitaja aisati anta Jerosarequi pincatsaritatsiri, savicacantantatsiri, oametantirori sanquenarentsi.</s>
     </seg>
     <seg type="verse" id="b.ACT.4.6">
      <s id="b.ACT.4.6.1">Icarajeitiri Anashi, yora ivincatsarite saserote.</s>
      <s id="b.ACT.4.6.2">Aisati yapatotiri Caijashi, Joa, Arijantero, jeri maaroni ishaninca ivincatsarite saserote.</s>
     </seg>
     <seg type="verse" id="b.ACT.4.7">
      <s id="b.ACT.4.7.1">Ari icajemacantaqueri quemisantatsiri, isatecaqueri nianqui, isampijeitaqueri: --¿Janica matacaaquempirori oca?</s>
      <s id="b.ACT.4.7.2">¿Janicampa cantaquempiri?</s>
     </seg>
     <seg type="verse" id="b.ACT.4.8">
      <s id="b.ACT.4.8.1">Ari oametaqueri Ishire Tasorentsi Petero, omatacaasanotaqueri.</s>
      <s id="b.ACT.4.8.2">Iquenquetsatacaajeitaqueri apatotimentajeitariri:</s>
     </seg>
     <seg type="verse" id="b.ACT.4.9">
      <s id="b.ACT.4.9.1">--¿Iriompa pisampitacoventiri yora choriveitachaniri ineshinoncatiri Tasorentsi?</s>
      <s id="b.ACT.4.9.2">Pineaqueri, avisacotanaji ini.</s>
      <s id="b.ACT.4.9.3">¿Picoaquempa piote jaoca icantacari yavisacotantajari?</s>
      <s id="b.ACT.4.9.4">Pinquemajeitavaquero oca.</s>
      <s id="b.ACT.4.9.5">Aisati ocameetsati iriojeitavaquero maaroni ashanincapee.</s>
      <s id="b.ACT.4.9.6">Iriotaque Jesoquirishito, yora nasaretesati, oavisacotajiriri.</s>
      <s id="b.ACT.4.9.7">Pipajacotacantavetacari, iro cantaincha yoitinaajiri Tasorentsi.</s>
     </seg>
     <seg type="verse" id="b.ACT.4.11">
      <s id="b.ACT.4.11.1">Iriotaque Jesoshi shiacantachari mapitatsiri itseencaqueri vetsicavetarori pancotsi: iro cantaincha ipeaqueri Tasorentsi itincamitantarori.</s>
      <s id="b.ACT.4.11.2">Avirojeitaque avinti shiaqueriri vetsicavetarori: pitseencaqueri Jesoshi.</s>
     </seg>
     <seg type="verse" id="b.ACT.4.12">
      <s id="b.ACT.4.12.1">Iro cantaincha te intimeji pashini oavisacotantatsineri: te intimeji aca quipatsiqui pashini oavisacojeiteeneri: apaniro Jesoshi.</s>
     </seg>
     <seg type="verse" id="b.ACT.4.13">
      <s id="b.ACT.4.13.1">Ari yoajeitanaqueri cavaco yora pincatsaripee, icanti: --Pineajeitaqueri, te intsaroajeitanaqueji iriori.</s>
      <s id="b.ACT.4.13.2">¿Paita caari itsaroacantajeitee?</s>
      <s id="b.ACT.4.13.3">Aisati te intsoteavetearoji sanquenarentsi, te irishitoriotasanovetearoji, iro cantaincha oshequi ioti.</s>
      <s id="b.ACT.4.13.4">¿Paitaquea iotacairiri?</s>
      <s id="b.ACT.4.13.5">¿Iriompa oametiriri Jesoshi, yora quiso yoaveitaniri?</s>
     </seg>
     <seg type="verse" id="b.ACT.4.14">
      <s id="b.ACT.4.14.1">Ari ineajeitaqueri itsipatacari yora yoavisacoyeetajiri.</s>
      <s id="b.ACT.4.14.2">Tecatsi incantea incantimenteri.</s>
     </seg>
     <seg type="verse" id="b.ACT.4.15">
      <s id="b.ACT.4.15.1">Ari itiancajiri: --Pisoquijajeitanaje anta; ari coajica noncajemajempi aisati.</s>
      <s id="b.ACT.4.15.2">Ari isoquijajeitanaji.</s>
      <s id="b.ACT.4.15.3">Impoiji icantavacaajeitanaca iriori pincatsaripee:</s>
     </seg>
     <seg type="verse" id="b.ACT.4.16">
      <s id="b.ACT.4.16.1">--¿Jaoca ancanteriri yonta?</s>
      <s id="b.ACT.4.16.2">Iojeitanaqueri maaroni jerosaresati itasoncaventaqueri yora choriveitachaniri.</s>
      <s id="b.ACT.4.16.3">Tecatsi ancante: "Te irimateroji".</s>
     </seg>
     <seg type="verse" id="b.ACT.4.17">
      <s id="b.ACT.4.17.1">Te oncameetsateji inquenquetsatacaajeitajeri pashini atiri.</s>
      <s id="b.ACT.4.17.2">Tsame ancantasanoterita: "Eiroyea meeca piquenquetsatacotajiritsi yora Jesoshi".</s>
     </seg>
     <seg type="verse" id="b.ACT.4.18">
      <s id="b.ACT.4.18.1">Ari yapiitajiri, icajemajiri.</s>
      <s id="b.ACT.4.18.2">Icantasanotiri: --Eiroyea meeca piquenquetsatacotajiritsi Jesoshi.</s>
      <s id="b.ACT.4.18.3">Eiroyea picamantacotajiritsi.</s>
     </seg>
     <seg type="verse" id="b.ACT.4.19">
      <s id="b.ACT.4.19.1">Yacanaqueri: --Tempa ineajeitee Tasorentsi.</s>
      <s id="b.ACT.4.19.2">Pincamantasanotenate: ¿cameetsampa nonquemisantempi?</s>
      <s id="b.ACT.4.19.3">Tempa irio Tasorentsi nonquemisanteri.</s>
     </seg>
     <seg type="verse" id="b.ACT.4.20">
      <s id="b.ACT.4.20.1">Tecatsi noncantea meeca nojocajero noquenquetsatacotiro oca noneasanotaqueri, aisati oca noquemasanotaqueri.</s>
     </seg>
     <seg type="verse" id="b.ACT.4.21">
      <s id="b.ACT.4.21.1">Ari yapiitajiri aisati icantasanovetajari, irosati itiancantajari.</s>
      <s id="b.ACT.4.21.2">Tecatsi irante impasatimenteriri.</s>
      <s id="b.ACT.4.21.3">Ineajeitaquero atiri oca imataqueri, icantapinijeitanaque: "Cameetsa ini Tasorentsi, oshequi imatacaajeitaqueri quemisantatsiri", irootaque caari ipasatantari.</s>
     </seg>
     <seg type="verse" id="b.ACT.4.22">
      <s id="b.ACT.4.22.1">Peerani imoncarataquero 40 irosarintsite choriveitachaniri.</s>
      <s id="b.ACT.4.22.2">Ari oshequi iquenqueshirejeitaquero atiri yoavisacotiri Jesoshi, iojeitantacari itasorentsitaque.</s>
     </seg>
     <seg type="verse" id="b.ACT.4.23">
      <s id="b.ACT.4.23.1">Ari yoimpacaajeitajiri pincatsaripee, impoiji ijajeitanaji quemisantatsiri ishanincaqui.</s>
      <s id="b.ACT.4.23.2">Icamantapaaqueri oca icantavetacariri yora cantavetacariri.</s>
     </seg>
     <seg type="verse" id="b.ACT.4.24">
      <s id="b.ACT.4.24.1">Iquemantavacarori oca, iquenquetsatacaajeitaqueri Tasorentsi.</s>
      <s id="b.ACT.4.24.2">Antearojenca icanti: --Novincatsarite.</s>
      <s id="b.ACT.4.24.3">Aviro vetsiquirori inquite, quipatsi, incajare, maaroni; aisati povetsicajeitaqueri maaroni timantajeitarori.</s>
     </seg>
     <seg type="verse" id="b.ACT.4.25">
      <s id="b.ACT.4.25.1">Aisati peerani poametaquerini noshanincani Iravirini, yora quemisantimpiri.</s>
      <s id="b.ACT.4.25.2">Oametaqueri pishire, isanquenatantarori oca: "¿Paita itseencajeitantacari yora pashinisatipee atiri?</s>
      <s id="b.ACT.4.25.3">¿Paita iquenqueshiretashitantarori caari cameetsayetatsi?</s>
     </seg>
     <seg type="verse" id="b.ACT.4.26">
      <s id="b.ACT.4.26.1">Yora ivincatsaritepee iraimanajeiveteari Pincatsarisanori, aisati yora Quirishitotatsiri; incoajeivetea intsoncajeiterime".</s>
     </seg>
     <seg type="verse" id="b.ACT.4.27">
      <s id="b.ACT.4.27.1">Aca nampitsiquica yapatojeitaca yaimanajeivetacari pitomi Jesoshi, yora pineacameetsatiri.</s>
      <s id="b.ACT.4.27.2">Tempa pipeaqueri Quirishitotasanotatsiri.</s>
      <s id="b.ACT.4.27.3">Icarajeiti aimanajeitantachari Eroreshi, Pontsio Pirato, joriopee, pashinisatipee atiri, maaroni.</s>
     </seg>
     <seg type="verse" id="b.ACT.4.28">
      <s id="b.ACT.4.28.1">Peerani piotitani, picantitani: "Aitaque oncanteari".</s>
      <s id="b.ACT.4.28.2">Ari meeca imataquero yocapee.</s>
     </seg>
     <seg type="verse" id="b.ACT.4.29">
      <s id="b.ACT.4.29.1">Meeca, Novincatsarite, piotaquero oca icantasanovetaquena: "Eiro piquenquetsatacotajiritsi Jesoshi".</s>
      <s id="b.ACT.4.29.2">Tempa narotaque quemisantimpiri.</s>
      <s id="b.ACT.4.29.3">Pimatacaasanotena eiro notsaroantatsi nonquenquetsatasanotero pineane.</s>
     </seg>
     <seg type="verse" id="b.ACT.4.30">
      <s id="b.ACT.4.30.1">Pintasoncacoventante, poavisacotanteariri mantsiaripee; pimatapinitero caari ineapinijeiti, piotacaajeiteri atiri queario iriotaque Jesoshi pitomi, aisati pineacameetsatiri.</s>
     </seg>
     <seg type="verse" id="b.ACT.4.31">
      <s id="b.ACT.4.31.1">Aitaque icantajeitiriri Tasorentsi.</s>
      <s id="b.ACT.4.31.2">Impoiji onicanaca pancotsi isavicajeitantari.</s>
      <s id="b.ACT.4.31.3">Otasoncacoventajeitapaaqueri Ishire Tasorentsi, irosati cameetsa iquenquetsatantarori irineane Tasorentsi, te intsaroimateji.</s>
     </seg>
     <seg type="verse" id="b.ACT.4.32">
      <s id="b.ACT.4.32.1">Oshequi icarati meeca quemisantatsiri, cameetsa isavicajeitaque, aisati imoncaratavacaajeitaca: paitarica icoajeitiri aisati paitarica iquenqueshirejeitiri.</s>
      <s id="b.ACT.4.32.2">Te irimashitsajeiteji, irointi ipavacaajeitacaro maaroni coiteimojeitariri.</s>
     </seg>
     <seg type="verse" id="b.ACT.4.33">
      <s id="b.ACT.4.33.1">Jeri iroamereni Jesoshi, icamantapinitiri atiripee: --Itinaasanotaja Avincatsarite Jesoshi.</s>
      <s id="b.ACT.4.33.2">Aisati icantajeiti atiripee: --Tempa icameetsajeiti quemisantajeitatsiri.</s>
     </seg>
     <seg type="verse" id="b.ACT.4.34">
      <s id="b.ACT.4.34.1">Yora maaroni ashiyetachari iipatsite aisati ivanco, ipimantajeitiro.</s>
      <s id="b.ACT.4.34.2">Oca opinayetari, yamajeitaqueneri iroamereni Jesoshi, ipapaaqueri.</s>
      <s id="b.ACT.4.34.3">Irosati ipaarantaqueriri itsipapee iriori coiteimotariri, caari yashinoncaajeitanta quemisantajeitatsiri.</s>
     </seg>
     <seg type="verse" id="b.ACT.4.36">
      <s id="b.ACT.4.36.1">Icarajeitiri quemisantatsiri ishanincani Irevi, pajitachari Jose.</s>
      <s id="b.ACT.4.36.2">Pashini ipajitiri yora itianqueetiri: Verenave.</s>
      <s id="b.ACT.4.36.3">Ocanti ivajiro aneanequi arori: "Veshireacaantachari".</s>
      <s id="b.ACT.4.36.4">Iriotaque poneachari Tsipirequi.</s>
     </seg>
     <seg type="verse" id="b.ACT.4.37">
      <s id="b.ACT.4.37.1">Yashivetaro quipatsi, impoiji ipimantiro.</s>
      <s id="b.ACT.4.37.2">Yaanaque ovinaro, ari ipapaaqueri yora iroamereni Jesoshi.</s>
     </seg>
    </div>
    <div type="chapter" id="b.ACT.5">
     <seg type="verse" id="b.ACT.5.1">
      <s id="b.ACT.5.1.1">Iro cantaincha itimi pashini shirampari pajitachari Ananiashi, iro ijina Sajira.</s>
      <s id="b.ACT.5.1.2">Ipimantiro iipatsite,</s>
     </seg>
     <seg type="verse" id="b.ACT.5.2">
      <s id="b.ACT.5.2.1">yaarantavaji ovinaro nianqui.</s>
      <s id="b.ACT.5.2.2">Irointi cashetani aisati yaanaque, ipapaaqueri iroamereni Jesoshi.</s>
      <s id="b.ACT.5.2.3">Icantapairi: --Jeri yoca quirequi, iriotaque maaroni ovinaro noipatsiteni nopimantaqueri.</s>
      <s id="b.ACT.5.2.4">Iotaque aisati ijina iroori iramataviterime.</s>
     </seg>
     <seg type="verse" id="b.ACT.5.3">
      <s id="b.ACT.5.3.1">Iro cantaincha icantavaqueri Petero: --Ananiashi, tempa paarantavaji ovinaro piipatsite.</s>
      <s id="b.ACT.5.3.2">Yoametaquempi Satanashi, picoantavetacari pamataviterome Ishire Tasorentsi.</s>
     </seg>
     <seg type="verse" id="b.ACT.5.4">
      <s id="b.ACT.5.4.1">Tempa iro piipatsiteni onaveitani, tempa iriotaque pashi ovinaro.</s>
      <s id="b.ACT.5.4.2">Ocameetsati pinquempoyeri ovinaro.</s>
      <s id="b.ACT.5.4.3">¿Paita picantanirotantari: "Jeri yoca maaroni ovinaro noipatsiteni"?</s>
      <s id="b.ACT.5.4.4">Pamatavivetaquena narori, iro cantaincha tecatsi pincanteri pamataviteri irinti Tasorentsi.</s>
     </seg>
     <seg type="verse" id="b.ACT.5.5">
      <s id="b.ACT.5.5.1">Iquemantavacariri Ananiashi, irosati itaantanaca, poron.</s>
      <s id="b.ACT.5.5.2">Icamanaque, toren.</s>
      <s id="b.ACT.5.5.3">Itsaroasanojeitanaque catsini maaroni neajeitaqueriri.</s>
     </seg>
     <seg type="verse" id="b.ACT.5.6">
      <s id="b.ACT.5.6.1">Impoiji yovetsicajeitaqueri evancaripee intijeri; yaanaqueri, itijiri.</s>
     </seg>
     <seg type="verse" id="b.ACT.5.7">
      <s id="b.ACT.5.7.1">Osamanitapainti capichaji, ari oqueapaaque ijinani iroori.</s>
      <s id="b.ACT.5.7.2">Te ioteji camaque ojimeni.</s>
     </seg>
     <seg type="verse" id="b.ACT.5.8">
      <s id="b.ACT.5.8.1">Icantavaquero Petero: --¿Pipaquenarimpa maaroni quirequi, ora ovinaro piipatsiteni pipimantaqueri?</s>
      <s id="b.ACT.5.8.2">Ari acanaqueri: --Je, nopaquempiri maaroni.</s>
     </seg>
     <seg type="verse" id="b.ACT.5.9">
      <s id="b.ACT.5.9.1">Irosati icantantacaro iroori: --¿Paita piquempetantariri pijimeni, pamataviterome Ishire Avincatsarite?</s>
      <s id="b.ACT.5.9.2">Jeritapaaji tijaitiriri pijimeni: irisati aanaquempine avirori.</s>
     </seg>
     <seg type="verse" id="b.ACT.5.10">
      <s id="b.ACT.5.10.1">Irosati oteimotantanacari, ocamanaque.</s>
      <s id="b.ACT.5.10.2">Iqueapaaji yora evancari, ineapaaquero, camaque.</s>
      <s id="b.ACT.5.10.3">Ari yaanaquero, itijaitiro iroori, itsipatajantiro ojimeni.</s>
     </seg>
     <seg type="verse" id="b.ACT.5.11">
      <s id="b.ACT.5.11.1">Ari itsaroajeitanaque maaroni yora quemisantajeitatsiri, aisati itsaroajeitanaque maaroni quemacojeitaqueriri.</s>
     </seg>
     <seg type="verse" id="b.ACT.5.12">
      <s id="b.ACT.5.12.1">Oshequi itasoncaventanti yora iroamereni Jesoshi.</s>
      <s id="b.ACT.5.12.2">Oshequi imayetaqueneri atiri, irosati yoantajeitanacari cavaco.</s>
      <s id="b.ACT.5.12.3">Ari yapatojeitaca anta pancotsiqui yovetsicacantiniri Saromoni.</s>
     </seg>
     <seg type="verse" id="b.ACT.5.13">
      <s id="b.ACT.5.13.1">Oshequi ipincatsajeitaqueri atiripee, irootaque itsaroacantajeitacariri intsipajeitajearime.</s>
      <s id="b.ACT.5.13.2">Iro cantaincha icantajeiti atiripee: --Icameetsatasanojeiti quemisantajeitiriri Jesoshi.</s>
     </seg>
     <seg type="verse" id="b.ACT.5.14">
      <s id="b.ACT.5.14.1">Aiquero ijatatii yoshequiasanotanaque quemisantiriri Avincatsarite.</s>
      <s id="b.ACT.5.14.2">Oshequi icarajeiti shirampari, jero tsinane.</s>
     </seg>
     <seg type="verse" id="b.ACT.5.15">
      <s id="b.ACT.5.15.1">Yoapiniyetaqueri atiri mantsiaripee anta avotsiqui: yoiponaayetiri shitashintsiqui, oncanteata ariorica iravisanaque Petero, intsimancayetanaqueri iravisacotantajeari.</s>
     </seg>
     <seg type="verse" id="b.ACT.5.16">
      <s id="b.ACT.5.16.1">Aisati yapatotashitaca oshequi atiri, poneayetachari nampitsipeequi anta otsapiyetapaa Jerosare.</s>
      <s id="b.ACT.5.16.2">Yamayetaqueneri mantsiaripee, jeri aisati neiriri camaari.</s>
      <s id="b.ACT.5.16.3">Yoavisacojeitajiri maaroni.</s>
     </seg>
     <seg type="verse" id="b.ACT.5.17">
      <s id="b.ACT.5.17.1">Ari ocantimoneentanacari ivincatsarite saserote, jeri itsipapee: iriojeitaque saroseotatsiri.</s>
     </seg>
     <seg type="verse" id="b.ACT.5.18">
      <s id="b.ACT.5.18.1">Ari yaacantaqueri yora iroamereni Jesoshi, yoiminqueacantavetacari caravosoqui.</s>
     </seg>
     <seg type="verse" id="b.ACT.5.19">
      <s id="b.ACT.5.19.1">Iro cantaincha yananincaque inampire Avincatsarite, yashitareapaajiniri ashitacorontsi, yaanajiri saiteriqui.</s>
      <s id="b.ACT.5.19.2">Icantiri:</s>
     </seg>
     <seg type="verse" id="b.ACT.5.20">
      <s id="b.ACT.5.20.1">--Pijataje anta ivancoqui Tasorentsi, pincatiapaaje.</s>
      <s id="b.ACT.5.20.2">Pincamantasanojeiteri atiri jaoca incantajeari intimantajeari inquitequi, incantaitatiyempani.</s>
     </seg>
     <seg type="verse" id="b.ACT.5.21">
      <s id="b.ACT.5.21.1">Yacanaqueri: --Je, ari noncamantajeitaqueri.</s>
      <s id="b.ACT.5.21.2">Ari iroaquera oquitaitetamani ijatanaque ivancoqui Tasorentsi, yoametantapaaji.</s>
      <s id="b.ACT.5.21.3">Jeri ivincatsarite saserote, itsipajeitacari ishanincapee anta pashiniqui pancotsi.</s>
      <s id="b.ACT.5.21.4">Yapatojeitiri oametavacainchari: yora ivincatsaritepee jorio.</s>
      <s id="b.ACT.5.21.5">Ari icantiri variria: --Pijajeite anta poiminqueaquerinta oshaiteji quemisantiriri Jesoshi, pamajeitenari.</s>
     </seg>
     <seg type="verse" id="b.ACT.5.22">
      <s id="b.ACT.5.22.1">Ari ijatashivetari, te irineapaajeriji.</s>
      <s id="b.ACT.5.22.2">Irosati ipiantaja, icantapaaqueri:</s>
     </seg>
     <seg type="verse" id="b.ACT.5.23">
      <s id="b.ACT.5.23.1">--Te aneajeriji.</s>
      <s id="b.ACT.5.23.2">Noneapaaquero pancotsi, ashitasanovetaca ashitacorontsi, oyavivetaca.</s>
      <s id="b.ACT.5.23.3">Ainiro icatiavetaca shentavetarori omoropee.</s>
      <s id="b.ACT.5.23.4">Iro cantaincha nashitareavetapaacaro omoro, noquea vetapaaca; tecatsi noneapaaje tsompoina.</s>
     </seg>
     <seg type="verse" id="b.ACT.5.24">
      <s id="b.ACT.5.24.1">Iquemantavacariri, icantavacaanaca: --¿Jaocaquea meeca iquenanajiri? --Jaocateemi. --¿Jaocaqueame ancanteriri?</s>
     </seg>
     <seg type="verse" id="b.ACT.5.25">
      <s id="b.ACT.5.25.1">Irosati yareetantapaacari aparo camantapaaqueriri, icantapairi: --Yora shirampari poiminqueacantavetacari, catiajeitapaaja anta ivancoqui Tasorentsi.</s>
      <s id="b.ACT.5.25.2">Yoamejeitapaajiri atiri.</s>
     </seg>
     <seg type="verse" id="b.ACT.5.26">
      <s id="b.ACT.5.26.1">Irosati ijatashitantajariri capitano, yaajeitanaqueri variriapee, iro cantaincha itsaroacaacari ashanincapee; icanti: --Iquisacoventaricari atiripee quemisantatsiri, ipitseecari.</s>
      <s id="b.ACT.5.26.2">Irootaque cameetsa yaantanacariri, te inquisanatanaqueriji.</s>
     </seg>
     <seg type="verse" id="b.ACT.5.27">
      <s id="b.ACT.5.27.1">Ari yaanaqueri, yoatiapaaqueri anta itiminta oametavacainchari.</s>
      <s id="b.ACT.5.27.2">Icantavaqueri ivincatsarite saserote:</s>
     </seg>
     <seg type="verse" id="b.ACT.5.28">
      <s id="b.ACT.5.28.1">--¿Paita piquenquetsatacantajariri aisati atiri?</s>
      <s id="b.ACT.5.28.2">Tempa nocantasanovetimpi: "Eiro picamantacotajiritsi Jesoshi".</s>
      <s id="b.ACT.5.28.3">Meeca aiquero poamejeitatiiri maaroni jerosaresati.</s>
      <s id="b.ACT.5.28.4">Jero oca picantacotaquena: "Irio saserotepee oacantaqueriri Jesoshi".</s>
      <s id="b.ACT.5.28.5">Te oncameetsateji picantajeitaqueri.</s>
      <s id="b.ACT.5.28.6">Pimajerejeite, eiro picamantantajitsi aisati.</s>
     </seg>
     <seg type="verse" id="b.ACT.5.29">
      <s id="b.ACT.5.29.1">Yacanaqueri Petero: --Eiro noquemisantiritsi atiri, irintiquea nonquemisantasanoteri Tasorentsi.</s>
     </seg>
     <seg type="verse" id="b.ACT.5.30">
      <s id="b.ACT.5.30.1">Queario avirojeitaque oacantaqueriri Jesoshi.</s>
      <s id="b.ACT.5.30.2">Pipajacotacantaqueri coroshiqui.</s>
      <s id="b.ACT.5.30.3">Irinti oitinaajiriri Tasorentsi, yora iquemisantiniri ashanincani peerani.</s>
     </seg>
     <seg type="verse" id="b.ACT.5.31">
      <s id="b.ACT.5.31.1">Yoancajiri anta iracosanoriqui.</s>
      <s id="b.ACT.5.31.2">Ipeajiri Jivatacaajeitaqueeri, aisati Oavisacojeitaqueeri.</s>
      <s id="b.ACT.5.31.3">Icoacaajeitaqueri ajorioririnte inquenqueshirejeitanaquea, impoiji incavintsaajeiteri, eiro iquenqueshiretajirotsi aisati caari cameetsatatsi yantajeitaqueri.</s>
     </seg>
     <seg type="verse" id="b.ACT.5.32">
      <s id="b.ACT.5.32.1">Aitaque noneasanotaquero yantayetaqueri Jesoshi, aisati niotaque quiso oajeitiri Ishire Tasorentsi maaroni quemisantajeitiriri.</s>
      <s id="b.ACT.5.32.2">Irootaque noquenquetsatacaapinitiriri atiri.</s>
      <s id="b.ACT.5.32.3">Tecatsi noncantea nomajerete.</s>
      <s id="b.ACT.5.32.4">Impoiji icantajeiti itsipapee iroamereni Jesoshi: --Queario oca icantiri Petero.</s>
     </seg>
     <seg type="verse" id="b.ACT.5.33">
      <s id="b.ACT.5.33.1">Ari iquemantajeitavacariri, iquisajeitanaqueri, icoajeivetanaca iroyerime.</s>
     </seg>
     <seg type="verse" id="b.ACT.5.34">
      <s id="b.ACT.5.34.1">Ari icatianaca ishaninca pajitachari Camariyeri.</s>
      <s id="b.ACT.5.34.2">Variseo ini, irisati oametantirori sanquenarentsi.</s>
      <s id="b.ACT.5.34.3">Maaroni ineacameetsajeitiri atiri.</s>
      <s id="b.ACT.5.34.4">Icanti: --Noshaninca, nocoaque irisoquijajeitanaque quemisantiriri Jesoshi, eiro iquemantaro noncantempiri.</s>
      <s id="b.ACT.5.34.5">Impoijiquea impiaje aisati.</s>
      <s id="b.ACT.5.34.6">Ari itiancajeitaqueri saiteriqui.</s>
     </seg>
     <seg type="verse" id="b.ACT.5.35">
      <s id="b.ACT.5.35.1">Impoiji icantiri: --Noshaninca.</s>
      <s id="b.ACT.5.35.2">Quearioya, pantiricari quemisantiriri Jesoshi.</s>
     </seg>
     <seg type="verse" id="b.ACT.5.36">
      <s id="b.ACT.5.36.1">Jeri itimaveitani peerani yora Teorashi, oshequi ishemetaqueni.</s>
      <s id="b.ACT.5.36.2">Ari yapatotashivetacari oshequi iratiritepee, naamaaca icarajeiti 400.</s>
      <s id="b.ACT.5.36.3">Yoyeetaqueri, impoiji inijantareavacaajeitanaca oijajeivetariri.</s>
      <s id="b.ACT.5.36.4">Ipeashijeitanaca, tecatsi anquemacotajeri aisati.</s>
     </seg>
     <seg type="verse" id="b.ACT.5.37">
      <s id="b.ACT.5.37.1">Impoitiri aisati Jorashi, yora carireasati.</s>
      <s id="b.ACT.5.37.2">Anta isanquenatacojeitanta, aisati ijivatanaqueri aparopee atiri.</s>
      <s id="b.ACT.5.37.3">Aisati iriori, yoyeetaqueri.</s>
      <s id="b.ACT.5.37.4">Yovaraanaca oijajeivetariri, tecatsi aisati anquemacotajeri.</s>
     </seg>
     <seg type="verse" id="b.ACT.5.38">
      <s id="b.ACT.5.38.1">Ari meeca noncamantempi, eiro pineashirenquiritsi yocapee, incanteata.</s>
      <s id="b.ACT.5.38.2">Iriorica tianquiriri atiri iquenquetsati, tempa aisati impeajeitanajea iriori.</s>
     </seg>
     <seg type="verse" id="b.ACT.5.39">
      <s id="b.ACT.5.39.1">Iriorica tianquiriri Tasorentsi, tecatsi pincanteri poimajerenteri.</s>
      <s id="b.ACT.5.39.2">Piquishimatiricari Tasorentsi.</s>
     </seg>
     <seg type="verse" id="b.ACT.5.40">
      <s id="b.ACT.5.40.1">Ari onimojeitanaqueri iriori.</s>
      <s id="b.ACT.5.40.2">Icajemajiri aisati, ipasanatacaantaqueri.</s>
      <s id="b.ACT.5.40.3">Impoiji icantasanovetari: --Eiro aisati piquenquetsatacotajiritsi Jesoshi.</s>
      <s id="b.ACT.5.40.4">Irosati itiancantajariri.</s>
     </seg>
     <seg type="verse" id="b.ACT.5.41">
      <s id="b.ACT.5.41.1">Ari ijajeitanaque, Iquimoshirejeitanaque, icantajeiti: --Ineacameetsajeitee Jesoshi, irootaque ishinetantaqueeri aneacatsitimentajeitacari.</s>
     </seg>
     <seg type="verse" id="b.ACT.5.42">
      <s id="b.ACT.5.42.1">Maaroni quitaiteri yoametantapiniti anta ivancoqui Tasorentsi, aisati pancotsipeequi.</s>
      <s id="b.ACT.5.42.2">Icantani: yoametantapiniti, icamantantapiniti.</s>
      <s id="b.ACT.5.42.3">Icantapinitiri ishaninca: --Iriotaque Jesoshi yora Quirishitotatsiri aamaajeitaniri peerani.</s>
     </seg>
    </div>
    <div type="chapter" id="b.ACT.6">
     <seg type="verse" id="b.ACT.6.1">
      <s id="b.ACT.6.1.1">Yoshequiantacari quemisantatsiri, jeri iquisashireanaca yora iotirori quirieco.</s>
      <s id="b.ACT.6.1.2">Icantavacaanaca: --Maaroni quitaiteri, ariorica intacotanta, te irintacotearoji ashaninca arori: oca camajimentaaro.</s>
      <s id="b.ACT.6.1.3">Apaniro intacotaro irointi iotirori evereo.</s>
     </seg>
     <seg type="verse" id="b.ACT.6.2">
      <s id="b.ACT.6.2.1">Ari yora iroamereni Jesoshi yapatojeitaqueri maaroni quemisantatsiri.</s>
      <s id="b.ACT.6.2.2">Icantiri: --Te oncameetsateji nojocajero noquenquetsatapinitiro irineane Tasorentsi, nompantayetempirori poyeari.</s>
     </seg>
     <seg type="verse" id="b.ACT.6.3">
      <s id="b.ACT.6.3.1">Meeca, noshaninca, pincoyeanontea 7 shirampari, yora pineacameetsatasanotiri.</s>
      <s id="b.ACT.6.3.2">Pincoyeaqueri timatsiri iotantari, quemisantasanotirori Ishire Tasorentsi.</s>
      <s id="b.ACT.6.3.3">Noncanterita iriori irintacotantea.</s>
     </seg>
     <seg type="verse" id="b.ACT.6.4">
      <s id="b.ACT.6.4.1">Irompa nainti, apatiroti nonquenquetsatacoteri Tasorentsi, aisati noncanteani nonquenquetsatero irineane.</s>
     </seg>
     <seg type="verse" id="b.ACT.6.5">
      <s id="b.ACT.6.5.1">Onimojeitacari oca icantaqueriri.</s>
      <s id="b.ACT.6.5.2">Icoyeaqueri Ishiteva: quemisantincari ini, quemisantasanotirori Ishire Tasorentsi.</s>
      <s id="b.ACT.6.5.3">Icoyeaqueri Jeripi, Pirocoro, Nicanori, Timo, Parimenashi.</s>
      <s id="b.ACT.6.5.4">Aisati icoyeaqueri Nicorashi, yora peajanchari jorio, poneachari Antioquiaqui.</s>
     </seg>
     <seg type="verse" id="b.ACT.6.6">
      <s id="b.ACT.6.6.1">Irosati yonijaantapaacari.</s>
      <s id="b.ACT.6.6.2">Icantajeitiri Tasorentsi: "Pamitacojeiteri yocapee irintacotantea", aisati yajiricainataqueri iitoqui.</s>
     </seg>
     <seg type="verse" id="b.ACT.6.7">
      <s id="b.ACT.6.7.1">Oshequi icarati quemajeitaquerori irineane Tasorentsi.</s>
      <s id="b.ACT.6.7.2">Aiquero ijatatii yoshequiti quemisantatsiri anta Jerosarequi.</s>
      <s id="b.ACT.6.7.3">Aisati oshequi catsini icarati saserote shiretacarori oca aquemisantiri.</s>
     </seg>
     <seg type="verse" id="b.ACT.6.8">
      <s id="b.ACT.6.8.1">Catsini icameetsashiretaque Ishiteva.</s>
      <s id="b.ACT.6.8.2">Oshequi itasoncacairi Tasorentsi.</s>
      <s id="b.ACT.6.8.3">Imatasanoyetiniri atiri caari ineapinijeiti.</s>
      <s id="b.ACT.6.8.4">Imataqueneri paitapeerica iojeitantacari Tasorentsi ini Jesoshi.</s>
     </seg>
     <seg type="verse" id="b.ACT.6.9">
      <s id="b.ACT.6.9.1">Ainiro yapatotapinijeitanta anta ivancoquinta Tasorentsi atiri yora ipimanteevetari peerani, iro cantaincha yoipacajiri amanantavetariri.</s>
      <s id="b.ACT.6.9.2">Aisati anta yapatotanta shirenesati, arejantiriasati, poneachari Shirishiaqui, Ashiaqui.</s>
      <s id="b.ACT.6.9.3">Ijatashijeivetacari Ishiteva, iquisatsajeivetacari aisati ipiatsajeivetacari.</s>
     </seg>
     <seg type="verse" id="b.ACT.6.10">
      <s id="b.ACT.6.10.1">Iro cantaincha oshequi ioti Ishiteva yoametanti, tecatsi incantajeiteri impiatsatasanojeiteari.</s>
      <s id="b.ACT.6.10.2">Ainiro iotantari, cameetsa ineanati aisati, tempa oametaqueri Ishire Tasorentsi.</s>
     </seg>
     <seg type="verse" id="b.ACT.6.11">
      <s id="b.ACT.6.11.1">Ari oshequi iquisajeitaqueri yoranqui, icantiri pashini ishanincapee: --Pamene, nocoaque pintseeyacoteari Ishiteva.</s>
      <s id="b.ACT.6.11.2">Ariorica pimajeitero nocantaquempiri, nompinatempi quirequi.</s>
      <s id="b.ACT.6.11.3">Jero oca pincantacotashiteariri: "Noquemaqueri Ishiteva, itseenquimataqueri Moishishi.</s>
      <s id="b.ACT.6.11.4">Aisati iquempetaqueri iriori Tasorentsi, icantimataqueri".</s>
      <s id="b.ACT.6.11.5">Icantiri: --Ari, noncamantajeiteri ashanincapee.</s>
     </seg>
     <seg type="verse" id="b.ACT.6.12">
      <s id="b.ACT.6.12.1">Iquemantacariri atiripee, iquisajeitanaca: savicacantantatsiri, oametantirori sanquenarentsi, maaroni.</s>
      <s id="b.ACT.6.12.2">Jentsipaite ijatashijeitaqueri Ishiteva, yaapaintiri, tapi; yaajeitanaqueri anta yoametavacaapinijeitanta pincatsaripee.</s>
     </seg>
     <seg type="verse" id="b.ACT.6.13">
      <s id="b.ACT.6.13.1">Yaanajiri aisati iriori yora tseeyachari, icantanirotapaaqueri: --Aitaque icantani Ishiteva, icantapiniti: "Te oncameetsateji ivanco Tasorentsi".</s>
      <s id="b.ACT.6.13.2">Aisati iquempetiro isanquenare Moishishi, itseencapinitiro.</s>
     </seg>
     <seg type="verse" id="b.ACT.6.14">
      <s id="b.ACT.6.14.1">Noquemaqueri, icanti: "Yora Jesoshi, nasaretesati, intireajero oca pancotsica.</s>
      <s id="b.ACT.6.14.2">Impashinitero oca ameyetacari, aisati impashiniyetajero yoameyetaqueeniri Moishishi".</s>
     </seg>
     <seg type="verse" id="b.ACT.6.15">
      <s id="b.ACT.6.15.1">Yamenajeitaqueri maaroni savicajeitaintsiri, sorerere.</s>
      <s id="b.ACT.6.15.2">Ishipaquireavorotanaque Ishiteva, iquempetanacari inampire Tasorentsi.</s>
     </seg>
    </div>
    <div type="chapter" id="b.ACT.7">
     <seg type="verse" id="b.ACT.7.1">
      <s id="b.ACT.7.1.1">Isampitiri ivincatsarite saserote: --¿Queariompa oca icantaqueri?</s>
     </seg>
     <seg type="verse" id="b.ACT.7.2">
      <s id="b.ACT.7.2.1">Yacanaqueri Ishiteva: --Novincatsarite, pinquemisantajeitavaquena.</s>
      <s id="b.ACT.7.2.2">Peerani isavicantaveitaniri anta Mesopotamiaqui intacantaqueeniri Avaramani, inijaapaacari Tasorentsi, yora cameetsatatsiri.</s>
     </seg>
     <seg type="verse" id="b.ACT.7.3">
      <s id="b.ACT.7.3.1">Ari icantapaaqueri: "Pojocanajero piipatsiteca, pijate anta pashiniqui quipatsi ora nonijayempiri".</s>
     </seg>
     <seg type="verse" id="b.ACT.7.4">
      <s id="b.ACT.7.4.1">Irosati yojocantanajaro iipatsite careasati, yovaanaja anta Jaraqui.</s>
      <s id="b.ACT.7.4.2">Aitaque icamapaaqueri iriri, irosati yovaacaantajariri Tasorentsi aca aipatsitequica.</s>
     </seg>
     <seg type="verse" id="b.ACT.7.5">
      <s id="b.ACT.7.5.1">Iro cantaincha, te imperiji iipatsite, te impimateriji capichaji irisavicanteari.</s>
      <s id="b.ACT.7.5.2">Aisati tequerani intimeni itomi.</s>
      <s id="b.ACT.7.5.3">Iro cantaincha icantitacari: "Intime pitomi, aisati nompempi piipatsite avirori.</s>
      <s id="b.ACT.7.5.4">Aisati nompajeiteri maaroni impoijeitempineri intimaje".</s>
     </seg>
     <seg type="verse" id="b.ACT.7.6">
      <s id="b.ACT.7.6.1">Aisati icantaqueri Tasorentsi: "Coajica intimaje poyeetajempineri iipatsitequi pashinisati atiri.</s>
      <s id="b.ACT.7.6.2">Peerani catsini iromperanatasanoteari, oncarate osarintsi 400 iroashinoncaasanoteri.</s>
     </seg>
     <seg type="verse" id="b.ACT.7.7">
      <s id="b.ACT.7.7.1">Impoijiniquea noasanquetaqueri yora peranavetearineri.</s>
      <s id="b.ACT.7.7.2">Irintiquea pishanincani, noimpiajeitajeri aca quipatsiquica, impoiji inquemisantaquena aca.</s>
     </seg>
     <seg type="verse" id="b.ACT.7.8">
      <s id="b.ACT.7.8.1">Nocoaque meeca pintoyeantea iriotanteari atiri piquemisantaquena aisati pinquenqueshiretantearori nocantaquempiri".</s>
      <s id="b.ACT.7.8.2">Ari impoiji itimanaque itomi, yora Isaca.</s>
      <s id="b.ACT.7.8.3">Ocarataque quitaiteri 8, irosati itoyeantantacari.</s>
      <s id="b.ACT.7.8.4">Itimaque itomi iriori Isaca, ipajitaqueri Jacovo.</s>
      <s id="b.ACT.7.8.5">Itomipee iriori Jacovo icarajeitaque 12.</s>
      <s id="b.ACT.7.8.6">Tempa iriojeitaque intacantajeitaqueeri.</s>
     </seg>
     <seg type="verse" id="b.ACT.7.9">
      <s id="b.ACT.7.9.1">Ari yovaajiniri Ishiteva, icantiri: --Ari yantearijeitanaque, iquisajeitaqueri irirenti, pajitachari Jose.</s>
      <s id="b.ACT.7.9.2">Ipimantajeitaqueri, impoiji yayeetanaqueri Ejipitoqui.</s>
     </seg>
     <seg type="verse" id="b.ACT.7.10">
      <s id="b.ACT.7.10.1">Ari yoashinoncaajeivetacari savicajeitatsiri, iro cantaincha yoavisacotiri Tasorentsi.</s>
      <s id="b.ACT.7.10.2">Itasoncacoventiri, irootaque ineacameetsatantariri ivincatsarite ejipitosati, pajitachari Jarao.</s>
      <s id="b.ACT.7.10.3">Ineaqueri otimimotiri iotantari, irootaque ipeantajariri iriori ivincatsaririnte.</s>
      <s id="b.ACT.7.10.4">Ipincatsariventajeitiri maaroni ejipitosati, aisati ishaninca Jarao.</s>
     </seg>
     <seg type="verse" id="b.ACT.7.11">
      <s id="b.ACT.7.11.1">Impoiji otashentsiiteanaque maaroni Ejipitoqui, aisati Cananaqui.</s>
      <s id="b.ACT.7.11.2">Oshequi yashinoncaajeitaca, tecatsi iraanajero intacantaqueeri iroajeitajeari.</s>
     </seg>
     <seg type="verse" id="b.ACT.7.12">
      <s id="b.ACT.7.12.1">Iriori Jacovo iquemacotaquero ari otimaqueri tirico anta Ejipitoqui.</s>
      <s id="b.ACT.7.12.2">Ijivataqueri itiancaqueri itomipee: "Pijajeite Ejipitoqui pamanantaitero ayeari".</s>
      <s id="b.ACT.7.12.3">Ari yamanantaiti, aisati ipianaja.</s>
     </seg>
     <seg type="verse" id="b.ACT.7.13">
      <s id="b.ACT.7.13.1">Impoiji otsoncaja, itiancajiri aisati: "Pijajeite pamanantajante aisati".</s>
      <s id="b.ACT.7.13.2">Ari ijajeitanaji aisati, jeri ineajeitapaajiri pincatsari.</s>
      <s id="b.ACT.7.13.3">Icantavaqueri: "Narotaque Jose pipimantaqueri peerani".</s>
      <s id="b.ACT.7.13.4">Aisati icantiri Jarao: "Jeri yoca iyentisanoripee narori".</s>
     </seg>
     <seg type="verse" id="b.ACT.7.14">
      <s id="b.ACT.7.14.1">Impoiji icantiri aisati: "Pincantaiteri apa impoque aca, aisati maaroni ishaninca".</s>
     </seg>
     <seg type="verse" id="b.ACT.7.15">
      <s id="b.ACT.7.15.1">Irosati ijatantanacari Jacovo anta Ejipitoqui, yaajeitanaqueri ishaninca, icarajeiti 75.</s>
      <s id="b.ACT.7.15.2">Ari icamapaaqueri.</s>
      <s id="b.ACT.7.15.3">Aisati iquempejeitacari maaroni itomipee, icamajeitaque iriori.</s>
     </seg>
     <seg type="verse" id="b.ACT.7.16">
      <s id="b.ACT.7.16.1">Impoiji yaatonquijeitanajiro itonquini Jacovoni, itijapaajiro anta Shiquemiqui, ari opajitari quipatsi yamanantiniri Avarama.</s>
      <s id="b.ACT.7.16.2">Irio pimantirori quipatsi itomipee Emori.</s>
      <s id="b.ACT.7.16.3">Ipinataqueri quirequi.</s>
     </seg>
     <seg type="verse" id="b.ACT.7.17">
      <s id="b.ACT.7.17.1">Irosati yovaajiniriri Ishiteva, icantiri: --Irotanaintsi omoncarataquea icantitacaniri Tasorentsi.</s>
      <s id="b.ACT.7.17.2">Icarati oshequi ashaninca arori, yoshequianaque anta Ejipitoqui.</s>
     </seg>
     <seg type="verse" id="b.ACT.7.18">
      <s id="b.ACT.7.18.1">Impoiji ipincatsariventanti pashini, caari iotacotiri Jose.</s>
     </seg>
     <seg type="verse" id="b.ACT.7.19">
      <s id="b.ACT.7.19.1">Yamatavijeitiri ashanincani.</s>
      <s id="b.ACT.7.19.2">Ishintsitsanajeitiri, yaajeitaqueri itomipee, yoitajeitaqueri.</s>
     </seg>
     <seg type="verse" id="b.ACT.7.20">
      <s id="b.ACT.7.20.1">Irosati itimantanaca Moishishi.</s>
      <s id="b.ACT.7.20.2">Aitaque icanta Tasorentsi, ineacameetsatiri.</s>
      <s id="b.ACT.7.20.3">Icarati mava cashiri iqueveanaque anta ivancoqui iriri, imanapitsataqueri ejipitosati.</s>
     </seg>
     <seg type="verse" id="b.ACT.7.21">
      <s id="b.ACT.7.21.1">Te irimateroji irimaneri aisati ivancoqui, irootaque yovetsicantacanariri pitotsijaniqui, imanavetacari otsapijaqui eni.</s>
      <s id="b.ACT.7.21.2">Iro cantaincha oneaqueri irishinto Jarao, aaqueri.</s>
      <s id="b.ACT.7.21.3">Oyeveajiri onampiqui, oquempetacantajiri otomisanori.</s>
     </seg>
     <seg type="verse" id="b.ACT.7.22">
      <s id="b.ACT.7.22.1">Yoametasanotiri ejipitosati maaroni ocarayeti ioyetiri iriori.</s>
      <s id="b.ACT.7.22.2">Cameetsa ineaveeti.</s>
      <s id="b.ACT.7.22.3">Imatasanoyetiro paitapeerica yantayetiri.</s>
      <s id="b.ACT.7.22.4">Jero aisati icantiriri Ishiteva:</s>
     </seg>
     <seg type="verse" id="b.ACT.7.23">
      <s id="b.ACT.7.23.1">--Ari ocarati irosarintsite Moishishi 40, irosati ijatantanacari irineeri ishaninca: yora ijorioririnte.</s>
     </seg>
     <seg type="verse" id="b.ACT.7.24">
      <s id="b.ACT.7.24.1">Ineapaaqueri aparo, yashinoncaaca: ipasanatiri ejipitosati.</s>
      <s id="b.ACT.7.24.2">Ari iquisacoventapaacari Moishishi ashaninca, irosati yoantapaacariri ejipitosati.</s>
     </seg>
     <seg type="verse" id="b.ACT.7.25">
      <s id="b.ACT.7.25.1">Ijivetaca iriori Moishishi ari impincatsajeitavaquerime ishanincapee, aisati ijivetaca ari iriojeitavaqueri iriotaque cavintsaajeitajerine.</s>
      <s id="b.ACT.7.25.2">Ijivetaca irioteme itiancaqueri Tasorentsi, iro cantaincha te impincatsajeitavaqueriji.</s>
     </seg>
     <seg type="verse" id="b.ACT.7.26">
      <s id="b.ACT.7.26.1">Oquitaitetanaji ineaqueri ishaninca apite, iquisatsatavacaanaca.</s>
      <s id="b.ACT.7.26.2">Icoaveta iroimajerenterime.</s>
      <s id="b.ACT.7.26.3">Icantiri: "Tempa pishanincatavacaaca.</s>
      <s id="b.ACT.7.26.4">¿Paita piquisavacantajeitacari?"</s>
     </seg>
     <seg type="verse" id="b.ACT.7.27">
      <s id="b.ACT.7.27.1">Ari itatsincavaqueri yora quisasanotainchari, icantiri: "¿Janicampa peaquempiri meeca novincatsarite?</s>
      <s id="b.ACT.7.27.2">¿Picoaquempa pimperanajeitena?</s>
     </seg>
     <seg type="verse" id="b.ACT.7.28">
      <s id="b.ACT.7.28.1">¿Picoaquempa meeca poyena narori, pinquempetacantena yoranquini ejipitosati poaqueri oshaiteniji?"</s>
     </seg>
     <seg type="verse" id="b.ACT.7.29">
      <s id="b.ACT.7.29.1">Iquemavaque icantaqueriri, irosati ishiantanaca Moishishi, itsaroanaque.</s>
      <s id="b.ACT.7.29.2">Irosati isavicantapaaca nampitsineentsiqui anta iipatsitequi Matia.</s>
      <s id="b.ACT.7.29.3">Yaapaaque ijina, impoiji itimanaque itomi apite.</s>
     </seg>
     <seg type="verse" id="b.ACT.7.30">
      <s id="b.ACT.7.30.1">Ari yovaajiniri Ishiteva iquenquetsatacaajeitiri: --Ocarataque 40 osarintsi isaviquimotiri Moishishi iriconquiri.</s>
      <s id="b.ACT.7.30.2">Irosati inijaantacari inampire Tasorentsi, anta amorequimotaqueri totseequishi.</s>
      <s id="b.ACT.7.30.3">Ocaaraitetinta anta, oquempejitaro toncaari pajitachari Shinai.</s>
     </seg>
     <seg type="verse" id="b.ACT.7.31">
      <s id="b.ACT.7.31.1">Yamenanaquero, irosati yoantanacaro cavaco: "Otaavetaca totseequishi, iro cantaincha te ontsonqueaji.</s>
      <s id="b.ACT.7.31.2">¿Paitaquea?"</s>
      <s id="b.ACT.7.31.3">Ari ijatashitaquero, icoaveta iramenasanoterome.</s>
      <s id="b.ACT.7.31.4">Irosati iquemantacari Avincatsarite,</s>
     </seg>
     <seg type="verse" id="b.ACT.7.32">
      <s id="b.ACT.7.32.1">icantiri: "Narotaque Tasorentsi, icantani ipincatsajeitaquena pishanincani: yora Avarama, Isaca, jeri yora Jacovo, maaroni".</s>
      <s id="b.ACT.7.32.2">Jaa iriori Moishishi itsaroasanotanaque, te iramenanajeroji.</s>
     </seg>
     <seg type="verse" id="b.ACT.7.33">
      <s id="b.ACT.7.33.1">Icantiri aisati Tasorentsi: "Pipincatsatanarica, pisapatoreempa, picatiantacaro meeca quipatsi noameetsantiri, oca nopashinitiri.</s>
     </seg>
     <seg type="verse" id="b.ACT.7.34">
      <s id="b.ACT.7.34.1">Noneaqueri anta Ejipitoqui pishaninca nocoyeaqueri, oshequi yashinoncaajeitaca.</s>
      <s id="b.ACT.7.34.2">Noquemaqueri icavintsaajeitaca, meeca nocavintsaajeitiri.</s>
      <s id="b.ACT.7.34.3">Irootaque nopocashitantariri noimpacacoventajeri.</s>
      <s id="b.ACT.7.34.4">Meeca, nontianquempi Ejipitoqui".</s>
     </seg>
     <seg type="verse" id="b.ACT.7.35">
      <s id="b.ACT.7.35.1">Tempa peerani itseenqueevetacari yora Moishishi, icantirini: "¿Janicampa peaquempiri novincatsarite?"</s>
      <s id="b.ACT.7.35.2">Iriotaque yoca itiancaqueri Tasorentsi.</s>
      <s id="b.ACT.7.35.3">Ipeajiri pincatsaritatsiri, aisati oavisacojeitiriri ashanincani.</s>
      <s id="b.ACT.7.35.4">Irio tiancaqueriri inampire Tasorentsi, yora ineaqueri peerani anta totseequishiqui.</s>
     </seg>
     <seg type="verse" id="b.ACT.7.36">
      <s id="b.ACT.7.36.1">Yaajantiri ishaninca, imayetaquero caari ineapinijeiti, aisati itasoncacoventanti.</s>
      <s id="b.ACT.7.36.2">Imayetaquero anta Ejipitoqui, incajarequi Quitioncajaroni, jero aisati anta caaraiteriqui.</s>
      <s id="b.ACT.7.36.3">Ocarati 40 osarintsi imatapiniyetaquero.</s>
      <s id="b.ACT.7.36.4">Aisati icanti Ishiteva:</s>
     </seg>
     <seg type="verse" id="b.ACT.7.37">
      <s id="b.ACT.7.37.1">--Iriotaque yoca Moishishi cantiriri ajorioririnteni: "Oquempetaca narori itimacaaquena Tasorentsi, aisati inquempeteri pashini ashaninca intimacayeri: camantantapaatsineri iriori".</s>
     </seg>
     <seg type="verse" id="b.ACT.7.38">
      <s id="b.ACT.7.38.1">Peerani iquenaquenajeitantaniri ashanincani anta caaraiteriqui, ijivajeitaqueri yora Moishishini.</s>
      <s id="b.ACT.7.38.2">Anta toncaariqui pajitachari Shinai iquenquetsatacairi inampire Tasorentsi.</s>
      <s id="b.ACT.7.38.3">Iquemavaquero Moishishi irineane Tasorentsi, irosati yovaajeitantacanariri intacantaqueeri, iotantacariri Tasorentsi.</s>
      <s id="b.ACT.7.38.4">Irosati yovaajeitantaqueero meeca arori.</s>
     </seg>
     <seg type="verse" id="b.ACT.7.39">
      <s id="b.ACT.7.39.1">Iro cantaincha te incoyeji intacantaqueeri inquemisanteri Moishishi, irointiquea itseencaqueri.</s>
      <s id="b.ACT.7.39.2">Icoajeiveta impianajeme Ejipitoqui.</s>
     </seg>
     <seg type="verse" id="b.ACT.7.40">
      <s id="b.ACT.7.40.1">Icantajeitiri Aaro: "Yora Moishishi iriovetaca aajeitajanteeri anta Ejipitoqui, yamajeivetaquee aca.</s>
      <s id="b.ACT.7.40.2">Iro cantaincha ijataque chapinqui Shinaiqui.</s>
      <s id="b.ACT.7.40.3">Meeca te ayotacoteriji paitanirica oaqueriri caari ipocantaja.</s>
      <s id="b.ACT.7.40.4">Povetsicajeitajena pashini atasorentsite, ampincatsajeitajero iroori".</s>
     </seg>
     <seg type="verse" id="b.ACT.7.41">
      <s id="b.ACT.7.41.1">Ari yovetsicajeitiro, ishiacantiri vacajaniqui.</s>
      <s id="b.ACT.7.41.2">Icoi impeajerome itasorentsite.</s>
      <s id="b.ACT.7.41.3">Yoaquenero ovisha, yamashiyetacanaro, ipashiyetacaro.</s>
      <s id="b.ACT.7.41.4">Iquimoshireventashivetacaro yovetsicane.</s>
     </seg>
     <seg type="verse" id="b.ACT.7.42">
      <s id="b.ACT.7.42.1">Ishemanaca Tasorentsi, yojocanaqueri: ishinejeitiri ijitasorentsitashiyetari catsirincaiteri, cashiri, impoquiropee, paitapeerica.</s>
      <s id="b.ACT.7.42.2">Tempa irootaque isanquenatacotiniri peerani yora Amoshini.</s>
      <s id="b.ACT.7.42.3">Jero oca isanquenatiniri: "Noshaninca, jero oca icantimpiri Tasorentsi: 'Ishanincani Ishiraeri, anta ocaaraiteapaaquenta pisavicaveitani 40 osarintsi.</s>
      <s id="b.ACT.7.42.4">Iro cantaincha te poapinitenariji poshiniri, te pintaapinitenariji: te pimpincatsatimajeitenaji catsini.</s>
     </seg>
     <seg type="verse" id="b.ACT.7.43">
      <s id="b.ACT.7.43.1">Irointi pipincatsatashitacaro ipajiyeetiri Maroco.</s>
      <s id="b.ACT.7.43.2">Aisati pipincatsatashitacari impoquiro pajitachari Ireja.</s>
      <s id="b.ACT.7.43.3">Aisati pipincatsatashitacaro povetsicajeitiri.</s>
      <s id="b.ACT.7.43.4">Irootaque nontiancanteariri vavironiasati iraajeitanaquempi inampiqui, imperanajeitempi'".</s>
      <s id="b.ACT.7.43.5">Irootaque isanquenatiniri peerani Amoshini.</s>
     </seg>
     <seg type="verse" id="b.ACT.7.44">
      <s id="b.ACT.7.44.1">Irosati yovaaqueneri aisati Ishiteva: --Peerani anta caaraiteriqui otimimoveitarini ashanincani cajo, onantari isanquenare Moishishi.</s>
      <s id="b.ACT.7.44.2">Irio vetsicacantirori Tasorentsi.</s>
      <s id="b.ACT.7.44.3">Imoncarataqueneri Moishishi icantaqueriri.</s>
     </seg>
     <seg type="verse" id="b.ACT.7.45">
      <s id="b.ACT.7.45.1">Impoiji yaajeitanaquero ashanincani jaocarica ijayetiri.</s>
      <s id="b.ACT.7.45.2">Ijivajeitaqueri Josoe iipatsitequi pashinipee atiri.</s>
      <s id="b.ACT.7.45.3">Itiancajeitiri Tasorentsi atiripee, otimantari isavicantari ashanincani.</s>
      <s id="b.ACT.7.45.4">Quiso yoajeitiro cajo, irosati itimantacari Iravirini iriori.</s>
     </seg>
     <seg type="verse" id="b.ACT.7.46">
      <s id="b.ACT.7.46.1">Yora Tasorentsi ineacameetsatiri Iravirini.</s>
      <s id="b.ACT.7.46.2">Icantavetarini iriori: "Apa, tempa aviro Tasorentsi, ipincatsatimpini Jacovoni.</s>
      <s id="b.ACT.7.46.3">Nocoaque pishinetena meeca novetsiquempiro pinampitanteari".</s>
     </seg>
     <seg type="verse" id="b.ACT.7.47">
      <s id="b.ACT.7.47.1">Iro cantaincha irinti Saromoni vetsicasanotirori pancotsi.</s>
     </seg>
     <seg type="verse" id="b.ACT.7.48">
      <s id="b.ACT.7.48.1">Te irisavicantearoji Tasorentsi oca pancotsi yovetsicayetiri atiri.</s>
      <s id="b.ACT.7.48.2">Tempa irio savicasanotatsiri inquitequinta jenoqui.</s>
      <s id="b.ACT.7.48.3">Tempa aitaque icantita camantantatsiniri:</s>
     </seg>
     <seg type="verse" id="b.ACT.7.49">
      <s id="b.ACT.7.49.1">"Icanti Avincatsarite: 'Irootaque inquite nosavicasanotantari.</s>
      <s id="b.ACT.7.49.2">Ora quipatsi, te iro nonampi.</s>
      <s id="b.ACT.7.49.3">¿Jaoca pincanteari povetsicantenari pancotsi nosavicanteari?</s>
      <s id="b.ACT.7.49.4">¿Arimpa nonaquearo pancotsi?</s>
     </seg>
     <seg type="verse" id="b.ACT.7.50">
      <s id="b.ACT.7.50.1">Tempa narotaque vetsicajeitaquerori maaroni timayetatsiri'".</s>
     </seg>
     <seg type="verse" id="b.ACT.7.51">
      <s id="b.ACT.7.51.1">Noshaninca, te pincoyeji piote.</s>
      <s id="b.ACT.7.51.2">Pishiajeitaqueri pashinisati atiri: te pinquenqueshireempa.</s>
      <s id="b.ACT.7.51.3">Te pinquemisantajeiteji.</s>
      <s id="b.ACT.7.51.4">Aitaque picantaitatiani pipiatsatacaro Ishire Tasorentsi.</s>
      <s id="b.ACT.7.51.5">Pishiaqueri intacantimpiniri.</s>
     </seg>
     <seg type="verse" id="b.ACT.7.52">
      <s id="b.ACT.7.52.1">¿Timatsimpa camantantatsiniri caari iquishini pishanincani?</s>
      <s id="b.ACT.7.52.2">Teve aneeriji, tempa iotaca iquisajeitaquerini.</s>
      <s id="b.ACT.7.52.3">Yoajeitaquerini maaroni camantantajeivetachaniri; icantini: "Coajica impoque cameetsatasanotatsineri".</s>
      <s id="b.ACT.7.52.4">Ipocavetaca, iro cantaincha te pimpincatsajeitavaqueriji avinti, irointi paacantaqueri, poacantaqueri.</s>
     </seg>
     <seg type="verse" id="b.ACT.7.53">
      <s id="b.ACT.7.53.1">Piojeivetaro irineane Tasorentsi yoamevetimpiri inampire, iro cantaincha te pinquemisanteroji.</s>
      <s id="b.ACT.7.53.2">Irootaque icantiriri Ishiteva ishaninca.</s>
     </seg>
     <seg type="verse" id="b.ACT.7.54">
      <s id="b.ACT.7.54.1">Ari iquemajeitavaquero oca icantaqueriri, irosati iquisajeitantanaca.</s>
      <s id="b.ACT.7.54.2">Oshequi iquisajeitanaqueri, yatsicanajitimentajeitanacari irajiqui, taquiririri.</s>
     </seg>
     <seg type="verse" id="b.ACT.7.55">
      <s id="b.ACT.7.55.1">Irompa irinti Ishiteva, iveshireimentashiretasanotacaro Ishire Tasorentsi.</s>
      <s id="b.ACT.7.55.2">Yamenasanotanaque inquitequi, ineaquero ishipaquireane Tasorentsi.</s>
      <s id="b.ACT.7.55.3">Jeri ineaqueri Jesoshi aisati, icatiaca iracosanoriqui Tasorentsi.</s>
     </seg>
     <seg type="verse" id="b.ACT.7.56">
      <s id="b.ACT.7.56.1">Icantanaque: --Jaa, yonta noneasanotaqueri inquitequi, icatiaca Atirivetapaintachaniri anta iracosanoriqui Tasorentsi.</s>
     </seg>
     <seg type="verse" id="b.ACT.7.57">
      <s id="b.ACT.7.57.1">Shintsi icajemajeitanaque, yovijeitanaquero iyempita, ishiashijeitapaacari.</s>
      <s id="b.ACT.7.57.2">Yaajeitaqueri, shepi;</s>
     </seg>
     <seg type="verse" id="b.ACT.7.58">
      <s id="b.ACT.7.58.1">yaajeitanaqueri anta ovecaratapaacanta nampitsi.</s>
      <s id="b.ACT.7.58.2">Irosati ipichaanajeitantacariri.</s>
      <s id="b.ACT.7.58.3">Yora pichaaqueriri, isapocaquero yoicoro, yoaquero iitiqui Saoro, icantiri: --Pamenenaro noicoro, nompichaavaquerita.</s>
      <s id="b.ACT.7.58.4">Icantiri: --Ari.</s>
      <s id="b.ACT.7.58.5">Evancari ini Saoro iriori.</s>
     </seg>
     <seg type="verse" id="b.ACT.7.59">
      <s id="b.ACT.7.59.1">Ari ipichaanataqueri Ishiteva, irosati iquenquetsatacantanacari Tasorentsi, icantanaque: --Novincatsarite Jesoshi, paavajero noshire.</s>
     </seg>
     <seg type="verse" id="b.ACT.7.60">
      <s id="b.ACT.7.60.1">Itiyeroanaca, antearojenca ineanatanaque, icanti: --Novincatsarite, te oncameetsate oca yantajeitaqueri, iro cantaincha eiro piquishimentiritsi.</s>
      <s id="b.ACT.7.60.2">Irootaque icantaqueriri, irosati icamantanaca, torein.</s>
      <s id="b.ACT.7.60.3">Icantanaque Saoro iriori: --Ariove, camanirotaque ini; ineacarove.</s>
     </seg>
    </div>
    <div type="chapter" id="b.ACT.8">
     <seg type="verse" id="b.ACT.8.1">
      <s id="b.ACT.8.1.1">Irosatiquea intantanacari iquisajeitiri quemisantatsiri anta Jerosarequi.</s>
      <s id="b.ACT.8.1.2">Itsoncajeitanaca maaroni, ishiajeitanaca Joreaqui, aisati Samariaqui.</s>
      <s id="b.ACT.8.1.3">Irinti timajeitanaintsi yora iroamerepeeni Jesoshini.</s>
     </seg>
     <seg type="verse" id="b.ACT.8.2">
      <s id="b.ACT.8.2.1">Ari itijaqueri Ishitevani.</s>
      <s id="b.ACT.8.2.2">Irio tijaqueriri quemisantasanotatsiri.</s>
      <s id="b.ACT.8.2.3">Oshequi iraacojeitaqueri.</s>
     </seg>
     <seg type="verse" id="b.ACT.8.3">
      <s id="b.ACT.8.3.1">Irinti Saoro, icoaveta intsoncajeiterime yora quemisantatsiri.</s>
      <s id="b.ACT.8.3.2">Ijatashijeitiri ivancopeequi, inoshicajeitiri shirampari, tsinane, maaroni.</s>
      <s id="b.ACT.8.3.3">Yoiminqueajeitaqueri.</s>
     </seg>
     <seg type="verse" id="b.ACT.8.4">
      <s id="b.ACT.8.4.1">Yora shiajeitanainchari, iquenaquenayetanaque otsipapeequi nampitsi.</s>
      <s id="b.ACT.8.4.2">Iquenquetsajeitaquero irineane Tasorentsi.</s>
     </seg>
     <seg type="verse" id="b.ACT.8.5">
      <s id="b.ACT.8.5.1">Yora Jeripi yareetapaaca nampitsiqui, onta Samariaquiniri.</s>
      <s id="b.ACT.8.5.2">Icamantacotapaaqueri Quirishito.</s>
     </seg>
     <seg type="verse" id="b.ACT.8.6">
      <s id="b.ACT.8.6.1">Iquemajeitantacariri, aisati ineajeitantacariri itasoncantayeti, iquemisantasanojeitavaqueri atiripee.</s>
     </seg>
     <seg type="verse" id="b.ACT.8.7">
      <s id="b.ACT.8.7.1">Yoavisacojeitiri oshequi neiriri camaari, antearojenca icajemajeitanaque camaaripee, irosati ijatantanaja.</s>
      <s id="b.ACT.8.7.2">Yoavisacojeitiri oshequi choriveetatsiri, aisati amashitachari iitiqui.</s>
     </seg>
     <seg type="verse" id="b.ACT.8.8">
      <s id="b.ACT.8.8.1">Irosati iquimoshirejeitantanaca yora savicajeitatsiri nampitsiquinta.</s>
     </seg>
     <seg type="verse" id="b.ACT.8.9">
      <s id="b.ACT.8.9.1">Itimi aisati anta shirampari pajitachari Shimo.</s>
      <s id="b.ACT.8.9.2">Peerani oshequi osarintsi isheripiariveitani.</s>
      <s id="b.ACT.8.9.3">Yoajeivetarini cavaco maaroni samariasati, irootaque ishemetantacari oshequi.</s>
      <s id="b.ACT.8.9.4">Ipincatsajeivetacari atiripee: pincatsaripee, iratiritepee, maaroni.</s>
      <s id="b.ACT.8.9.5">Icantajeiti: --Tempa iriotaque Shimo yoca matirori itasorenca Tasorentsi.</s>
      <s id="b.ACT.8.9.6">Tempa irio pincatsaritatsiri.</s>
      <s id="b.ACT.8.9.7">Tsame ampincatsajeiteri.</s>
     </seg>
     <seg type="verse" id="b.ACT.8.12">
      <s id="b.ACT.8.12.1">Iro cantaincha impoiji yareetapaaca Jeripi, icamantacotaqueri Tasorentsi, jaoca icanta ipincatsariventanti.</s>
      <s id="b.ACT.8.12.2">Aisati icamantacotaqueri Jesoquirishito.</s>
      <s id="b.ACT.8.12.3">Ari ivaotisajeitaqueri quemisantajeitaintsiri: shirampari, tsinane, maaroni.</s>
     </seg>
     <seg type="verse" id="b.ACT.8.13">
      <s id="b.ACT.8.13.1">Aisati iquempetaja Shimo iriori, iquemisantaji, ivaotisataja.</s>
      <s id="b.ACT.8.13.2">Impoiji quiso yoanaqueri Jeripi.</s>
      <s id="b.ACT.8.13.3">Ineacoyetaqueri paitarica yantayetaqueri, aisati itasoncantasanoyeti.</s>
      <s id="b.ACT.8.13.4">Irosati yoantanacari cavaco.</s>
     </seg>
     <seg type="verse" id="b.ACT.8.14">
      <s id="b.ACT.8.14.1">Yora iroamereni Jesoshi savicatsiri Jerosarequi iquemacojeitaqueri samariasati, iquemisantajeitaquero iriori irineane Tasorentsi, irosati itiancantacariri Petero, jeri Joa.</s>
     </seg>
     <seg type="verse" id="b.ACT.8.15">
      <s id="b.ACT.8.15.1">Ijajeitanaque anta.</s>
      <s id="b.ACT.8.15.2">Icantiri Tasorentsi: "Pintasoncacoventajeiteri samariasatipee, quiso oajeitanteariri Pishire".</s>
     </seg>
     <seg type="verse" id="b.ACT.8.16">
      <s id="b.ACT.8.16.1">Iro cantaincha tequerata quiso oajeiteri, apatiroquera ivaotisatimentajeitacari Avincatsarite Jesoshi.</s>
     </seg>
     <seg type="verse" id="b.ACT.8.17">
      <s id="b.ACT.8.17.1">Ari yajiricainatapaaqueri iitopeequi, irosati yaashirejeitantacaro Ishire Tasorentsi, otasoncacaajeitaqueri.</s>
     </seg>
     <seg type="verse" id="b.ACT.8.18">
      <s id="b.ACT.8.18.1">Ineacotaqueri Shimo.</s>
      <s id="b.ACT.8.18.2">Iotanaque ariorica yajiricainatapaaqueri, yaashirejeitaquero iriori Ishire Tasorentsi, irosati icantantacari:</s>
     </seg>
     <seg type="verse" id="b.ACT.8.19">
      <s id="b.ACT.8.19.1">--Jerica quirequi, nocoaque poametena nontasoncante narori, nonquempetempi avirori.</s>
      <s id="b.ACT.8.19.2">Nocoaque ariorica najiricainateri noshaninca, iraashirejeitantearori Ishire Tasorentsi.</s>
     </seg>
     <seg type="verse" id="b.ACT.8.20">
      <s id="b.ACT.8.20.1">Icantanaqueri Petero: --Pijate Sharincaveniqui, paanajeri aisati piirequite.</s>
      <s id="b.ACT.8.20.2">Pijitashivetaca avirori ari pamanantero itasorenca Tasorentsi: apaniro imatacanti Tasorentsi.</s>
     </seg>
     <seg type="verse" id="b.ACT.8.21">
      <s id="b.ACT.8.21.1">Tecatsi pincantea pinquempetena: ioti Tasorentsi te pincameetsashireteji.</s>
     </seg>
     <seg type="verse" id="b.ACT.8.22">
      <s id="b.ACT.8.22.1">Te oncameetsateji oca piquenqueshirevetacari.</s>
      <s id="b.ACT.8.22.2">Pinquenqueshiretanaquea, pojoquero caari cameetsatatsi pantayetiri.</s>
      <s id="b.ACT.8.22.3">Pincanteri Avincatsarite: "Pincavintsayena".</s>
     </seg>
     <seg type="verse" id="b.ACT.8.23">
      <s id="b.ACT.8.23.1">Niotaquempi, oshequi pishemeti, aisati pashi poiro te pincameetsateji.</s>
     </seg>
     <seg type="verse" id="b.ACT.8.24">
      <s id="b.ACT.8.24.1">Yacanaqueri Shimo, icanti: --Pincanterite Tasorentsi incavintsayena oncanteataquea eiro nojatantatsi Sharincaveniqui.</s>
     </seg>
     <seg type="verse" id="b.ACT.8.25">
      <s id="b.ACT.8.25.1">Yora Petero aisati Joa, icamantacotiro irineane Avincatsarite, iquenquetsatacotiro.</s>
      <s id="b.ACT.8.25.2">Iquenayetanaque oshequi nampitsipeequi Samariaqui, icantajeitiri savicajeitatsiri: --Ariorica pinquemisanteri Jesoshi, iroavisacotempi Tasorentsi, iraajeitanaquempi inquitequi.</s>
      <s id="b.ACT.8.25.3">Irosati ipiajeitantanaja Jerosarequi.</s>
     </seg>
     <seg type="verse" id="b.ACT.8.26">
      <s id="b.ACT.8.26.1">Ari ineanatiri inampire Avincatsarite, icantiri Jeripi: --Meeca pijatanaque, pinquenanaque anta avotsiqui quenantachari caaraiteriqui: ora poneachari Jerosarequi, jatatsiri irosati Casaqui.</s>
     </seg>
     <seg type="verse" id="b.ACT.8.27">
      <s id="b.ACT.8.27.1">Ari ijatanaque, iquenanaque avotsiqui.</s>
      <s id="b.ACT.8.27.2">Itonquiotavacari shirampari poneachari Etiopiaqui.</s>
      <s id="b.ACT.8.27.3">Aitsoquireari ini.</s>
      <s id="b.ACT.8.27.4">Irisati ovincatsaririnte Cantasheshi, yora quempoyeinirori maaroni oirequite.</s>
      <s id="b.ACT.8.27.5">Irootaque iroori ivincatsarote etiopiasati.</s>
      <s id="b.ACT.8.27.6">Ari ijaiti anta Jerosarequi, iquemisantaitiri Tasorentsi.</s>
     </seg>
     <seg type="verse" id="b.ACT.8.28">
      <s id="b.ACT.8.28.1">Meeca ipiaja, isavicaque ishiacomentoqui, ineanatiro isanquenareni Isayashini, camantantaveitachaniri.</s>
     </seg>
     <seg type="verse" id="b.ACT.8.29">
      <s id="b.ACT.8.29.1">Iro Ishire Tasorentsi cantaqueriri Jeripi: --Pijate anta, pintonquiotavaquearo shiacomentotsinta.</s>
     </seg>
     <seg type="verse" id="b.ACT.8.30">
      <s id="b.ACT.8.30.1">Ishiashitanacari, iquemapaaqueri ineanatiro.</s>
      <s id="b.ACT.8.30.2">Icantapaaqueri: --¿Piotaquerompa oca pineanatiri?</s>
     </seg>
     <seg type="verse" id="b.ACT.8.31">
      <s id="b.ACT.8.31.1">Yacanaqueri: --Teve nioteroji.</s>
      <s id="b.ACT.8.31.2">¿Jaoca noncanteari niotantearori?</s>
      <s id="b.ACT.8.31.3">Tecatsi oametenarone.</s>
      <s id="b.ACT.8.31.4">Pintetapeempa, pisaviquimotapeena aca.</s>
     </seg>
     <seg type="verse" id="b.ACT.8.32">
      <s id="b.ACT.8.32.1">Jero oca ocantiri sanquenarentsi ineanatapairi: "Ariorica yoyeetiri ovisha, imajeretashitanaca.</s>
      <s id="b.ACT.8.32.2">Ariorica yameeyeetiri ovishajaniqui, imajeretashita.</s>
      <s id="b.ACT.8.32.3">Aisati inquempeteari Quirishito iriori, irimajerete.</s>
     </seg>
     <seg type="verse" id="b.ACT.8.33">
      <s id="b.ACT.8.33.1">Iroashiventeeteri, eiro otampaticatitsi incantacoyeeteriri.</s>
      <s id="b.ACT.8.33.2">Impoiji iroyeeteri.</s>
      <s id="b.ACT.8.33.3">Eiro itimitsi irinti itomipee".</s>
     </seg>
     <seg type="verse" id="b.ACT.8.34">
      <s id="b.ACT.8.34.1">Isampitiri: --Pincamantenate.</s>
      <s id="b.ACT.8.34.2">¿Janicampa iquenquetsatacotiri yora camantantatsiniri?</s>
      <s id="b.ACT.8.34.3">¿Irisatimpa quenquetsatacotashitacha?</s>
      <s id="b.ACT.8.34.4">¿Pashinimpa iquenquetsatacotiri?</s>
     </seg>
     <seg type="verse" id="b.ACT.8.35">
      <s id="b.ACT.8.35.1">Irosati icamantantanacari Jeripi, icamantacotiri Jesoshi.</s>
      <s id="b.ACT.8.35.2">Ijivataqueneri ocantiri ora Sanquenarentsi, yoametasanotaqueri.</s>
     </seg>
     <seg type="verse" id="b.ACT.8.36">
      <s id="b.ACT.8.36.1">Aiquero ijatacairiri avotsiqui, irosati ineantapaacaro nija.</s>
      <s id="b.ACT.8.36.2">Icantaqueri: --Jero oca nija.</s>
      <s id="b.ACT.8.36.3">¿Cameetsanimpa novaotisatea?</s>
     </seg>
     <seg type="verse" id="b.ACT.8.37">
      <s id="b.ACT.8.37.1">Yacanaqueri: --Piquemisantasanotiririca Quirishito, cameetsa pivaotisataquea.</s>
      <s id="b.ACT.8.37.2">Icantiri: --Noquemisanti.</s>
      <s id="b.ACT.8.37.3">Iriotaque Jesoquirishito Itomi Tasorentsi.</s>
     </seg>
     <seg type="verse" id="b.ACT.8.38">
      <s id="b.ACT.8.38.1">Yoatiaquero shiacomentotsi.</s>
      <s id="b.ACT.8.38.2">Ari yaniireajeitanaque, itsipatavacaanaca apite, yaniijatanaquero nija, ivaotisataqueri.</s>
     </seg>
     <seg type="verse" id="b.ACT.8.39">
      <s id="b.ACT.8.39.1">Ari yaatanaji, irosati quiso oantanacari Jeripi Ishire Avincatsarite.</s>
      <s id="b.ACT.8.39.2">Te irineavajeriji aisati yora itsipavetacari.</s>
      <s id="b.ACT.8.39.3">Apaniro yovaanaja iriori, iquimoshiretanaque.</s>
     </seg>
     <seg type="verse" id="b.ACT.8.40">
      <s id="b.ACT.8.40.1">Irintiquea Jeripi ineacotashitapaaca nampitsiqui anta opajitanta Asoto.</s>
      <s id="b.ACT.8.40.2">Ari yovaanaca, iquenquetsayetanaque nampitsipeequi: --Pinquemisantajeiteri Quirishito pavisacojeitantajeari.</s>
      <s id="b.ACT.8.40.3">Irosati yareetantanaja anta Sesareaqui.</s>
     </seg>
    </div>
    <div type="chapter" id="b.ACT.9">
     <seg type="verse" id="b.ACT.9.1">
      <s id="b.ACT.9.1.1">Ari yashi yoiro iquisa Saoro.</s>
      <s id="b.ACT.9.1.2">Isareavetacari iroajeiterime maaroni quemisantajeitiriri Avincatsarite.</s>
      <s id="b.ACT.9.1.3">Irosati ijatashitantacari ivincatsarite saserote, icantiri:</s>
     </seg>
     <seg type="verse" id="b.ACT.9.2">
      <s id="b.ACT.9.2.1">--Nocoaque pisanquenateneri yora quemisantacaajeitiriri ajorioririnte anta Tamashicoqui, pincanteri: "Pamitacojeiteri Saoro iraajeiteri maaroni quemisantajeitiriri Jesoshi.</s>
      <s id="b.ACT.9.2.2">Nocoaque iraajeiteri: shirampari, tsinane, maaroni.</s>
      <s id="b.ACT.9.2.3">Impoiji iroisojeiteri, iramajeiteri aca Jerosarequi".</s>
      <s id="b.ACT.9.2.4">Ari isanquenatiniri, ipavaqueri.</s>
     </seg>
     <seg type="verse" id="b.ACT.9.3">
      <s id="b.ACT.9.3.1">Impoiji ijatanaque, icantanaca, icantanaca: irotapaintsi Tamashico.</s>
      <s id="b.ACT.9.3.2">Omapocapaaqueri amorecatsiri, amorecacotapaaqueri, morec: oponeaca inquitequi.</s>
     </seg>
     <seg type="verse" id="b.ACT.9.4">
      <s id="b.ACT.9.4.1">Iparianaque quipatsiqui, tiricn, iquematiiro irineane Jesoshi: --Saoro, Saoro: ¿paita piquisantanari?</s>
     </seg>
     <seg type="verse" id="b.ACT.9.5">
      <s id="b.ACT.9.5.1">--¿Janicampi, Novincatsarite?</s>
     </seg>
     <seg type="verse" id="b.ACT.9.6">
      <s id="b.ACT.9.6.1">--Narotaque Jesoshi, piisane.</s>
      <s id="b.ACT.9.6.2">Pijate, povaanaquea nampitsiqui.</s>
      <s id="b.ACT.9.6.3">Coajica incamanteetempi paitarica panteri.</s>
     </seg>
     <seg type="verse" id="b.ACT.9.7">
      <s id="b.ACT.9.7.1">Ari icatiajeitaca yora shirampari itsipajeivetacari, yoajeitaque cavaco.</s>
      <s id="b.ACT.9.7.2">Iquemashitacaro irineane, iro cantaincha tecatsi irinee.</s>
     </seg>
     <seg type="verse" id="b.ACT.9.8">
      <s id="b.ACT.9.8.1">Iriori Saoro, icatianaja.</s>
      <s id="b.ACT.9.8.2">Yoquireavetanaja, te irimatajeaji iramenaje, irootaque yacatsatantanajariri, yareetacaacari Tamashicoqui.</s>
     </seg>
     <seg type="verse" id="b.ACT.9.9">
      <s id="b.ACT.9.9.1">Ocarati isavicashitaca mava quitaiteri.</s>
      <s id="b.ACT.9.9.2">Te irineajeji, te iroajeaji, te irirajeji.</s>
     </seg>
     <seg type="verse" id="b.ACT.9.10">
      <s id="b.ACT.9.10.1">Ari itimiri anta Tamashicoqui quemisantatsiri, pajitachari Ananiashi.</s>
      <s id="b.ACT.9.10.2">Ineashitavacari Avincatsarite, icantapaaqueri: --Ananiashi.</s>
      <s id="b.ACT.9.10.3">Yacanaqueri: --¿Paita, Novincatsarite?</s>
      <s id="b.ACT.9.10.4">Ainirona aca.</s>
      <s id="b.ACT.9.10.5">Icantiri:</s>
     </seg>
     <seg type="verse" id="b.ACT.9.11">
      <s id="b.ACT.9.11.1">--Meeca pijate anta avotsiqui ipajiyeetirinta: "Tampaticari".</s>
      <s id="b.ACT.9.11.2">Pincoapaaqueri shirampari pajitachari Saoro, yora tarisosati.</s>
      <s id="b.ACT.9.11.3">Pincoapaaqueri anta ivancoqui Jorashi.</s>
      <s id="b.ACT.9.11.4">Ainiro iriori, iquenquetsatacaana.</s>
     </seg>
     <seg type="verse" id="b.ACT.9.12">
      <s id="b.ACT.9.12.1">Nomishitacaacari, ineaquempi piqueashitapaaqueri, pajiricainatapaaqueri; ineaca yamenanaji.</s>
     </seg>
     <seg type="verse" id="b.ACT.9.13">
      <s id="b.ACT.9.13.1">Yacanaqueri: --Oshequi noquemacotiri, iquenquetsatacoyeetiri yora picantaquenari.</s>
      <s id="b.ACT.9.13.2">Oshequi yoashinoncaajeitiri quemisantajeitimpiri anta Jerosarequi, icantirive.</s>
     </seg>
     <seg type="verse" id="b.ACT.9.14">
      <s id="b.ACT.9.14.1">Tempa itianquiri aca yora jivatacaajeitiriri saserote iraajeitantanaquenari, maaroni aventajeitimpiri.</s>
      <s id="b.ACT.9.14.2">Oshequi notsaroacaacari.</s>
     </seg>
     <seg type="verse" id="b.ACT.9.15">
      <s id="b.ACT.9.15.1">Iro cantaincha icantiri: --Pijate.</s>
      <s id="b.ACT.9.15.2">Tempa iriotaque nocoyeaqueri.</s>
      <s id="b.ACT.9.15.3">Iriotaque quenquetsatacotajenaneri.</s>
      <s id="b.ACT.9.15.4">Inquenquetsatacaajeiteri joriopee, pashinisatipee atiri, pincatsaripee, maaroni.</s>
     </seg>
     <seg type="verse" id="b.ACT.9.16">
      <s id="b.ACT.9.16.1">Aisati nonijayeri jaoca oncarate irineacatsitimentena.</s>
     </seg>
     <seg type="verse" id="b.ACT.9.17">
      <s id="b.ACT.9.17.1">Ari ijatanaque Ananiashi, iqueapaaque pancotsiqui.</s>
      <s id="b.ACT.9.17.2">Yajiricapaaqueri, icantiri: --Saoro, avirotaque noyemisantaririnte.</s>
      <s id="b.ACT.9.17.3">Itiancaquena Avincatsarite Jesoshi, yora onijaaquempiri anta avotsiqui piquenapaaquenta.</s>
      <s id="b.ACT.9.17.4">Itiancana pamenantajeari, quiso oasanotantempiri Ishire iriori.</s>
     </seg>
     <seg type="verse" id="b.ACT.9.18">
      <s id="b.ACT.9.18.1">Irosati opariantanaja iroquiquiniri shiavetarori iventaqui shima, yamenasanotanaji.</s>
      <s id="b.ACT.9.18.2">Ari ijatanaque, ivaotisataca.</s>
     </seg>
     <seg type="verse" id="b.ACT.9.19">
      <s id="b.ACT.9.19.1">Aisati yoaja, ishintsitanaji.</s>
      <s id="b.ACT.9.19.2">Aparopee quitaiteri itimimovetanacari quemisantatsiri anta Tamashicoqui.</s>
     </seg>
     <seg type="verse" id="b.ACT.9.20">
      <s id="b.ACT.9.20.1">Impoiji icamantantayeti anta pancotsiqui yapatojeitanta joriopee.</s>
      <s id="b.ACT.9.20.2">Icantapinijeitiri: --Iriotasanotaqueyeata Jesoshi Itomi Tasorentsi.</s>
     </seg>
     <seg type="verse" id="b.ACT.9.21">
      <s id="b.ACT.9.21.1">Yoajeitanaqueri cavaco yora quemajeitavaqueriri.</s>
      <s id="b.ACT.9.21.2">Icantajeiti: --Tempa iriotaque yora tsoncajeiterinemeri quemisantatsiri anta Jerosarequi.</s>
      <s id="b.ACT.9.21.3">Tempa irootaque ipocashitantavetacariri aca iroisojeiterime quemisantiriri Jesoshi, iraajeitanaquerime anta saserotepeequinta.</s>
     </seg>
     <seg type="verse" id="b.ACT.9.22">
      <s id="b.ACT.9.22.1">Aiquero ijatatiini Saoro iquenquetsati, tecatsi intsaroacaimateari.</s>
      <s id="b.ACT.9.22.2">Yoajeitavaqueri cavaco yora joriotatsiri.</s>
      <s id="b.ACT.9.22.3">Iotacaasanotaqueri, icanti: --Yora Jesoshi, iriotaque Quirishitotatsiri.</s>
     </seg>
     <seg type="verse" id="b.ACT.9.23">
      <s id="b.ACT.9.23.1">Ari avisanaque oshequi quitaiteri, irosati isareantajeivetacari iroyerime.</s>
     </seg>
     <seg type="verse" id="b.ACT.9.24">
      <s id="b.ACT.9.24.1">Iro cantaincha iotacotaqueri Saoro isareacari.</s>
      <s id="b.ACT.9.24.2">Maaroni quitaiteriqui, tsiteniriqui, yamenajeivetacaro joriopee iqueantapinitari nampitsi, icoajeivetaca iraavaquerime Saoro, iroyerime.</s>
     </seg>
     <seg type="verse" id="b.ACT.9.25">
      <s id="b.ACT.9.25.1">Iro cantaincha, osaite yaanaqueri iroamerepee tantotsiqui, ora shoncarori nampitsi; yataitacaanaqueri, impoiji yoaniireacojeitajiri cantiriqui araquerora.</s>
      <s id="b.ACT.9.25.2">Irosati ishiantanaja, te irineajeitavajeriji oyerinemeri.</s>
     </seg>
     <seg type="verse" id="b.ACT.9.26">
      <s id="b.ACT.9.26.1">Ari yareetapaaca Jerosarequi.</s>
      <s id="b.ACT.9.26.2">Icoaveta intsipajeitapeemparime quemisantajeitatsiri, iro cantaincha itsaroacaajeitavacari.</s>
      <s id="b.ACT.9.26.3">Ijitashivetacari te inquemisanteji.</s>
     </seg>
     <seg type="verse" id="b.ACT.9.27">
      <s id="b.ACT.9.27.1">Impoiji yaanaqueri Verenave, ijivatanaqueri anta itiminta iroamereni Jesoshi.</s>
      <s id="b.ACT.9.27.2">Icamantapaaqueri: --Queario, iraajeiterime Saoroca ayemisantaririnte anta Tamashicoqui, iro cantaincha anta avotsiqui ineaqueri Avincatsarite, iquenquetsatacaaqueri.</s>
      <s id="b.ACT.9.27.3">Iquemisantaque, impoiji anta Tamashicoqui iquenquetsatacotapinitiri Jesoshi, te intsaroacayeariji tseencantatsiri.</s>
     </seg>
     <seg type="verse" id="b.ACT.9.28">
      <s id="b.ACT.9.28.1">Ari yaacameetsajeitaqueri quemisantatsiri, cameetsa itimimotaqueri iriori anta Jerosarequi.</s>
      <s id="b.ACT.9.28.2">Icantani Saoro, quiso yoajeitaqueri ayemisantaririnte.</s>
      <s id="b.ACT.9.28.3">Cameetsa iquenquetsatacotasanotiri Avincatsarite.</s>
     </seg>
     <seg type="verse" id="b.ACT.9.29">
      <s id="b.ACT.9.29.1">Iquenquetsatacaajeivetacari joriopee iotirori quirieco, iro cantaincha ipiatsajeitavacari; icoajeivetanaca iroyerime,</s>
     </seg>
     <seg type="verse" id="b.ACT.9.30">
      <s id="b.ACT.9.30.1">iro cantaincha iotacotaqueri iyemisantaririnte, irosati yaantanajari Saoro anta Sesareaqui.</s>
      <s id="b.ACT.9.30.2">Impoiji itiancajeitaqueri Tarisoqui.</s>
     </seg>
     <seg type="verse" id="b.ACT.9.31">
      <s id="b.ACT.9.31.1">Cameetsa itimajeiti quemisantajeitatsiri anta Joreaqui, Carireaqui, Samariaqui.</s>
      <s id="b.ACT.9.31.2">Aiquero ijatatii iquemisantajeitanaque.</s>
      <s id="b.ACT.9.31.3">Yamejeitaca ipincatsajeitiri Avincatsarite.</s>
      <s id="b.ACT.9.31.4">Aisati oshequi oveshireacaasanojeitacari Ishire Tasorentsi.</s>
     </seg>
     <seg type="verse" id="b.ACT.9.32">
      <s id="b.ACT.9.32.1">Ari iquenaquenayetanaque Petero iquivantayetiri quemisantayetatsiri, irosati yareetantacari Iriraqui.</s>
      <s id="b.ACT.9.32.2">Anta isaviqui oshequi quemisantatsiri.</s>
     </seg>
     <seg type="verse" id="b.ACT.9.33">
      <s id="b.ACT.9.33.1">Ineapaaqueri shirampari pajitachari Eneashi.</s>
      <s id="b.ACT.9.33.2">Ocarati osarintsi 8, inareaca imaamentoqui, ichoritaque.</s>
     </seg>
     <seg type="verse" id="b.ACT.9.34">
      <s id="b.ACT.9.34.1">Icantapaaqueri: --Eneashi, iriotaque Jesoquirishito oavisacotajempine.</s>
      <s id="b.ACT.9.34.2">Pincatianaje, povetsicajero pimaamento.</s>
      <s id="b.ACT.9.34.3">Jentsipaite itinaanaja.</s>
     </seg>
     <seg type="verse" id="b.ACT.9.35">
      <s id="b.ACT.9.35.1">Ineajeitaqueri irirasati, jeri saronasati; irosati iquemisantajeitantanajari Avincatsarite.</s>
     </seg>
     <seg type="verse" id="b.ACT.9.36">
      <s id="b.ACT.9.36.1">Otimaveta Jopequi quemisantatsiri pajitachari Tavita.</s>
      <s id="b.ACT.9.36.2">Acanti aneanequi arori: Maniro.</s>
      <s id="b.ACT.9.36.3">Cameetsa oca antayetiri: ashi oiro intacotantayeta.</s>
     </seg>
     <seg type="verse" id="b.ACT.9.37">
      <s id="b.ACT.9.37.1">Omantsiatanaque, impoiji ocamaque, torein.</s>
      <s id="b.ACT.9.37.2">Ari iquivatsempequiyeetaquero ovatsani, impoiji yoaquero anta shitamencotsiqui, onta jenioquijiniri.</s>
     </seg>
     <seg type="verse" id="b.ACT.9.38">
      <s id="b.ACT.9.38.1">Jero Irira oquempejitaro Jope.</s>
      <s id="b.ACT.9.38.2">Yora quemisantajeitatsiri, iquemacotaqueri Petero, inapaaque anta.</s>
      <s id="b.ACT.9.38.3">Itiancaqueri apite shirampari: --Pishintsite, pincantaiteri Petero impoque.</s>
      <s id="b.ACT.9.38.4">Ari ijataque, icantasanotapaaqueri: --Pishintsite poijatanaquena pamenapeero tsinane, camaque oni.</s>
     </seg>
     <seg type="verse" id="b.ACT.9.39">
      <s id="b.ACT.9.39.1">Ari ijatanaque Petero, yoijatanaqueri.</s>
      <s id="b.ACT.9.39.2">Yareetacaacari, yaanaqueri anta pancotsiqui jenioquiji.</s>
      <s id="b.ACT.9.39.3">Oshonquimentajeitacaro maaroni camajimentaaro, iraajeitaca.</s>
      <s id="b.ACT.9.39.4">Onijaayetiri oicoropee, aisati oitsaaresanoripee.</s>
      <s id="b.ACT.9.39.5">Ocantajeitaque: --Tequerani oncameni Tavita, otijayetanaroni maaroni ocapee.</s>
     </seg>
     <seg type="verse" id="b.ACT.9.40">
      <s id="b.ACT.9.40.1">Ari yoimisoquijapaaqueri maaroni atiri.</s>
      <s id="b.ACT.9.40.2">Itiyeroanaca, iquenquetsatacairi Tasorentsi.</s>
      <s id="b.ACT.9.40.3">Ipitsocashitanacaro camaintsiri, icantiro: --Tavita, pintinaanaje.</s>
      <s id="b.ACT.9.40.4">Oquireanaji, oneaqueri Petero, irosati osavicantaja.</s>
     </seg>
     <seg type="verse" id="b.ACT.9.41">
      <s id="b.ACT.9.41.1">Yaavacotiro, yoatiajiro.</s>
      <s id="b.ACT.9.41.2">Icajemajeitiri aisati quemisantajeitatsiri, aisati iroori icajemajeitiro camajimentaaro, maaroni.</s>
      <s id="b.ACT.9.41.3">Icantajeitavaqueri: --Jero, aneanaji.</s>
     </seg>
     <seg type="verse" id="b.ACT.9.42">
      <s id="b.ACT.9.42.1">Ari iquemacojeitaquero maaroni jopesati.</s>
      <s id="b.ACT.9.42.2">Icarati oshequi quemisantayetanajiriri Avincatsarite.</s>
     </seg>
     <seg type="verse" id="b.ACT.9.43">
      <s id="b.ACT.9.43.1">Oshequi quitaiteri isaviqui Petero Jopequi.</s>
      <s id="b.ACT.9.43.2">Isaviqui ivancoqui Shimo, yora vetsicapinitiriri meshinantsi.</s>
     </seg>
    </div>
    <div type="chapter" id="b.ACT.10">
     <seg type="verse" id="b.ACT.10.1">
      <s id="b.ACT.10.1.1">Ari itimaiti anta Sesareaqui shirampari pajitachari Coronerio.</s>
      <s id="b.ACT.10.1.2">Iriotaque iyapitanote oshequi soraro, poneayetachari Itariaqui.</s>
     </seg>
     <seg type="verse" id="b.ACT.10.2">
      <s id="b.ACT.10.2.1">Quemisantasanotatsiri ini, ipincatsatiri Tasorentsi.</s>
      <s id="b.ACT.10.2.2">Aisati iquempejeitari maaroni ishanincapee iriori, saviquimojeitiriri.</s>
      <s id="b.ACT.10.2.3">Oshequi icavintsaajeitiri atiripee.</s>
      <s id="b.ACT.10.2.4">Icantani iquenquetsatacairi Tasorentsi.</s>
     </seg>
     <seg type="verse" id="b.ACT.10.3">
      <s id="b.ACT.10.3.1">Ishaavijitanaque catsirincaiteri ineashitavacari inampire Tasorentsi, iconijatasanotapaaque.</s>
      <s id="b.ACT.10.3.2">Iquempejitapaacari, icantapaaqueri: --Coronerio.</s>
     </seg>
     <seg type="verse" id="b.ACT.10.4">
      <s id="b.ACT.10.4.1">Yamenasanotavaqueri, sorerere.</s>
      <s id="b.ACT.10.4.2">Itsaroasanotanaque catsini.</s>
      <s id="b.ACT.10.4.3">Icantavaqueri: --¿Paita, Novincatsarite?</s>
      <s id="b.ACT.10.4.4">Icantiri: --Iquemaquempi Tasorentsi piquenquetsatacaapinitaqueri, aisati ineaquempi pintacotapinijeitacari atiripee.</s>
     </seg>
     <seg type="verse" id="b.ACT.10.5">
      <s id="b.ACT.10.5.1">Icoaque meeca pintianque aparopee shirampari anta Jopequi.</s>
      <s id="b.ACT.10.5.2">Pincajemacanteri yora Shimo, ipajiyeetiri aisati Petero.</s>
     </seg>
     <seg type="verse" id="b.ACT.10.6">
      <s id="b.ACT.10.6.1">Irio isaviquimotiri pajitachari aisati Shimo, yora vetsicapinitiriri meshinantsi.</s>
      <s id="b.ACT.10.6.2">Otimi ivanco otsapijaqui incajare.</s>
     </seg>
     <seg type="verse" id="b.ACT.10.7">
      <s id="b.ACT.10.7.1">Ari ipianaja inampire Tasorentsi, yora neanaitiriri.</s>
      <s id="b.ACT.10.7.2">Icajemaqueri Coronerio inampire apite, aisati soraro aparo.</s>
      <s id="b.ACT.10.7.3">Quemisantasanotatsiri ini soraro.</s>
      <s id="b.ACT.10.7.4">Icarajeitiri amitacojeitiriri Coronerio.</s>
     </seg>
     <seg type="verse" id="b.ACT.10.8">
      <s id="b.ACT.10.8.1">Icamantajeitaqueri maaroni oca icantaqueriri inampire Tasorentsi, impoiji icantiri: --Nocoaque pijajeite Jopequi, pamenaiteri yora Petero.</s>
      <s id="b.ACT.10.8.2">Ari ijajeitanaque.</s>
     </seg>
     <seg type="verse" id="b.ACT.10.9">
      <s id="b.ACT.10.9.1">Oquitaitetamanaji, itampaticatapaaque catsirincaiteri.</s>
      <s id="b.ACT.10.9.2">Iquenapaaque, irosati iquempejitantapaacaro nampitsi.</s>
      <s id="b.ACT.10.9.3">Iriori Petero, yataitanaque jenoqui, iquenquetsatacairi Tasorentsi.</s>
     </seg>
     <seg type="verse" id="b.ACT.10.10">
      <s id="b.ACT.10.10.1">Itasheavetaca, icoaveta iroyeame.</s>
      <s id="b.ACT.10.10.2">Ainiroquera ovetsiquiniri iroyeari, omapocapaaqueri ineashitacaro.</s>
     </seg>
     <seg type="verse" id="b.ACT.10.11">
      <s id="b.ACT.10.11.1">Ineaquero inquite tsompoina.</s>
      <s id="b.ACT.10.11.2">Oaniimaotapaaca quipatsiqui shiavetarori tocoya antearo.</s>
      <s id="b.ACT.10.11.3">Yajiriqueetaquero anta ocaramaotapaaque.</s>
     </seg>
     <seg type="verse" id="b.ACT.10.12">
      <s id="b.ACT.10.12.1">Iteyetaca yora caari yoyeeta; jeri iteyetaca maranquepee, vanquiyetachari, maaroni.</s>
     </seg>
     <seg type="verse" id="b.ACT.10.13">
      <s id="b.ACT.10.13.1">Iquemavaqueri Tasorentsi, icantiri: --Petero.</s>
      <s id="b.ACT.10.13.2">Jeri yoca, poyeri, impoiji poyeari.</s>
     </seg>
     <seg type="verse" id="b.ACT.10.14">
      <s id="b.ACT.10.14.1">Icantanaqueri: --Novincatsarite, eiro noaritsi.</s>
      <s id="b.ACT.10.14.2">Te nameteariji caari yoyeeta, caari icoacayeetana noyeari.</s>
     </seg>
     <seg type="verse" id="b.ACT.10.15">
      <s id="b.ACT.10.15.1">Yapiitajiri: --Tempa narotaque Tasorentsi, nocamantimpi nainti: "Cameetsari ini, poyeari".</s>
      <s id="b.ACT.10.15.2">Eiro picantashitaritsi avirori: "Te incameetsateji".</s>
     </seg>
     <seg type="verse" id="b.ACT.10.16">
      <s id="b.ACT.10.16.1">Yapiitajiniri aisati: --Poyeri, poyeari.</s>
      <s id="b.ACT.10.16.2">Irosati yoancacotanteetajariri jenoqui.</s>
     </seg>
     <seg type="verse" id="b.ACT.10.17">
      <s id="b.ACT.10.17.1">Te iriotacoteroji Petero oca ineaqueri.</s>
      <s id="b.ACT.10.17.2">Irosati yareetantapaaca pancotsiqui itiancane Coronerio.</s>
      <s id="b.ACT.10.17.3">Isampitacotapaaqueri: --¿Jaoca ivanco Shimo, yora vetsicapinitiriri meshinantsi?</s>
      <s id="b.ACT.10.17.4">Icamanteetiri: --Irootaque oca ivanco.</s>
     </seg>
     <seg type="verse" id="b.ACT.10.18">
      <s id="b.ACT.10.18.1">Ari isampitajiri: --¿Ariompa isaviquimotimpiri yora Shimo Petero?</s>
      <s id="b.ACT.10.18.2">Icanteetiri: --Je, aitaque isaviquiri.</s>
     </seg>
     <seg type="verse" id="b.ACT.10.19">
      <s id="b.ACT.10.19.1">Irosatiquera iquenqueshiretiro Petero ineaqueri.</s>
      <s id="b.ACT.10.19.2">Ari ocantaqueri Ishire Tasorentsi:</s>
     </seg>
     <seg type="verse" id="b.ACT.10.20">
      <s id="b.ACT.10.20.1">--Jerijeitapaaque shirampari, coimpiri.</s>
      <s id="b.ACT.10.20.2">Pijate, paniireashitanaqueri.</s>
      <s id="b.ACT.10.20.3">Eiro picantashiretitsi, poijajeitanaqueri.</s>
      <s id="b.ACT.10.20.4">Tempa narotaque amajeitaqueriri.</s>
     </seg>
     <seg type="verse" id="b.ACT.10.21">
      <s id="b.ACT.10.21.1">Ari yaniireashitapaaqueri, icantapaaqueri: --Narotaque picoiri.</s>
      <s id="b.ACT.10.21.2">¿Paita pipocashitantanari?</s>
     </seg>
     <seg type="verse" id="b.ACT.10.22">
      <s id="b.ACT.10.22.1">Ari yacanaqueri iriori: --Itiancaquena Coronerio, yora capitanotatsiri.</s>
      <s id="b.ACT.10.22.2">Icameetsashiretasanoti, aisati ipincatsatiri Tasorentsi.</s>
      <s id="b.ACT.10.22.3">Maaroni joriotatsiri ineacameetsajeitiri.</s>
      <s id="b.ACT.10.22.4">Icantiri inampire Tasorentsi: "Pincajemacanteri Petero pivancoqui.</s>
      <s id="b.ACT.10.22.5">Pinquemisantavaquero irineane".</s>
      <s id="b.ACT.10.22.6">Irootaque itiancantanari aca.</s>
      <s id="b.ACT.10.22.7">Ari icantavaqueri:</s>
     </seg>
     <seg type="verse" id="b.ACT.10.23">
      <s id="b.ACT.10.23.1">--Pinqueapee.</s>
      <s id="b.ACT.10.23.2">Ari ineshinoncatavaqueri.</s>
      <s id="b.ACT.10.23.3">Ari oquitaitamanaji yoijatanaqueri, itsipajeitanacari iyemisantaririnte aparopee, yora jopesati.</s>
     </seg>
     <seg type="verse" id="b.ACT.10.24">
      <s id="b.ACT.10.24.1">Aparo imaajeitanaque nianqui, irosati yareetantamanaca anta Sesareaqui.</s>
      <s id="b.ACT.10.24.2">Yoyeaqueri Coronerio anta, yapatojeitaqueri maaroni ishaninca aisati itsipatapinijeitari.</s>
     </seg>
     <seg type="verse" id="b.ACT.10.25">
      <s id="b.ACT.10.25.1">Iqueapaaque Petero.</s>
      <s id="b.ACT.10.25.2">Yovetsatavacari Coronerio, impoiji itiyeroashitavacari iitiqui.</s>
     </seg>
     <seg type="verse" id="b.ACT.10.26">
      <s id="b.ACT.10.26.1">Ari yoatiajiri Petero, icantiri: --Pincatianaje.</s>
      <s id="b.ACT.10.26.2">Te naro Tasorentsi, tempa narosati narori atiri, aquempetavacaaca.</s>
     </seg>
     <seg type="verse" id="b.ACT.10.27">
      <s id="b.ACT.10.27.1">Ari iquenquetsatavacaaca, iqueapaaquero pancotsi.</s>
      <s id="b.ACT.10.27.2">Ineapaatiiri oshequi apatojeitainchari,</s>
     </seg>
     <seg type="verse" id="b.ACT.10.28">
      <s id="b.ACT.10.28.1">icantapaaqueri: --Naro jorio.</s>
      <s id="b.ACT.10.28.2">Piojeiti avirori te irishinetenaji noshaninca nontsipajeiteari pashinisatipee atiri.</s>
      <s id="b.ACT.10.28.3">Aisati te irishinetenaji nonquivanteri.</s>
      <s id="b.ACT.10.28.4">Iro cantaincha yoametaquena Tasorentsi te oncameetsateji nompinqueri pashini atiri, te oncameetsateji noncante: "Te incameetsateji".</s>
     </seg>
     <seg type="verse" id="b.ACT.10.29">
      <s id="b.ACT.10.29.1">Ari picajemacantaquena, irosati nopocantanaca, te nonquisotanaque.</s>
      <s id="b.ACT.10.29.2">Meeca nosampitempi, ¿paita picajemacantantanari?</s>
     </seg>
     <seg type="verse" id="b.ACT.10.30">
      <s id="b.ACT.10.30.1">Icantiri Coronerio: --Ocarati meeca 4 quitaiteri, ishaavijitanaque catsirincaiteri, iquempetaca meeca.</s>
      <s id="b.ACT.10.30.2">Noquenquetsatacairi Tasorentsi aca novancoqui.</s>
      <s id="b.ACT.10.30.3">Noneaqueri aparoni shirampari, icatiimotapaaquena.</s>
      <s id="b.ACT.10.30.4">Iquitsaataro shipaquireatsiri iitsaare.</s>
     </seg>
     <seg type="verse" id="b.ACT.10.31">
      <s id="b.ACT.10.31.1">Icantapaaquena: "Coronerio.</s>
      <s id="b.ACT.10.31.2">Iquemavaquero Tasorentsi piquenquetsatacaaqueriri.</s>
      <s id="b.ACT.10.31.3">Iotaquempi pintacotantayeta.</s>
     </seg>
     <seg type="verse" id="b.ACT.10.32">
      <s id="b.ACT.10.32.1">Pintianque anta Jopequi, pincajemacanteri Shimo, ipajiyeetiri aisati Petero.</s>
      <s id="b.ACT.10.32.2">Isaviquimotiri itsipa Shimo, yora vetsiquiriri meshinantsi.</s>
      <s id="b.ACT.10.32.3">Otimi ivanco otsapijaqui incajare".</s>
     </seg>
     <seg type="verse" id="b.ACT.10.33">
      <s id="b.ACT.10.33.1">Intsipaite nocajemacantaquempi, irosati pipocantacari.</s>
      <s id="b.ACT.10.33.2">Meeca nocarajeitaqueri iriori Tasorentsi aca.</s>
      <s id="b.ACT.10.33.3">Nocoajeitaque nonquemajeitero oca inintacaaquempiri Avincatsarite.</s>
     </seg>
     <seg type="verse" id="b.ACT.10.34">
      <s id="b.ACT.10.34.1">Ari ineaveetanaque Petero iriori, icanti: --Meeca niotasanotaque te irinashitacaajeiteeji Tasorentsi, tempa icanti: "Piquempetavacaajeitaca, eiro pipincavacaajeitatsi".</s>
     </seg>
     <seg type="verse" id="b.ACT.10.35">
      <s id="b.ACT.10.35.1">Te inquenqueshiretacoteeroji onashiyetarica aneane aisati ameyetari, irointi ineacameetsajeitaqueri maaroni pincatsajeitiriri, aisati maaroni antapinitirori cameetsayetatsiri.</s>
     </seg>
     <seg type="verse" id="b.ACT.10.36">
      <s id="b.ACT.10.36.1">Naro jorio.</s>
      <s id="b.ACT.10.36.2">Piojeitavaquero irineane Tasorentsi ijivajeitaquena, iotacaajeitaquena.</s>
      <s id="b.ACT.10.36.3">Cameetsa oca icamantaquenari: "Ariorica pinquemisantajeiteri Jesoquirishito, cameetsa nosavicacaajeitempi, pinquempetavacantajeiteari".</s>
      <s id="b.ACT.10.36.4">Tempa iriotaque Jesoshi Avincatsarite maaroni,</s>
     </seg>
     <seg type="verse" id="b.ACT.10.37">
      <s id="b.ACT.10.37.1">piojeitaquero.</s>
      <s id="b.ACT.10.37.2">Ijivataque Joani iquenquetsatacotaqueri, icanti: "Cameetsa pivaotisatimentajeiteari Quirishito".</s>
      <s id="b.ACT.10.37.3">Impoiji iquenquetsatacotaqueri itsipapee, intanacaro anta Carireaqui.</s>
      <s id="b.ACT.10.37.4">Yovaacaanacaro maaroni nampitsipeequi anta Joreaqui.</s>
     </seg>
     <seg type="verse" id="b.ACT.10.38">
      <s id="b.ACT.10.38.1">Icamantajeitiri atiri jaoca icantaqueriri Tasorentsi Jesoshi, yora nasaretesati, itiancantacariri Ishire, aisati ipantacariri itasorenca; irootaque iquenaquenayetantacari, yantantayetacarori cameetsayetatsiri.</s>
      <s id="b.ACT.10.38.2">Yoavisacojeitiri neajeitiriri camaari.</s>
      <s id="b.ACT.10.38.3">Quiso yoiri Tasorentsi, irootaque imatantacariri.</s>
     </seg>
     <seg type="verse" id="b.ACT.10.39">
      <s id="b.ACT.10.39.1">Noneajeitaqueri yantayetiri anta inampipeequi noshaninca, aisati anta Jerosarequi.</s>
      <s id="b.ACT.10.39.2">Noneaqueri yoanteetacariri, ipajacotanteetacariri coroshiqui.</s>
     </seg>
     <seg type="verse" id="b.ACT.10.40">
      <s id="b.ACT.10.40.1">Omavatapaaque quitaiteri itinaajiri Tasorentsi, yonijaajanari.</s>
     </seg>
     <seg type="verse" id="b.ACT.10.41">
      <s id="b.ACT.10.41.1">Te ironijaajeiteriji maaroni, narojeitaque nainti, yonijaajiri.</s>
      <s id="b.ACT.10.41.2">Icoyeaquena Tasorentsi, irootaque noneantavajariri.</s>
      <s id="b.ACT.10.41.3">Icamasanovetaca, itinaanaja aisati.</s>
      <s id="b.ACT.10.41.4">Impoiji noacaavajari, aisati niracaavajiri.</s>
     </seg>
     <seg type="verse" id="b.ACT.10.42">
      <s id="b.ACT.10.42.1">Icantaquena: "Pincamantajeiteri atiri: 'Inintacaaqueri Tasorentsi Jesoshi incantacoventajeiteri maaroni atiri: aneatsiri aisati camaintsiri'".</s>
     </seg>
     <seg type="verse" id="b.ACT.10.43">
      <s id="b.ACT.10.43.1">Tempa peerani iquenquetsatacotirini Quirishito yora camantantatsiniri, icantajeitini: "Ainiro yantajeitaquero maaroni atiri caari cameetsatatsi; iro cantaincha ariorica inquemisanteri Quirishito, incavintsaajeiteri irinti, eiro iquishimentiritsi yantajeitiri, eiro iquenqueshireacotiritsi".</s>
     </seg>
     <seg type="verse" id="b.ACT.10.44">
      <s id="b.ACT.10.44.1">Ainiroquera iquenquetsati Petero, irosati opocashitantacari Ishire Tasorentsi.</s>
      <s id="b.ACT.10.44.2">Aisati opocashijeitaqueri maaroni quemajeitavaquerori icantaqueriri.</s>
     </seg>
     <seg type="verse" id="b.ACT.10.45">
      <s id="b.ACT.10.45.1">Ari yoajeitanaque cavaco yora jorio, quemisantatsiri: yora tsipatariri Petero.</s>
      <s id="b.ACT.10.45.2">Ari iojeitaque itiancasanotaquero Tasorentsi Ishire, quiso oantacariri pashinisati atiri.</s>
      <s id="b.ACT.10.45.3">Irootaque yoajeitantanacari cavaco.</s>
     </seg>
     <seg type="verse" id="b.ACT.10.46">
      <s id="b.ACT.10.46.1">Iquemajeitavaqueri ishaninca Coronerio ineanatantashitanacaro pashinipee neantsi, aisati icantajeiti: --Cameetsa ini Tasorentsi.</s>
      <s id="b.ACT.10.46.2">Ari icantanaji Petero:</s>
     </seg>
     <seg type="verse" id="b.ACT.10.47">
      <s id="b.ACT.10.47.1">--Iquempetaquee arori, yaashirejeitaquero Ishire Tasorentsi.</s>
      <s id="b.ACT.10.47.2">Tempa ocameetsati irivaotisajeitea.</s>
      <s id="b.ACT.10.47.3">Icantiri itsipapee jorio: --Je, cameetsataque.</s>
     </seg>
     <seg type="verse" id="b.ACT.10.48">
      <s id="b.ACT.10.48.1">Irosati icantantariri Petero ishaninca Coronerio: --Pivaotisatimentajeiteari Jesoquirishito, iriojeitantempiri atiri pipincatsajeitaqueri.</s>
      <s id="b.ACT.10.48.2">Icantajeitanaqueri: --Jentsiqueti pivaotisatena.</s>
      <s id="b.ACT.10.48.3">Ari ivaotisajeitaqueri.</s>
      <s id="b.ACT.10.48.4">Impoiji icantajeitavaqueri: --Pisaviquimotanaquenatsita aparopee quitaiteri, poametasanotajena aisati.</s>
     </seg>
    </div>
    <div type="chapter" id="b.ACT.11">
     <seg type="verse" id="b.ACT.11.1">
      <s id="b.ACT.11.1.1">Iquemacojeitaqueri joreasati: jeri yora itiancanepee Jesoshi, jeri maaroni quemisantajeitatsiri.</s>
      <s id="b.ACT.11.1.2">Icamanteetiri: --Iquemisantaqueri Jesoshi pashinisatipee atiri; irio quemisantacaajeitaqueriri Petero.</s>
     </seg>
     <seg type="verse" id="b.ACT.11.2">
      <s id="b.ACT.11.2.1">Itoncantanajari Petero Jerosarequi, iquishimentajeitavaqueri ijorioririnte: quemisantatsiri inaveta.</s>
     </seg>
     <seg type="verse" id="b.ACT.11.3">
      <s id="b.ACT.11.3.1">Icantajeitavaqueri: --¿Paita pijatashitantariri pashinisati atiri?</s>
      <s id="b.ACT.11.3.2">¿Paita poimotantariri iriori?</s>
      <s id="b.ACT.11.3.3">Te oncameetsateji.</s>
     </seg>
     <seg type="verse" id="b.ACT.11.4">
      <s id="b.ACT.11.4.1">Itsoteasanotaqueneri Petero, icantiri:</s>
     </seg>
     <seg type="verse" id="b.ACT.11.5">
      <s id="b.ACT.11.5.1">--Meeca noncamantempi.</s>
      <s id="b.ACT.11.5.2">Anta notimaitinta Jopequi, noquenquetsatacairi Tasorentsi.</s>
      <s id="b.ACT.11.5.3">Noneashitavacaro, noneaquero shiavetarori tocoya antearomaronca.</s>
      <s id="b.ACT.11.5.4">Yajiriqueetaquero anta ocaramaoyetapaaque, oponeaca inquitequinta, oaniimaotimotapaaquena.</s>
     </seg>
     <seg type="verse" id="b.ACT.11.6">
      <s id="b.ACT.11.6.1">Namenasanotavaquero sorerere: noneaqueri caari avajeita: chancho, maranque, vanquiyetachari, maaroni.</s>
     </seg>
     <seg type="verse" id="b.ACT.11.7">
      <s id="b.ACT.11.7.1">Noquemaqueri Tasorentsi, icantaquena: "Meeca poyeri; poyeari".</s>
     </seg>
     <seg type="verse" id="b.ACT.11.8">
      <s id="b.ACT.11.8.1">Iro cantaincha nocantavetacari: "Novincatsarite, eiro noaritsi.</s>
      <s id="b.ACT.11.8.2">Te nameteariji caari yoyeeta, caari icoacayeetana noyeari".</s>
     </seg>
     <seg type="verse" id="b.ACT.11.9">
      <s id="b.ACT.11.9.1">Apitetaque Yapiitaquena, icantana: "Tempa narotaque Tasorentsi cantimpiri: 'Cameetsari ini'.</s>
      <s id="b.ACT.11.9.2">Eiro picantashitaritsi avirori: 'Te incameetsateji'".</s>
     </seg>
     <seg type="verse" id="b.ACT.11.10">
      <s id="b.ACT.11.10.1">Aitaque apiitaca mava.</s>
      <s id="b.ACT.11.10.2">Irosati ovancantanaja inquitequi.</s>
     </seg>
     <seg type="verse" id="b.ACT.11.11">
      <s id="b.ACT.11.11.1">Irosati yareetantapaaca mava shirampari anta pancotsiqui notimaitinta.</s>
      <s id="b.ACT.11.11.2">Iponeanaca Sesareaqui, itianqueetaquenari.</s>
     </seg>
     <seg type="verse" id="b.ACT.11.12">
      <s id="b.ACT.11.12.1">Irosati ocantantaquena Ishire Tasorentsi: "Poijatanaqueri, eiro piquisotanaquetsi".</s>
      <s id="b.ACT.11.12.2">Ari noijatanaqueri.</s>
      <s id="b.ACT.11.12.3">Aisati yoijatanaquena iriori ayemisantaririnte, icarajeiti 6.</s>
      <s id="b.ACT.11.12.4">Noqueajeitapaaque ivancoqui yora cajemacantaquenari.</s>
     </seg>
     <seg type="verse" id="b.ACT.11.13">
      <s id="b.ACT.11.13.1">Iquenquetsatacaavaquena, icamantavaquena jaoca icantacari ineantacariri inampire Tasorentsi.</s>
      <s id="b.ACT.11.13.2">Yonijantapaacariri, icantiri: "Pintianque anta Jopequi.</s>
      <s id="b.ACT.11.13.3">Pincajemacanteri Shimo: ipajiyeetiri aisati Petero.</s>
     </seg>
     <seg type="verse" id="b.ACT.11.14">
      <s id="b.ACT.11.14.1">Iriotaque oametapeempirone irineane Tasorentsi, pavisacotantajeari.</s>
      <s id="b.ACT.11.14.2">Aisati inquempejeitajea iriori maaroni pivancoquiniri".</s>
     </seg>
     <seg type="verse" id="b.ACT.11.15">
      <s id="b.ACT.11.15.1">Nintantacarori noquenquetsatacaaqueri, ari opocashijeitaqueri Ishire Tasorentsi.</s>
      <s id="b.ACT.11.15.2">Oquempetacaajeitaquee intantaqueeri arori.</s>
     </seg>
     <seg type="verse" id="b.ACT.11.16">
      <s id="b.ACT.11.16.1">Noquenqueshiretanaquero irineane Avincatsarite icantitacari: "Yora Joa ivaotisatantaroni nija, irompa nainti nontianquempiro Ishire Tasorentsi".</s>
     </seg>
     <seg type="verse" id="b.ACT.11.17">
      <s id="b.ACT.11.17.1">Peerani aquemisantajeitantariri Avincatsarite Jesoquirishito, itiancaqueero Tasorentsi Ishire.</s>
      <s id="b.ACT.11.17.2">Meeca imoncaratajiniri iriori itsipapee atiri.</s>
      <s id="b.ACT.11.17.3">¿Arimpa nontsaneaqueari?</s>
      <s id="b.ACT.11.17.4">Tempa irio Tasorentsi.</s>
     </seg>
     <seg type="verse" id="b.ACT.11.18">
      <s id="b.ACT.11.18.1">Iquemajeitantavacarori oca, tecatsi incantanaqueri impiateari, irointi icantajeiti: --Cameetsa ini Tasorentsi.</s>
      <s id="b.ACT.11.18.2">Tempa icoacairi aisati pashinisatipee atiri iquenqueshirejeitiri, irijajeitantajeari iriori anta jenoqui.</s>
     </seg>
     <seg type="verse" id="b.ACT.11.19">
      <s id="b.ACT.11.19.1">Ari iquisacoyeetanacari Ishitevani.</s>
      <s id="b.ACT.11.19.2">Meeca iquisheetanaqueri maaroni quemisantajeitatsiri, irosati ishiajeitantanaca pashinipeequi quipatsi: Jenishiaqui, Tsipirequi, Antioquiaqui, maaroni.</s>
      <s id="b.ACT.11.19.3">Anta te inquenquetsatacayeriji pashinisati atiri, irinti itsataayetiri ijorioririnte.</s>
     </seg>
     <seg type="verse" id="b.ACT.11.20">
      <s id="b.ACT.11.20.1">Ainiro iconoayetacari itsipapee quemisantatsiri, poneayetanainchari Tsipirequi, jero Shirenequi.</s>
      <s id="b.ACT.11.20.2">Yareetantanacari irinti anta Antioquiaqui, iquenquetsatacaapaaqueri caari jorioyetatsi.</s>
      <s id="b.ACT.11.20.3">Icantajeitiri: --Pinquemisantajeiteri Jesoquirishito pavisacotantajeari.</s>
     </seg>
     <seg type="verse" id="b.ACT.11.21">
      <s id="b.ACT.11.21.1">Itasoncacoventapinitiri Avincatsarite, itimantacari oshequi catsini quemisantajeitavaqueriri, aventajeitariri.</s>
     </seg>
     <seg type="verse" id="b.ACT.11.22">
      <s id="b.ACT.11.22.1">Ari anta Jerosarequi iquemacojeitaqueri quemisantatsiri.</s>
      <s id="b.ACT.11.22.2">Itiancaqueri Verenave anta Antioquiaqui.</s>
     </seg>
     <seg type="verse" id="b.ACT.11.23">
      <s id="b.ACT.11.23.1">Yareetapaaca iriori, iotapaaqueri ineshinoncatiri Tasorentsi.</s>
      <s id="b.ACT.11.23.2">Iquimoshiretapaaque, icantajeitiri: --Quearioyea, quiso poajeiteri yora Avincatsarite, pinquearioventeneri maaroni icoacaajeitimpiri.</s>
     </seg>
     <seg type="verse" id="b.ACT.11.24">
      <s id="b.ACT.11.24.1">Cameetsari ini iriori Verenave.</s>
      <s id="b.ACT.11.24.2">Quiso yoasanotiro Ishire Tasorentsi, yashi yoiro iquemisantasanoti.</s>
      <s id="b.ACT.11.24.3">Aisati aiquero ijatatii yoshequiajeitanaque quemisantajeitiriri Avincatsarite.</s>
     </seg>
     <seg type="verse" id="b.ACT.11.25">
      <s id="b.ACT.11.25.1">Impoiji yovaanaca Verenave Tarisoqui, icoapaaqueri Saoro.</s>
      <s id="b.ACT.11.25.2">Ineapaajiri, irosati yoijatantajariri Antioquiaqui.</s>
     </seg>
     <seg type="verse" id="b.ACT.11.26">
      <s id="b.ACT.11.26.1">Anta yapatotapinitirinta quemisantatsiri.</s>
      <s id="b.ACT.11.26.2">Icantani, ocarati aparoni osarintsi.</s>
      <s id="b.ACT.11.26.3">Yoametapaaqueri oshequi catsini atiri.</s>
      <s id="b.ACT.11.26.4">Aitaque anta intanacaro ipajiyeetiri quemisantatsiri: "Quirishitianotatsiri".</s>
     </seg>
     <seg type="verse" id="b.ACT.11.27">
      <s id="b.ACT.11.27.1">Irosati yareejeitantapaaca Antioquiaqui pashini camantantatsiri, iponeanaca iriori Jerosarequi.</s>
     </seg>
     <seg type="verse" id="b.ACT.11.28">
      <s id="b.ACT.11.28.1">Icarataqueri aparoni, pajitachari Acavo.</s>
      <s id="b.ACT.11.28.2">Icatiapaaca anta yapatojeitanta, oametaqueri Ishire Tasorentsi, icantantari: --Coajica intasheajeitanaque atiripee anta Joreaqui.</s>
      <s id="b.ACT.11.28.3">Ainironi ipincatsariventanti Caraorio, omoncarataja icantitaniri Acavo.</s>
     </seg>
     <seg type="verse" id="b.ACT.11.29">
      <s id="b.ACT.11.29.1">Icantajeiti quemisantatsiri: --Tsame ancavintsaajeiteri ayemisantaririnte anta Joreaqui, ampacanteri paitarica icoajeitiri.</s>
     </seg>
     <seg type="verse" id="b.ACT.11.30">
      <s id="b.ACT.11.30.1">Jaocarica ocarayetiri timimoyeteeri, aitaque oncarate ampacantayeteriri.</s>
      <s id="b.ACT.11.30.2">Aitaque imataquero icantaqueri.</s>
      <s id="b.ACT.11.30.3">Yapatotaqueri quirequi, ipavaqueri Verenave, jeri Saoro.</s>
      <s id="b.ACT.11.30.4">Icantaqueri: --Jeri yoca quirequi: paajeitanaqueneri quenquetsatacantatsiri anta Jerosarequi, incavintsaajeitanteariri ashinoncaajeitachari.</s>
      <s id="b.ACT.11.30.5">Ari yaanaqueneri jerosaresati, ipapaaqueri quenquetsatacantatsiri.</s>
      <s id="b.ACT.11.30.6">Ari yovaajeitaqueneri iriori ashinoncaajeitachari.</s>
     </seg>
    </div>
    <div type="chapter" id="b.ACT.12">
     <seg type="verse" id="b.ACT.12.1">
      <s id="b.ACT.12.1.1">Impoiji yora pincatsari Eroreshi iquisayetaqueri aparopee quemisantatsiri.</s>
     </seg>
     <seg type="verse" id="b.ACT.12.2">
      <s id="b.ACT.12.2.1">Yoacantaqueri Santiaco, iro ipesanteetacariri saviri, peti.</s>
      <s id="b.ACT.12.2.2">Irio irirentini Joa.</s>
     </seg>
     <seg type="verse" id="b.ACT.12.3">
      <s id="b.ACT.12.3.1">Ionirotaque Eroreshi onimojeitaqueri joriotatsiri, irootaque yaacantantavetacariri Petero aisati.</s>
     </seg>
     <seg type="verse" id="b.ACT.12.4">
      <s id="b.ACT.12.4.1">Iro yaacantantacariri quitaiteri yoantapiniyeetarori tanta caari tapiacha.</s>
      <s id="b.ACT.12.4.2">Ijitashivetaca ariorica omoncarataquea quitaiteri Yavisantaniri, iramenacojeiteri joriopee iroyeri.</s>
      <s id="b.ACT.12.4.3">Yaaqueri, impoiji ipaqueri 16 soraro, irishentanteariri.</s>
     </seg>
     <seg type="verse" id="b.ACT.12.5">
      <s id="b.ACT.12.5.1">Ari yominqueaqueri.</s>
      <s id="b.ACT.12.5.2">Yora quemisantatsiri iquenquetsatacaasanojeitiri Tasorentsi, icantiri: "Poavisacotajeri Petero".</s>
     </seg>
     <seg type="verse" id="b.ACT.12.6">
      <s id="b.ACT.12.6.1">Ari otsitenitanaque, iro osaitequera iroisoquijerime Eroreshi, iroacaantantearirime.</s>
      <s id="b.ACT.12.6.2">Icoaveta iramenajeiterime atiri incamaque.</s>
      <s id="b.ACT.12.6.3">Ainiro inaveta Petero caravosoqui, imaanaque; isatecaqueri apite soraro.</s>
      <s id="b.ACT.12.6.4">Yoisotantacari apite carenatsa.</s>
      <s id="b.ACT.12.6.5">Ishentavetaro ashitacorontsi itsipapee soraro.</s>
     </seg>
     <seg type="verse" id="b.ACT.12.7">
      <s id="b.ACT.12.7.1">Ari imapocapaaqueri anta inampire Avincatsarite.</s>
      <s id="b.ACT.12.7.2">Oconijaiteashitimotanacari.</s>
      <s id="b.ACT.12.7.3">Itincapaaqueri imerequiqui, icaocapaaqueri.</s>
      <s id="b.ACT.12.7.4">Icantaqueri: --Pishintsite pintinaanaje.</s>
      <s id="b.ACT.12.7.5">Irosati oisoreashitantanaja carenatsa iracoquiniri, yoisotantavetacariri.</s>
     </seg>
     <seg type="verse" id="b.ACT.12.8">
      <s id="b.ACT.12.8.1">Aisati icantiri: --Pinquitsaatajea, pisapatotajea.</s>
      <s id="b.ACT.12.8.2">Ari iquitsaataja, isapototaja.</s>
      <s id="b.ACT.12.8.3">Aisati icantajiri: --Pampinaicajearo poicoro, poijatanaquena.</s>
     </seg>
     <seg type="verse" id="b.ACT.12.9">
      <s id="b.ACT.12.9.1">Isoquijanaji, yoijatanaqueri.</s>
      <s id="b.ACT.12.9.2">Te irioteji Petero queariosanotaquerica yoavisacotajiri inampire Tasorentsi.</s>
      <s id="b.ACT.12.9.3">Yaamaaca imishitaca.</s>
     </seg>
     <seg type="verse" id="b.ACT.12.10">
      <s id="b.ACT.12.10.1">Yavisanaqueri shentavetariri aparo, jeri aisati itsipa yavisanaqueri.</s>
      <s id="b.ACT.12.10.2">Yareetacaro onta ashitacorontsi, onta iquenantapinitari nampitsiqui.</s>
      <s id="b.ACT.12.10.3">Ashitareimotashitanajari.</s>
      <s id="b.ACT.12.10.4">Yavisanajiro, yovaanaca anta avotsiqui.</s>
      <s id="b.ACT.12.10.5">Irosati inijantareantanajari inampire Tasorentsi.</s>
     </seg>
     <seg type="verse" id="b.ACT.12.11">
      <s id="b.ACT.12.11.1">Iotacotaja Petero, icanti: --Meeca niotasanotaque itiancaquenari Novincatsarite inampire.</s>
      <s id="b.ACT.12.11.2">Yojocaacoventaquena iroyename Eroreshi.</s>
      <s id="b.ACT.12.11.3">Aisati iquempetacoventaquena, yojocaacoventaquena jaocarica incantenameri noshanincapee.</s>
     </seg>
     <seg type="verse" id="b.ACT.12.12">
      <s id="b.ACT.12.12.1">Iquenqueshiretanaquero, irosati ijatantaca ovancoqui Maria, iriniro Joa.</s>
      <s id="b.ACT.12.12.2">Ipajiyeetiri Joa aisati Maricoshi.</s>
      <s id="b.ACT.12.12.3">Anta yapatojeitacanta oshequi quemisantatsiri, iquenquetsatacaajeitiri Tasorentsi.</s>
     </seg>
     <seg type="verse" id="b.ACT.12.13">
      <s id="b.ACT.12.13.1">Iposanavetapaaro Petero ashitacorontsi, ora otsapiquiniri: toc, toc.</s>
      <s id="b.ACT.12.13.2">Ari ocatiashivetanacari nampirentsi pajitachari Irore.</s>
     </seg>
     <seg type="verse" id="b.ACT.12.14">
      <s id="b.ACT.12.14.1">Iotsatavajiri irineane Petero, oquimoshiretasanotanaque.</s>
      <s id="b.ACT.12.14.2">Iro cantaincha te ashitareanaqueneriji, ainti oshiashitanaca.</s>
      <s id="b.ACT.12.14.3">Ocamantajeitiri quenquetsatacaajeitiriri Tasorentsi: --Jeritapaaji Petero omoroquinta.</s>
     </seg>
     <seg type="verse" id="b.ACT.12.15">
      <s id="b.ACT.12.15.1">Icantajeitavaquero: --Pishinquiventacateemi.</s>
      <s id="b.ACT.12.15.2">Aiquero ocantanaitii: --Queariosanotaque.</s>
      <s id="b.ACT.12.15.3">Icantaquero: --Caari ini Petero, irintiata inampire Tasorentsi, amenacoventiriri.</s>
     </seg>
     <seg type="verse" id="b.ACT.12.16">
      <s id="b.ACT.12.16.1">Aiquero catsini iposanaitiiro, toc, toc, irosati yashitareantajanari.</s>
      <s id="b.ACT.12.16.2">Ari ineajeitavajiri, yoajeitavaqueri cavaco, icantavacaajeitanaja: --¿Jaoca iquenapaajiri?</s>
     </seg>
     <seg type="verse" id="b.ACT.12.17">
      <s id="b.ACT.12.17.1">Ari yacotashitanaqueri, icantiri: --Pimajerejeite.</s>
      <s id="b.ACT.12.17.2">Impoiji icamantajeitapaajiri jaoca icantajiriri Avincatsarite, yoimisoquijantajariri.</s>
      <s id="b.ACT.12.17.3">Aisati icantiri: --Pincamantaiteri Santiaco, aisati pincamantajeiteri ayemisantaririnte.</s>
      <s id="b.ACT.12.17.4">Irosati isoquijantanaja, ijatanaji imanapitsatacari soraropee.</s>
     </seg>
     <seg type="verse" id="b.ACT.12.18">
      <s id="b.ACT.12.18.1">Oquitaitetamani oshequi icantavacaimentajeitacari soraropee: --¿Jaocaquea meeca icantanajari Petero?</s>
     </seg>
     <seg type="verse" id="b.ACT.12.19">
      <s id="b.ACT.12.19.1">Icoacantavetacari Eroreshi, te irineajeriji.</s>
      <s id="b.ACT.12.19.2">Isampinatiri soraro shentavetariri: --¿Jaocaqueame iquenanajiri?</s>
      <s id="b.ACT.12.19.3">Yacanaqueri: --Caa, jaocarica, te nioteji; te noneavajeriji.</s>
      <s id="b.ACT.12.19.4">Ari iquisaqueri Eroreshi soraropee, yoacantajeitaqueri, shemi.</s>
      <s id="b.ACT.12.19.5">Ari impoiji yojocanajiro Eroreshi Jorea, yovaanaja anta Sesareaqui, irosati isavicantapaaja.</s>
     </seg>
     <seg type="verse" id="b.ACT.12.20">
      <s id="b.ACT.12.20.1">Ari anta Tiroqui aisati Shiroqui aajeitaqueri savicajeitatsiri itashe, te ontimasanoteji iroajeiteari.</s>
      <s id="b.ACT.12.20.2">Peerani icantiri iriori Eroreshi: --Pincavintsaajeitena, nocamicari.</s>
      <s id="b.ACT.12.20.3">Pimpapinijeitenaro noyeari.</s>
      <s id="b.ACT.12.20.4">Ari ipapinijeivetacari, iro cantaincha meeca iquisajeitaqueri.</s>
      <s id="b.ACT.12.20.5">Oshequi iquenqueshireajeitanaca tirosati aisati shirosati.</s>
      <s id="b.ACT.12.20.6">Icantavacaajeitaca: --Itsaneapitsajeiteerocari avajeiteari.</s>
      <s id="b.ACT.12.20.7">Tsame ancanteri Varashito iramitacojeitee ampitsimareacaajeari: tempa iriotaque inampire Eroreshi.</s>
      <s id="b.ACT.12.20.8">Ariorica incanteri, iraacameetsajeitajee aisati, eiroquea itsaneapitsatanteerotsi ayeari.</s>
      <s id="b.ACT.12.20.9">Icantiri Varashito; impoiji icantiri iriori: --Ari, namitacojeitempi.</s>
      <s id="b.ACT.12.20.10">Noncanteri novincatsarite incajemajeitempi, iraacameetsajeitempi.</s>
     </seg>
     <seg type="verse" id="b.ACT.12.21">
      <s id="b.ACT.12.21.1">Ari pashini quitaiteri icajemajeitaqueri Eroreshi, yaacameetsajeitaqueri.</s>
      <s id="b.ACT.12.21.2">Yoaneencaro pincatsari iitsaare, isavicaque anta ivincatsarimentoqui.</s>
      <s id="b.ACT.12.21.3">Oshequi ishemetaque, iquenquetsatacaajeitaqueri.</s>
      <s id="b.ACT.12.21.4">Icantiri: --Eiro piquenqueshirejeitatsi.</s>
      <s id="b.ACT.12.21.5">Nompajeitempi maaroni coiteimojeitaquempiri.</s>
     </seg>
     <seg type="verse" id="b.ACT.12.22">
      <s id="b.ACT.12.22.1">Irosati iquimoshirejeitantanaca pocajeitaintsiri, icantajeitaque: --Te irio atiri aquemajeitaqueri, irinti Tasorentsi.</s>
      <s id="b.ACT.12.22.2">Cameetsa ini.</s>
     </seg>
     <seg type="verse" id="b.ACT.12.23">
      <s id="b.ACT.12.23.1">Ari oshequi ishemetaque Eroreshi, iveshireimentacaro icantajeitaqueriri atiri.</s>
      <s id="b.ACT.12.23.2">Iro cantaincha ishemacari Avincatsarite, itiancaqueri inampire: --Te impincatsatenaji Eroreshi.</s>
      <s id="b.ACT.12.23.3">Pijate pojoquiitacayeari.</s>
      <s id="b.ACT.12.23.4">Ari ijataque, yojoquitacaacari, impoiji icamanaque, torein, irosati yoantacari quenitsi.</s>
     </seg>
     <seg type="verse" id="b.ACT.12.24">
      <s id="b.ACT.12.24.1">Irosati iquenacaantayetanacaro quemisantatsiri irineane Avincatsarite.</s>
      <s id="b.ACT.12.24.2">Yoshequianaque quemisantajeitatsiri.</s>
     </seg>
     <seg type="verse" id="b.ACT.12.25">
      <s id="b.ACT.12.25.1">Iriori Verenave, aisati Saoro intacotanta anta Jerosarequi.</s>
      <s id="b.ACT.12.25.2">Irosati ipiantanaja Antioquiaqui, itsipatanajari Joa, ipajiyeetiri aisati Maricoshi.</s>
     </seg>
    </div>
    <div type="chapter" id="b.ACT.13">
     <seg type="verse" id="b.ACT.13.1">
      <s id="b.ACT.13.1.1">Icarajeitiri quemisantatsiri anta Antioquiaqui camantantatsiri, aisati oametantatsiri: jeri Verenave, aisati Shimo Nijeri.</s>
      <s id="b.ACT.13.1.2">Iroshio shirenesati, Manaemi ishaninca pincatsari Eroreshi, Saoro, maaroni.</s>
     </seg>
     <seg type="verse" id="b.ACT.13.2">
      <s id="b.ACT.13.2.1">Ari pashini quitaiteri yapatojeita iquemisantajeitiri Avincatsarite, tecatsi iroajeiteari.</s>
      <s id="b.ACT.13.2.2">Irosati icantantacari Ishire Tasorentsi: --Pincantajeiteri Verenave aisati Saoro: "Pimateneri Tasorentsi paitarica incoacayempiri".</s>
     </seg>
     <seg type="verse" id="b.ACT.13.3">
      <s id="b.ACT.13.3.1">Ari impoiji yajiricainajeitaqueri iitoqui, irosati icantantariri:</s>
     </seg>
     <seg type="verse" id="b.ACT.13.4">
      <s id="b.ACT.13.4.1">--Pijate pantero icoacaimpiri Tasorentsi, naroquea canterineri Tasorentsi iramitacotempi.</s>
      <s id="b.ACT.13.4.2">Ari otiancaqueri Ishire Tasorentsi, irosati ijatantacari anta Sereoshiaqui.</s>
      <s id="b.ACT.13.4.3">Yoijatanaqueri Joa Maricoshi iramitacotanteariri.</s>
      <s id="b.ACT.13.4.4">Ari itetapaaca pitotsiqui.</s>
      <s id="b.ACT.13.4.5">Otiancacotiri tampea, iquenacotanaque Tsipirequi.</s>
      <s id="b.ACT.13.4.6">Otimi anta nampitsiqui pajitachari Saramina: yareejeitantapaacari anta, iquenquetsatapaaquero irineane Tasorentsi anta pancotsiqui yapatotapinijeitantari joriopee.</s>
     </seg>
     <seg type="verse" id="b.ACT.13.6">
      <s id="b.ACT.13.6.1">Impoiji itsoteajeitanaquero maaroni nampitsipeequi anta Tsipirequi, maaroni.</s>
      <s id="b.ACT.13.6.2">Impoiji yareejeitapaaca Pajoshiqui.</s>
      <s id="b.ACT.13.6.3">Anta ineapaaqueri sheripiaritatsiri, pajitachari Varijesoshi.</s>
      <s id="b.ACT.13.6.4">Jorio ini.</s>
      <s id="b.ACT.13.6.5">Irishiyerime camantantatsiri, icantapiniti: --Naro quenquetsatirori irineane Tasorentsi.</s>
      <s id="b.ACT.13.6.6">Ja, itseeyani.</s>
     </seg>
     <seg type="verse" id="b.ACT.13.7">
      <s id="b.ACT.13.7.1">Itsipatapinitari pincatsaritatsiri pajitachari Serijio Pavoro.</s>
      <s id="b.ACT.13.7.2">Ainiro iotantari iriori.</s>
      <s id="b.ACT.13.7.3">Icajemacantaqueri Verenave, jeri Saoro: icoaque inquemero irineane Tasorentsi.</s>
     </seg>
     <seg type="verse" id="b.ACT.13.8">
      <s id="b.ACT.13.8.1">Iro cantaincha itsaneavetacari yora sheripiari: te irinintacaaveteariji inquemisante yora pincatsaritatsiri.</s>
     </seg>
     <seg type="verse" id="b.ACT.13.9">
      <s id="b.ACT.13.9.1">Ari iotacotaqueri Saoro, pajitachari aisati Pavoro.</s>
      <s id="b.ACT.13.9.2">Oametasanotiri Ishire Tasorentsi, yamenasanotanaqueri sheripiari,</s>
     </seg>
     <seg type="verse" id="b.ACT.13.10">
      <s id="b.ACT.13.10.1">icantanaqueri: --Pamatavitantasanotaque.</s>
      <s id="b.ACT.13.10.2">Te catsini pincameetsateji: piquempetacari camaari.</s>
      <s id="b.ACT.13.10.3">Te pininteroji cameetsayetatsiri, irointi picoasanotaque pamatavitante.</s>
      <s id="b.ACT.13.10.4">Picoaque pamatavijeiteri maaroni coatsiri irioteri Novincatsarite.</s>
      <s id="b.ACT.13.10.5">¿Eirompa piquenqueshiretatsi?</s>
     </seg>
     <seg type="verse" id="b.ACT.13.11">
      <s id="b.ACT.13.11.1">Meeca intasonquempi Novincatsarite pinquitapoajaquitanaque.</s>
      <s id="b.ACT.13.11.2">Osamanitanaque, eiro pamenitajatsi.</s>
      <s id="b.ACT.13.11.3">Irosati icamarajatantanaca, otsiteniiteacotanaqueri.</s>
      <s id="b.ACT.13.11.4">Ipamipamitanaque, pami, pami; icanti: --Teve namenajeve.</s>
      <s id="b.ACT.13.11.5">Pancatsatanajenave.</s>
     </seg>
     <seg type="verse" id="b.ACT.13.12">
      <s id="b.ACT.13.12.1">Ari ineavaqueri yora pincatsaritatsiri, aisati iquemiro irineane Avincatsarite, irosati iquemisantantanaca.</s>
      <s id="b.ACT.13.12.2">Icanti: --Cameetsave oca icamantacotiriri Avincatsarite.</s>
     </seg>
     <seg type="verse" id="b.ACT.13.13">
      <s id="b.ACT.13.13.1">Iponeanaja Pavoro Pajoshiqui, itetanaja pitotsiqui, itejeitanaja aisati maaroni icarajeitiri.</s>
      <s id="b.ACT.13.13.2">Iquenacotanaque anta Perejequi, ora Pampiriaquiniri.</s>
      <s id="b.ACT.13.13.3">Iriori Joa yojocanajiri, ipianaja iriori Jerosarequi.</s>
     </seg>
     <seg type="verse" id="b.ACT.13.14">
      <s id="b.ACT.13.14.1">Impoiji itsipapee, yovaajeitanaja aisati.</s>
      <s id="b.ACT.13.14.2">Yareejeitapaaca anta pashiniqui Antioquia: ora Pishiriaquiniri.</s>
      <s id="b.ACT.13.14.3">Quitaiteri imaoreantajeitari iqueajeitapaaque pancotsiqui yapatojeitantari, ari isavicajeitapaaque.</s>
     </seg>
     <seg type="verse" id="b.ACT.13.15">
      <s id="b.ACT.13.15.1">Ineanayeetiro isanquenareni Moishishi, aisati isanquenareni camantantatsiniri.</s>
      <s id="b.ACT.13.15.2">Yora jivatacantantatsiri anta pancotsiqui, icantavaqueri: --Noshaninca, pincoaquerica avirori pinquemisantacayeri ashanincapee aca, pincamanteriqueti.</s>
     </seg>
     <seg type="verse" id="b.ACT.13.16">
      <s id="b.ACT.13.16.1">Ari icatianaca Pavoro, yacotashitaqueri yoimajerentajeitaqueri.</s>
      <s id="b.ACT.13.16.2">Icanti: --Noshaninca, ariorica pipincatsataqueri Tasorentsi, pinquemisantajeitavaquena.</s>
     </seg>
     <seg type="verse" id="b.ACT.13.17">
      <s id="b.ACT.13.17.1">Meeca nonquenquetsatacotempiri Tasorentsi iquemisantiniri Ishiraerini.</s>
      <s id="b.ACT.13.17.2">Peerani icoyeaqueri intacantayetacariniri inquemisanteri.</s>
      <s id="b.ACT.13.17.3">Impoiji, itimantacari ashanincani anta Ejipitoqui, yoshequiacaaqueri.</s>
      <s id="b.ACT.13.17.4">Itasoncacoventajeitiri, irosati ishinetantacari peranavetariri ijajeitanaque.</s>
     </seg>
     <seg type="verse" id="b.ACT.13.18">
      <s id="b.ACT.13.18.1">Ocarati 40 osarintsi itimajeiveitani ashanincani anta caaraiteriqui, iro cantaincha oshequi itseencajeitaqueri Tasorentsi.</s>
     </seg>
     <seg type="verse" id="b.ACT.13.19">
      <s id="b.ACT.13.19.1">Icoajeivetaca irareejeiteame Cananaqui, iro cantaincha isaviqui pashinisatipee atiri, ticaajeivetavacariri.</s>
      <s id="b.ACT.13.19.2">Inashiyetaca iriori, ocarati irineanepee 7.</s>
      <s id="b.ACT.13.19.3">Impoiji itasoncaventiniri Tasorentsi ashanincani, itsoncajeitaqueri savicajeiveitachaniri.</s>
      <s id="b.ACT.13.19.4">Impoiji ipaqueri ashanincani iipatsite, icantiri: "Jero oca, pisavicajeitanteari".</s>
     </seg>
     <seg type="verse" id="b.ACT.13.20">
      <s id="b.ACT.13.20.1">Ari ocarataque osarintsi isavicajeitaque 450.</s>
      <s id="b.ACT.13.20.2">Te intimeji pincatsariventasanojeiterineri, irinti ijivatashijeivetacarini itsipapee savicacantayetatsiri.</s>
      <s id="b.ACT.13.20.3">Impoiji ijivatacanti yora camantantatsiniri pajiveitachaniri Samoiri.</s>
     </seg>
     <seg type="verse" id="b.ACT.13.21">
      <s id="b.ACT.13.21.1">Impoiji icantaqueri ashanincani Tasorentsi: "Nocoajeitaque pincatsariventasanojeitenaneri".</s>
      <s id="b.ACT.13.21.2">Ari icoyeaqueneri Saoro, ipincatsariventantariniri ashanincani.</s>
      <s id="b.ACT.13.21.3">Irio iriri iriori Saoro ipajita Shishi.</s>
      <s id="b.ACT.13.21.4">Iriojeitaque ishanincapeeni Vejami.</s>
      <s id="b.ACT.13.21.5">Ocarati 40 osarintsi ipincatsariventantaque Saoro,</s>
     </seg>
     <seg type="verse" id="b.ACT.13.22">
      <s id="b.ACT.13.22.1">impoiji icanti Tasorentsi: "Eiro ipincatsariventantajitsi aisati Saoro, te incameetsateji, irinti pincatsaritajantsine Iraviri, yora itomi Jese.</s>
      <s id="b.ACT.13.22.2">Irio noneacameetsatasanotaqueri, irantenaro irinti maaroni nonintacayeriri".</s>
     </seg>
     <seg type="verse" id="b.ACT.13.23">
      <s id="b.ACT.13.23.1">Iriotaque ishanincani Iravirini oavisacotajeeri: ipajita iriori Jesoshi.</s>
      <s id="b.ACT.13.23.2">Tempa icantini Tasorentsi: "Irio ishanincani Iravirini oavisacojeiterineri atiri".</s>
      <s id="b.ACT.13.23.3">Moncarataca meeca icantitacaniri.</s>
     </seg>
     <seg type="verse" id="b.ACT.13.24">
      <s id="b.ACT.13.24.1">Ijivataqueri Joa iquenquetsatacaajeitaquerini maaroni ashaninca: "Pinquenqueshirejeitajea, eiro piquempejeitajatsi peerani, impoiji novaotisajeitempi, aisati iroavisacojeitempi Tasorentsi".</s>
      <s id="b.ACT.13.24.2">Impoijiquea iquenquetsatapaaque Jesoshi.</s>
     </seg>
     <seg type="verse" id="b.ACT.13.25">
      <s id="b.ACT.13.25.1">Iriori Joa irotaintsi incame, ari icanti: "Te narosano yora piquenqueshirejeivetari.</s>
      <s id="b.ACT.13.25.2">Te naro Quirishito oavisacojeitempineri, irintiquea impoitapeenaneri.</s>
      <s id="b.ACT.13.25.3">Oshequi nopincatsatasanotaqueri narori; irompa nainti, te nompincatsatimateaji".</s>
     </seg>
     <seg type="verse" id="b.ACT.13.26">
      <s id="b.ACT.13.26.1">Ari yovaajiniri aisati Pavoro, icantiri: --Noshaninca, tempa ashanincajeitarini Avaramani, tsame anquempetasanojeiteari, ampincatsatasanojeiteri Tasorentsi.</s>
      <s id="b.ACT.13.26.2">Meeca noncamantajeitempi: ariorica ampincatsatasanojeiteri Jesoshi, ari iroavisacojeitee.</s>
     </seg>
     <seg type="verse" id="b.ACT.13.27">
      <s id="b.ACT.13.27.1">Te iriojeitavaqueriji jerosaresati, itseencajeitavaqueri.</s>
      <s id="b.ACT.13.27.2">Aisati iquempejeitaqueri ivincatsaritepee, te iriojeiteriji Quirishito ini.</s>
      <s id="b.ACT.13.27.3">Maaroni saavaro ineanatapinijeivetaro isanquenayetiniri camantantatsiniri, iro cantaincha te inquemasanotavaqueroji, irootaque caari iojeitantaro oquenquetsatacotiri Jesoshi.</s>
      <s id="b.ACT.13.27.4">Iriotaque oquenquetsatacotiri Sanquenarentsi: "Iroyeeteri Quirishito".</s>
      <s id="b.ACT.13.27.5">Ari yoacantajeitaqueri ashanincajei Quirishito, iro cantaincha te irioteriji.</s>
     </seg>
     <seg type="verse" id="b.ACT.13.28">
      <s id="b.ACT.13.28.1">Tecatsi irantavetea, yoacantashitacari.</s>
      <s id="b.ACT.13.28.2">Icantacoventashitacari Pirato: "Poacanteri".</s>
     </seg>
     <seg type="verse" id="b.ACT.13.29">
      <s id="b.ACT.13.29.1">Moncarayetaca maaroni isanquenatacotitacariniri: oshequi yoashinoncaaqueri, ipajacotaqueri coroshiqui, icamanaque, torein.</s>
      <s id="b.ACT.13.29.2">Impoiji yoaniireajiri, yoaqueri anta omoroqui imperita.</s>
     </seg>
     <seg type="verse" id="b.ACT.13.30">
      <s id="b.ACT.13.30.1">Icamasanovetaca, iro cantaincha yoitinaajiri Tasorentsi.</s>
     </seg>
     <seg type="verse" id="b.ACT.13.31">
      <s id="b.ACT.13.31.1">Ari ocarataque oshequi quitaiteri inijaapinijeitajari iroamere, yora tsipajeitapaajariri chapinqui Jerosarequi: yora poneachari Carireaqui.</s>
      <s id="b.ACT.13.31.2">Iriojeitaque meeca camantajeitiriri atiri.</s>
      <s id="b.ACT.13.31.3">Jero aisati icantajeitiriri Pavoro:</s>
     </seg>
     <seg type="verse" id="b.ACT.13.32">
      <s id="b.ACT.13.32.1">--Ocameetsataque icamantaqueriniri peerani Tasorentsi ashanincani.</s>
      <s id="b.ACT.13.32.2">Isanquenatacaaqueri peeraniniri otimantacari pampoyeantsi, oca apitetaintsiri.</s>
      <s id="b.ACT.13.32.3">Ocantini: "Incanteri Tasorentsi Quirishito: 'Ariorica nontinaajempi noncantajempi notomi'".</s>
      <s id="b.ACT.13.32.4">Meeca noncamantajeitempi: imataquero Tasorentsi icantaqueriniri ashanincani: yoitinaajiri Jesoshi, ayojeitantacari Quirishito ini.</s>
     </seg>
     <seg type="verse" id="b.ACT.13.34">
      <s id="b.ACT.13.34.1">Jeroca pashini icantaqueriniri Tasorentsi: "Notiomi, nomoncaratasanotempiro maaroni nocantaqueriniri Iravirini: nontasoncacoventempi pimpincatsaritasanotanteari.</s>
      <s id="b.ACT.13.34.2">Queariotasanotaque: tempa narotaque cantaquempiri".</s>
      <s id="b.ACT.13.34.3">Irootaque, noshaninca, piojeitantacariri yoitinaasanotajiri Tasorentsi Quirishito, irootaque ipincatsaritasanotantajari.</s>
      <s id="b.ACT.13.34.4">Icamasanovetaca, yoitinaajiri, te impatsayeji quipatsiqui.</s>
     </seg>
     <seg type="verse" id="b.ACT.13.35">
      <s id="b.ACT.13.35.1">Tempa irootaque oca isanquenataqueniri pashini pampoyeaveitachaniri: "Tasorentsi, niotaque eiro pishinetiritsi pitomi impatsaye quipatsiqui: tempa oshequi pineacameetsataqueri".</s>
     </seg>
     <seg type="verse" id="b.ACT.13.36">
      <s id="b.ACT.13.36.1">Pinquenqueshireteri peerani Iravirini, imoncarataqueneri Tasorentsi maaroni icoacairiri.</s>
      <s id="b.ACT.13.36.2">Impoiji icamaque iriori, torein.</s>
      <s id="b.ACT.13.36.3">Itijeetaqueri, itsipayeetaqueri ishanincapeeni, irosati ipatsaasanotantanaca.</s>
     </seg>
     <seg type="verse" id="b.ACT.13.37">
      <s id="b.ACT.13.37.1">Irompa irinti Jesoshi itinaajiri Tasorentsi, te impatsayeji irinti.</s>
     </seg>
     <seg type="verse" id="b.ACT.13.38">
      <s id="b.ACT.13.38.1">Meeca, noshaninca, piojeitavaquero oca.</s>
      <s id="b.ACT.13.38.2">Ainiro pantajeitaqueri caari cameetsatatsi, iro cantaincha aneatsi meeca irinti Jesoshi, icavintsaajeitaquempi.</s>
      <s id="b.ACT.13.38.3">Te incoacayempiji pijajeite Sharincaveniqui, irointi icoaque iroameetsajeitempi, iroavisacojeitempi.</s>
      <s id="b.ACT.13.38.4">Ocari meeca isanquenare Moishishi, tecatsi oncantea oameetsajeitempi.</s>
     </seg>
     <seg type="verse" id="b.ACT.13.40">
      <s id="b.ACT.13.40.1">Paamaventeayea, piquempetaricari yora iquenquetsatacotiniri camantantatsiniri icantini:</s>
     </seg>
     <seg type="verse" id="b.ACT.13.41">
      <s id="b.ACT.13.41.1">"Pamene, tseencantatsiri, pinquenqueshirejeitanaquea: pijajeiticari Sharincaveniqui.</s>
      <s id="b.ACT.13.41.2">Coajica pineajeitena nontasoncantasanotanaque, nomayetero caari pineapinijeiti.</s>
      <s id="b.ACT.13.41.3">Ariorica noncamantavetempi paitarica nanteri, eiro piquemisantanatsi".</s>
      <s id="b.ACT.13.41.4">Irootaque icantaqueriri Pavoro ijorioririnte.</s>
     </seg>
     <seg type="verse" id="b.ACT.13.42">
      <s id="b.ACT.13.42.1">Ari isoquijajeitanaji, icantasanojeitavajiri: --Coajica otsipani saavaro pimpocajanteya aisati.</s>
      <s id="b.ACT.13.42.2">Pashini pinquenquetsatacaajeitenaro niotasanotanteari.</s>
     </seg>
     <seg type="verse" id="b.ACT.13.43">
      <s id="b.ACT.13.43.1">Ari ijajeitanaji.</s>
      <s id="b.ACT.13.43.2">Jeri Pavoro iquenanaji avotsiqui, itsipatanajari Verenave.</s>
      <s id="b.ACT.13.43.3">Yoijajeitanaqueri quemisantatsiri: jeri joriosanori aisati peajanchari jorio.</s>
      <s id="b.ACT.13.43.4">Ari icantaqueri Pavoro: --Pinquemisantasanoteri Jesoshi irineshinoncatantempiri Tasorentsi.</s>
     </seg>
     <seg type="verse" id="b.ACT.13.44">
      <s id="b.ACT.13.44.1">Ari otsipani saavaro yapatojeitaca oshequi nampitsiquiniri.</s>
      <s id="b.ACT.13.44.2">Te irishequiteji caari apatotacha.</s>
      <s id="b.ACT.13.44.3">Yapatotimentaro inquemisantero irineane Tasorentsi.</s>
     </seg>
     <seg type="verse" id="b.ACT.13.45">
      <s id="b.ACT.13.45.1">Yora ivincatsaritepee jorio ineaqueri apatojeitainchari, irosati ocantimoneentantanacari.</s>
      <s id="b.ACT.13.45.2">Icantajeiti: --Te oncameetsateji oca icantiri Pavoro, aisati te incameetsateji iriori.</s>
      <s id="b.ACT.13.45.3">Oshequi yamatavitanti.</s>
     </seg>
     <seg type="verse" id="b.ACT.13.46">
      <s id="b.ACT.13.46.1">Cameetsa yacasanotanaqueri Pavoro, jeri Verenave.</s>
      <s id="b.ACT.13.46.2">Te intsaroashiretanaqueji, icanti: --Avirojeitaque nintavetacari nocamantajeivetaquempiro irineane Tasorentsi, iro cantaincha pitseencavaquero avinti.</s>
      <s id="b.ACT.13.46.3">Meeca niotaque te pincoyeji pincantaitatiyempani paneasanotaje anta inquitequi.</s>
      <s id="b.ACT.13.46.4">Meeca nojatashiteri irinti pashinisati atiri, niotaque inquemisante irinti.</s>
     </seg>
     <seg type="verse" id="b.ACT.13.47">
      <s id="b.ACT.13.47.1">Irootaque nojatashitanteariri, tempa icantitaquena Novincatsarite: "Tempa avirotaque notiancaqueri pincamantayeteri pashinisatipee atiri, iravisacotantajeari iriori.</s>
      <s id="b.ACT.13.47.2">Pinquenquetsatacaajeiteri maaroni, pintsoteajeitanaquero maaroni nampitsipeequi".</s>
     </seg>
     <seg type="verse" id="b.ACT.13.48">
      <s id="b.ACT.13.48.1">Iquemantajeitavacari yora caari joriotatsi, iquimoshirejeitanaque.</s>
      <s id="b.ACT.13.48.2">Icantajeiti: --Cameetsa oni irineane Avincatsarite.</s>
      <s id="b.ACT.13.48.3">Ari itimi oshequi caari joriotatsi icoyeaqueri Tasorentsi intime inquitequi, incanteani: iriojeitaque quemisantajeitaintsiri, maaroni.</s>
     </seg>
     <seg type="verse" id="b.ACT.13.49">
      <s id="b.ACT.13.49.1">Otsoteayetanaca irineane Avincatsarite maaroni nampitsipeequi anta.</s>
     </seg>
     <seg type="verse" id="b.ACT.13.50">
      <s id="b.ACT.13.50.1">Irinti ivincatsarite jorio, oshequi iquisajeitanaca.</s>
      <s id="b.ACT.13.50.2">Ijatashijeitiro quemisantincaro shanincatacariri savicacaantayetatsiri, aisati ijatashijeitaqueri savicacaantajeitatsiri iriori.</s>
      <s id="b.ACT.13.50.3">Icantajeitiri: --Tsame, anquisajeiteri yora Pavoro, jeri Verenave.</s>
      <s id="b.ACT.13.50.4">Te incameetsateji.</s>
      <s id="b.ACT.13.50.5">Irosati itiancantajariri: --Tsame pijajeitaje.</s>
      <s id="b.ACT.13.50.6">Eiro pipocajitsi aisati aca nonampiquica.</s>
     </seg>
     <seg type="verse" id="b.ACT.13.51">
      <s id="b.ACT.13.51.1">Ari iriori, ipacaraanajiniri quipatsi iitiquiniri, pacara, pacara.</s>
      <s id="b.ACT.13.51.2">Icantiri: --Meeca piojeitaquena eiro nopiajatsi.</s>
      <s id="b.ACT.13.51.3">Te pincoajeiteji pinquemisante.</s>
      <s id="b.ACT.13.51.4">Irosati yovaantanaca Iconioqui.</s>
     </seg>
     <seg type="verse" id="b.ACT.13.52">
      <s id="b.ACT.13.52.1">Ari iquimoshiretasanojeitanaque quemisantatsiri anta.</s>
      <s id="b.ACT.13.52.2">Quiso oasanojeitaqueri Ishire Tasorentsi.</s>
     </seg>
    </div>
    <div type="chapter" id="b.ACT.14">
     <seg type="verse" id="b.ACT.14.1">
      <s id="b.ACT.14.1.1">Anta Iconioqui iqueapaaque Pavoro, jeri Verenave, anta pancotsiqui yapatojeitantari jorio, iquenquetsatapaaque.</s>
      <s id="b.ACT.14.1.2">Iquemisantavaque oshequi catsini jorio, aisati caari joriotatsi.</s>
     </seg>
     <seg type="verse" id="b.ACT.14.2">
      <s id="b.ACT.14.2.1">Yora jorio, caari quemisantatsi, yoamejeitaqueri pashinisatipee atiri, iquisajeitavaqueri quemisantajeitatsiri.</s>
     </seg>
     <seg type="verse" id="b.ACT.14.3">
      <s id="b.ACT.14.3.1">Ari osamani isavicapaaque Pavoro, iquenquetsatacotapinitiri Avincatsarite, te intsaroyeji.</s>
      <s id="b.ACT.14.3.2">Yora Avincatsarite, imatacaaqueri quemisantatsiri itasoncantayeti, imatacaaqueri paitarica caari ineapiniyeti.</s>
      <s id="b.ACT.14.3.3">Iotacaaqueri atiri queariotasanotaque ineshinoncatasanotantaque.</s>
     </seg>
     <seg type="verse" id="b.ACT.14.4">
      <s id="b.ACT.14.4.1">Iro cantaincha icantavacaajeitanaca nampitsiquiniri.</s>
      <s id="b.ACT.14.4.2">Itimi aparopee quempeayetanacariri jorio.</s>
      <s id="b.ACT.14.4.3">Irio itsipa quempeayetanacariri quemisantatsiri.</s>
     </seg>
     <seg type="verse" id="b.ACT.14.5">
      <s id="b.ACT.14.5.1">Jeri yora jorio, caari joriotatsi, pincatsaritatsiri: icoajeivetaca iroatsinayerime, impichaanaterime Pavoro, jeri Verenave.</s>
     </seg>
     <seg type="verse" id="b.ACT.14.6">
      <s id="b.ACT.14.6.1">Ari iotanaque, irosati ishiajeitantanaca anta Irishitaraqui.</s>
      <s id="b.ACT.14.6.2">Impoiji yovaanaja Terevequi.</s>
      <s id="b.ACT.14.6.3">Irootaque oca nampitsi Iricaoniaquiniri.</s>
      <s id="b.ACT.14.6.4">Aisati ijati otsapiyetapaa,</s>
     </seg>
     <seg type="verse" id="b.ACT.14.7">
      <s id="b.ACT.14.7.1">icamantajeitapaaqueri atiri jaoca incanteari iravisacotantajeari.</s>
     </seg>
     <seg type="verse" id="b.ACT.14.8">
      <s id="b.ACT.14.8.1">Anta Irishitaraqui isavicaque shirampari yamashita iitiqui.</s>
      <s id="b.ACT.14.8.2">Choritatsiri ini.</s>
      <s id="b.ACT.14.8.3">Aitaque icantitapaani iroaquera itimapaaque.</s>
      <s id="b.ACT.14.8.4">Te iraniitimateji capichaji.</s>
     </seg>
     <seg type="verse" id="b.ACT.14.9">
      <s id="b.ACT.14.9.1">Iquemisantavaqueri Pavoro.</s>
      <s id="b.ACT.14.9.2">Ari yamenapaaqueri iriori iotacotaqueri, iquenqueshiretiri Tasorentsi, iravisacotantajeari.</s>
     </seg>
     <seg type="verse" id="b.ACT.14.10">
      <s id="b.ACT.14.10.1">Antearojenca icantaqueri: --Pincatiasanotaje.</s>
      <s id="b.ACT.14.10.2">Ari imitajaitanaque iriori, mita, irosati yaniitantanaja.</s>
     </seg>
     <seg type="verse" id="b.ACT.14.11">
      <s id="b.ACT.14.11.1">Oshequi catsini icarati neaquerori oca imataqueri Pavoro.</s>
      <s id="b.ACT.14.11.2">Ari ineanatantajeitaro irineane iricaoniasati, antearojenca icantajeitanaque: --Yaniireashitapaaquee tasorentsitatsiri, iquempetapaacari shirampari.</s>
     </seg>
     <seg type="verse" id="b.ACT.14.12">
      <s id="b.ACT.14.12.1">Iriori Verenave ipajitashitari Seoshi.</s>
      <s id="b.ACT.14.12.2">Yora Pavoro quenquetsatacaantatsiri, irootaque ipajitantacariri iriori Eremeshi.</s>
     </seg>
     <seg type="verse" id="b.ACT.14.13">
      <s id="b.ACT.14.13.1">Anta oquempejitaro nampitsi ovanco Seoshi.</s>
      <s id="b.ACT.14.13.2">Jeri yora saserotetimentarori Seoshi, yamajeitaqueri toropee, aisati inchateaqui.</s>
      <s id="b.ACT.14.13.3">Yamayetaqueneri anta iqueapinitiro nampitsi, icarajeitaqueri oshequi ishanincapee.</s>
      <s id="b.ACT.14.13.4">Icoajeivetaca iroyenerime toropee; imperime Verenave, jeri Pavoro.</s>
     </seg>
     <seg type="verse" id="b.ACT.14.14">
      <s id="b.ACT.14.14.1">Iquemantavaitiari iriori, itsereanaquero iitsaare.</s>
      <s id="b.ACT.14.14.2">Ishiashijeitanacari apatotimentariri.</s>
      <s id="b.ACT.14.14.3">Icajemanaque,</s>
     </seg>
     <seg type="verse" id="b.ACT.14.15">
      <s id="b.ACT.14.15.1">icanti: --Ashaninca.</s>
      <s id="b.ACT.14.15.2">¿Paita pantajeitiri?</s>
      <s id="b.ACT.14.15.3">Aisati aquempeavacaajeita, atiri anajeiti.</s>
      <s id="b.ACT.14.15.4">Iro nopocantacari noncamantempiro pojocajero caari cameetsatatsi pantayetiri.</s>
      <s id="b.ACT.14.15.5">Eiro meeca patsipetashitajarotsi pimpincatsatashitajearo pivetsicayetiri.</s>
      <s id="b.ACT.14.15.6">Pinquenqueshirejeiteri Tasorentsisanori irinti, yora aneasanotatsiri.</s>
      <s id="b.ACT.14.15.7">Iriotaque vetsicajeitirori inquite, quipatsi, incajare, maaroni; yovetsicajeitiri aisati maaroni timantajeitarori.</s>
     </seg>
     <seg type="verse" id="b.ACT.14.16">
      <s id="b.ACT.14.16.1">Peerani ishinejeitimpi maaroni caari joriotatsi paitarica pameyetacari.</s>
     </seg>
     <seg type="verse" id="b.ACT.14.17">
      <s id="b.ACT.14.17.1">Iro cantaincha yovetsicaquempiro Tasorentsi iotacaajeitimpiri.</s>
      <s id="b.ACT.14.17.2">Ineshinoncajeitaquempi.</s>
      <s id="b.ACT.14.17.3">Yoariajeitimpiro incani.</s>
      <s id="b.ACT.14.17.4">Itimacayetiro oitsoquitapinitantari inchatopee.</s>
      <s id="b.ACT.14.17.5">Iquemacaapinitimpiro poari.</s>
      <s id="b.ACT.14.17.6">Yoimoshirencapinijeitimpi.</s>
      <s id="b.ACT.14.17.7">Iriotaque yoca nocoacaaquempiri pimpincatsateri: eiroquea pipincatsatanatsi nainti.</s>
     </seg>
     <seg type="verse" id="b.ACT.14.18">
      <s id="b.ACT.14.18.1">Oshequi icamantanavetacari, iro cantaincha irovetanaincha iroashiteanarime toro.</s>
     </seg>
     <seg type="verse" id="b.ACT.14.19">
      <s id="b.ACT.14.19.1">Jeri ipocapaaque joriopee, poneayetachari Antioquiaqui aisati Iconioqui.</s>
      <s id="b.ACT.14.19.2">Yamatavitapaaqueri oshequi atiri, icantiri: --Oshequi yamatavitanti Pavoro: pinquisheri.</s>
      <s id="b.ACT.14.19.3">Ari ipichaajeitaqueri, ijijeivetacari camasanotaque.</s>
      <s id="b.ACT.14.19.4">Inoshicanaqueri, yojocaitiri anta otsapitapaaca nampitsi.</s>
     </seg>
     <seg type="verse" id="b.ACT.14.20">
      <s id="b.ACT.14.20.1">Ari ijatashijeitaqueri quemisantatsiri, ishoncapaacari; irosati itinaantanaja.</s>
      <s id="b.ACT.14.20.2">Ipiajeitanaja nampitsiqui.</s>
      <s id="b.ACT.14.20.3">Oquitaitetamanaji yovaanaja Pavoro Terevequi, itsipatanajari Verenave.</s>
     </seg>
     <seg type="verse" id="b.ACT.14.21">
      <s id="b.ACT.14.21.1">Iquenquetsatacotapaaquero jaoca icantari Tasorentsi yoavisacotanti.</s>
      <s id="b.ACT.14.21.2">Iquemisantacaaqueri oshequi atiri.</s>
      <s id="b.ACT.14.21.3">Impoiji ipianaja Irishitaraqui, Iconioqui, Antioquiaqui.</s>
     </seg>
     <seg type="verse" id="b.ACT.14.22">
      <s id="b.ACT.14.22.1">Aiquero ijatatiini iquemisantasanotacairi quemisantatsiri.</s>
      <s id="b.ACT.14.22.2">Icantasanotiri: --Eiro pojoquirotsi oca piquemisantaqueri.</s>
      <s id="b.ACT.14.22.3">Oshequi anquematsicataquearo paitaricapee, irosatiquea ajatantanaqueari anta ipincatsaritinta Tasorentsi; iro cantaincha eiro ashemarotsi.</s>
     </seg>
     <seg type="verse" id="b.ACT.14.23">
      <s id="b.ACT.14.23.1">Jaocarica anta yapatotapinijeitari quemisantatsiri, icoyeaqueneri jivatacaajeiterineri.</s>
      <s id="b.ACT.14.23.2">Impoiji iquenquetsatacaajeitiri Tasorentsi, aisati itijeita.</s>
      <s id="b.ACT.14.23.3">Impoiji aisati icantajeitiri Avincatsarite: --Jerica quemisantajeitimpiri.</s>
      <s id="b.ACT.14.23.4">Pojocacoventajeiteri.</s>
     </seg>
     <seg type="verse" id="b.ACT.14.24">
      <s id="b.ACT.14.24.1">Ari iquenanaque Pishiriaqui, irosati yareetantanaca Pampiriaqui.</s>
     </seg>
     <seg type="verse" id="b.ACT.14.25">
      <s id="b.ACT.14.25.1">Icamantantiro irineane Tasorentsi anta Perejequi, irosati yovaatanaja anta Atarayaqui.</s>
     </seg>
     <seg type="verse" id="b.ACT.14.26">
      <s id="b.ACT.14.26.1">Irosati itetantanaja pitotsiqui, iquenacotanaji Antioquiaqui.</s>
      <s id="b.ACT.14.26.2">Aitaque anta itianqueetaquerinta peerani, icanteetirini Tasorentsi: "Jeri yoca, pineshinoncateri irimatantempirori paitanirica pincoacayeriri".</s>
      <s id="b.ACT.14.26.3">Tempa aitaque imataquero.</s>
     </seg>
     <seg type="verse" id="b.ACT.14.27">
      <s id="b.ACT.14.27.1">Ari yareetapaaja.</s>
      <s id="b.ACT.14.27.2">Yapatojeitaqueri quemisantajeitatsiri.</s>
      <s id="b.ACT.14.27.3">Iquenquetsatacaajeitaqueri maaroni yantacaajeitaqueriri Tasorentsi iriori.</s>
      <s id="b.ACT.14.27.4">Aisati icantiri jaoca icantari ishinejeitantajariri pashinisatipee atiri iquemisantajeitantajari.</s>
     </seg>
     <seg type="verse" id="b.ACT.14.28">
      <s id="b.ACT.14.28.1">Ari osamanitanaque itimimotaqueri iyemisantaririnte anta.</s>
     </seg>
    </div>
    <div type="chapter" id="b.ACT.15">
     <seg type="verse" id="b.ACT.15.1">
      <s id="b.ACT.15.1.1">Ari yareejeitapaaca Antioquiaqui joriopee poneachari Joreaqui.</s>
      <s id="b.ACT.15.1.2">Yoametapaaqueri ayemisantaririnte, icantapaaqueri: --Isanquenatini Moishishi: "Pintoyeantea".</s>
      <s id="b.ACT.15.1.3">Eirorica piquemisantiri, eiro pavisacotajitsi.</s>
     </seg>
     <seg type="verse" id="b.ACT.15.2">
      <s id="b.ACT.15.2.1">Ari ipiatsatavacari Pavoro, itsipatari Verenave.</s>
      <s id="b.ACT.15.2.2">Te capichaji incantavacayea: oshequi yoametavacaaca.</s>
      <s id="b.ACT.15.2.3">Ari itianquiri Pavoro, Verenave, aisati aparopee pashini.</s>
      <s id="b.ACT.15.2.4">Icantavaqueri: --Pijajeite Jerosarequi anta itiminta iroamereni Jesoshi, aisati yora quenquetsatacaantatsiri.</s>
      <s id="b.ACT.15.2.5">Pisampitacoventapaaqueri icantiri yoca.</s>
      <s id="b.ACT.15.2.6">¿Queariompa icoacaajeitaquena nontoyeantajeitea?</s>
     </seg>
     <seg type="verse" id="b.ACT.15.3">
      <s id="b.ACT.15.3.1">Irio tiancajeitiriri quemisantatsiri anta Antioquiaqui.</s>
      <s id="b.ACT.15.3.2">Ari ijatanaque, iquenanaque Jenishiaqui.</s>
      <s id="b.ACT.15.3.3">Yovaanaca, irosati Samariaqui.</s>
      <s id="b.ACT.15.3.4">Icamantapiniyetiri joriopee quemisantatsiri: --Oshequi iquemisantajeiti meeca pashinisatipee atiri, yojocajeitiro yamejeivetari peerani.</s>
      <s id="b.ACT.15.3.5">Ari iquimoshiretasanojeitavaque maaroni quemajeitavaqueriri.</s>
     </seg>
     <seg type="verse" id="b.ACT.15.4">
      <s id="b.ACT.15.4.1">Anta yareejeitapaacanta Jerosarequi, yaacameetsajeitavaqueri quemisantajeitatsiri: iroamereni Jesoshi, quenquetsatacaantatsiri, maaroni.</s>
      <s id="b.ACT.15.4.2">Icamantapaaqueri: --Oshequi imatacaaquena Tasorentsi noquemisantacaajeitiri itsipapee atiri anta otsipapeequi nampitsi.</s>
     </seg>
     <seg type="verse" id="b.ACT.15.5">
      <s id="b.ACT.15.5.1">Ari icatiayetanaca aparopee variseo, quemisantatsiri inaveta iriori.</s>
      <s id="b.ACT.15.5.2">Icanti: --Aitaque incanteari intoyeantea itsipapee atiri.</s>
      <s id="b.ACT.15.5.3">Ocameetsati antsoteaquero isanquenareni Moishishi, maaroni.</s>
     </seg>
     <seg type="verse" id="b.ACT.15.6">
      <s id="b.ACT.15.6.1">Ari impoiji yapatojeitanaja aisati iroamereni Quirishito, quenquetsatacaantatsiri, maaroni.</s>
      <s id="b.ACT.15.6.2">Icoajeitaque iriotanaque paitarica incanteriri antioquiasati.</s>
     </seg>
     <seg type="verse" id="b.ACT.15.7">
      <s id="b.ACT.15.7.1">Oshequi yoametavacaajeitaca.</s>
      <s id="b.ACT.15.7.2">Impoiji icatianaca Petero, icantajeitiri: --Noyemisantaririnte.</s>
      <s id="b.ACT.15.7.3">Peerani icoyeaquena Tasorentsi, piojeitaquero: tempa pineacojeitaquena.</s>
      <s id="b.ACT.15.7.4">Aitaque icoyeaquena noncamantajeiteri pashinisati atiri jaoca incanteari inquemisantantajeari, iravisacotantajeari.</s>
     </seg>
     <seg type="verse" id="b.ACT.15.8">
      <s id="b.ACT.15.8.1">Tempa irio Tasorentsi iotirori aquenqueshirejeitiri.</s>
      <s id="b.ACT.15.8.2">Iriotaque tianquiniriri itsipapee atiri Ishire, ayojeitantacari yavisacojeitaji.</s>
      <s id="b.ACT.15.8.3">Tempa meeca iquempejeitaquee arori.</s>
     </seg>
     <seg type="verse" id="b.ACT.15.9">
      <s id="b.ACT.15.9.1">Queario, aitaque amoncarajeitacari iriori.</s>
      <s id="b.ACT.15.9.2">Tempa aisati icanti Tasorentsi: "Pimoncaratavacaajeitaca".</s>
      <s id="b.ACT.15.9.3">Iquemisantaque itsipapee atiri, irosati yoameetsashireantajariri.</s>
     </seg>
     <seg type="verse" id="b.ACT.15.10">
      <s id="b.ACT.15.10.1">Meeca, ¿picoaquempa pincanteri Tasorentsi: "Te pioteji"?</s>
      <s id="b.ACT.15.10.2">Jero oca picoaque pimpomerentsitacaasanoteari ayemisantaririnte.</s>
      <s id="b.ACT.15.10.3">Arojeitaque jorio, amejeivetaro, iro cantaincha te amateroji antsoteajeitero, aisati maaroni ashanincani, te irimajeiteroji.</s>
      <s id="b.ACT.15.10.4">¿Jaoca incanteari itsipapee atiri irimatantearori?</s>
      <s id="b.ACT.15.10.5">Oshequi opomerentsitaca.</s>
     </seg>
     <seg type="verse" id="b.ACT.15.11">
      <s id="b.ACT.15.11.1">Ineshinoncatajee Jesoquirishito, irootaque avavisacotantajari.</s>
      <s id="b.ACT.15.11.2">Tempa maaroni ashirejeitaro oca.</s>
      <s id="b.ACT.15.11.3">Aisati irishiajeitajee arori itsipapee atiri.</s>
     </seg>
     <seg type="verse" id="b.ACT.15.12">
      <s id="b.ACT.15.12.1">Imajerejeitanaque maaroni apatojeitainchari.</s>
      <s id="b.ACT.15.12.2">Iquemisantajeitavaqueri Verenave, aisati Pavoro.</s>
      <s id="b.ACT.15.12.3">Icantaqueri: --Imatacaaquena notasoncacoventiri itsipapee atiri.</s>
      <s id="b.ACT.15.12.4">Imatacaaquena caari ineapinijeiti, irootaque iojeitantacari queario Tasorentsi ini Jesoshi.</s>
     </seg>
     <seg type="verse" id="b.ACT.15.13">
      <s id="b.ACT.15.13.1">Impoiji imajeretanaque apatojeitachari.</s>
      <s id="b.ACT.15.13.2">Impoiji aisati iquenquetsati Santiaco, icanti:</s>
     </seg>
     <seg type="verse" id="b.ACT.15.14">
      <s id="b.ACT.15.14.1">--Noyemisantaririnte, pinquemisantena.</s>
      <s id="b.ACT.15.14.2">Iquenquetsatacaimpi Shimo jaoca icanta Tasorentsi intantajarori ineshinoncajeitajiri pashinisati atiri.</s>
      <s id="b.ACT.15.14.3">Aitaque icoyeaqueri iquenquetsatacotantajariri.</s>
     </seg>
     <seg type="verse" id="b.ACT.15.15">
      <s id="b.ACT.15.15.1">Omoncarataca oca isanquenatitacaniri camantantatsiniri pajitachaniri Amoshi.</s>
      <s id="b.ACT.15.15.2">Isanquenatini:</s>
     </seg>
     <seg type="verse" id="b.ACT.15.16">
      <s id="b.ACT.15.16.1">"Icanti Avincatsarite: 'Coajica nompiapaaje quipatsiqui, novetsicapaajero aisati inampini Iravirini itireevetacari.</s>
      <s id="b.ACT.15.16.2">Novetsicajero aisati maaroni pancotsi.</s>
      <s id="b.ACT.15.16.3">Nocoaque iraventajeitena maaroni itsipapee atiri, nocoaque inquemisantajeitena'.</s>
      <s id="b.ACT.15.16.4">Irootaque icantiri Avincatsarite, vetsiquirori peerani maaroni timajeitatsiri".</s>
     </seg>
     <seg type="verse" id="b.ACT.15.19">
      <s id="b.ACT.15.19.1">Irootaque nocantantacari nainti te oncameetsateji ampomerentsitacayeari yora pashinisatipee atiri.</s>
      <s id="b.ACT.15.19.2">Iquemisantiririca Tasorentsi, moncarataca.</s>
     </seg>
     <seg type="verse" id="b.ACT.15.20">
      <s id="b.ACT.15.20.1">Iro cantaincha, tsame ampacanteri sanquenarentsi.</s>
      <s id="b.ACT.15.20.2">Ancamanteri oca: "Paamaventearo yovetsicane atiri ijitasorentsitashitari: amatavitashijeitimpicari.</s>
      <s id="b.ACT.15.20.3">Eiro pineavintsatirotsi tsinane caari pai.</s>
      <s id="b.ACT.15.20.4">Eiro poaritsi ampitsiitachari, poacotarocari ivatsa iriraja".</s>
     </seg>
     <seg type="verse" id="b.ACT.15.21">
      <s id="b.ACT.15.21.1">Tempa maaroni saavaroqui, ariorica yapatotapinijeita ajorioririnte, icantani itsaneapinitacaro oca nocantimpiri: tempa itsaneajeitacaroni peerani Moishishi.</s>
      <s id="b.ACT.15.21.2">Eirorica yantajeitiro oca, ari ocameetsati iraacameetsajeiteri ashanincapee.</s>
      <s id="b.ACT.15.21.3">Irootaque icantaqueriri Santiaco.</s>
     </seg>
     <seg type="verse" id="b.ACT.15.22">
      <s id="b.ACT.15.22.1">Ari onimojeitaqueri maaroni quemisantajeitatsiri, icanti: --Cameetsataque.</s>
      <s id="b.ACT.15.22.2">Irootaque ancamanteriri antioquiasati.</s>
      <s id="b.ACT.15.22.3">Ari icoyeajeitaqueri apite jivatacaajeitiriri quemisantatsiri: Jorashi Varasavashi, aisati Shirashi.</s>
      <s id="b.ACT.15.22.4">Icantaqueri: --Avirojei oijajeiterineri Pavoro aisati Verenave anta Antioquiaqui.</s>
      <s id="b.ACT.15.22.5">Pincamantapaaqueri ayemisantaririnte nocantaqueri aisati pimpapeeri sanquenarentsica.</s>
     </seg>
     <seg type="verse" id="b.ACT.15.23">
      <s id="b.ACT.15.23.1">Jero oca ocantiri sanquenarentsi isanquenatiniri: "¿Ainirompi noyemisantaririnte?</s>
      <s id="b.ACT.15.23.2">¿Tecatsimpa oyempine?</s>
      <s id="b.ACT.15.23.3">Aca Jerosarequi nocarajeitiri iroamereni Jesoshi aisati itsipapee quenquetsatacaantatsiri.</s>
      <s id="b.ACT.15.23.4">Meeca nosanquenajeitimpiro caari joriotatsi, savicajeitatsiri anta Antioquiaqui, Shiriaqui, aisati Shirishiaqui.</s>
     </seg>
     <seg type="verse" id="b.ACT.15.24">
      <s id="b.ACT.15.24.1">Noquemacotaqueri yora nocarajeivetari: oshequi iquenquetsatacaamempeaquempi, icomitacaaquempi.</s>
      <s id="b.ACT.15.24.2">Icantashiretacaaquempi.</s>
      <s id="b.ACT.15.24.3">Te naro tianquerine.</s>
     </seg>
     <seg type="verse" id="b.ACT.15.25">
      <s id="b.ACT.15.25.1">Aitaque onimojeitaquena maaroni narori nontianquempiri yoca nocoyeaqueri.</s>
      <s id="b.ACT.15.25.2">Intsipatanaqueari Verenave, jeri Pavoro: yoca nonintane.</s>
     </seg>
     <seg type="verse" id="b.ACT.15.26">
      <s id="b.ACT.15.26.1">Iriojeitaque caari tsaroatsi incamimenteri Avincatsarite Jesoquirishito.</s>
     </seg>
     <seg type="verse" id="b.ACT.15.27">
      <s id="b.ACT.15.27.1">Nontianquempiri Jorashi, jeri Shirashi.</s>
      <s id="b.ACT.15.27.2">Incamantasanotempiro iriori oca nosanquenatimpiri.</s>
     </seg>
     <seg type="verse" id="b.ACT.15.28">
      <s id="b.ACT.15.28.1">Ari onimotaquero Ishire Tasorentsi, aisati onimotaquena narori noncamantempiro oca.</s>
      <s id="b.ACT.15.28.2">Eiro noperanatimpitsi, irointi apatiroti pimatero oca.</s>
     </seg>
     <seg type="verse" id="b.ACT.15.29">
      <s id="b.ACT.15.29.1">Eiro poaritsi yora yoyeevetacanariri yovetsicane atiri: caari oni Tasorentsi.</s>
      <s id="b.ACT.15.29.2">Eiro poacotarotsi ivatsa iriraja.</s>
      <s id="b.ACT.15.29.3">Eiro poaritsi ampitsiitachari.</s>
      <s id="b.ACT.15.29.4">Ariorica poyeari, oshequi inquenqueshiretanaque joriopee.</s>
      <s id="b.ACT.15.29.5">Eiro pineavintsatirotsi tsinane caari pai.</s>
      <s id="b.ACT.15.29.6">Ariorica pimayetaquero oca, cameetsataque.</s>
      <s id="b.ACT.15.29.7">Ari cameetsa pintimajeite".</s>
      <s id="b.ACT.15.29.8">Irootaque isanquenatiniriri antioquiasati.</s>
     </seg>
     <seg type="verse" id="b.ACT.15.30">
      <s id="b.ACT.15.30.1">Ari ijajeitanaque Antioquiaqui yora itianquiri.</s>
      <s id="b.ACT.15.30.2">Yapatojeitapaacari quemisantajeitatsiri, ipapaaqueri sanquenarentsi.</s>
     </seg>
     <seg type="verse" id="b.ACT.15.31">
      <s id="b.ACT.15.31.1">Ineanajeitavaquero, irosati iquimoshirejeitantanaca.</s>
     </seg>
     <seg type="verse" id="b.ACT.15.32">
      <s id="b.ACT.15.32.1">Irisati camantantatsiri iriori Jorashi, aisati Shirashi.</s>
      <s id="b.ACT.15.32.2">Oshequi iquenquetsatacaapaaqueri iquimoshiretacaapaaqueri, iquemisantacaasanojeitapaaqueri.</s>
     </seg>
     <seg type="verse" id="b.ACT.15.33">
      <s id="b.ACT.15.33.1">Osamani isaviquimotaitiri, impoiji ipianaja aisati Jorashi.</s>
      <s id="b.ACT.15.33.2">Yovetsatavajari yora iyemisantaririntepee, icantavajiri: --Cameetsayea pijataje.</s>
      <s id="b.ACT.15.33.3">Irosati ipiantanaja anta itiminta tiancaqueriri.</s>
     </seg>
     <seg type="verse" id="b.ACT.15.34">
      <s id="b.ACT.15.34.1">Irinti Shirashi icoaque irisavicanaje Antioquiaqui.</s>
     </seg>
     <seg type="verse" id="b.ACT.15.35">
      <s id="b.ACT.15.35.1">Irosati isavicantapaaca Pavoro, jeri Verenave.</s>
      <s id="b.ACT.15.35.2">Yoametantanaque, icamantantanajiro irineane Avincatsarite.</s>
      <s id="b.ACT.15.35.3">Itsipajeitacari aisati oshequi pashinipee, icamantantajeiti.</s>
     </seg>
     <seg type="verse" id="b.ACT.15.36">
      <s id="b.ACT.15.36.1">Pashini quitaiteri icanti Pavoro: --Verenave.</s>
      <s id="b.ACT.15.36.2">Tsame aneajanteri aisati ayemisantaririnte anta maaroni nampitsipeequi: yora peerani acamantajeitaitiri irineane Avincatsarite.</s>
      <s id="b.ACT.15.36.3">Amenajanterita jaocarica icantajeitacari.</s>
     </seg>
     <seg type="verse" id="b.ACT.15.37">
      <s id="b.ACT.15.37.1">Icoaveta Verenave iraanajerime aisati Joa.</s>
      <s id="b.ACT.15.37.2">Ipajiyeetiri aisati Maricoshi.</s>
     </seg>
     <seg type="verse" id="b.ACT.15.38">
      <s id="b.ACT.15.38.1">Iro cantaincha Pavoro, icantaqueri: --Peerani anta ajatantacari Pampiriaqui, yojocanaquee.</s>
      <s id="b.ACT.15.38.2">Te intsipatanaqueeji anta aquenquetsatinta.</s>
      <s id="b.ACT.15.38.3">Eiro meeca aanajiritsi.</s>
     </seg>
     <seg type="verse" id="b.ACT.15.39">
      <s id="b.ACT.15.39.1">Ari ipiatsatasanotavacaaca, irosati inijantareavacantanaca.</s>
      <s id="b.ACT.15.39.2">Yora Verenave, yaanaqueri Maricoshi.</s>
      <s id="b.ACT.15.39.3">Itetanaca pitotsiqui, ijataque Tsipirequi.</s>
     </seg>
     <seg type="verse" id="b.ACT.15.40">
      <s id="b.ACT.15.40.1">Irintiquea Pavoro, yaanaqueri iriori Shirashi.</s>
      <s id="b.ACT.15.40.2">Icantajeiti quemisantatsiri: --Novincatsarite, pineshinoncajeiteri yoca, quiso poanaqueri cameetsa.</s>
     </seg>
     <seg type="verse" id="b.ACT.15.41">
      <s id="b.ACT.15.41.1">Ari iquenanaque Shiriaqui, aisati Shirishiaqui.</s>
      <s id="b.ACT.15.41.2">Anta iquemisantacaasanojeitaqueri quemisantatsiri.</s>
     </seg>
    </div>
    <div type="chapter" id="b.ACT.16">
     <seg type="verse" id="b.ACT.16.1">
      <s id="b.ACT.16.1.1">Impoiji yareetapaaja Terevequi, aisati Irishitaraqui.</s>
      <s id="b.ACT.16.1.2">Itimaiti anta quemisantatsiri pajitachari Timoteo.</s>
      <s id="b.ACT.16.1.3">Irootaque irinirontari jorio.</s>
      <s id="b.ACT.16.1.4">Irompa irinti iriri, te irijorioteji.</s>
      <s id="b.ACT.16.1.5">Quemisantatsiri oni iriniro.</s>
     </seg>
     <seg type="verse" id="b.ACT.16.2">
      <s id="b.ACT.16.2.1">Icantajeiti quemisantajeitatsiri anta Irishitaraqui aisati Iconioqui: --Icameetsati Timoteo.</s>
     </seg>
     <seg type="verse" id="b.ACT.16.3">
      <s id="b.ACT.16.3.1">Icoaque Pavoro intsipatanaqueari.</s>
      <s id="b.ACT.16.3.2">Iotacojeitiri joriopee iriri, caari ini jorio iriori, icantantariri Timoteo: --Ariorica pintoyeantea, iraacameetsajeitempi jorio.</s>
      <s id="b.ACT.16.3.3">Icantiri: --Ari.</s>
      <s id="b.ACT.16.3.4">Ari yaanaqueri, itoyeantimentanacari joriopee, timayetatsiri anta nampitsipeequi.</s>
     </seg>
     <seg type="verse" id="b.ACT.16.4">
      <s id="b.ACT.16.4.1">Impoiji iquenantanajari nampitsipeequi, yoamejeitaqueri maaroni icantayetiri jerosaresati: yora iroamere Jesoshi aisati jivatacaajeitiriri quemisantatsiri.</s>
      <s id="b.ACT.16.4.2">Icantiri: --Ariorica inquemisanteri itsipapee atiri Quirishito, eiro acantiritsi: "Pimpeajea jorio".</s>
     </seg>
     <seg type="verse" id="b.ACT.16.5">
      <s id="b.ACT.16.5.1">Ari iquemisantacaasanotaqueri maaroni quemisantatsiri.</s>
      <s id="b.ACT.16.5.2">Maaroni quitaiteripee aiquero ijatatiini yoshequiasanotanaque.</s>
     </seg>
     <seg type="verse" id="b.ACT.16.6">
      <s id="b.ACT.16.6.1">Iquenanaque Jirijiaqui, Carashiaqui.</s>
      <s id="b.ACT.16.6.2">Tempa ocantitacari Ishire Tasorentsi: --Eiro picamantantitsi anta Ashiaqui.</s>
     </seg>
     <seg type="verse" id="b.ACT.16.7">
      <s id="b.ACT.16.7.1">Yareetanaca Mishiaqui, ari icoavetaca irijateme Vitiniaqui.</s>
      <s id="b.ACT.16.7.2">Iro cantaincha aisati te oshineteriji Ishire Jesoshi.</s>
     </seg>
     <seg type="verse" id="b.ACT.16.8">
      <s id="b.ACT.16.8.1">Iquenanaque Mishiaqui, irosati yoirincantanaja Toroarequi: ari noneavaqueriri narori.</s>
     </seg>
     <seg type="verse" id="b.ACT.16.9">
      <s id="b.ACT.16.9.1">Tsiteniriqui imishitacari Pavoro aparo maseroniasati.</s>
      <s id="b.ACT.16.9.2">Icatiimotapaacari, icantasanotapaaqueri: --Pimpoque aca Maseroniaqui, pintacojeitena.</s>
     </seg>
     <seg type="verse" id="b.ACT.16.10">
      <s id="b.ACT.16.10.1">Irosati nocoantanaca jaoca nonquenanteari nareetanteari Maseroniaqui.</s>
      <s id="b.ACT.16.10.2">Niotanaque itiancaquena Tasorentsi anta noncamantanteariri savicajeitatsiri jaoca incantajeiteari iravisacojeitantajeari.</s>
     </seg>
     <seg type="verse" id="b.ACT.16.11">
      <s id="b.ACT.16.11.1">Anta Toroarequi notejeitanaca pitotsiqui.</s>
      <s id="b.ACT.16.11.2">Aacotanaquena tampea Samotorashiaqui.</s>
      <s id="b.ACT.16.11.3">Oquitaitetamanaque aisati novaamanaja Neaporishiqui.</s>
     </seg>
     <seg type="verse" id="b.ACT.16.12">
      <s id="b.ACT.16.12.1">Novaanaja aisati Jiriposhiqui.</s>
      <s id="b.ACT.16.12.2">Irootaque intapaarori nampitsi Maseroniaquiniri.</s>
      <s id="b.ACT.16.12.3">Inampitapaaro meeca poneachari Oromaqui.</s>
      <s id="b.ACT.16.12.4">Ari notimajeitapai aparopee quitaiteri.</s>
     </seg>
     <seg type="verse" id="b.ACT.16.13">
      <s id="b.ACT.16.13.1">Ari saavaroqui nosoquijanaji omoroqui tantorentsi shoncarori nampitsi, nojatanaque anta otsapijaqui eni.</s>
      <s id="b.ACT.16.13.2">Naamaapaacari aitaque anta iquenquetsatacaapinitiri joriopee Tasorentsi.</s>
      <s id="b.ACT.16.13.3">Nosavicapaaque, noquenquetsatacaapaaquero tsinanepee apatojeitainchari.</s>
     </seg>
     <seg type="verse" id="b.ACT.16.14">
      <s id="b.ACT.16.14.1">Otimaiti aparo quemavaquenari pajitachari Iriria.</s>
      <s id="b.ACT.16.14.2">Oponeanaca peerani nampitsiqui anta Tiatiraqui.</s>
      <s id="b.ACT.16.14.3">Irootaque quemisantiriri Tasorentsi.</s>
      <s id="b.ACT.16.14.4">Opimantapiniyetiro tocoya quisaaripee.</s>
      <s id="b.ACT.16.14.5">Iotacaaquero Avincatsarite oquemisantavaquero icantayetiri Pavoro.</s>
     </seg>
     <seg type="verse" id="b.ACT.16.15">
      <s id="b.ACT.16.15.1">Ovaotisataca, otsipajeitacari maaroni savicajeitatsiri ovancoqui.</s>
      <s id="b.ACT.16.15.2">Ocantasanotaquena: --Ariorica piotaquena noquemisantasanotiri Avincatsarite, pijajeite novancoqui, pisaviquimotanaquenatsita.</s>
      <s id="b.ACT.16.15.3">Ari ocoacaaquena, irosati nocantantacari: --Tsamequeti.</s>
     </seg>
     <seg type="verse" id="b.ACT.16.16">
      <s id="b.ACT.16.16.1">Ari nojajeitanaque anta iquenquetsatacaapiniyeetirinta Tasorentsi.</s>
      <s id="b.ACT.16.16.2">Otonquiotavaquena nampirentsi, iotacairo camaari.</s>
      <s id="b.ACT.16.16.3">Iotashita, oquenquetsatacotitaro paitarica tequeratsita oneeroji.</s>
      <s id="b.ACT.16.16.4">Irootaque yaantayetacari oshequi quirequi yora nampitarori.</s>
      <s id="b.ACT.16.16.5">Icantapinitiri atiri: --Pincoaquerica pinquemero, pimpinatena.</s>
     </seg>
     <seg type="verse" id="b.ACT.16.17">
      <s id="b.ACT.16.17.1">Ari oijajeitanaquena.</s>
      <s id="b.ACT.16.17.2">Ocajemi, ocanti: --Yoca shirampari, iriojeitaque quemisantiriri Tasorentsi, yora jenoquiniri catsini.</s>
      <s id="b.ACT.16.17.3">Incamantajeitempi jaoca pincanteari pavisacotantajeari.</s>
     </seg>
     <seg type="verse" id="b.ACT.16.18">
      <s id="b.ACT.16.18.1">Aitaque ocantapinita maaroni quitaiteriqui.</s>
      <s id="b.ACT.16.18.2">Ishemanacaro Pavoro, ipitsocashitanacaro, icantanaqueri camaari: --Iriotaque Jesoquirishito noquemisantiri, irootaque nocantantimpiri: pojocanajero.</s>
      <s id="b.ACT.16.18.3">Irosati yojocantanajaro.</s>
     </seg>
     <seg type="verse" id="b.ACT.16.19">
      <s id="b.ACT.16.19.1">Iotanaque yora nampitarori, icantaniroti: --Eirove, tecatsi ancantajea meeca aantajeariri quirequi.</s>
      <s id="b.ACT.16.19.2">Irosati yaantacari Pavoro aisati Shirashi, tapi.</s>
      <s id="b.ACT.16.19.3">Inoshicanaqueri nampitsiqui, nianqui: anta itiminta pincatsaritatsiri.</s>
     </seg>
     <seg type="verse" id="b.ACT.16.20">
      <s id="b.ACT.16.20.1">Yaanaqueri pincatsariqui, icantapaaqueri: --Iquenqueshiretacaajeitaquena maaroni savicajeitatsiri aca anampiqui.</s>
      <s id="b.ACT.16.20.2">Tempa jorio ini iriori.</s>
     </seg>
     <seg type="verse" id="b.ACT.16.21">
      <s id="b.ACT.16.21.1">Icamantacotiro oca yameyetacari iriori.</s>
      <s id="b.ACT.16.21.2">Te oncameetsateji anquemisantavaquero icantaqueeri, te oncameetsateji ameyetearo.</s>
      <s id="b.ACT.16.21.3">Tempa ashanincajeitacari arori oromasati.</s>
     </seg>
     <seg type="verse" id="b.ACT.16.22">
      <s id="b.ACT.16.22.1">Iquisajeitanaca maaroni apatojeitainchari, irosati icantantari comantanti: --Pisapoquiteri iitsaare Pavoroca, jeri Shirashica; pimpasatsempequijeiteri.</s>
     </seg>
     <seg type="verse" id="b.ACT.16.23">
      <s id="b.ACT.16.23.1">Oshequi ipasanataqueri, impoiji yoiminqueaqueri caravosoqui.</s>
      <s id="b.ACT.16.23.2">Icantasanotiri catsini yora shentiriri: --Cameetsayea pishentasanoteri, ishiacari.</s>
     </seg>
     <seg type="verse" id="b.ACT.16.24">
      <s id="b.ACT.16.24.1">Iquemaquero oca icantasanotaqueriri, yoiminqueaqueri.</s>
      <s id="b.ACT.16.24.2">Aisati itsinacaquiitaqueri inchatoqui.</s>
     </seg>
     <seg type="verse" id="b.ACT.16.25">
      <s id="b.ACT.16.25.1">Nianquiite tsiteniri, ari iquenquetsatacaajeitiri Tasorentsi, ipampoyeaventajeitaqueri.</s>
      <s id="b.ACT.16.25.2">Iquemisantajeitiri itsipapee yoiminqueeyetiri.</s>
     </seg>
     <seg type="verse" id="b.ACT.16.26">
      <s id="b.ACT.16.26.1">Omapocashitanaca onicanaca quipatsi, aisati onicanaca pancotsi, jero maaroni otincamipee, nica, nica, nica.</s>
      <s id="b.ACT.16.26.2">Intsipaite ashitareajeitanaca ashitacorontsipee.</s>
      <s id="b.ACT.16.26.3">Irosati onijantareantanaca tsinacaquiivetacariri iitiqui.</s>
     </seg>
     <seg type="verse" id="b.ACT.16.27">
      <s id="b.ACT.16.27.1">Itinaanaca shentiriri.</s>
      <s id="b.ACT.16.27.2">Ineaquero ashitacorontsi, ashitareajeitanaca.</s>
      <s id="b.ACT.16.27.3">Ijitashivetaca shiajeitanaca yora yoiminqueajeitiri, irosati yaantanacaro isavirite, irovetanaincha iroashitanajeame irisati.</s>
     </seg>
     <seg type="verse" id="b.ACT.16.28">
      <s id="b.ACT.16.28.1">Ari intsipaite icajemacotanaqueri Pavoro: --Eiro poashitajatsi avisati.</s>
      <s id="b.ACT.16.28.2">Irosati nocantajeita maaroni aca, te noshiyeji.</s>
     </seg>
     <seg type="verse" id="b.ACT.16.29">
      <s id="b.ACT.16.29.1">Icantiri variria inampire: --Pamaquena tsiomentotsi.</s>
      <s id="b.ACT.16.29.2">Ari yamaqueneri, irosati iqueantanaca anta yoisovetacarinta.</s>
      <s id="b.ACT.16.29.3">Ipioncanaque, itiyeroimotapaacari Pavoro, jeri aisati Shirashi.</s>
     </seg>
     <seg type="verse" id="b.ACT.16.30">
      <s id="b.ACT.16.30.1">Impoiji yaanaqueri saiteriqui.</s>
      <s id="b.ACT.16.30.2">Icantiri: --Noshaninca, ¿jaoca noncanteari narori navisacotantajeari?</s>
     </seg>
     <seg type="verse" id="b.ACT.16.31">
      <s id="b.ACT.16.31.1">Yacanaqueri: --Pinquemisanteri Novincatsarite Jesoshi, iroavisacotantajempiri.</s>
      <s id="b.ACT.16.31.2">Aisati inquempejeiteari maaroni pishaninca.</s>
     </seg>
     <seg type="verse" id="b.ACT.16.32">
      <s id="b.ACT.16.32.1">Icamantasanotiri irineane Tasorentsi.</s>
      <s id="b.ACT.16.32.2">Aisati ishanincapee iriori, icamantajeitiri.</s>
     </seg>
     <seg type="verse" id="b.ACT.16.33">
      <s id="b.ACT.16.33.1">Irosati osaite yaantanacari, iquivayetajiniri oca yaaveaqueri ipasanataqueri, impoiji yaavintajiri.</s>
      <s id="b.ACT.16.33.2">Irosati ivaotisatantaja, icarajeitaqueri maaroni ishaninca.</s>
     </seg>
     <seg type="verse" id="b.ACT.16.34">
      <s id="b.ACT.16.34.1">Ari yaanaqueri ivancoqui, yoacaapaacari.</s>
      <s id="b.ACT.16.34.2">Iquemisantajeitiri Tasorentsi, irootaque iquimoshirejeitantanacari maaroni ishaninca.</s>
     </seg>
     <seg type="verse" id="b.ACT.16.35">
      <s id="b.ACT.16.35.1">Ari oquitaitetamanaji, jeri yora pincatsari itianquiri variria: --Pijate caravosoqui, pincamantaiteri iroimisoquijajeri quemisantatsiri.</s>
      <s id="b.ACT.16.35.2">Ari ijataque, icamantapaaqueri shentiriri: --Pintiancajeitajeri irijatajeta.</s>
     </seg>
     <seg type="verse" id="b.ACT.16.36">
      <s id="b.ACT.16.36.1">Irosati icantantajari iriori: --Icantajana pincatsari nontiancajempi.</s>
      <s id="b.ACT.16.36.2">Meeca pisoquijanaje, cameetsa pijataje.</s>
     </seg>
     <seg type="verse" id="b.ACT.16.37">
      <s id="b.ACT.16.37.1">Iro cantaincha icantiri Pavoro: --Jampa noshanincatacari oromasati.</s>
      <s id="b.ACT.16.37.2">Te irisampitacoventenaji pincatsari, te irioteji ainirorica nantane.</s>
      <s id="b.ACT.16.37.3">Ipasatacantashitaquena, aisati yoiminqueacantashitaquena.</s>
      <s id="b.ACT.16.37.4">Tempa ineajeitaquena maaroni savicajeitatsiri yoashinoncaaquena: ijijeiveta ainiro nantane.</s>
      <s id="b.ACT.16.37.5">¿Ariompa meeca irimanaquero iroimisoquijacantajena?</s>
      <s id="b.ACT.16.37.6">Tempa eiro.</s>
      <s id="b.ACT.16.37.7">Impoqueta iriori, iriotsitaquea oimisoquijajantenane iriojeitanteari ashanincapee tecatsi nante.</s>
     </seg>
     <seg type="verse" id="b.ACT.16.38">
      <s id="b.ACT.16.38.1">Ari ipianaja variria, icamantapaajiri.</s>
      <s id="b.ACT.16.38.2">Iotantacari pincatsari ishanincatacari Pavoro oromasati, ari itsaroanaque.</s>
     </seg>
     <seg type="verse" id="b.ACT.16.39">
      <s id="b.ACT.16.39.1">Ipocapaaque, cameetsa iquenquetsatacaapaaqueri.</s>
      <s id="b.ACT.16.39.2">Irosati yoimisoquijantapaajari: --Meeca pijataje, pojocanajero nonampi.</s>
     </seg>
     <seg type="verse" id="b.ACT.16.40">
      <s id="b.ACT.16.40.1">Ari isoquijanaji, iquenanaji ovancoqui Iriria.</s>
      <s id="b.ACT.16.40.2">Ineapairi ayemisantaririnte, icantapaaqueri: --Cameetsayea pintimajeite.</s>
      <s id="b.ACT.16.40.3">Irosati yovaantanaja pashiniqui nampitsi.</s>
     </seg>
    </div>
    <div type="chapter" id="b.ACT.17">
     <seg type="verse" id="b.ACT.17.1">
      <s id="b.ACT.17.1.1">Iquenanaque Pavoro Antiporishiqui, Aporoniaqui, irosati yareetantaca Tesaronicaqui.</s>
      <s id="b.ACT.17.1.2">Ari anta otimi pancotsi yapatotantari jorio,</s>
     </seg>
     <seg type="verse" id="b.ACT.17.2">
      <s id="b.ACT.17.2.1">irosati iqueantapaaca.</s>
      <s id="b.ACT.17.2.2">Aitaque icantatiani yametapinitaro iquenquetsatacaapinijeitiri jorio.</s>
      <s id="b.ACT.17.2.3">Ocarati mava saavaro yoamejeitiri ocantayetiri Sanquenarentsi.</s>
     </seg>
     <seg type="verse" id="b.ACT.17.3">
      <s id="b.ACT.17.3.1">Ari yoametasanotapaaqueri.</s>
      <s id="b.ACT.17.3.2">Iotacaasanotaqueri, icantiri: --Aitaque ocantitani Sanquenarentsi: "Irineacatsitaquearo yora Quirishito.</s>
      <s id="b.ACT.17.3.3">Incamaque, irosati intinaantajeari".</s>
      <s id="b.ACT.17.3.4">Irio nocamantacotiri Jesoshi, iriotaque Quirishito.</s>
     </seg>
     <seg type="verse" id="b.ACT.17.4">
      <s id="b.ACT.17.4.1">Iquemisantavaquero aparopee icantaqueriri, irosati yoijajeitantanacariri Pavoro, jeri Shirashi.</s>
      <s id="b.ACT.17.4.2">Aisati iquempejeitaca oshequi caari joriotatsi, quemisantatsiri: yoijajeitanaqueri Pavoro.</s>
      <s id="b.ACT.17.4.3">Aisati oquempetaca iroori tsinane, ishanincapee pincatsaritatsiri.</s>
      <s id="b.ACT.17.4.4">Oquemisantajeitaque.</s>
      <s id="b.ACT.17.4.5">Te aparopee one iroori.</s>
     </seg>
     <seg type="verse" id="b.ACT.17.5">
      <s id="b.ACT.17.5.1">Ari oshequi iquisanaca joriopee, yapatojeitaqueri caari cameetsajeitatsi, aisati perayetachari.</s>
      <s id="b.ACT.17.5.2">Iquisacaajeitacari timajeitatsiri nampitsiqui.</s>
      <s id="b.ACT.17.5.3">Ijajeitanaque ivancoqui Jaso, icoajeivetapaacari Pavoro, jeri Shirashi.</s>
      <s id="b.ACT.17.5.4">Icoavetaca iraanaquerime anta yapatojeitacanta atiri, inquisajeiterime.</s>
     </seg>
     <seg type="verse" id="b.ACT.17.6">
      <s id="b.ACT.17.6.1">Te irineapeeriji, irinti inoshicashitanaca Jaso, jeri aparopee quemisantatsiri aisati.</s>
      <s id="b.ACT.17.6.2">Yaanaqueri anta savicacaantatsiriqui.</s>
      <s id="b.ACT.17.6.3">Icajemajeitapaaque: --Jeri yoca quisacaantajeitaqueriri maaroni savicajeitatsiri.</s>
      <s id="b.ACT.17.6.4">Jeri yoca Jaso aacameetsataqueriri.</s>
     </seg>
     <seg type="verse" id="b.ACT.17.7">
      <s id="b.ACT.17.7.1">Yoametantajeiti, icanti: "Eiro pimoncaratiniritsi Sesari icantimpiri.</s>
      <s id="b.ACT.17.7.2">Timatsi pashini pincatsaritatsiri, yora Jesoshi".</s>
     </seg>
     <seg type="verse" id="b.ACT.17.8">
      <s id="b.ACT.17.8.1">Ari iquemantavacarori oca, iquisajeitanaca atiripee, aisati yora savicacaantatsiri.</s>
     </seg>
     <seg type="verse" id="b.ACT.17.9">
      <s id="b.ACT.17.9.1">Icantanaque Jaso, aisati itsipapee: --Jerica quirequi: pinquempoyeajenari piotantenari eiro noshiapitsatimpitsi, tecatsi nante.</s>
      <s id="b.ACT.17.9.2">Ontimerica nantane, ari paasanoterita noirequite.</s>
     </seg>
     <seg type="verse" id="b.ACT.17.10">
      <s id="b.ACT.17.10.1">Irosati itiancantajari.</s>
      <s id="b.ACT.17.10.2">Ari otsitenitanaque.</s>
      <s id="b.ACT.17.10.3">Itiancajiri Pavoro aisati Shirashi.</s>
      <s id="b.ACT.17.10.4">Irio tiancajiriri ayemisantaririnte.</s>
      <s id="b.ACT.17.10.5">Yovaanaca Vereaqui.</s>
      <s id="b.ACT.17.10.6">Yareetantapaacari, irosati ijatantapaaca yapatotapinitanta jorio.</s>
     </seg>
     <seg type="verse" id="b.ACT.17.11">
      <s id="b.ACT.17.11.1">Irio irinti cameetsatasanotaintsiri, te irishiyeriji yora tesaronicasati.</s>
      <s id="b.ACT.17.11.2">Icoasanotaque inquemisantero Sanquenarentsi.</s>
      <s id="b.ACT.17.11.3">Ineanatapinitiro maaroni quitaiteriqui iriotanteari queariosanorica oca icantaqueriri.</s>
     </seg>
     <seg type="verse" id="b.ACT.17.12">
      <s id="b.ACT.17.12.1">Oshequi iquemisantajeitaque iriori.</s>
      <s id="b.ACT.17.12.2">Oquemisanti tsinanepee caari joriotatsi, ishanincapee pincatsaritatsiri, maaroni.</s>
      <s id="b.ACT.17.12.3">Aisati iquemisanti shiramparipee, te aparo irine: oshequi catsini.</s>
     </seg>
     <seg type="verse" id="b.ACT.17.13">
      <s id="b.ACT.17.13.1">Ari icamantantiro Pavoro irineane Tasorentsi anta Vereaqui.</s>
      <s id="b.ACT.17.13.2">Iotacotaqueri joriotatsiri, yora tesaronicasati.</s>
      <s id="b.ACT.17.13.3">Ipocapaaque iriori, iquisacaapaacari atiri, icantashiretacaaqueri.</s>
      <s id="b.ACT.17.13.4">Icantiri: --Eiro piquemisantajeitiritsi Pavoro, irointiquea pinquisajeiteri.</s>
     </seg>
     <seg type="verse" id="b.ACT.17.14">
      <s id="b.ACT.17.14.1">Yora quemisantatsiri intsipaite itiancaqueri Pavoro anta incajarequi.</s>
      <s id="b.ACT.17.14.2">Irinti savicanaintsi Shirashi, jeri Timoteo.</s>
     </seg>
     <seg type="verse" id="b.ACT.17.15">
      <s id="b.ACT.17.15.1">Ainiro aanaqueriri Pavoro anta Atenashiqui.</s>
      <s id="b.ACT.17.15.2">Icantavajiri Pavoro: --Ariorica pareetajea pinampiqui, pincamantapaajenari Shirashi aisati Timoteo intsipaite impocajeta.</s>
      <s id="b.ACT.17.15.3">Ari ijatanaque, icamantapaajiri.</s>
     </seg>
     <seg type="verse" id="b.ACT.17.16">
      <s id="b.ACT.17.16.1">Ari yoyeapaajiri Pavoro anta Atenashiqui.</s>
      <s id="b.ACT.17.16.2">Irio yoyeapaajiri Shirashi aisati Timoteo.</s>
      <s id="b.ACT.17.16.3">Ineapaaquero anta nampitsiqui oshequi catsini yovetsicashiyetari ijitasorentsitashiyetari, irosati yoashiretantanaca.</s>
     </seg>
     <seg type="verse" id="b.ACT.17.17">
      <s id="b.ACT.17.17.1">Aisati anta Atenashiqui oshequi yoamejeitiri joriopee aisati caari joriotatsi: yora quemisantajeitiriri Tasorentsi.</s>
      <s id="b.ACT.17.17.2">Oshequi yoametavacaajeitaca.</s>
      <s id="b.ACT.17.17.3">Aisati iquempetacaapinitacari maaroni atiri anta nampitsiqui nianqui.</s>
     </seg>
     <seg type="verse" id="b.ACT.17.18">
      <s id="b.ACT.17.18.1">Yoametapaaqueri coapinitatsiri iriote paitaricapee, icarajeitiri iroamereni Epecoreo.</s>
      <s id="b.ACT.17.18.2">Aisati icarajeitiri caari intacotacha irisati: yora icanteetiri eshitoico.</s>
      <s id="b.ACT.17.18.3">Yora Pavoro icamantacotiri Jesoshi, aisati icanti: --Intinaaje camajeitatsiri.</s>
      <s id="b.ACT.17.18.4">Icanti aparopee quemavaqueriri: --¿Paita icantaqueri yoca neaveetashitachari?</s>
      <s id="b.ACT.17.18.5">Icanti pashini: --Icamantacotiri pashinisati tasorentsitatsiri.</s>
     </seg>
     <seg type="verse" id="b.ACT.17.19">
      <s id="b.ACT.17.19.1">Yajiricaqueri, yaanaqueri anta yapatotapinijeitanta, icantajeitiri: --¿Cameetsampa niotero oca iroaqueratatsiri poametantiri?</s>
     </seg>
     <seg type="verse" id="b.ACT.17.20">
      <s id="b.ACT.17.20.1">Te nonquemapiniteroji oca picantaqueri.</s>
      <s id="b.ACT.17.20.2">Nocoajeiti niotero jaoca ocantacotari oca.</s>
     </seg>
     <seg type="verse" id="b.ACT.17.21">
      <s id="b.ACT.17.21.1">Aitaque icantari atenashisati: te intsameeteji, irointi icoaque inquemisantashiteari quenquetsatacaajeitiriri iroaquerayetatsiri caari iquemapinijeiti.</s>
      <s id="b.ACT.17.21.2">Aisati iquempejeita poneayetachari paricoti, iquenquetsatacotashiyetaro paitapeerica.</s>
     </seg>
     <seg type="verse" id="b.ACT.17.22">
      <s id="b.ACT.17.22.1">Anta icatiaca Pavoro nianqui, icantiri: --Atenashisati.</s>
      <s id="b.ACT.17.22.2">Niotacotaquempi avirori, pashi poiro piquemisantayeveta.</s>
     </seg>
     <seg type="verse" id="b.ACT.17.23">
      <s id="b.ACT.17.23.1">Anta noquenaquenayetinta noneayetaquero oca piquemisantashiyetari.</s>
      <s id="b.ACT.17.23.2">Aisati noneapaaquero anta poapinitiniri pitasorentsite paitaricapee.</s>
      <s id="b.ACT.17.23.3">Ainiro osanquenataca, ocanti: "Anquemisantanteariri tasorentsitatsiri caari ioyeeti".</s>
      <s id="b.ACT.17.23.4">Yora caari pioti: piquemisantashitari, iriotaque yoca noncamantempiri.</s>
     </seg>
     <seg type="verse" id="b.ACT.17.24">
      <s id="b.ACT.17.24.1">Yora Tasorentsisanori, iriotaque vetsiquirori quipatsi.</s>
      <s id="b.ACT.17.24.2">Yovetsicajeitiri maaroni timantajeitarori.</s>
      <s id="b.ACT.17.24.3">Iriotaque vetsicayetirori inquite aisati quipatsi.</s>
      <s id="b.ACT.17.24.4">Te irisavicantearoji ora pancotsi yovetsiquiri atiri.</s>
     </seg>
     <seg type="verse" id="b.ACT.17.25">
      <s id="b.ACT.17.25.1">Aroquea ainti, tecatsi ancanteri intacojeiteari.</s>
      <s id="b.ACT.17.25.2">¿Ariompa incoanaque intacotearine?</s>
      <s id="b.ACT.17.25.3">Tempa iriotaque oaneajeiteeri, intacojeiteeri irinti.</s>
      <s id="b.ACT.17.25.4">Tempa iriotaque paqueerori maaroni, paitaricapee.</s>
     </seg>
     <seg type="verse" id="b.ACT.17.26">
      <s id="b.ACT.17.26.1">Aparoni yovetsicavetaca peerani, iriotaque intanacaroniri; meeca ashequiajeitanaque, atsoteajeitanaquero maaroni quipatsipee.</s>
      <s id="b.ACT.17.26.2">Iriotaque Tasorentsisanori cantatsiri jaocarica irisavicajeiteri maaroni atiri, aisati jaocarica oncarate intsoncajeitanteariri; iriotaque cantacantirori.</s>
     </seg>
     <seg type="verse" id="b.ACT.17.27">
      <s id="b.ACT.17.27.1">Itimacaajeitaquee ancoanteari ayojeiteri, aisati aneantajeariri coajica.</s>
      <s id="b.ACT.17.27.2">Iro cantaincha, te irarejiteji.</s>
     </seg>
     <seg type="verse" id="b.ACT.17.28">
      <s id="b.ACT.17.28.1">Iriotaque ovaneajeiteeri.</s>
      <s id="b.ACT.17.28.2">Iriotaque shevatacaajeiteeri.</s>
      <s id="b.ACT.17.28.3">Iriotaque timacaajeiteeri.</s>
      <s id="b.ACT.17.28.4">Tempa aitaque icantitani pishaninca pampoyeapinitatsiri: "Arojeitaque itimacaane Tasorentsi".</s>
     </seg>
     <seg type="verse" id="b.ACT.17.29">
      <s id="b.ACT.17.29.1">Arojeitaquerica itimacaanepee Tasorentsi, te oncameetsateji meeca ashiacanteri oro, perata, mapi, yovetsicanepee atiri.</s>
      <s id="b.ACT.17.29.2">Aisati eiro ashiacantiritsi paitarica iquenqueshiretiri atiri.</s>
     </seg>
     <seg type="verse" id="b.ACT.17.30">
      <s id="b.ACT.17.30.1">Peerani te irioveiteani ashanincani, ari tecatsi incantimenteri Tasorentsi inquishimenterini yantajeitiniri.</s>
      <s id="b.ACT.17.30.2">Iro cantaincha ioti irinti jaoca oncarate incantacoventanteariri maaroni atiripee.</s>
      <s id="b.ACT.17.30.3">Timatsi shirampari pajitachari Jesoshi, icamasanovetaca.</s>
      <s id="b.ACT.17.30.4">Impoiji itinaajiri Tasorentsi, iotantajeitariri maaroni atiri.</s>
      <s id="b.ACT.17.30.5">Ipeaqueri iriori cantacoventantatsineri.</s>
      <s id="b.ACT.17.30.6">Cameetsa incantacoventante.</s>
      <s id="b.ACT.17.30.7">Irootaque icantantajeitariri atiri meeca: "Pinquenqueshirejeitanaquea, paventajeiteari Tasorentsisanori".</s>
      <s id="b.ACT.17.30.8">Aitaque icantajeitiri maaroni atiri, jaocarica isavicajeitiri.</s>
      <s id="b.ACT.17.30.9">Irootaque icantiriri Pavoro.</s>
     </seg>
     <seg type="verse" id="b.ACT.17.32">
      <s id="b.ACT.17.32.1">Ari iquemantajeitavacariri icanti: "Itinaanaja camavetainchari", ainiro shirontimentaarantacariri; iro cantaincha icantanaqueri pashinipee: --Coajica pashini pampiitajenaro oca aisati.</s>
      <s id="b.ACT.17.32.2">Irosati ijatantanaja Pavoro.</s>
     </seg>
     <seg type="verse" id="b.ACT.17.33">
      <s id="b.ACT.17.33.1">Itimaarantaque quemisantavaqueriri, irosati yoijatantanacari iriori.</s>
      <s id="b.ACT.17.33.2">Ipajita aparoni quemisantatsiri Tionishio: iriotaque pincatsaritatsiri anta nampitsiqui, icarajeitiri ivincatsaririnte yoametavacaajeitaca.</s>
      <s id="b.ACT.17.33.3">Aisati oquemisanti tsinane pajitachari Tamarishi.</s>
      <s id="b.ACT.17.33.4">Icaratiri aisati itsipapee quemisantajeitatsiri.</s>
     </seg>
    </div>
    <div type="chapter" id="b.ACT.18">
     <seg type="verse" id="b.ACT.18.1">
      <s id="b.ACT.18.1.1">Impoiji yojocanajiro Pavoro Atenashi, yovaanaja anta Corintoqui.</s>
     </seg>
     <seg type="verse" id="b.ACT.18.2">
      <s id="b.ACT.18.2.1">Anta ineapaaqueri joriotatsiri pajitachari Aquira.</s>
      <s id="b.ACT.18.2.2">Pontosati inaveta, iponeanaca meeca Itariaqui.</s>
      <s id="b.ACT.18.2.3">Iroaquera yareetapaaca.</s>
      <s id="b.ACT.18.2.4">Itsipatapaacaro ijina, Pirishira.</s>
      <s id="b.ACT.18.2.5">Iro ipocantacari, yora pincatsari pajitachari Caraorio iquisajeitaqueri jorio savicajeivetachari Oromaqui, itiancajeitaqueri: --Pijajeite pashiniqui quipatsi, eiro pisavicajeititsi aca.</s>
      <s id="b.ACT.18.2.6">Ari isavicajeitapaaque Corintoqui.</s>
      <s id="b.ACT.18.2.7">Impoiji yareetapaaca Pavoro, isaviquimotapaaqueri.</s>
     </seg>
     <seg type="verse" id="b.ACT.18.3">
      <s id="b.ACT.18.3.1">Aisati iquempetavacaajeitaca, iojeiti yantiro tocoyapanco.</s>
      <s id="b.ACT.18.3.2">Irootaque isaviquimotantapaacariri, itsipatavacaaca anta yantaveejeiti.</s>
     </seg>
     <seg type="verse" id="b.ACT.18.4">
      <s id="b.ACT.18.4.1">Maaroni saavaroqui yoametavacaajeitaca anta pancotsiqui yapatojeitantari.</s>
      <s id="b.ACT.18.4.2">Iquemisantacaasanojeitaqueri joriotatsiri, caari joriotatsi aisati.</s>
     </seg>
     <seg type="verse" id="b.ACT.18.5">
      <s id="b.ACT.18.5.1">Impoijiquea iponeanaja Maseroniaqui Shirashi aisati Timoteo.</s>
      <s id="b.ACT.18.5.2">Irosati yareetantapaajariri.</s>
      <s id="b.ACT.18.5.3">Ineapaajiri Pavoro, iquenquetsati iriori.</s>
      <s id="b.ACT.18.5.4">Icamantapinivetacari joriotatsiri: --Iriotaque Jesoshi yora Quirishitotatsiri aamaajeitaniri peerani.</s>
     </seg>
     <seg type="verse" id="b.ACT.18.6">
      <s id="b.ACT.18.6.1">Ipiatsajeitavacari aisati icantimajeitaqueri, irootaque itequimotantanajariri iitsaare iriojeitanteari irotajatsi irijataje.</s>
      <s id="b.ACT.18.6.2">Icantanaqueri: --Avisati jatacantajanchane anta Sharincaveniqui: te aneeroji nantane nainti, tempa nocamantavetaquempi.</s>
      <s id="b.ACT.18.6.3">Meecaquea nojatashiteri irinti pashinisati atiri, nonquenquetsatacaajeiteri.</s>
     </seg>
     <seg type="verse" id="b.ACT.18.7">
      <s id="b.ACT.18.7.1">Ari yovaanaja anta, iquenanajiro ivancoqui Tishio Joshito: iriotaque quemisantiriri Tasorentsi.</s>
      <s id="b.ACT.18.7.2">Isavicanampitiro pancotsi yapatotantapinitari.</s>
     </seg>
     <seg type="verse" id="b.ACT.18.8">
      <s id="b.ACT.18.8.1">Yora Quirishipo iriotaque quenquetsatacaantatsiri anta pancotsiqui yapatotantari.</s>
      <s id="b.ACT.18.8.2">Cameetsa iquemisantaqueri Avincatsarite.</s>
      <s id="b.ACT.18.8.3">Aisati iquempejeitaca maaroni savicajeitatsiri ivancoqui, iquemisantajeiti.</s>
      <s id="b.ACT.18.8.4">Aisati iquempetaarantaca oshequi corintosati.</s>
      <s id="b.ACT.18.8.5">Iquemavaquero irineane Tasorentsi, iquemisantavaquero, irosati ivaotisatantajeitaca.</s>
     </seg>
     <seg type="verse" id="b.ACT.18.9">
      <s id="b.ACT.18.9.1">Ari tsiteniriqui ineashitacari Pavoro yora Avincatsarite, iquemaqueri icantiri: --Eiro pitsaroitsi.</s>
      <s id="b.ACT.18.9.2">Pincamantante, eiro pimajeretitsi.</s>
     </seg>
     <seg type="verse" id="b.ACT.18.10">
      <s id="b.ACT.18.10.1">Quiso noaquempi.</s>
      <s id="b.ACT.18.10.2">Aca nampitsiqui, tempa icarati oshequi quemisantanari.</s>
      <s id="b.ACT.18.10.3">Tecatsi incanteetempi iroashinonqueetempi.</s>
     </seg>
     <seg type="verse" id="b.ACT.18.11">
      <s id="b.ACT.18.11.1">Irosati isavicantanaca aparo osarintsi, oquimojantsivetapaaja aisati.</s>
      <s id="b.ACT.18.11.2">Yoamejeitaqueri corintosati irineane Tasorentsi.</s>
     </seg>
     <seg type="verse" id="b.ACT.18.12">
      <s id="b.ACT.18.12.1">Ipincatsariventanti meeca Cario acayasati.</s>
      <s id="b.ACT.18.12.2">Irosati joriopee iquisantanacari Pavoro.</s>
      <s id="b.ACT.18.12.3">Yaanaqueri anta itiminta oametavacainchari.</s>
     </seg>
     <seg type="verse" id="b.ACT.18.13">
      <s id="b.ACT.18.13.1">Icantapaaqueri: --Jeri yoca shirampari, icantanirotiri atiri: "Pinquemisantajeiteri Tasorentsi", iro cantaincha icantashitacaro irineane Tasorentsi.</s>
     </seg>
     <seg type="verse" id="b.ACT.18.14">
      <s id="b.ACT.18.14.1">Irovetanaincha irineaveetanaqueme Pavoro, ari yora Cario icantiri joriotatsiri: --Aviro jorioyetatsiri, pashereajeitaquena.</s>
      <s id="b.ACT.18.14.2">Irooricame iranterome yoca caari cameetsatatsi, irooricame iroanteme, aitaquemequea oncameetsateme pamaquerime aca.</s>
     </seg>
     <seg type="verse" id="b.ACT.18.15">
      <s id="b.ACT.18.15.1">Jero meeca picantavacaimentacaro oca yoametantiri.</s>
      <s id="b.ACT.18.15.2">Picantavacaimentacari atiripee.</s>
      <s id="b.ACT.18.15.3">Picantavacaimentacaro Sanquenarentsi.</s>
      <s id="b.ACT.18.15.4">Aviroyeate.</s>
      <s id="b.ACT.18.15.5">Oshequi pashereajeitaquena: eiro pipocashitanatsi.</s>
     </seg>
     <seg type="verse" id="b.ACT.18.16">
      <s id="b.ACT.18.16.1">Pijanirojeitaje.</s>
      <s id="b.ACT.18.16.2">Ari ijajeitanaji.</s>
     </seg>
     <seg type="verse" id="b.ACT.18.17">
      <s id="b.ACT.18.17.1">Yora atiripee yaajeitaqueri Soshiteneshi, shepi; ipasanajeitaqueri, tac, tac.</s>
      <s id="b.ACT.18.17.2">Yora ipasataqueri iriotaque quenquetsatacaantatsiri anta pancotsiqui yapatojeitantari.</s>
      <s id="b.ACT.18.17.3">Ineacovetacari Cario ipasajeitaqueri, iro cantaincha tecatsi oncantimoneentanaqueari, tecatsi incantajeiteri.</s>
     </seg>
     <seg type="verse" id="b.ACT.18.18">
      <s id="b.ACT.18.18.1">Oshequi quitaiteri isavicanaji Pavoro, impoiji ijatanaji, yojocanajiri ayemisantaririnte.</s>
      <s id="b.ACT.18.18.2">Itetapaaca pitotsiqui, aacotanaqueri tampea Shiriaqui, icantanaca, shiririri.</s>
      <s id="b.ACT.18.18.3">Itsipatanacaro Pirishira, jeri ojime, Aquira.</s>
      <s id="b.ACT.18.18.4">Timatsi icashiacaaqueriri Pavoro Tasorentsi, irootaque yameetantarori iishi anta Senquereshiqui.</s>
     </seg>
     <seg type="verse" id="b.ACT.18.19">
      <s id="b.ACT.18.19.1">Yareejeitantanacari Ejesoqui, ari yojocanajiri itsipataniri.</s>
      <s id="b.ACT.18.19.2">Yovaanaja apaniro Pavoro anta pancotsiqui yapatotapinitanta jorio, iquenquetsatacaapaaqueri.</s>
     </seg>
     <seg type="verse" id="b.ACT.18.20">
      <s id="b.ACT.18.20.1">Icantajeivetavacari: --Osamanita pisavicanaquetsita, poamejeitena.</s>
      <s id="b.ACT.18.20.2">Iro cantaincha te incoyeji iriori.</s>
     </seg>
     <seg type="verse" id="b.ACT.18.21">
      <s id="b.ACT.18.21.1">Icantanaqueri: --Oshequi noshiretanaca meeca, iro cantaincha, ariorica incoacaaquena Tasorentsi, nompiaje, coajica.</s>
      <s id="b.ACT.18.21.2">Irosati itetantanaja aisati pitotsiqui, aacotanaqueri tampea, icaantanaca aisati shiririri.</s>
     </seg>
     <seg type="verse" id="b.ACT.18.22">
      <s id="b.ACT.18.22.1">Yareetapaaca Sesareaqui, irosati yovaantanaca Jerosarequi, iquivantapaaqueri ayemisantaririnte.</s>
      <s id="b.ACT.18.22.2">Impoiji yovaanaja aisati Antioquiaqui, iponeanaca peerani.</s>
     </seg>
     <seg type="verse" id="b.ACT.18.23">
      <s id="b.ACT.18.23.1">Osamani isavicanaque Pavoro Antioquiaqui, impoiji ijataji aisati.</s>
      <s id="b.ACT.18.23.2">Iquenaquenayetanaque Carashiaqui, aisati Jirijiaqui.</s>
      <s id="b.ACT.18.23.3">Yoametasanojeitaqueri maaroni quemisantatsiri.</s>
     </seg>
     <seg type="verse" id="b.ACT.18.24">
      <s id="b.ACT.18.24.1">Yareetaca Ejesoqui jorio pajitachari Aporo, arejantiriasati ini.</s>
      <s id="b.ACT.18.24.2">Cameetsa iquenquetsatapiniti, iotasanotiro Sanquenarentsi.</s>
     </seg>
     <seg type="verse" id="b.ACT.18.25">
      <s id="b.ACT.18.25.1">Icamanteetiri jaoca icantaniri Joani, aisati jaoca ocantari maaroni iquenquetsatacotiriniri Jesoshi, iro cantaincha tequera inquemacotasanotero maaroni yantayetiri iriori Jesoshi.</s>
      <s id="b.ACT.18.25.2">Itsoteasanotaquero yoametantiro maaroni ioyevetari.</s>
     </seg>
     <seg type="verse" id="b.ACT.18.26">
      <s id="b.ACT.18.26.1">Ari iquenquetsatacotasanotiro anta pancotsiqui yapatojeitantari.</s>
      <s id="b.ACT.18.26.2">Te intsaroyeji, cameetsa iquenquetsati.</s>
      <s id="b.ACT.18.26.3">Iquemantavacari Aquira, jero Pirishira, icantiri Aporo: --Nocoaque nonquenquetsatacayempi apaniro.</s>
      <s id="b.ACT.18.26.4">Icanti: --Ja, tsamequeti.</s>
      <s id="b.ACT.18.26.5">Ari apaniro itsoteaqueneri, yoamejeitaqueri jaoca icantari Jesoshi, aisati jaoca ancantajeiteari ajajeitanteari anta Tasorentsiqui.</s>
     </seg>
     <seg type="verse" id="b.ACT.18.27">
      <s id="b.ACT.18.27.1">Impoiji icanti Aporo quemisantajeitatsiri: --Nocoaque nojate meeca Acayaqui, noamejeiteri savicajeitatsiri anta.</s>
      <s id="b.ACT.18.27.2">Ari icantajeitavaqueri: --Cameetsataque pijate, poamejeiteri cameetsa.</s>
      <s id="b.ACT.18.27.3">Jeroca sanquenarentsi paajeitanaqueneriri.</s>
      <s id="b.ACT.18.27.4">Jero oca isanquenatavaqueneriri iyemisantaririnte anta: "Paacameetsajeitavaqueriyea Aporo, pinquemisantajeitavaqueri".</s>
      <s id="b.ACT.18.27.5">Ari peerani ineshinoncatitacari Tasorentsi acayasati, irootaque iquemisantajeitantajari.</s>
      <s id="b.ACT.18.27.6">Meeca, yareetantacari Aporo, oshequi intacojeitapaacari.</s>
     </seg>
     <seg type="verse" id="b.ACT.18.28">
      <s id="b.ACT.18.28.1">Yoametasanotiri iotasanotantajari.</s>
      <s id="b.ACT.18.28.2">Iquemajeitiri atiri yoametantiro Sanquenarentsi, icanti: --Iriotaque Jesoshi oquenquetsatacotiri Sanquenarentsi, iriotaque Quirishitotatsiri.</s>
     </seg>
    </div>
    <div type="chapter" id="b.ACT.19">
     <seg type="verse" id="b.ACT.19.1">
      <s id="b.ACT.19.1.1">Isavicaque Aporo Corintoqui, iriori Pavoro iquenanaque toncaariqui, yareetapaaca Ejesoqui.</s>
      <s id="b.ACT.19.1.2">Ineapaaqueri aparopee quemisantatsiri.</s>
     </seg>
     <seg type="verse" id="b.ACT.19.2">
      <s id="b.ACT.19.2.1">Icantapaaqueri: --Peerani, piquemisantajeitantacari, ¿paashiretaquerompa Ishire Tasorentsi? --Te.</s>
      <s id="b.ACT.19.2.2">Te nonquemacoteroji.</s>
     </seg>
     <seg type="verse" id="b.ACT.19.3">
      <s id="b.ACT.19.3.1">--¿Paita pivaotisatimentari? --Novaotisatimentari Joa.</s>
     </seg>
     <seg type="verse" id="b.ACT.19.4">
      <s id="b.ACT.19.4.1">Ari icantiri: --Ariorica iquenqueshiretanaca atiri, ivaotisatiri Joa iriotanteariri atiri te incoyeji irampiitapinitero caari cameetsatatsi, irointi icoaque inquemisanteri Tasorentsi.</s>
      <s id="b.ACT.19.4.2">Tempa icantitarini: "Pinquemisantajeiteri yora impoitapeenane, iriotaque Jesoshi".</s>
     </seg>
     <seg type="verse" id="b.ACT.19.5">
      <s id="b.ACT.19.5.1">Ari iquemantajeitavacarori oca, ivaotisatimentajeitanacari Avincatsarite Jesoshi.</s>
     </seg>
     <seg type="verse" id="b.ACT.19.6">
      <s id="b.ACT.19.6.1">Yajiricainataqueri Pavoro iitoqui, irosati opocashitantacari Ishire Tasorentsi, ineaveetantajeitanacaro pashinipee neantsi, icamantantajeiti.</s>
     </seg>
     <seg type="verse" id="b.ACT.19.7">
      <s id="b.ACT.19.7.1">Aamaaca icarajeiti 12 shirampari vaotisajeitainchari.</s>
     </seg>
     <seg type="verse" id="b.ACT.19.8">
      <s id="b.ACT.19.8.1">Ari ijatapiniti Pavoro pancotsiqui yapatotantari, icarati mava cashiri iquenquetsatacantayetaque.</s>
      <s id="b.ACT.19.8.2">Te aneeriji tsaneacotearine.</s>
      <s id="b.ACT.19.8.3">Oshequi icamantacotaqueri Tasorentsi, jaoca icanta ipincatsariventanti.</s>
      <s id="b.ACT.19.8.4">Impoiji oshequi yoametavacaajeitaca.</s>
     </seg>
     <seg type="verse" id="b.ACT.19.9">
      <s id="b.ACT.19.9.1">Aparopee, te aneeroji iquenqueshireantari, te incoyeji inquemisante.</s>
      <s id="b.ACT.19.9.2">Icantajeitiri yora atiripee: --Te oncameetsateji oca yoametantiri Pavoro.</s>
      <s id="b.ACT.19.9.3">Irosati yojocantanajari Pavoro, yaanaqueri quemisantajeitatsiri.</s>
      <s id="b.ACT.19.9.4">Iquenquetsatacaapinitiri maaroni quitaiteriqui anta yoametantapinitinta Tirano.</s>
     </seg>
     <seg type="verse" id="b.ACT.19.10">
      <s id="b.ACT.19.10.1">Icantatiani apite osarintsi, irootaque iquemantacarori maaroni ashiasati irineane Avincatsarite.</s>
      <s id="b.ACT.19.10.2">Iquemajeitaquero: joriopee, caari joriotatsi, maaroni.</s>
     </seg>
     <seg type="verse" id="b.ACT.19.11">
      <s id="b.ACT.19.11.1">Itasoncantayeti Pavoro, imatantarori caari aneapiniti.</s>
      <s id="b.ACT.19.11.2">Irio matacairiri Tasorentsi.</s>
     </seg>
     <seg type="verse" id="b.ACT.19.12">
      <s id="b.ACT.19.12.1">Ipamititiri atiri ivaniote Pavoro, aisati yoicoro, irosati yavisacotantajari.</s>
      <s id="b.ACT.19.12.2">Aisati iriori mantsiari, yaanaqueneri, yoavisacotajiri.</s>
      <s id="b.ACT.19.12.3">Aisati yoavisacotajiri neiriri camaari.</s>
     </seg>
     <seg type="verse" id="b.ACT.19.13">
      <s id="b.ACT.19.13.1">Ainiro anta jorio, quenaquenayetatsiri, oavisacotapinivetariri neiriri camaari: iriojeitaque itomipee Esheva, icarajeiti 7.</s>
      <s id="b.ACT.19.13.2">Jorio ini Esheva, ishanincatacari saserote.</s>
      <s id="b.ACT.19.13.3">Ineajeivetacari Pavoro yoavisacotiri neiriri camaari.</s>
      <s id="b.ACT.19.13.4">Icoajeiveta inquempetearime, icantashitantariri itsipa camaari: --Ainiro Jesoshitatsiri iquenquetsatacotiri Pavoro.</s>
      <s id="b.ACT.19.13.5">Iriotaque amitacotanari noavisacoteri yoca neaquempiri.</s>
      <s id="b.ACT.19.13.6">Pojocanajeriqueti iravisacotantajeari.</s>
     </seg>
     <seg type="verse" id="b.ACT.19.15">
      <s id="b.ACT.19.15.1">Yacanaqueri camaari: --Noneiri Jesoshi.</s>
      <s id="b.ACT.19.15.2">Noneiri Pavoro.</s>
      <s id="b.ACT.19.15.3">Irompa avinti, te noneanirotempiji.</s>
      <s id="b.ACT.19.15.4">¿Paita nonquemisantantempiri?</s>
     </seg>
     <seg type="verse" id="b.ACT.19.16">
      <s id="b.ACT.19.16.1">Irosati imitajashitantanacari, mita; yantapaaqueri apitero.</s>
      <s id="b.ACT.19.16.2">Imataqueri, irosati ishiatsempequijeitantanaca, yojocanaquero pancotsi.</s>
      <s id="b.ACT.19.16.3">Oshequi yoatsinaqueri.</s>
     </seg>
     <seg type="verse" id="b.ACT.19.17">
      <s id="b.ACT.19.17.1">Iquemacojeitaqueri maaroni ejesosati: jorio, caari joriotatsine, maaroni.</s>
      <s id="b.ACT.19.17.2">Itsaroajeitanaque aisati icantajeitaque: --Icameetsati Avincatsarite Jesoshi: imatacairi quemisantasanotiriri yoavisacotiri neiriri camaari.</s>
      <s id="b.ACT.19.17.3">Irinti shemetatsiri, tecatsi matacayerine.</s>
     </seg>
     <seg type="verse" id="b.ACT.19.18">
      <s id="b.ACT.19.18.1">Impoiji ipocapaaque oshequi quemisantatsiri, icantajeitapaaque: --Ainiro nantayetiro caari cameetsatatsi, nocoaque iroameetsatena Tasorentsi.</s>
     </seg>
     <seg type="verse" id="b.ACT.19.19">
      <s id="b.ACT.19.19.1">Oshequi sheripiaritatsiri yamayetaquero sanquenarentsi yashiyetari: irootaque oamejeitiriri isheripiaritantari.</s>
      <s id="b.ACT.19.19.2">Yapatojeitaquero, irosati itaimotantacari maaroni atiri.</s>
      <s id="b.ACT.19.19.3">Icantajeiti: --Te noncoyeji namatavijeitajeri aisati noshaninca.</s>
      <s id="b.ACT.19.19.4">Imoncarajeitaquero ovinaro sanquenarentsi, opinajeitaca S .50,000.</s>
     </seg>
     <seg type="verse" id="b.ACT.19.20">
      <s id="b.ACT.19.20.1">Oshequi iquenacayetanaquero irineane Avincatsarite, aisati itimi oshequi quemisantajeitavaquerori.</s>
     </seg>
     <seg type="verse" id="b.ACT.19.21">
      <s id="b.ACT.19.21.1">Impoiji ishiretaca Pavoro irijate Jerosarequi, irosati ijatantanaca.</s>
      <s id="b.ACT.19.21.2">Iquenanaque Maseroniaqui, jero anta Acayaqui.</s>
      <s id="b.ACT.19.21.3">Icantitaca: --Nintanaquearo nojate Jerosarequi, impoiji nojatanaque Oromaqui.</s>
     </seg>
     <seg type="verse" id="b.ACT.19.22">
      <s id="b.ACT.19.22.1">Itiancaque apite amitacotapinitiriri maseroniasatipee: yora Timoteo, jeri Erashito.</s>
      <s id="b.ACT.19.22.2">Iriori Pavoro, osamani itimanaque anta Ashiaqui.</s>
     </seg>
     <seg type="verse" id="b.ACT.19.23">
      <s id="b.ACT.19.23.1">Te meeca capichaji incantavacaimentearo oca acamantacotaqueriri Avincatsarite.</s>
     </seg>
     <seg type="verse" id="b.ACT.19.24">
      <s id="b.ACT.19.24.1">Itiminta vetsicapinitirori perata pajitachari Irimitirio.</s>
      <s id="b.ACT.19.24.2">Ishiacantapinitiro ovanco Aretemisa iquemisantapinijeitantarori ishaninca.</s>
      <s id="b.ACT.19.24.3">Ora Aretemisa irootaque ijitasorentsijeitane.</s>
      <s id="b.ACT.19.24.4">Ainiro yora amitacotiriri, vetsicapinitiniriri ora pancotsijaniqui; ari ipinatapinitiri oshequi perata, yaajeitantari oshequi quirequi.</s>
      <s id="b.ACT.19.24.5">Iro cantaincha te meeca iramanantajeroji quemisantajantsiri, irosati iquenqueshiretantanaca Irimitirio.</s>
     </seg>
     <seg type="verse" id="b.ACT.19.25">
      <s id="b.ACT.19.25.1">Ari yapatojeitiri maaroni iratiritepee, icantajeitiri: --Antapinijeitiro oca shiacaantsi aajeitantari airequite oshequi.</s>
     </seg>
     <seg type="verse" id="b.ACT.19.26">
      <s id="b.ACT.19.26.1">Meeca pineaqueri Pavoro, aisati piquemacotaqueri: yamatavijeitiri oshequi atiri, ipashinijeitantajari.</s>
      <s id="b.ACT.19.26.2">Icantaniroti: "Caari oni Tasorentsi oca yovetsicayetiri atiri".</s>
      <s id="b.ACT.19.26.3">Te apatiro iroametante aca: irotaintsi intsoteero Ashiaqui iroametantayete.</s>
     </seg>
     <seg type="verse" id="b.ACT.19.27">
      <s id="b.ACT.19.27.1">Itseencajeitanaqueecari maaroni atiri, aisati itseencanaquerocari maaroni avetsicajeitiri.</s>
      <s id="b.ACT.19.27.2">Tempa opincatsarotasanoti Aretemisa: iquemisantajeivetacaro maaroni ashiasati, jeri maaroni atiri.</s>
      <s id="b.ACT.19.27.3">Ipincatsajeivetaro meeca, iro cantaincha inquemisantajeiteririca Pavoro, irojocacaajeiteri iquemisantiro.</s>
     </seg>
     <seg type="verse" id="b.ACT.19.28">
      <s id="b.ACT.19.28.1">Iquemantajeitavacarori oca, iquisajeitanaca.</s>
      <s id="b.ACT.19.28.2">Icajemajeitanaque: --Opincatsarotasanoti Aretemisa, oca pincatsariventajeitiriri ejesosati.</s>
     </seg>
     <seg type="verse" id="b.ACT.19.29">
      <s id="b.ACT.19.29.1">Icajemajeitanaque savicajeitatsiri nampitsiqui.</s>
      <s id="b.ACT.19.29.2">Ishiajeitanaca maaroni anta yantaveetapinijeitinta.</s>
      <s id="b.ACT.19.29.3">Inoshicajeitanaqueri Cayo, jeri Arishitaraco, sorororo.</s>
      <s id="b.ACT.19.29.4">Maseroniasati ini apite, tsipatapinitariri Pavoro.</s>
     </seg>
     <seg type="verse" id="b.ACT.19.30">
      <s id="b.ACT.19.30.1">Icoaveta Pavoro iroijatacoventanaquerime anta, iro cantaincha te irishineteriji quemisantatsiri.</s>
     </seg>
     <seg type="verse" id="b.ACT.19.31">
      <s id="b.ACT.19.31.1">Ainiro itimi aisati aparopee pincatsaritatsiri, poneachari Ashiaqui, nintiriri Pavoro.</s>
      <s id="b.ACT.19.31.2">Itianquiri ishaninca, camantapaaqueriri: --Eiro catsini poijatiritsi anta: yoimpicari.</s>
     </seg>
     <seg type="verse" id="b.ACT.19.32">
      <s id="b.ACT.19.32.1">Icajemajeitanaque apatojeitainchari, onashiyetaca icantayetiri.</s>
      <s id="b.ACT.19.32.2">Icajemashijeitanaca.</s>
      <s id="b.ACT.19.32.3">Te iriojeiteji oshequi paitarica yapatotimentari.</s>
     </seg>
     <seg type="verse" id="b.ACT.19.33">
      <s id="b.ACT.19.33.1">Ainiro anta Arijantero, itiancane jorio, isatecaqueri nianqui.</s>
      <s id="b.ACT.19.33.2">Yacotashitanaqueri maaroni atiri, iriotanteari icoaque inquenquetsatacaajeiterime.</s>
     </seg>
     <seg type="verse" id="b.ACT.19.34">
      <s id="b.ACT.19.34.1">Iro cantaincha iojeitantacari irio jorio, icajemapinijeitanaque maaroni: --Opincatsarotasanoti Aretemisa, oca pincatsariventiriri ejesosati.</s>
      <s id="b.ACT.19.34.2">Osamani icajemajeitanaque, ishirincanaca catsirincaiteri.</s>
     </seg>
     <seg type="verse" id="b.ACT.19.35">
      <s id="b.ACT.19.35.1">Yoimajerentajeitaqueri yora sanquenatapinitatsiri anta nampitsiqui.</s>
      <s id="b.ACT.19.35.2">Impoiji icantajeitiri: --Noshaninca.</s>
      <s id="b.ACT.19.35.3">Tempa arojeitaque pincatsajeitirori Aretemisa, aisati ashentapinitiniro ovanco.</s>
      <s id="b.ACT.19.35.4">Tempa aisati ashentapinitiro oca shiaquerori, pariapaintsiri jenoqui.</s>
      <s id="b.ACT.19.35.5">Ayojeitanaquero oca,</s>
     </seg>
     <seg type="verse" id="b.ACT.19.36">
      <s id="b.ACT.19.36.1">tecatsi tseenquerone oca nocantaqueri.</s>
      <s id="b.ACT.19.36.2">Cameetsa meeca pimajerejeitanaque.</s>
      <s id="b.ACT.19.36.3">Eiro pishintsititsi panteri yoca shiramparipee.</s>
     </seg>
     <seg type="verse" id="b.ACT.19.37">
      <s id="b.ACT.19.37.1">Jerica pamaqueri, tecatsi incantero ovanco, aisati te incantimateroji atasorentsite.</s>
     </seg>
     <seg type="verse" id="b.ACT.19.38">
      <s id="b.ACT.19.38.1">Jeri aisati yoca Irimitirio, icarajeitiri pashini antirori perata.</s>
      <s id="b.ACT.19.38.2">Incoaquerica incantacoteri, cameetsa iraanajeri anta savicacaantatsiriqui, impoiji iroametavacaajeitea anta.</s>
      <s id="b.ACT.19.38.3">Irijatequeti anta incantacoventavacayea.</s>
     </seg>
     <seg type="verse" id="b.ACT.19.39">
      <s id="b.ACT.19.39.1">Otimirica pashini picoaqueri piote, ari pincanteri coajica yora oametavacaachari, irampatojeitajearica.</s>
     </seg>
     <seg type="verse" id="b.ACT.19.40">
      <s id="b.ACT.19.40.1">Jero aca meeca apatojeitaca, aquisatsatavacaajeitaca.</s>
      <s id="b.ACT.19.40.2">Icamantacotashiteecari aquisajeitaqueri avincatsarite, impoiji tecatsi ancantea ancantacoventajea arosati.</s>
     </seg>
     <seg type="verse" id="b.ACT.19.41">
      <s id="b.ACT.19.41.1">Icantantarori oca, itiancajeitajiri maaroni apatojeitainchari: --Meeca aitapaaji, pincatsimareajeitanaje, pijajeite pivancopeequi.</s>
     </seg>
    </div>
    <div type="chapter" id="b.ACT.20">
     <seg type="verse" id="b.ACT.20.1">
      <s id="b.ACT.20.1.1">Ari imajerejeitanaque ejesosati.</s>
      <s id="b.ACT.20.1.2">Impoiji iriori Pavoro icajemajeitiri quemisantajeitatsiri, yoametasanojeitiri.</s>
      <s id="b.ACT.20.1.3">Impoiji ijatanaji, yovaanaja Maseroniaqui.</s>
     </seg>
     <seg type="verse" id="b.ACT.20.2">
      <s id="b.ACT.20.2.1">Anta oshequi iquenaquenayetanaque, oshequi yoametantayetanaque.</s>
      <s id="b.ACT.20.2.2">Irosati yareetantanaca Quireshiaqui.</s>
     </seg>
     <seg type="verse" id="b.ACT.20.3">
      <s id="b.ACT.20.3.1">Icarati mava cashiri isavicapaaque.</s>
      <s id="b.ACT.20.3.2">Irovetaincha intetearome pitotsi irijatanteameri Shiriaqui.</s>
      <s id="b.ACT.20.3.3">Irosati iotacotantacariri jorio, yaimanavetacari iroyerime.</s>
      <s id="b.ACT.20.3.4">Irosati iquenqueshiretantanaca: --Nompianajeta anta Maseroniaqui.</s>
     </seg>
     <seg type="verse" id="b.ACT.20.4">
      <s id="b.ACT.20.4.1">Ari ijatanaque, icarajeitanaque Sopatoroshi itomi Piro vereasati, Arishitaraco, jeri Seconto tesaronicasati, Cayo terevesati, Timoteo, Tiquico, jeri Torojimo ashiasati, maaroni.</s>
     </seg>
     <seg type="verse" id="b.ACT.20.5">
      <s id="b.ACT.20.5.1">Ijivajeitanaquena Toroarequi, yoyeajeitaquena anta.</s>
     </seg>
     <seg type="verse" id="b.ACT.20.6">
      <s id="b.ACT.20.6.1">Avisanaque quitaiteri yoanteetapinitarori tanta caari tapiacha, impoiji noponeanaja Jiriposhiqui, noquenacotanaque pitotsiqui.</s>
      <s id="b.ACT.20.6.2">Ocarati 5 quitaiteri nareetantajari Toroarequi, anta itiminta oyeajeitaquenari.</s>
      <s id="b.ACT.20.6.3">Irosati nosavicantapaaca ocarati 7 quitaiteri.</s>
     </seg>
     <seg type="verse" id="b.ACT.20.7">
      <s id="b.ACT.20.7.1">Otomincotapaaque.</s>
      <s id="b.ACT.20.7.2">Napatojeitaca nocarajajeitaquero tanta noquenqueshirejeitantajariri Jesoshi icamimentajeitaquee.</s>
      <s id="b.ACT.20.7.3">Iquenquetsatacaajeitana Pavoro.</s>
      <s id="b.ACT.20.7.4">Ishiretaca irijatamane, irootaque yosamanitantanacarori iquenquetsatanaque, vero, vero.</s>
      <s id="b.ACT.20.7.5">Irosati nianquiiteni.</s>
     </seg>
     <seg type="verse" id="b.ACT.20.8">
      <s id="b.ACT.20.8.1">Otimaque oshequi tsiomentotsi anta napatojeitacanta.</s>
      <s id="b.ACT.20.8.2">Iro napatojeitantacari shitamencotsi onta jenoquiniri; mavatapaintsiri, jenoqui anta.</s>
     </seg>
     <seg type="verse" id="b.ACT.20.9">
      <s id="b.ACT.20.9.1">Isavicaque omoroqui yora evancari pajitachari Eotico.</s>
      <s id="b.ACT.20.9.2">Osamani iquenquetsataque Pavoro, irootaque aantapaacariri ivochoquine.</s>
      <s id="b.ACT.20.9.3">Irosati ipariantanaca: iquenaitanaque, sheroo, tirin, anta quipatsiqui.</s>
      <s id="b.ACT.20.9.4">Ari naniireashijeitanaqueri, itinayeevetapaacari; camaque ini, torein.</s>
     </seg>
     <seg type="verse" id="b.ACT.20.10">
      <s id="b.ACT.20.10.1">Ari yaniireapaaque Pavoro iriori.</s>
      <s id="b.ACT.20.10.2">Itsentetashitapaaqueri, yavitsanotapaaqueri.</s>
      <s id="b.ACT.20.10.3">Icanti: --Eiro poashiretacotaritsi: aneatsi ini.</s>
      <s id="b.ACT.20.10.4">Ari itinaanaja, aisatitanaji.</s>
     </seg>
     <seg type="verse" id="b.ACT.20.11">
      <s id="b.ACT.20.11.1">Ari nataijeitanaji, icarajapaaquero Pavoro tanta, noajeitaca.</s>
      <s id="b.ACT.20.11.2">Impoiji iquenquetsatacaajiri, irosati oquitaitetantanaja.</s>
      <s id="b.ACT.20.11.3">Irosati ijatantanaja.</s>
     </seg>
     <seg type="verse" id="b.ACT.20.12">
      <s id="b.ACT.20.12.1">Yayeetanajiri evancari ivancoqui, aneanaji.</s>
      <s id="b.ACT.20.12.2">Te capichaji iroveshireajeitanaquea.</s>
     </seg>
     <seg type="verse" id="b.ACT.20.13">
      <s id="b.ACT.20.13.1">Nojivatanaque pitotsiqui, noquenacotanaque Asoqui; irinti Pavoro iquenanaque avotsiqui.</s>
     </seg>
     <seg type="verse" id="b.ACT.20.14">
      <s id="b.ACT.20.14.1">Ari ineapaajanari Asoqui, irosati notetantanajariri pitotsiqui.</s>
      <s id="b.ACT.20.14.2">Novaajeitanaja Mitirenequi, nocaantanaca, shiririri.</s>
     </seg>
     <seg type="verse" id="b.ACT.20.15">
      <s id="b.ACT.20.15.1">Oquitaitetamanaji novaanaja aisati.</s>
      <s id="b.ACT.20.15.2">Nomontetacotanacaro Quio.</s>
      <s id="b.ACT.20.15.3">Omavatanaque quitaiteri, irosati anta Samoshiqui.</s>
      <s id="b.ACT.20.15.4">Quitaiteri pashini nareetanaca Miretoqui.</s>
     </seg>
     <seg type="verse" id="b.ACT.20.16">
      <s id="b.ACT.20.16.1">Iquenqueshiretaca Pavoro iravishitanaquearo Ejeso, eiro itimaanitapaajitsi Ashiaqui.</s>
      <s id="b.ACT.20.16.2">Icoasanotaque irareetitajea Jerosarequi, irimoncaraapeemparo quitaiteri pajitachari Pentecoshiteshi.</s>
     </seg>
     <seg type="verse" id="b.ACT.20.17">
      <s id="b.ACT.20.17.1">Itiancaque Ejesoqui, icajemacantaqueri quenquetsatacaaqueriri quemisantajeitatsiri anta.</s>
     </seg>
     <seg type="verse" id="b.ACT.20.18">
      <s id="b.ACT.20.18.1">Ari yareejeitapaaca ejesosati, irosati icantajeitantavacari: --Piotacotasanotaquena jaoca nocantari notimimotantajeitaquempiri.</s>
      <s id="b.ACT.20.18.2">Iroaquerani nareetaca Ashiaqui, aitaque nocantitapaaca, irosatitatsi meeca.</s>
     </seg>
     <seg type="verse" id="b.ACT.20.19">
      <s id="b.ACT.20.19.1">Anta oshequi nantaveetapinitiniri Avincatsarite, teyea iro noshemete.</s>
      <s id="b.ACT.20.19.2">Niraacotapinitaquempi.</s>
      <s id="b.ACT.20.19.3">Aisati ocantimoneentaquena anta yaimanavetaquena joriopee iroyename.</s>
     </seg>
     <seg type="verse" id="b.ACT.20.20">
      <s id="b.ACT.20.20.1">Notsoteaquero, tempa aitaque nocamantajeitaquempiro maaroni oca cameetsayetatsiri.</s>
      <s id="b.ACT.20.20.2">Te nomajeretashiteaji.</s>
      <s id="b.ACT.20.20.3">Noamejeitimpi anta yapatojeitacanta atiripee aisati anta pivancopeequi.</s>
     </seg>
     <seg type="verse" id="b.ACT.20.21">
      <s id="b.ACT.20.21.1">Nocamantajeitiri jorio, jeri caari joriotatsi, maaroni: "Pinquenqueshirejeitanajea piojeitantajeariri Tasorentsi.</s>
      <s id="b.ACT.20.21.2">Pinquemisanteri Novincatsarite Jesoshi".</s>
     </seg>
     <seg type="verse" id="b.ACT.20.22">
      <s id="b.ACT.20.22.1">Ari meeca nojate Jerosarequi, ojatacaanaquena Ishire Tasorentsi.</s>
      <s id="b.ACT.20.22.2">Te nioteji jaocarica incanteetenari anta.</s>
     </seg>
     <seg type="verse" id="b.ACT.20.23">
      <s id="b.ACT.20.23.1">Apatiro niotaquero oca ocamantaquenari Ishire Tasorentsi.</s>
      <s id="b.ACT.20.23.2">Maaroni nampitsiqui ocamantapinitana: "Queario iroisoyeetempi, iroashinoncayeetempi".</s>
     </seg>
     <seg type="verse" id="b.ACT.20.24">
      <s id="b.ACT.20.24.1">Te noncoasanoteji noncantaitatiyempani nontime aca quipatsiqui, irointiquea nocoasanotaque nomateneri Avincatsarite Jesoshi paitarica inintacaaquenari.</s>
      <s id="b.ACT.20.24.2">Aisati nocoasanotaque nontsoteeneri oca nantaveetapinitiniriri.</s>
      <s id="b.ACT.20.24.3">Ocameetsati oca nocamantapinijeitimpiri: "Ineshinoncajeitaquee Tasorentsi".</s>
     </seg>
     <seg type="verse" id="b.ACT.20.25">
      <s id="b.ACT.20.25.1">Niotaque meeca eiro aneavacaajatsi aisati.</s>
      <s id="b.ACT.20.25.2">Nocarajeivetaquempi, nocamantajeitaquempiro jaoca icantari Tasorentsi ipincatsariventanti.</s>
     </seg>
     <seg type="verse" id="b.ACT.20.26">
      <s id="b.ACT.20.26.1">Irootaque meeca nocamantantimpirori oca.</s>
      <s id="b.ACT.20.26.2">Ariorica iroasanquetaarantempi Tasorentsi, te naro oasanquetacantempine: tempa nocamantitaquempini peerani.</s>
     </seg>
     <seg type="verse" id="b.ACT.20.27">
      <s id="b.ACT.20.27.1">Te nontsaroyeji, notsoteaquempiro maaroni icantayetiri Tasorentsi.</s>
      <s id="b.ACT.20.27.2">Irootaque icantajeitiriri Pavoro.</s>
     </seg>
     <seg type="verse" id="b.ACT.20.28">
      <s id="b.ACT.20.28.1">Jero oca icamantajeitiriri aisati: --Queariompia, pojocaacoventajeiteri piyemisantaririnte anta.</s>
      <s id="b.ACT.20.28.2">Tempa avirojeitaque ocoyeane Ishire Tasorentsi.</s>
      <s id="b.ACT.20.28.3">Pamenacoventeri maaroni quemisantajeitatsiri, pintacojeiteari.</s>
      <s id="b.ACT.20.28.4">Tempa iriojeitaque yoavisacojeitaqueri Jesoshi, icamimentajeitaqueri, yaparajatimentajeitaqueri iriraja.</s>
     </seg>
     <seg type="verse" id="b.ACT.20.29">
      <s id="b.ACT.20.29.1">Coajica, nojatanajerica, impocashitempi amatavitempinemeri: noshiacantaqueri catsimayetatsiri.</s>
      <s id="b.ACT.20.29.2">Eiro ipeacotimpitsi, yoashinoncaimpicari.</s>
      <s id="b.ACT.20.29.3">Niotaquero oca.</s>
     </seg>
     <seg type="verse" id="b.ACT.20.30">
      <s id="b.ACT.20.30.1">Timatsi aca picarajeitica quenquetsatacaavetempineri, iro cantaincha eiro otampaticatasanotitsi iroamejeitempi.</s>
      <s id="b.ACT.20.30.2">Yojocacaimpiricari piyemisantaririnte, iroijatanteariri iriori.</s>
     </seg>
     <seg type="verse" id="b.ACT.20.31">
      <s id="b.ACT.20.31.1">Queariompia, pinquenqueshiretero.</s>
      <s id="b.ACT.20.31.2">Ocarati mava osarintsi noametapinitaquempi.</s>
      <s id="b.ACT.20.31.3">Nocantatiani: tsiteniriqui, quitaiteriqui.</s>
      <s id="b.ACT.20.31.4">Aisati niraacotapinitaquempi.</s>
     </seg>
     <seg type="verse" id="b.ACT.20.32">
      <s id="b.ACT.20.32.1">Nocantiri Avincatsarite: "Pojocaacoventajeiteri ejesosati, aisati pineshinoncatimenteri iquemisantiro pineane".</s>
      <s id="b.ACT.20.32.2">Aitaque omataca irineane oquemisantacaasanotaquempi, oavisacojeitaquempi.</s>
      <s id="b.ACT.20.32.3">Tempa picarajeitiri quemisantajeitiriri icoyeaqueri.</s>
     </seg>
     <seg type="verse" id="b.ACT.20.33">
      <s id="b.ACT.20.33.1">Te noncoitayeteriji iirequite pashini atiri.</s>
      <s id="b.ACT.20.33.2">Te noncoitayeteriji iitsaare.</s>
     </seg>
     <seg type="verse" id="b.ACT.20.34">
      <s id="b.ACT.20.34.1">Piojeitaque narosatiquea antaveetanontacha, naantayetarori maaroni coiteimotanari, aisati nintacojeitari notsipajeitari.</s>
     </seg>
     <seg type="verse" id="b.ACT.20.35">
      <s id="b.ACT.20.35.1">Nomayetaquero maaroni oca piojeitanteari avirori pintacotantajeitea.</s>
      <s id="b.ACT.20.35.2">Pinquempejeitena narori, pantaveetasanojeite, pintacotantajeiteariri ashinoncaincari.</s>
      <s id="b.ACT.20.35.3">Pinquenqueshiretero irineane Avincatsarite Jesoshi, icantitaniri: "Iro cameetsatasanotatsiri ampashitantea.</s>
      <s id="b.ACT.20.35.4">Te iro cameetsatasanotatsine aashitearo paitarica impashiyeeteeri".</s>
     </seg>
     <seg type="verse" id="b.ACT.20.36">
      <s id="b.ACT.20.36.1">Irootaque icantajeitaqueriri Pavoro ejesosati.</s>
      <s id="b.ACT.20.36.2">Impoiji itiyeroanaca, icarajeitiri ejesosati maaroni, iquenquetsatacaajeitiri Tasorentsi.</s>
     </seg>
     <seg type="verse" id="b.ACT.20.37">
      <s id="b.ACT.20.37.1">Iraajeitanaca maaroni.</s>
      <s id="b.ACT.20.37.2">Yavitsanojeitavajiri, inintavorojeitavajiri.</s>
     </seg>
     <seg type="verse" id="b.ACT.20.38">
      <s id="b.ACT.20.38.1">Yoashiretacojeitanacari iquemaqueri icantanajiriri: "Eiro pineajanatsi aisati".</s>
      <s id="b.ACT.20.38.2">Yoajeitavajiri anta pitotsiqui, yamenavajiri ijatanaji.</s>
     </seg>
    </div>
    <div type="chapter" id="b.ACT.21">
     <seg type="verse" id="b.ACT.21.1">
      <s id="b.ACT.21.1.1">Irosati nojocajeitantanajari quemisantacaajeitiriri ejesosati.</s>
      <s id="b.ACT.21.1.2">Notejeitanaca pitotsiqui, tampatica noquenacotanaque Coshiqui, nocantanaca shiririri.</s>
      <s id="b.ACT.21.1.3">Oquitaitetamanaque novaamanaja Irorashiqui, irosati novaantanaja Pataraqui.</s>
     </seg>
     <seg type="verse" id="b.ACT.21.2">
      <s id="b.ACT.21.2.1">Noneapaaquero anta pitotsi monteachaneri Jenishiaqui.</s>
      <s id="b.ACT.21.2.2">Notetapaaca, noquenacotanaque.</s>
     </seg>
     <seg type="verse" id="b.ACT.21.3">
      <s id="b.ACT.21.3.1">Noneantanacarori Tsipire, noquenanampitanaquero nampatequi.</s>
      <s id="b.ACT.21.3.2">Nanaanaquero, irosati Shiriaqui, naatapaaque Tiroqui.</s>
      <s id="b.ACT.21.3.3">Anta nampitsiqui yoaniitanaquero marinero ovaararontsi.</s>
     </seg>
     <seg type="verse" id="b.ACT.21.4">
      <s id="b.ACT.21.4.1">Nocoayetapaaqueri narori quemisantatsiri.</s>
      <s id="b.ACT.21.4.2">Noneantapaacariri nosaviquimotapaaqueri 7 quitaiteri.</s>
      <s id="b.ACT.21.4.3">Oamejeitaqueri Ishire Tasorentsi, icantajeitantariri Pavoro: --Eiro pijatitsi Jerosarequi: yoashinonqueetavaquempicari.</s>
      <s id="b.ACT.21.4.4">Iro cantaincha te inquemisanteriji Pavoro.</s>
     </seg>
     <seg type="verse" id="b.ACT.21.5">
      <s id="b.ACT.21.5.1">Ari omoncarataja notetantanajari aisati, nojajeitanaji.</s>
      <s id="b.ACT.21.5.2">Itsipajeitanaquena quemisantajeitatsiri irosati otsapitapaa nampitsi, icarajeitanaquero ijina, jeri itomipee.</s>
      <s id="b.ACT.21.5.3">Notiyeroajeitanaca anta otsapijaqui, noquenquetsatacaajeitaqueri Tasorentsi.</s>
      <s id="b.ACT.21.5.4">Impoiji novetsatavacaajeitanaja.</s>
     </seg>
     <seg type="verse" id="b.ACT.21.6">
      <s id="b.ACT.21.6.1">Notetanajaro pitotsi, ari ipiajeitanaja iriori ivancopeequi.</s>
     </seg>
     <seg type="verse" id="b.ACT.21.7">
      <s id="b.ACT.21.7.1">Ari noponeanaca Tiroqui, noquenacotanaque, novaanaja aisati Toremairaqui.</s>
      <s id="b.ACT.21.7.2">Noquivantapaaqueri ayemisantaririnte.</s>
      <s id="b.ACT.21.7.3">Aparo nomaaque.</s>
     </seg>
     <seg type="verse" id="b.ACT.21.8">
      <s id="b.ACT.21.8.1">Oquitaitetamanaque, novaamanaja aisati.</s>
      <s id="b.ACT.21.8.2">Nareetantapaacari Sesareaqui, noquivantapaaqueri Jeripi, yora quenquetsatacaantatsiri.</s>
      <s id="b.ACT.21.8.3">Ari oshequi nosaviquimotapaaqueri.</s>
      <s id="b.ACT.21.8.4">Iriotaque icarajeitiri yora intacotantachari sietetatsiri.</s>
     </seg>
     <seg type="verse" id="b.ACT.21.9">
      <s id="b.ACT.21.9.1">Timatsi otsipasato irishinto, timashitachari; ocamantantajeiti iroori.</s>
     </seg>
     <seg type="verse" id="b.ACT.21.10">
      <s id="b.ACT.21.10.1">Oshequi nomaanaque.</s>
      <s id="b.ACT.21.10.2">Jeri yareetapaaca camantantatsiri pajitachari Acavo, iponeanaca iriori Joreaqui.</s>
     </seg>
     <seg type="verse" id="b.ACT.21.11">
      <s id="b.ACT.21.11.1">Ipocashitapaaquena, yaapaaquero ishiticatsaquiro Pavoro.</s>
      <s id="b.ACT.21.11.2">Irisati oisotashitajancha iitiqui, iracoqui.</s>
      <s id="b.ACT.21.11.3">Icanti: --Aitaque ocanti Ishire Tasorentsi: "Aisati inquempeyeetaqueri yora ashitarori ishiticatsaquiro.</s>
      <s id="b.ACT.21.11.4">Iroisoteri jorio, yora jerosaresati: oiso, oiso.</s>
      <s id="b.ACT.21.11.5">Imperi pashinisati atiri, iraanaqueri".</s>
     </seg>
     <seg type="verse" id="b.ACT.21.12">
      <s id="b.ACT.21.12.1">Noquemantavacarori oca, nocarajeitaqueri maaroni ashaninca, nocantajeivetari Pavoro: --Eiro pijatitsi Jerosarequi.</s>
     </seg>
     <seg type="verse" id="b.ACT.21.13">
      <s id="b.ACT.21.13.1">Yacanaquena: --¿Paita piraantari?</s>
      <s id="b.ACT.21.13.2">¿Paita picantashiretacaantanari?</s>
      <s id="b.ACT.21.13.3">Tempa naro quemisantiriri Avincatsarite Jesoshi.</s>
      <s id="b.ACT.21.13.4">Iroisoyeetenata anta Jerosarequi, iroyeetenata: te nontsaroacayeariji.</s>
     </seg>
     <seg type="verse" id="b.ACT.21.14">
      <s id="b.ACT.21.14.1">Te inquemisantenaji, irosati nomajeretantanaca.</s>
      <s id="b.ACT.21.14.2">Nocantajeiti: --Aitaque oncanteata paitarica icoiri Avincatsarite.</s>
     </seg>
     <seg type="verse" id="b.ACT.21.15">
      <s id="b.ACT.21.15.1">Impoiji novetsajeitanajari sesareasati, novaanaja Jerosarequi: noquenanaji avotsiqui.</s>
     </seg>
     <seg type="verse" id="b.ACT.21.16">
      <s id="b.ACT.21.16.1">Itsipajeitanaquena aparopee quemisantatsiri, sesareasati.</s>
      <s id="b.ACT.21.16.2">Yaanaquena anta ivancoqui Manaso, yora tsipiresati: iriotaque intacantarori iquemisanti.</s>
      <s id="b.ACT.21.16.3">Nomaimotapaaqueri iriori.</s>
     </seg>
     <seg type="verse" id="b.ACT.21.17">
      <s id="b.ACT.21.17.1">Nareetantapaacari Jerosarequi, yaacameetsajeitavaquena ayemisantaririnte, iquimoshireventavaquena.</s>
     </seg>
     <seg type="verse" id="b.ACT.21.18">
      <s id="b.ACT.21.18.1">Oquitaitetamani iquivantajantiri Pavoro Santiaco, noijatanaqueri narori.</s>
      <s id="b.ACT.21.18.2">Anta yapatojeitacanta maaroni quenquetsatacaantatsiri.</s>
     </seg>
     <seg type="verse" id="b.ACT.21.19">
      <s id="b.ACT.21.19.1">Novetsatavacaajeitaca, impoiji itsoteaqueneri Pavoro, iquenquetsatacaapaaqueri: --Itiancaquena Tasorentsi noquenquetsatacaajeitiri oshequi pashinisatipee atiri.</s>
      <s id="b.ACT.21.19.2">Icarajeiti oshequi quemisantajeitiriri.</s>
     </seg>
     <seg type="verse" id="b.ACT.21.20">
      <s id="b.ACT.21.20.1">Iquemantavacarori, icantajeiti: --Cameetsa ini Tasorentsi.</s>
      <s id="b.ACT.21.20.2">Impoiji icantajeitiri: --Pamene, Pavoro, amoncaratavacaajeitaca aquemisantajeitiri Jesoquirishito.</s>
      <s id="b.ACT.21.20.3">Iquemisantajeitaque oshequi catsini ajorioririnte, iro cantaincha aisati iquemisantasanojeitaquero isanquenatiniri Moishishi.</s>
     </seg>
     <seg type="verse" id="b.ACT.21.21">
      <s id="b.ACT.21.21.1">Oshequi iquemacojeitaquero picantiriri ajorioririnte, saviquimotiriri pashinisati atiri: "Pojoquero isanquenare Moishishi.</s>
      <s id="b.ACT.21.21.2">Eiro pitoyeantajeitiritsi pitomi.</s>
      <s id="b.ACT.21.21.3">Pojocajeitajero oca amejeiveitaniri arori".</s>
     </seg>
     <seg type="verse" id="b.ACT.21.22">
      <s id="b.ACT.21.22.1">¿Jaoca pincanteari?</s>
      <s id="b.ACT.21.22.2">Aitaque inquemacojeitaquempi, areetapaaquempi: inquisajeitavaquempi.</s>
     </seg>
     <seg type="verse" id="b.ACT.21.23">
      <s id="b.ACT.21.23.1">Pinquemisantero oca noncantempiri: jerica itsipasati shirampari, timatsi icashiacaacariri Tasorentsi.</s>
     </seg>
     <seg type="verse" id="b.ACT.21.24">
      <s id="b.ACT.21.24.1">Paanajeri maaroni ivancoqui Tasorentsi, pincanteri Tasorentsi iroameetsantajeitempi.</s>
      <s id="b.ACT.21.24.2">Pimpinateneri yocapee paitarica, irameetantearori iishi.</s>
      <s id="b.ACT.21.24.3">Impoiji iriojeitanaque ajorioririnte te ontampaticateji oca iquemacotaquempiri.</s>
      <s id="b.ACT.21.24.4">Iriotanaque pimoncarataquero isanquenare Moishishini.</s>
     </seg>
     <seg type="verse" id="b.ACT.21.25">
      <s id="b.ACT.21.25.1">Ja meeca yora pashinisati atiri, yora quemisantatsiri: nopacantaqueri iriori sanquenarentsi.</s>
      <s id="b.ACT.21.25.2">Jero oca nocantaqueriri: "Eiro poitaritsi ivatsa yoyeetaquenerori yovetsiqueetiri, caari oni Tasorentsi.</s>
      <s id="b.ACT.21.25.3">Eiro poacotarotsi ivatsa iriraja.</s>
      <s id="b.ACT.21.25.4">Eiro poaritsi ampitsiitachari.</s>
      <s id="b.ACT.21.25.5">Eiro pineavintsatirotsi tsinane caari pai".</s>
     </seg>
     <seg type="verse" id="b.ACT.21.26">
      <s id="b.ACT.21.26.1">Ari iquemisantaqueri Pavoro.</s>
      <s id="b.ACT.21.26.2">Oquitaitetamanaque yaanaqueri evancari, icantajeitaqueri iroameetsatanteariri, aisati iqueajeitapaaque ivancoqui.</s>
      <s id="b.ACT.21.26.3">Icamantapaaqueri anta: --Oncarate 7 quitaiteri nomoncaratantaquearori nantajeiteri iroameetsatantenari Tasorentsi, impoiji noajeiteneri virantsi, nompajeiteri.</s>
     </seg>
     <seg type="verse" id="b.ACT.21.27">
      <s id="b.ACT.21.27.1">Irovetaincha omoncarateame 7 quitaiteri.</s>
      <s id="b.ACT.21.27.2">Ineajeitaqueri anta ivancoqui Tasorentsi joriopee, poneachari Ashiaqui.</s>
      <s id="b.ACT.21.27.3">Iquisacaacari apatojeitainchari, impoiji yaajeitaqueri Pavoro, shepi.</s>
     </seg>
     <seg type="verse" id="b.ACT.21.28">
      <s id="b.ACT.21.28.1">Icajemajeitanaque: --Noshaninca, pamitacojeitena.</s>
      <s id="b.ACT.21.28.2">Iriotaque yoca quenaquenayetatsiri amatavijeitiriri atiri; icantanirotaqueri: "Te incameetsateji joriopee.</s>
      <s id="b.ACT.21.28.3">Te oncameetsateji isanquenare Moishishi.</s>
      <s id="b.ACT.21.28.4">Te oncameetsateji ivanco Tasorentsi".</s>
      <s id="b.ACT.21.28.5">Irootaque icantajeitiriri atiri.</s>
      <s id="b.ACT.21.28.6">Pamenete meeca yamanirotaqueri aca pashinisati atiri, caari ocameetsatantanaja meeca oca pancotsica cameetsavetachari.</s>
      <s id="b.ACT.21.28.7">Irootaque icantajeitaqueriri.</s>
     </seg>
     <seg type="verse" id="b.ACT.21.29">
      <s id="b.ACT.21.29.1">Chapinqui ineavaqueri Pavoro anta nampitsiqui, itsipavetari Torojimo: yora ejesosati.</s>
      <s id="b.ACT.21.29.2">Ijitashijeitavacari iriotaque iqueacaapaaqueri ivancoqui Tasorentsi, irootaque icantantacari: "Yamanirotaqueri aca pashinisati atiri".</s>
     </seg>
     <seg type="verse" id="b.ACT.21.30">
      <s id="b.ACT.21.30.1">Ari iquisajeitanaca maaroni nampitsiquiniri, yapatojeitanaca anta.</s>
      <s id="b.ACT.21.30.2">Yaaqueri Pavoro shepi, inoshicanaqueri saiteriqui, sorororo.</s>
      <s id="b.ACT.21.30.3">Irosati yashitantanacaro ivanco Tasorentsi.</s>
     </seg>
     <seg type="verse" id="b.ACT.21.31">
      <s id="b.ACT.21.31.1">Irovetaincha iroyerime, iro cantaincha iquemacotaqueri yora iyomantantite soraropee, carajeitaintsiri 600.</s>
      <s id="b.ACT.21.31.2">Icamanteetiri: --Iquisajeitanaca maaroni jerosaresati.</s>
     </seg>
     <seg type="verse" id="b.ACT.21.32">
      <s id="b.ACT.21.32.1">Ishintsiti yaanajiri soraro, jeri capitanotatsiri, ishiashijeitanacari.</s>
      <s id="b.ACT.21.32.2">Ineantajeitavacariri atiri, yoipacaajeitanaquero ipasajeitiri.</s>
     </seg>
     <seg type="verse" id="b.ACT.21.33">
      <s id="b.ACT.21.33.1">Ari ipocapaaque comantanti, yaapaaqueri Pavoro.</s>
      <s id="b.ACT.21.33.2">Yoisotacantaqueri.</s>
      <s id="b.ACT.21.33.3">Iro yoisotantapaacariri apite carenatsa.</s>
      <s id="b.ACT.21.33.4">Isampitacotiri: --¿Janicampa yoca?</s>
      <s id="b.ACT.21.33.5">¿Paita yantaqueri piquisajeitantacariri?</s>
     </seg>
     <seg type="verse" id="b.ACT.21.34">
      <s id="b.ACT.21.34.1">Ipashiniyetanaquero icantayetanaqueri.</s>
      <s id="b.ACT.21.34.2">Icajemajeitanaque, tecatsi incantea comantanti iriotacoteri, irootaque yaacantantanacariri anta ivancoqui soraro.</s>
     </seg>
     <seg type="verse" id="b.ACT.21.35">
      <s id="b.ACT.21.35.1">Yareetapaacaro ataimentotsinta, oshequi itatsincajeitanaqueri.</s>
      <s id="b.ACT.21.35.2">Irosati yoancacaantapaacari soraro.</s>
     </seg>
     <seg type="verse" id="b.ACT.21.36">
      <s id="b.ACT.21.36.1">Yoijatanaqueri oshequi atiri, icajemajeitanaque: --Paanirotanaqueri.</s>
     </seg>
     <seg type="verse" id="b.ACT.21.37">
      <s id="b.ACT.21.37.1">Irovetapaincha inqueacaapeerime Pavoro pancotsiqui.</s>
      <s id="b.ACT.21.37.2">Icantiri yora comantanti: --¿Cameetsampa nonquenquetsatacayempi?</s>
      <s id="b.ACT.21.37.3">Icantiri:</s>
     </seg>
     <seg type="verse" id="b.ACT.21.38">
      <s id="b.ACT.21.38.1">--¿Piotirompa quirieco?</s>
      <s id="b.ACT.21.38.2">¿Tempa aviro ejipitosati, yora quisacaacariri atiri chapinqui?</s>
      <s id="b.ACT.21.38.3">¿Tempa aviro aanajiriri chapinqui 4,000 oantatsiri anta caaraiteriqui?</s>
     </seg>
     <seg type="verse" id="b.ACT.21.39">
      <s id="b.ACT.21.39.1">Yacanaqueri: --Te.</s>
      <s id="b.ACT.21.39.2">Nainti jorio.</s>
      <s id="b.ACT.21.39.3">Noponeanaca Tarisoqui, ora shirishiaquiniri.</s>
      <s id="b.ACT.21.39.4">Iotacojeitiro nonampi.</s>
      <s id="b.ACT.21.39.5">Meeca noncamantempi: pishinetena nonquenquetsatacayeri atiri.</s>
     </seg>
     <seg type="verse" id="b.ACT.21.40">
      <s id="b.ACT.21.40.1">Ari ishinetaqueri, icantiri: --Jentsiqueti, pinquenquetsatacayeri.</s>
      <s id="b.ACT.21.40.2">Irosati icatiantapaaca ataimentotsiqui, cati.</s>
      <s id="b.ACT.21.40.3">Impoiji yacotashitanaqueri atiri.</s>
      <s id="b.ACT.21.40.4">Imajerejeitanaque, irosati iquenquetsatacaajeitantacari.</s>
      <s id="b.ACT.21.40.5">Iro iquenquetsatacaantariri evereo.</s>
     </seg>
    </div>
    <div type="chapter" id="b.ACT.22">
     <seg type="verse" id="b.ACT.22.1">
      <s id="b.ACT.22.1.1">Jero oca icantajeitiriri Pavoro ijorioririnte: --Noshaninca.</s>
      <s id="b.ACT.22.1.2">Meeca narosati camantacotachane.</s>
      <s id="b.ACT.22.1.3">Pinquemisantajeitavaquena.</s>
     </seg>
     <seg type="verse" id="b.ACT.22.2">
      <s id="b.ACT.22.2.1">Iquemantavacariri ineanatantaro evereo, aiquero catsini imajeretasanojeitanaque.</s>
      <s id="b.ACT.22.2.2">Ari icantanaque:</s>
     </seg>
     <seg type="verse" id="b.ACT.22.3">
      <s id="b.ACT.22.3.1">--Narotaque jorio.</s>
      <s id="b.ACT.22.3.2">Ari otimaquenari ina anta Tarisoqui, onta shirishiaquiniri.</s>
      <s id="b.ACT.22.3.3">Aca nampitsiquica ari nantearitaqueri.</s>
      <s id="b.ACT.22.3.4">Yoametaquena Camariyeri, itsoteasanotaquenaro oca icantajeitiri intacantaqueeri.</s>
      <s id="b.ACT.22.3.5">Nocoasanotaque noshintsiteneri Tasorentsi paitarica nantiniriri, noquempevetaquempi avirori meeca.</s>
     </seg>
     <seg type="verse" id="b.ACT.22.4">
      <s id="b.ACT.22.4.1">Noquisasanotiri oametantirori oca iroaqueratatsiri, irootaque noantayetariri, noisotacantayetaqueri, aisati noiminqueacantayetaqueri shirampari, tsinane, maaroni.</s>
     </seg>
     <seg type="verse" id="b.ACT.22.5">
      <s id="b.ACT.22.5.1">Iotana ivincatsarite saserote queariotaque oca nocantaquempiri.</s>
      <s id="b.ACT.22.5.2">Aisati iquempejeitanaja maaroni savicacaantajeitatsiri: yora oametavacainchari, iojeiti.</s>
      <s id="b.ACT.22.5.3">Iriojeitaque panarori sanquenarentsi isanquenatiniri tamashicosati.</s>
      <s id="b.ACT.22.5.4">Itiancaquena nonquisajeitantearirime quemisantajeitiriri Jesoshi.</s>
      <s id="b.ACT.22.5.5">Nojavetaca Tamashicoqui naayeterime savicatsiri anta, noisoterime.</s>
      <s id="b.ACT.22.5.6">Namaquerime aca iroasanquetantearirime saserotepee.</s>
     </seg>
     <seg type="verse" id="b.ACT.22.6">
      <s id="b.ACT.22.6.1">Noquenanaque avotsiqui, noquempejitapaacaro Tamashico.</s>
      <s id="b.ACT.22.6.2">Ari icarataque tampatica catsirincaiteri.</s>
      <s id="b.ACT.22.6.3">Omapocapaaquena, amorecacotapaaquena amorecatsiri, oponeanaca inquitequi.</s>
     </seg>
     <seg type="verse" id="b.ACT.22.7">
      <s id="b.ACT.22.7.1">Notaanaque quipatsiqui, porocn.</s>
      <s id="b.ACT.22.7.2">Noquemaqueri icantaquena: "Saoro.</s>
      <s id="b.ACT.22.7.3">Saoro.</s>
      <s id="b.ACT.22.7.4">¿Paita piquisantaquenari?"</s>
     </seg>
     <seg type="verse" id="b.ACT.22.8">
      <s id="b.ACT.22.8.1">Nacanaqueri: "¿Janicampi Novincatsarite?"</s>
      <s id="b.ACT.22.8.2">Icantaquena: "Narotaque nainti Jesoshi, nasaretesati: narotaque piquisaqueri".</s>
     </seg>
     <seg type="verse" id="b.ACT.22.9">
      <s id="b.ACT.22.9.1">Ineajeitaquero notsipajeitari oca amorecatsiri, iro cantaincha te inquemajeitavaqueroji icantaquenari Jesoshi.</s>
     </seg>
     <seg type="verse" id="b.ACT.22.10">
      <s id="b.ACT.22.10.1">Nocantiri: "¿Paita picoacaaquenari nanteri?"</s>
      <s id="b.ACT.22.10.2">Icantana Pincatsari: "Pincatianaje, pijate Tamashicoqui.</s>
      <s id="b.ACT.22.10.3">Anta incamanteetempi paitarica panteri".</s>
     </seg>
     <seg type="verse" id="b.ACT.22.11">
      <s id="b.ACT.22.11.1">Oshipaquireacotasanotanaquena amorecatsiri, irootaque caari noneantaja.</s>
      <s id="b.ACT.22.11.2">Ari yacatsatanaquena notsipajeitari, irosati nareetapatapaaca Tamashicoqui.</s>
     </seg>
     <seg type="verse" id="b.ACT.22.12">
      <s id="b.ACT.22.12.1">Itimi anta shirampari pajitachari Ananiashi.</s>
      <s id="b.ACT.22.12.2">Iquemisantasanotiro isanquenare Moishishini.</s>
      <s id="b.ACT.22.12.3">Ineacameetsajeitiri maaroni jorio, savicajeitatsiri anta.</s>
     </seg>
     <seg type="verse" id="b.ACT.22.13">
      <s id="b.ACT.22.13.1">Ipocashitaquena, iquempejitapaaquena, icantapaaquena: "Saoro, aviro noyemisantaririnte.</s>
      <s id="b.ACT.22.13.2">Pamenanaje".</s>
      <s id="b.ACT.22.13.3">Irosati namenantanaja, noneaqueri.</s>
     </seg>
     <seg type="verse" id="b.ACT.22.14">
      <s id="b.ACT.22.14.1">Aisati icantana: "Icoyeaquempi Tasorentsi piotantearori icoacaaquempiri iriori.</s>
      <s id="b.ACT.22.14.2">Icoyeaquempi pineanteariri yora Cameetsatasanotatsiri.</s>
      <s id="b.ACT.22.14.3">Aisati icoyeaquempi pinquemasanotanteariri iriori.</s>
     </seg>
     <seg type="verse" id="b.ACT.22.15">
      <s id="b.ACT.22.15.1">Aisati pinquenquetsatacoteri.</s>
      <s id="b.ACT.22.15.2">Pincamanteri maaroni atiri oca pineaqueri aisati oca piquemaqueri.</s>
     </seg>
     <seg type="verse" id="b.ACT.22.16">
      <s id="b.ACT.22.16.1">¿Paita poisamanincantacarori?</s>
      <s id="b.ACT.22.16.2">Tsame, pivaotisatea.</s>
      <s id="b.ACT.22.16.3">Ainiro caari cameetsatatsi pantayetiniri, iro cantaincha ariorica paventeari Tasorentsi, iroameetsantajempi".</s>
     </seg>
     <seg type="verse" id="b.ACT.22.17">
      <s id="b.ACT.22.17.1">Ari impoiji nopianaja Jerosarequi.</s>
      <s id="b.ACT.22.17.2">Noquenquetsatacaavetacari Tasorentsi anta ivancoqui, impoiji te niotacoteaji,</s>
     </seg>
     <seg type="verse" id="b.ACT.22.18">
      <s id="b.ACT.22.18.1">irointi noneashitacari Avincatsarite.</s>
      <s id="b.ACT.22.18.2">Icantaquena: "Pishintsite, pojocanajero Jerosare, pishianaque.</s>
      <s id="b.ACT.22.18.3">Eiro iquemisanteetirotsi oca piquenquetsatacotaquenari".</s>
     </seg>
     <seg type="verse" id="b.ACT.22.19">
      <s id="b.ACT.22.19.1">Nocantiri: "Novincatsarite, iojeitaque notsoteaquero maaroni pancotsi yapatojeitantari, naajeitaqueri quemisantimpiri.</s>
      <s id="b.ACT.22.19.2">Noiminqueacantaqueri, aisati nopasanatacantaqueri.</s>
     </seg>
     <seg type="verse" id="b.ACT.22.20">
      <s id="b.ACT.22.20.1">Narotaque oacantaqueriri Ishitevani: yora camantacotimpiri.</s>
      <s id="b.ACT.22.20.2">Nocatiaca ocaaquiji, nocantiri: 'Cameetsa incame'.</s>
      <s id="b.ACT.22.20.3">Namenaqueneri oaqueriri iroicoropee".</s>
     </seg>
     <seg type="verse" id="b.ACT.22.21">
      <s id="b.ACT.22.21.1">Iro cantaincha icantaquena: "Tsame pijate.</s>
      <s id="b.ACT.22.21.2">Nocoaque nontianquempi arejiqui, anta itiminta pashinipee atiri".</s>
     </seg>
     <seg type="verse" id="b.ACT.22.22">
      <s id="b.ACT.22.22.1">Iquemisantajeivetacari joriopee, iro cantaincha iquemajeitantavacarori oca, icajemajeitanaque.</s>
      <s id="b.ACT.22.22.2">Icantajeiti: --Pojocanirotanajeri.</s>
      <s id="b.ACT.22.22.3">Te oncameetsateji iranee: poyeri, incameta.</s>
     </seg>
     <seg type="verse" id="b.ACT.22.23">
      <s id="b.ACT.22.23.1">Icajemajeitanaque, iquisajeitanaca, irootaque ipishoncajeitantanacarori iroicoropee aisati quipatsipane.</s>
     </seg>
     <seg type="verse" id="b.ACT.22.24">
      <s id="b.ACT.22.24.1">Ineantajeitacariri comantanti iquisajeitaca, irosati icantantacari soraro: --Paanaqueri, pinqueacaanaqueri anta; pimpasanateri incamantantempiri paitarica yantaqueri iquisajeitantacariri ishaninca.</s>
     </seg>
     <seg type="verse" id="b.ACT.22.25">
      <s id="b.ACT.22.25.1">Ari yoisovetacari impasatantearirime.</s>
      <s id="b.ACT.22.25.2">Ari itimi anta capitanotatsiri, icantiri Pavoro: --Narotaque shanincatariri oromasati.</s>
      <s id="b.ACT.22.25.3">Tequera piotacojeitena otimirica nantane, ¿arimpa pimpasatashitena?</s>
     </seg>
     <seg type="verse" id="b.ACT.22.26">
      <s id="b.ACT.22.26.1">Iquematiiri, ijatashitaqueri comantanti.</s>
      <s id="b.ACT.22.26.2">Icantapaaqueri: --¿Paita poyeriri?</s>
      <s id="b.ACT.22.26.3">Irinti ashaninca arori.</s>
     </seg>
     <seg type="verse" id="b.ACT.22.27">
      <s id="b.ACT.22.27.1">Ari ipocashitaqueri comantanti, icantiri: --Pincamantasanotenate.</s>
      <s id="b.ACT.22.27.2">¿Pishanincatarimpa oromasati?</s>
      <s id="b.ACT.22.27.3">Icantiri: --Je, noshanincajeitacari.</s>
     </seg>
     <seg type="verse" id="b.ACT.22.28">
      <s id="b.ACT.22.28.1">Icantanaque comantanti: --Oshequi nopinaventaqueri oromasati noshanincatantacariri.</s>
      <s id="b.ACT.22.28.2">Icanti Pavoro: --Aitaque notimaqueri noshanincatantacariri.</s>
     </seg>
     <seg type="verse" id="b.ACT.22.29">
      <s id="b.ACT.22.29.1">Intsipaite itiancajiri yora pasaterinemeri.</s>
      <s id="b.ACT.22.29.2">Irinti comantanti, itsaroanaque.</s>
      <s id="b.ACT.22.29.3">Iotaque yoisotashitacari shanincatacariri oromasati: te oncameetsateji iroisotashiteari.</s>
     </seg>
     <seg type="verse" id="b.ACT.22.30">
      <s id="b.ACT.22.30.1">Icoaque comantanti iriotasanote paita icantacotantariri joriopee Pavoro.</s>
      <s id="b.ACT.22.30.2">Oquitaitetamanaque yoisoreajiri.</s>
      <s id="b.ACT.22.30.3">Yapatotacantaqueri jivatacaajeitiriri saserote, jeri maaroni oametavacaajeitainchari.</s>
      <s id="b.ACT.22.30.4">Irosati yoirincacantanacari Pavoro, yaanaqueri anta.</s>
     </seg>
    </div>
    <div type="chapter" id="b.ACT.23">
     <seg type="verse" id="b.ACT.23.1">
      <s id="b.ACT.23.1.1">Yamenasanotapaaqueri maaroni oametavacainchari.</s>
      <s id="b.ACT.23.1.2">Icantiri: --Noshaninca.</s>
      <s id="b.ACT.23.1.3">Nioti ineacameetsatasanotaquena Tasorentsi.</s>
      <s id="b.ACT.23.1.4">Nocantatiani cameetsa nosaviquini, irosatitatsi meeca.</s>
     </seg>
     <seg type="verse" id="b.ACT.23.2">
      <s id="b.ACT.23.2.1">Yora Ananiashi ivincatsarite saserote, icantiri tsipatariri anta: --Pimpasavanteniroteri.</s>
     </seg>
     <seg type="verse" id="b.ACT.23.3">
      <s id="b.ACT.23.3.1">Icantanaque Pavoro: --Avirotaque avinti inquishe Tasorentsi; ainiro pantane: oshequi pamatavitanti.</s>
      <s id="b.ACT.23.3.2">Jero meeca pisaviqui aca, picoaque pimoncaraterome Sanquenarentsi, pincantacoventantenarime.</s>
      <s id="b.ACT.23.3.3">Iro cantaincha pipasatacantaquena, te pimoncarateroji Sanquenarentsi.</s>
     </seg>
     <seg type="verse" id="b.ACT.23.4">
      <s id="b.ACT.23.4.1">Icantanaque catiainchari ara: --Iriotaque picantaqueri ivincatsarite saserote.</s>
     </seg>
     <seg type="verse" id="b.ACT.23.5">
      <s id="b.ACT.23.5.1">Yacanaqueri: --Te nioteji iriorica ivincatsarite saserote.</s>
      <s id="b.ACT.23.5.2">Ocanti Sanquenarentsi: "Eiro picantimatiritsi pincatsariventiriri pishaninca".</s>
      <s id="b.ACT.23.5.3">Niotaqueme, eiro nocantirime.</s>
     </seg>
     <seg type="verse" id="b.ACT.23.6">
      <s id="b.ACT.23.6.1">Iotaque Pavoro anta iconoayetacari saroseopee, jeri aisati variseopee.</s>
      <s id="b.ACT.23.6.2">Icajemanaque: --Noshaninca.</s>
      <s id="b.ACT.23.6.3">Narotaque variseo.</s>
      <s id="b.ACT.23.6.4">Narotaque itomi variseo.</s>
      <s id="b.ACT.23.6.5">Niotaque intinaajeitaje maaroni camajeitaintsiri, irootaque iquishimentaquenari meeca yoca.</s>
     </seg>
     <seg type="verse" id="b.ACT.23.7">
      <s id="b.ACT.23.7.1">Iquemantajeitavacarori oca icantaqueriri, iquisatsatavacaajeitanaca variseopee jeri saroseopee.</s>
      <s id="b.ACT.23.7.2">Iquisavacaajeitanaca.</s>
     </seg>
     <seg type="verse" id="b.ACT.23.8">
      <s id="b.ACT.23.8.1">Icantapinijeiti saroseo: "Eiro itinaajatsi camajeitaintsiri.</s>
      <s id="b.ACT.23.8.2">Te aneriji Tasorentsi inampire.</s>
      <s id="b.ACT.23.8.3">Te aneroji ashire arori".</s>
      <s id="b.ACT.23.8.4">Iro cantaincha icantajeiti variseo: "Antinaajeitanaje.</s>
      <s id="b.ACT.23.8.5">Timatsi inampire Tasorentsi.</s>
      <s id="b.ACT.23.8.6">Timatsi ashire maaroni".</s>
     </seg>
     <seg type="verse" id="b.ACT.23.9">
      <s id="b.ACT.23.9.1">Ari iquisatsatavacaajeitanaca.</s>
      <s id="b.ACT.23.9.2">Icatianaca oametantirori sanquenarentsi, variseo ini.</s>
      <s id="b.ACT.23.9.3">Icantasanotanaque: --Tecatsi nonquemacoteri yoca, yantaquero caari cameetsatatsi.</s>
      <s id="b.ACT.23.9.4">Ariorica yoametaqueri Tasorentsi.</s>
      <s id="b.ACT.23.9.5">Ariorica yoametaqueri inampire.</s>
     </seg>
     <seg type="verse" id="b.ACT.23.10">
      <s id="b.ACT.23.10.1">Aiquero catsini iquisatsatavacaajeitanaca.</s>
      <s id="b.ACT.23.10.2">Yaamaanaca comantanti ari impichareajeitanaqueri Pavoro.</s>
      <s id="b.ACT.23.10.3">Itiancaqueri soraro: --Pijate, paajanteri.</s>
      <s id="b.ACT.23.10.4">Ari yaniireajeitanaque, ijajeitanaque nianqui, yaapitsajeitavajiri.</s>
      <s id="b.ACT.23.10.5">Yaanajiri anta pancotsiqui.</s>
     </seg>
     <seg type="verse" id="b.ACT.23.11">
      <s id="b.ACT.23.11.1">Aparo imaaque, otsitenitanaji aisati, iconijatimotapaaqueri Avincatsarite.</s>
      <s id="b.ACT.23.11.2">Icantapaaqueri: --Piveshireanaquea.</s>
      <s id="b.ACT.23.11.3">Piquenquetsatacotaquena aca Jerosarequi, aisati pinquempetajea coajica anta Oromaqui.</s>
     </seg>
     <seg type="verse" id="b.ACT.23.12">
      <s id="b.ACT.23.12.1">Ari oquitaitetamanaji, yora joriopee, isareajeivetacari Pavoro iroyerime.</s>
      <s id="b.ACT.23.12.2">Icantavacaajeitaca: --Meeca, eirotsitarica airi, eiro avajatsi, aisati eiro irajitsi.</s>
      <s id="b.ACT.23.12.3">Ariorica amatavitavacaajeitea, tempa ari iroasanquetaquee Tasorentsi.</s>
     </seg>
     <seg type="verse" id="b.ACT.23.13">
      <s id="b.ACT.23.13.1">Yanaajeitaquero 40 shirampari sareavetacariri iroyerime.</s>
      <s id="b.ACT.23.13.2">Ijatashijeitiri jivatacaajeitiriri saserotepee, jeri aisati savicacaantayetatsiri.</s>
      <s id="b.ACT.23.13.3">Icantapaaqueri: --Eirotsitarica noiri Pavoro, eiro noitajatsi, aisati eiro niritajatsi.</s>
      <s id="b.ACT.23.13.4">Eirorica nomajeitiro, nocoajeitaque iroasanquejeitena Tasorentsi.</s>
     </seg>
     <seg type="verse" id="b.ACT.23.15">
      <s id="b.ACT.23.15.1">Pincarajeiteri maaroni oametavacainchari, pincantaiteri yora comantanti: "Pamaquenari Pavoro, nocoaque niotacotasanoteri, paitarica yantiri".</s>
      <s id="b.ACT.23.15.2">Irootaque pincanteriri.</s>
      <s id="b.ACT.23.15.3">Naroquea nainti, novetsicajeititaquea noantavaqueariri nianqui, tequeratsita irareetea.</s>
     </seg>
     <seg type="verse" id="b.ACT.23.16">
      <s id="b.ACT.23.16.1">Jeri otomi iritsiro Pavoro, iquemacoventaqueri iriconquiri isareacari iroyeeteri.</s>
      <s id="b.ACT.23.16.2">Ari ijatanaque anta ivancoqui soraro, icamantapaaqueri Pavoro.</s>
     </seg>
     <seg type="verse" id="b.ACT.23.17">
      <s id="b.ACT.23.17.1">Irosati icajemacantantacari iriori aparo capitanotatsiri, icantiri: --Paanaqueri yoca evancari anta itiminta comantanti.</s>
      <s id="b.ACT.23.17.2">Timatsi incamanteriri.</s>
     </seg>
     <seg type="verse" id="b.ACT.23.18">
      <s id="b.ACT.23.18.1">Irosati yaantanacari anta.</s>
      <s id="b.ACT.23.18.2">Icantapaaqueri: --Icajemaquena Pavoro, yora aiminqueiri oshaiteji.</s>
      <s id="b.ACT.23.18.3">Icantaquena: "Paanaqueneri comantanti yoca.</s>
      <s id="b.ACT.23.18.4">Timatsi incamanteriri".</s>
     </seg>
     <seg type="verse" id="b.ACT.23.19">
      <s id="b.ACT.23.19.1">Ari yacatsatanaqueri aiquetiji ara.</s>
      <s id="b.ACT.23.19.2">Imanacaacari, isampitaqueri: --¿Paita ojita oca pincamantenari?</s>
     </seg>
     <seg type="verse" id="b.ACT.23.20">
      <s id="b.ACT.23.20.1">Icantiri: --Icantavacaaca joriopee, incoacojeitaquempi paanajeneri Pavoro anta yoametavacaajeitacanta.</s>
      <s id="b.ACT.23.20.2">Icoaque iramatavitempi, incante icoaque irisampitacoventasanoteri coqui.</s>
     </seg>
     <seg type="verse" id="b.ACT.23.21">
      <s id="b.ACT.23.21.1">Iro cantaincha, eiro piquemisantiritsi.</s>
      <s id="b.ACT.23.21.2">Timatsi shiramparipee, yavisajeitaquero 40 icarajeiti, sareacariri iroyeri.</s>
      <s id="b.ACT.23.21.3">Icantajeitaque: "Eirotsitarica airi, eiro avajatsi, aisati eiro irajitsi.</s>
      <s id="b.ACT.23.21.4">Eirorica airitsi, acoaque iroasanquetaajeiteeta Tasorentsi".</s>
      <s id="b.ACT.23.21.5">Meeca yovetsicajeitaca.</s>
      <s id="b.ACT.23.21.6">Yoyeaquempi meeca, panteneri oca incoacotempiri.</s>
     </seg>
     <seg type="verse" id="b.ACT.23.22">
      <s id="b.ACT.23.22.1">Ari itianquiri comantanti yora evancari.</s>
      <s id="b.ACT.23.22.2">Icantavaqueri: --Eiro picamantiritsi ashanincapee oca picamantaquenari.</s>
     </seg>
     <seg type="verse" id="b.ACT.23.23">
      <s id="b.ACT.23.23.1">Impoiji icajemiri apite capitano.</s>
      <s id="b.ACT.23.23.2">Icantiri: --Ariorica onianquiitetimatanaque, povetsicajeiteri 200 soraro, 70 quijacotearineri cavayo, jeri 200 ajiriqueroneri isataamento.</s>
      <s id="b.ACT.23.23.3">Irijajeite Sesareaqui.</s>
     </seg>
     <seg type="verse" id="b.ACT.23.24">
      <s id="b.ACT.23.24.1">Povetsiqueneri Pavoro cavayo, inquijacotanaqueari.</s>
      <s id="b.ACT.23.24.2">Cameetsa paajeitanaqueri anta itiminta pincatsari Virishi.</s>
     </seg>
     <seg type="verse" id="b.ACT.23.25">
      <s id="b.ACT.23.25.1">Impoiji isanquenatiniri sanquenarentsi, iquempetaquero oca:</s>
     </seg>
     <seg type="verse" id="b.ACT.23.26">
      <s id="b.ACT.23.26.1">"¿Ainirompi Virishi?</s>
      <s id="b.ACT.23.26.2">¿Tecatsimpa oyempine?</s>
      <s id="b.ACT.23.26.3">Narotaque Caraorio Irishiashi sanquenatimpirori oca.</s>
      <s id="b.ACT.23.26.4">Oshequi nopincatsatimpi.</s>
     </seg>
     <seg type="verse" id="b.ACT.23.27">
      <s id="b.ACT.23.27.1">Pineavaqueriya yoca shirampari nontianquempiri.</s>
      <s id="b.ACT.23.27.2">Irovetaincha iroajeiterime chapinqui joriopee.</s>
      <s id="b.ACT.23.27.3">Icamanteetana ishanincatacari oromasati, irosati nojatashitantacariri, notsipatanacari soraro, noavisacotajiri.</s>
     </seg>
     <seg type="verse" id="b.ACT.23.28">
      <s id="b.ACT.23.28.1">Nocoanaque niote paita incantacoteriri, naanaqueri anta yoametavacaajeitanta.</s>
     </seg>
     <seg type="verse" id="b.ACT.23.29">
      <s id="b.ACT.23.29.1">Noquemapaaqueri, icantavacaimentajeitaro sanquenarentsi.</s>
      <s id="b.ACT.23.29.2">Iro cantaincha tecatsi incantacoteri aiminqueanteariri aisati avanteariri.</s>
     </seg>
     <seg type="verse" id="b.ACT.23.30">
      <s id="b.ACT.23.30.1">Timatsi camantapaaquenari isareetacari iroyeeteri, irootaque nontiancantempiriri.</s>
      <s id="b.ACT.23.30.2">Nontianquempiri coajica yora quisaqueriri irijatashitempi incamantacotasanoteri Pavoro".</s>
      <s id="b.ACT.23.30.3">Irootaque isanquenatiniriri, impoiji ipavaqueri soraro: --Jeroca paanajeneri Virishi, aisati paanajeri Pavoro.</s>
     </seg>
     <seg type="verse" id="b.ACT.23.31">
      <s id="b.ACT.23.31.1">Ari iquemisantaqueri soraro, yaanaqueri Pavoro.</s>
      <s id="b.ACT.23.31.2">Tsiteniriqui yareetacaacari Antipatirishiqui.</s>
     </seg>
     <seg type="verse" id="b.ACT.23.32">
      <s id="b.ACT.23.32.1">Oquitaitetamanaque ipiajeitanaja soraro inampiqui.</s>
      <s id="b.ACT.23.32.2">Irinti tsipatasanotanacariri Pavoro yora quijacojeitariri cavayo.</s>
     </seg>
     <seg type="verse" id="b.ACT.23.33">
      <s id="b.ACT.23.33.1">Yareejeitantapaacari Sesareaqui, ipapaaqueri pincatsari sanquenarentsi.</s>
      <s id="b.ACT.23.33.2">Aisati iriori Pavoro, yonijaapaaqueri.</s>
     </seg>
     <seg type="verse" id="b.ACT.23.34">
      <s id="b.ACT.23.34.1">Ineanatavaquero sanquenarentsi, irosati isampitantavacari: --¿Jaoca opajitari piipatsite piponeantacari?</s>
      <s id="b.ACT.23.34.2">Yacanaqueri Pavoro: --Noponeanaca Shirishiaqui.</s>
     </seg>
     <seg type="verse" id="b.ACT.23.35">
      <s id="b.ACT.23.35.1">Icantiri pincatsari: --Coajica impocavaquetsita camantacotempineri, ari nonquemisantanaquempi.</s>
      <s id="b.ACT.23.35.2">Impoiji icantiri soraro: --Pashitacoteri anta ivancoqui Eroreshi, pamenasanoteriyea.</s>
     </seg>
    </div>
    <div type="chapter" id="b.ACT.24">
     <seg type="verse" id="b.ACT.24.1">
      <s id="b.ACT.24.1.1">Ocarataque quitaiteri apapacoroni, ari ijatanaque Ananiashi, yora ivincatsarite saserote, itsipatanacari aparopee savicacaajeitantatsiri.</s>
      <s id="b.ACT.24.1.2">Jeri aisati itsipatanacari amitacotiriri, pajitachari Teretoro.</s>
      <s id="b.ACT.24.1.3">Ijatashijeitanaqueri pincatsari, incantacojeiteri Pavoro.</s>
     </seg>
     <seg type="verse" id="b.ACT.24.2">
      <s id="b.ACT.24.2.1">Icajemeetaqueri, impoiji iquenquetsati Teretoro.</s>
      <s id="b.ACT.24.2.2">Iquenquetsatacaapaaqueri Virishi, ineshinoncatamempeacari, aisati icantacotashitacari Pavoro, icanti:</s>
     </seg>
     <seg type="verse" id="b.ACT.24.3">
      <s id="b.ACT.24.3.1">--Meeca, novincatsarite, nopasonquijeitimpi.</s>
      <s id="b.ACT.24.3.2">Cameetsa pipincatsariventajeitaquena, irootaque cameetsa nosavicajeitantacari aca.</s>
      <s id="b.ACT.24.3.3">Poameetsajeitaquenaro paitaricapee, irootaque nopasonquitimentaquempiri maaroni.</s>
     </seg>
     <seg type="verse" id="b.ACT.24.4">
      <s id="b.ACT.24.4.1">Meeca eiro nosamanitimpirotsi.</s>
      <s id="b.ACT.24.4.2">Aitaquenea pametaro pineshinoncatanti, capichaji nocoaque pinquemisantavaquena.</s>
     </seg>
     <seg type="verse" id="b.ACT.24.5">
      <s id="b.ACT.24.5.1">Noneaqueri yoca Pavoro, oshequi ineashirencanti.</s>
      <s id="b.ACT.24.5.2">Iquisacaajeitacari joriopee maaroni nampitsipeequiniri.</s>
      <s id="b.ACT.24.5.3">Iriotaque jivatacairiri quemisantajeitiriri yora nasaretesati.</s>
     </seg>
     <seg type="verse" id="b.ACT.24.6">
      <s id="b.ACT.24.6.1">Irovetanaincha impincacayenarome ivanco Tasorentsi, irosati naajeitantacari.</s>
      <s id="b.ACT.24.6.2">Irovetanaincha nomoncaraterome isanquenajeitananiri Moishishini, noncantacoventantearirime yoca.</s>
     </seg>
     <seg type="verse" id="b.ACT.24.7">
      <s id="b.ACT.24.7.1">Iro cantaincha yareetapaaca Irishiashi, yora comantanti.</s>
      <s id="b.ACT.24.7.2">Itatsinquimentayetapaaquenari, yaapitsatapaaquenari.</s>
      <s id="b.ACT.24.7.3">Itiancaquena nopocantacari aca, noncantacoventanteariri Pavoro.</s>
     </seg>
     <seg type="verse" id="b.ACT.24.8">
      <s id="b.ACT.24.8.1">Meeca, pisampiteri, piotanteari queariorica oca nocantacotaqueriri.</s>
     </seg>
     <seg type="verse" id="b.ACT.24.9">
      <s id="b.ACT.24.9.1">Icantajeitanaque joriopee: --Queariotaque oca icantaqueri.</s>
      <s id="b.ACT.24.9.2">Aitaque ocantacari.</s>
     </seg>
     <seg type="verse" id="b.ACT.24.10">
      <s id="b.ACT.24.10.1">Ari yora pincatsari icantaqueri Pavoro irineanate iriori.</s>
      <s id="b.ACT.24.10.2">Ari icanti: --Niotaque ocarati meeca oshequi osarintsi pipincatsariventajeitiri noshaninca, irootaque noquimoshiretantanacari.</s>
      <s id="b.ACT.24.10.3">Meeca narosati camantacoventajanchane.</s>
     </seg>
     <seg type="verse" id="b.ACT.24.11">
      <s id="b.ACT.24.11.1">Jentsite, pisampitacoventajeitena.</s>
      <s id="b.ACT.24.11.2">Iroaqueratatsiquera ocarati 12 quitaiteri nojatantaitari Jerosarequi.</s>
      <s id="b.ACT.24.11.3">Nojaiti noquemisantaiti.</s>
     </seg>
     <seg type="verse" id="b.ACT.24.12">
      <s id="b.ACT.24.12.1">Tecatsi neenaneri nompiatsatavacayempaji anta ivancoqui Tasorentsi, aisati te nompiatsatavacayempa anta pancotsiqui napatotantari, nampitsiqui, tecatsi.</s>
      <s id="b.ACT.24.12.2">Aisati te nampatojeiteri oshequi atiri.</s>
     </seg>
     <seg type="verse" id="b.ACT.24.13">
      <s id="b.ACT.24.13.1">Tecatsi incantea meeca iriotacaasanotempi oca icantacotashitaquenari.</s>
     </seg>
     <seg type="verse" id="b.ACT.24.14">
      <s id="b.ACT.24.14.1">Meeca noncamantasanotempi.</s>
      <s id="b.ACT.24.14.2">Noquemisantiri yora Tasorentsi iquemisantiniri intacantanari.</s>
      <s id="b.ACT.24.14.3">Noquemisantajeitiro isanquenareni Moishishi, aisati iroori isanquenareni camantantajeitatsiniri.</s>
      <s id="b.ACT.24.14.4">Queario, ainiro yoametaquenari Jesoshi ayojeitanteari ajajeitantajeari inquitequi, iro cantaincha icantashijeitaca yocapee te oncameetsateji anquemisanteri.</s>
     </seg>
     <seg type="verse" id="b.ACT.24.15">
      <s id="b.ACT.24.15.1">Noquempejeitacari iriori, niotaque irointinaajeitajeri Tasorentsi maaroni camajeivetainchari: cameetsatatsiri, caari cameetsatatsi, maaroni.</s>
     </seg>
     <seg type="verse" id="b.ACT.24.16">
      <s id="b.ACT.24.16.1">Irootaque nocoasanotantacari noncameetsashiretimoteri Tasorentsi, aisati atiri.</s>
      <s id="b.ACT.24.16.2">Tempa ineajeitaquena.</s>
      <s id="b.ACT.24.16.3">Nocoaque nontime cameetsa, niotanteari ineacameetsataquena.</s>
     </seg>
     <seg type="verse" id="b.ACT.24.17">
      <s id="b.ACT.24.17.1">Notimavetaca anta arejiqui oshequi osarintsi, meeca nopiaja.</s>
      <s id="b.ACT.24.17.2">Namaqueneri noshaninca ipacantashiyetacariri savicayetatsiri otsipapeequi nampitsi.</s>
      <s id="b.ACT.24.17.3">Aisati nopashitapaacari Tasorentsi paitarica.</s>
     </seg>
     <seg type="verse" id="b.ACT.24.18">
      <s id="b.ACT.24.18.1">Pamenete meeca, ineaquena yoca anta ivancoqui Tasorentsi, noquemisantaque.</s>
      <s id="b.ACT.24.18.2">Tecatsi nampatotacayeari, aisati tecatsi nonquisacayeari.</s>
     </seg>
     <seg type="verse" id="b.ACT.24.19">
      <s id="b.ACT.24.19.1">Itimi anta ivancoqui Tasorentsi joriopee poneayetachari Ashiaqui, iriotaque quisacaajeitacariri atiripee.</s>
      <s id="b.ACT.24.19.2">Ontimeme nantayetiri, tempa impoqueme iriori incantacoventena.</s>
     </seg>
     <seg type="verse" id="b.ACT.24.20">
      <s id="b.ACT.24.20.1">Iro cantaincha ¿paita icantajeitiri yocapee?</s>
      <s id="b.ACT.24.20.2">¿Paita iotacotanari anta yoametavacaajeitacanta?</s>
      <s id="b.ACT.24.20.3">¿Timatsimpa nantaqueri?</s>
     </seg>
     <seg type="verse" id="b.ACT.24.21">
      <s id="b.ACT.24.21.1">Apatiroti nocantaqueri chapinqui: "Niotaque intinaajeitanaje maaroni camajeivetainchari, irootaque picantacoventantaquenari meeca".</s>
     </seg>
     <seg type="verse" id="b.ACT.24.22">
      <s id="b.ACT.24.22.1">Iotasanoti iriori Virishi oca acamantacotiriri Tasorentsi.</s>
      <s id="b.ACT.24.22.2">Icantanaque: --Aitapaajitsita meeca.</s>
      <s id="b.ACT.24.22.3">Coajica impocavajetsita comantanti Irishiashi, ari noncantacoventempi.</s>
     </seg>
     <seg type="verse" id="b.ACT.24.23">
      <s id="b.ACT.24.23.1">Icantiri capitano: --Paanajeri Pavoro, poiminqueajeri: pamenasanoteri, iro cantaincha pishineteri paitanirica incoyeri.</s>
      <s id="b.ACT.24.23.2">Aisati pishineteri ishaninca irintacoteari.</s>
     </seg>
     <seg type="verse" id="b.ACT.24.24">
      <s id="b.ACT.24.24.1">Pashini quitaiteri ipocapaaque Virishi.</s>
      <s id="b.ACT.24.24.2">Itsipatapaaro ijina pajitachari Toroshia.</s>
      <s id="b.ACT.24.24.3">Jorio oni.</s>
      <s id="b.ACT.24.24.4">Icajemacantiri Pavoro inquemisantanteariri.</s>
      <s id="b.ACT.24.24.5">Iquenquetsatacotiro jaoca ancanteari anquemisanteri Jesoquirishito.</s>
     </seg>
     <seg type="verse" id="b.ACT.24.25">
      <s id="b.ACT.24.25.1">Aisati iquenquetsatacotiro jaoca ancanteari ancameetsashiretanaje, aisati antime cameetsa.</s>
      <s id="b.ACT.24.25.2">Aisati iquenquetsatacotiri Tasorentsi, jaoca incanteari coajicani incantacoventanteariri maaroni atiri.</s>
      <s id="b.ACT.24.25.3">Ari itsaroanaque Virishi.</s>
      <s id="b.ACT.24.25.4">Icanti: --Meeca pijataje.</s>
      <s id="b.ACT.24.25.5">Coajica, tecatsirica nante, ari noncajemacantajempi aisati.</s>
     </seg>
     <seg type="verse" id="b.ACT.24.26">
      <s id="b.ACT.24.26.1">Ari oshequitaque icajemacantapinitaqueri, ijitashitaca Virishi ari impashitanajearime quirequi irishinetantearirime irijatantajeari.</s>
      <s id="b.ACT.24.26.2">Ari iquenquetsatacaapinitaqueri, iro cantaincha te imperiji quirequi.</s>
     </seg>
     <seg type="verse" id="b.ACT.24.27">
      <s id="b.ACT.24.27.1">Apitetaque avisanaque osarintsi.</s>
      <s id="b.ACT.24.27.2">Ipoyeetajari Virishi yora Porishio Jeshito.</s>
      <s id="b.ACT.24.27.3">Icoaque inquimoshiretacayempari joriopee, irootaque caari ishinetantajari Pavoro irisoquijanaje.</s>
     </seg>
    </div>
    <div type="chapter" id="b.ACT.25">
     <seg type="verse" id="b.ACT.25.1">
      <s id="b.ACT.25.1.1">Ari yareetanaca Jeshito anta impincatsariventantenta.</s>
      <s id="b.ACT.25.1.2">Mava imaapaaque Sesareaqui, irosati yovaantanaja Jerosarequi.</s>
     </seg>
     <seg type="verse" id="b.ACT.25.2">
      <s id="b.ACT.25.2.1">Jeri yora jivatacaajeitiriri saserotepee, jeri pincatsariventiriri jorio, icantacojeitiri Pavoro.</s>
      <s id="b.ACT.25.2.2">Icantiri Jeshito:</s>
     </seg>
     <seg type="verse" id="b.ACT.25.3">
      <s id="b.ACT.25.3.1">--Pinquimoshiretacayena.</s>
      <s id="b.ACT.25.3.2">Pamacantenari Pavoro aca Jerosarequi.</s>
      <s id="b.ACT.25.3.3">Ari isareavetacari irimapocavaquerime nianqui, iroavaquerime.</s>
     </seg>
     <seg type="verse" id="b.ACT.25.4">
      <s id="b.ACT.25.4.1">Icanti Jeshito: --Irisavicavaquetsita Sesareaqui.</s>
      <s id="b.ACT.25.4.2">Eiro osamanititsi nompiaje.</s>
     </seg>
     <seg type="verse" id="b.ACT.25.5">
      <s id="b.ACT.25.5.1">Ari otimirica yantane, nocoaque intsipatanaquena pincatsariventimpiri, incantacotanteariri.</s>
     </seg>
     <seg type="verse" id="b.ACT.25.6">
      <s id="b.ACT.25.6.1">Ari aamaaca isavicaque anta 8 quitaiteri, ariorica 10.</s>
      <s id="b.ACT.25.6.2">Te iroanayeroji 10.</s>
      <s id="b.ACT.25.6.3">Irosati ipiantaja Sesareaqui.</s>
      <s id="b.ACT.25.6.4">Oquitaitetamanaque isavicaque anta ivincatsarimentoqui.</s>
      <s id="b.ACT.25.6.5">Icajemacantiri Pavoro.</s>
     </seg>
     <seg type="verse" id="b.ACT.25.7">
      <s id="b.ACT.25.7.1">Yareetapaaca, ari ishoncavacari yora poneachari Jerosarequi.</s>
      <s id="b.ACT.25.7.2">Oshequi icantacotasanovetacari, iro cantaincha tecatsi incante iriotacotasanotanteariri Jeshito.</s>
     </seg>
     <seg type="verse" id="b.ACT.25.8">
      <s id="b.ACT.25.8.1">Irisati cantacoventavajancha Pavoro, icanti: --Tecatsi noncantero Sanquenarentsi iquemisantiri joriopee.</s>
      <s id="b.ACT.25.8.2">Tecatsi noncantero ivanco Tasorentsi.</s>
      <s id="b.ACT.25.8.3">Aisati oquempetaca, tecatsi noncantimateri Sesari.</s>
     </seg>
     <seg type="verse" id="b.ACT.25.9">
      <s id="b.ACT.25.9.1">Iro cantaincha Jeshito icoaque inquimoshiretacaajeiteri joriopee.</s>
      <s id="b.ACT.25.9.2">Icantiri Pavoro: --Piquemaque meeca icantacojeitimpiri yocapee.</s>
      <s id="b.ACT.25.9.3">¿Picoimpa pijate Jerosarequi?</s>
      <s id="b.ACT.25.9.4">Anta ari noncantacoventajempiri.</s>
     </seg>
     <seg type="verse" id="b.ACT.25.10">
      <s id="b.ACT.25.10.1">Yacanaqueri Pavoro: --Noshanincatacari nainti oromasati, aivetacanea aca pincantacoventenameri.</s>
      <s id="b.ACT.25.10.2">Piotasanotaque tecatsi noncanteri joriopee.</s>
     </seg>
     <seg type="verse" id="b.ACT.25.11">
      <s id="b.ACT.25.11.1">Nantaquerorica caari cameetsatatsi, ainirorica nantane iroyeetantenari, ari.</s>
      <s id="b.ACT.25.11.2">Cameetsataque iroyeetenata.</s>
      <s id="b.ACT.25.11.3">Iro cantaincha ariorica icantacotashijeitana, tecatsi pincantea pishinetacoventena.</s>
      <s id="b.ACT.25.11.4">Nocoaque pintianquena meeca Sesariqui, incantacoventena irinti.</s>
     </seg>
     <seg type="verse" id="b.ACT.25.12">
      <s id="b.ACT.25.12.1">Ari iquenquetsatacaaqueri Jeshito yora oametavacainchari.</s>
      <s id="b.ACT.25.12.2">Impoiji icantiri Pavoro: --Meeca picoaque nontianquempi Sesariqui.</s>
      <s id="b.ACT.25.12.3">Aitaque nontianquempi irioriqui, incantacoventantempiri.</s>
     </seg>
     <seg type="verse" id="b.ACT.25.13">
      <s id="b.ACT.25.13.1">Jaocarica ocarati imaaque.</s>
      <s id="b.ACT.25.13.2">Jeri yareetaca pincatsari Aquiripa, itsipataro Verenise.</s>
      <s id="b.ACT.25.13.3">Ipoqui iquivantiri Jeshito.</s>
     </seg>
     <seg type="verse" id="b.ACT.25.14">
      <s id="b.ACT.25.14.1">Isavicapaaque oshequi quitaiteri, ari iquenquetsatacotaqueri Pavoro: --Timatsi aca shirampari yoiminqueaqueri Virishi.</s>
     </seg>
     <seg type="verse" id="b.ACT.25.15">
      <s id="b.ACT.25.15.1">Nojatantacari Jerosarequi, icantacotaqueri joriopee: yora jivatacaajeitiriri saserote, savicacaajeitantatsiri, maaroni.</s>
      <s id="b.ACT.25.15.2">Icoacotaquena noncantacoventashiteari Pavoro: "Ainiro yantane".</s>
     </seg>
     <seg type="verse" id="b.ACT.25.16">
      <s id="b.ACT.25.16.1">Iro cantaincha nocantaqueri: "Naro oromasati.</s>
      <s id="b.ACT.25.16.2">Te nameteaji noshinetacantashiteari tequeratsitarica incantacoyeeteri.</s>
      <s id="b.ACT.25.16.3">Inquemavaquerotsita oca pincantacoteriri.</s>
      <s id="b.ACT.25.16.4">Impoijiquea irisati cantacoventajanchane".</s>
     </seg>
     <seg type="verse" id="b.ACT.25.17">
      <s id="b.ACT.25.17.1">Irosati yapatojeitantaca aca, ari te nosamaninqueroji.</s>
      <s id="b.ACT.25.17.2">Oquitaitetamanaque nosavicaque aca novincatsarimentoqui, nocajemacantaqueri Pavoro.</s>
     </seg>
     <seg type="verse" id="b.ACT.25.18">
      <s id="b.ACT.25.18.1">Ari nojivetaca incantajeite yantasanotiro caari cameetsatatsi.</s>
      <s id="b.ACT.25.18.2">Iro cantaincha, tecatsi incantacotasanojeiteri.</s>
     </seg>
     <seg type="verse" id="b.ACT.25.19">
      <s id="b.ACT.25.19.1">Iquisatsatimentavacaacaro oca yaamaashiyetari iriori.</s>
      <s id="b.ACT.25.19.2">Aisati iquisatsatimentavacaacari Jesoshini.</s>
      <s id="b.ACT.25.19.3">Icamaque, iro cantaincha icanti Pavoro: "Aneaji".</s>
     </seg>
     <seg type="verse" id="b.ACT.25.20">
      <s id="b.ACT.25.20.1">Te nioteji jaoca noncanterori nosampitacoventantearori oca icantayetiri.</s>
      <s id="b.ACT.25.20.2">Nosampivetacari icoaquerica irijate Jerosarequi, anta noncantacoventantearirime.</s>
     </seg>
     <seg type="verse" id="b.ACT.25.21">
      <s id="b.ACT.25.21.1">Iro cantaincha icoanaque incantacoventeri irinti Sesari, yora Aocoshito.</s>
      <s id="b.ACT.25.21.2">Ari nocantaqueri soraro irishenteri, irosati nontiancanteariri anta Sesariqui.</s>
     </seg>
     <seg type="verse" id="b.ACT.25.22">
      <s id="b.ACT.25.22.1">Icanti Aquiripa: --Nocoaque nonquemisanteri nainti.</s>
      <s id="b.ACT.25.22.2">Icantiri: --Aitaque, osaitequera pinquemamaneri.</s>
     </seg>
     <seg type="verse" id="b.ACT.25.23">
      <s id="b.ACT.25.23.1">Oquitaitetamanaque ijataque Aquiripa, jero Verenishe.</s>
      <s id="b.ACT.25.23.2">Ari yoaneencasanojeitanaca apite.</s>
      <s id="b.ACT.25.23.3">Iqueanaque anta yapatotapiniyeetanta.</s>
      <s id="b.ACT.25.23.4">Icarajeitaqueri comantantipee, aisati pincatsariyetatsiri: yora savicajeitatsiri anta.</s>
      <s id="b.ACT.25.23.5">Yora Jeshito, icajemacantaqueri Pavoro.</s>
      <s id="b.ACT.25.23.6">Ari yamapaaqueri soraropee.</s>
      <s id="b.ACT.25.23.7">Icanti Jeshito:</s>
     </seg>
     <seg type="verse" id="b.ACT.25.24">
      <s id="b.ACT.25.24.1">--Pincatsari Aquiripa.</s>
      <s id="b.ACT.25.24.2">Maaroni aviro nocarajeitiri aca.</s>
      <s id="b.ACT.25.24.3">Jeri yoca.</s>
      <s id="b.ACT.25.24.4">Ipocashijeitaquena maaroni joriopee: jerosaresati, jeri yoca savicayetatsiri aca.</s>
      <s id="b.ACT.25.24.5">Icantacovetari yoca: "Te oncameetsateji intime".</s>
     </seg>
     <seg type="verse" id="b.ACT.25.25">
      <s id="b.ACT.25.25.1">Iro cantaincha tecatsi niotacoteri noamaanteariri.</s>
      <s id="b.ACT.25.25.2">Jero meeca yaventacari Sesari, ari meeca nocoi nontianqueri irioriqui.</s>
     </seg>
     <seg type="verse" id="b.ACT.25.26">
      <s id="b.ACT.25.26.1">Iro cantaincha te nioteji paitarica noncamantasanoteriri avincatsarite.</s>
      <s id="b.ACT.25.26.2">Irootaque nocajemacantantaquempiri avinti, asampitacoventanteariri.</s>
      <s id="b.ACT.25.26.3">Impoijiquea ontime nosanquenatacotanteariri.</s>
     </seg>
     <seg type="verse" id="b.ACT.25.27">
      <s id="b.ACT.25.27.1">Jeri yoca noiminqueaqueri.</s>
      <s id="b.ACT.25.27.2">Te oncameetsateji nontiancashiteari, tecatsirica noncamantacoteri.</s>
     </seg>
    </div>
    <div type="chapter" id="b.ACT.26">
     <seg type="verse" id="b.ACT.26.1">
      <s id="b.ACT.26.1.1">Yora Aquiripa icantiri Pavoro: --Meeca noshinetempi avisati cantacoventachane.</s>
      <s id="b.ACT.26.1.2">Irosati yacotashitantanacari Pavoro, impoiji icantacoventaja irisati:</s>
     </seg>
     <seg type="verse" id="b.ACT.26.2">
      <s id="b.ACT.26.2.1">--Pineaquena, pincatsari Aquiripa.</s>
      <s id="b.ACT.26.2.2">Meeca noncamantempi paita iquishimentantaquenari nojorioririnte.</s>
      <s id="b.ACT.26.2.3">Noquimoshireventaquempi,</s>
     </seg>
     <seg type="verse" id="b.ACT.26.3">
      <s id="b.ACT.26.3.1">piotasanotiro maaroni yameyetari noshaninca, aisati pioyetiro maaroni icantavacaimentajeitari.</s>
      <s id="b.ACT.26.3.2">Nocoaque pinquemisantasanotena, eiro pishemanatsi.</s>
     </seg>
     <seg type="verse" id="b.ACT.26.4">
      <s id="b.ACT.26.4.1">Iotacotitajeitaquena noshanincapee, peerani ainironi nevancaritapaini.</s>
      <s id="b.ACT.26.4.2">Nosaviquini Jerosarequi, nocarajeitaqueri noshaninca.</s>
      <s id="b.ACT.26.4.3">Irosatitatsi meeca iotana.</s>
     </seg>
     <seg type="verse" id="b.ACT.26.5">
      <s id="b.ACT.26.5.1">Tempa quemisantincari variseotatsiri.</s>
      <s id="b.ACT.26.5.2">Peerani novariseoveitani narori, noquempetasanoveitarini.</s>
      <s id="b.ACT.26.5.3">Iotasanojeitaquena noshanincapee, incoaquericame incamantajeitempime.</s>
     </seg>
     <seg type="verse" id="b.ACT.26.6">
      <s id="b.ACT.26.6.1">Nocoasanotaque noneeri icashiacaacariri Tasorentsi noshanincani, irootaque meeca picantacoventimentaquenari.</s>
     </seg>
     <seg type="verse" id="b.ACT.26.7">
      <s id="b.ACT.26.7.1">Peerani itimini Jacovoni itomini 12, ijoriojeitini.</s>
      <s id="b.ACT.26.7.2">Meeca icoajeitaque maaroni ishanincani irineeri yora Quirishitotatsiri iquenquetsatacotiniri Tasorentsi.</s>
      <s id="b.ACT.26.7.3">Coajicani irointinaajeitajeri maaroni camajeitatsiri.</s>
      <s id="b.ACT.26.7.4">Icantatiani yaamaajeivetacari: quitaiteriqui, tsiteniriqui.</s>
      <s id="b.ACT.26.7.5">Meeca nocantaque ipocasanotaque, irootaque icantacotantanari meeca noshaninca.</s>
     </seg>
     <seg type="verse" id="b.ACT.26.8">
      <s id="b.ACT.26.8.1">¿Pijitimpa eiro imatirotsi Tasorentsi irointinayeri camajeitatsiri?</s>
      <s id="b.ACT.26.8.2">¿Paita pitseencantariri?</s>
     </seg>
     <seg type="verse" id="b.ACT.26.9">
      <s id="b.ACT.26.9.1">Nojitashiveitani narori peerani cameetsa nonquisheri yora quemisantajeitiriri Jesoshi nasaretesati.</s>
     </seg>
     <seg type="verse" id="b.ACT.26.10">
      <s id="b.ACT.26.10.1">Aitaque nomavetacaro anta Jerosarequi.</s>
      <s id="b.ACT.26.10.2">Noiminqueayetaqueri oshequi icoyeanepee Tasorentsi.</s>
      <s id="b.ACT.26.10.3">Iriotaque tiancaquenari jivatacaajeitiriri saserote.</s>
      <s id="b.ACT.26.10.4">Nocoaveitani incamajeiteme quemisantajeitiriri Jesoshi.</s>
     </seg>
     <seg type="verse" id="b.ACT.26.11">
      <s id="b.ACT.26.11.1">Aitaque oshequi noashinoncaapiniveitarini anta maaroni pancotsipeequi yapatojeitantari.</s>
      <s id="b.ACT.26.11.2">Nocoacaavetari incantimaterime Tasorentsi.</s>
      <s id="b.ACT.26.11.3">Nocaantirive, noijajeitanaqueri pashinipeequi nampitsi, nonquisanteariri.</s>
     </seg>
     <seg type="verse" id="b.ACT.26.12">
      <s id="b.ACT.26.12.1">Irootaque nojatashitantavetacariri tamashicosati, itiancana jivatacaajeitiriri saserote nayerime.</s>
     </seg>
     <seg type="verse" id="b.ACT.26.13">
      <s id="b.ACT.26.13.1">Ari nocaantanaca, itampaticataque catsirincaiteri.</s>
      <s id="b.ACT.26.13.2">Ari noneavaquero anta avotsiqui amorecatsiri, oponeanaca inquitequi, morec.</s>
      <s id="b.ACT.26.13.3">Oshipaquireasanotapaaque catsini, te oshiyeriji catsirincaiteri.</s>
      <s id="b.ACT.26.13.4">Oshoncapaaquena, aisati iriori nocarajeitaqueri.</s>
     </seg>
     <seg type="verse" id="b.ACT.26.14">
      <s id="b.ACT.26.14.1">Notaajeitanaque quipatsiqui, porocn.</s>
      <s id="b.ACT.26.14.2">Irosati noquemantacariri, iquenquetsatacaana evereoqui.</s>
      <s id="b.ACT.26.14.3">Icantaquena: "Saoro, Saoro.</s>
      <s id="b.ACT.26.14.4">¿Paita piquisantanari?</s>
      <s id="b.ACT.26.14.5">Ariorica nonquenquetsatacayempime, ¿paita pipiatsatantanari?</s>
      <s id="b.ACT.26.14.6">Tempa pashinoncaja avisati".</s>
     </seg>
     <seg type="verse" id="b.ACT.26.15">
      <s id="b.ACT.26.15.1">Nacanaqueri: "¿Janicampi, Novincatsarite?"</s>
      <s id="b.ACT.26.15.2">Icantaquena: "Narotaque Jesoshi, piisaneentane.</s>
     </seg>
     <seg type="verse" id="b.ACT.26.16">
      <s id="b.ACT.26.16.1">Pintinaanajequeti, pincatianaje.</s>
      <s id="b.ACT.26.16.2">Nocoaque nompeajempi intacojeitearine atiripee, camantajeiterineri; irootaque noquenquetsatacantimpiri meeca.</s>
      <s id="b.ACT.26.16.3">Pincamanteri atiri oca pineaqueri, aisati oca nonijayempiri, coajica.</s>
     </seg>
     <seg type="verse" id="b.ACT.26.17">
      <s id="b.ACT.26.17.1">Jaocarica incantavetempiri pishaninca, jeri pashinisatipee atiri, ari noavisacotempi: eiro noshinejeitiritsi iroashinoncaajeitempi.</s>
      <s id="b.ACT.26.17.2">Iro nontiancantaquempiri</s>
     </seg>
     <seg type="verse" id="b.ACT.26.18">
      <s id="b.ACT.26.18.1">iriojeitantajeari.</s>
      <s id="b.ACT.26.18.2">Oquempetimovetacari otsitenitimovetacari: te iriojeitenaji, irinti Satanashi amatavijeitiriri.</s>
      <s id="b.ACT.26.18.3">Pijatashijeiteri, poamejeiteri iraventantenari, impoiji onquempetimotajeari intime quitaiteriqui.</s>
      <s id="b.ACT.26.18.4">Impoiji noameetsajeiteri, eiro noquenqueshireacotajiritsi caari cameetsatatsi yantajeivetari; incarajeiteri maaroni quemisantajeitanari, aisati nosavicacaajeiteri cameetsa".</s>
     </seg>
     <seg type="verse" id="b.ACT.26.19">
      <s id="b.ACT.26.19.1">Irootaque noneaqueri aisati irootaque icantaquenari Jesoshi.</s>
      <s id="b.ACT.26.19.2">Te nompiateariji, irointi notsoteaqueneri icantaquenari.</s>
     </seg>
     <seg type="verse" id="b.ACT.26.20">
      <s id="b.ACT.26.20.1">Nintanacari yora tamashicosati, nocamantaqueri.</s>
      <s id="b.ACT.26.20.2">Impoiji anta Jerosarequi nocamantantaque.</s>
      <s id="b.ACT.26.20.3">Aisati notsoteajeitaqueri anta Joreaqui.</s>
      <s id="b.ACT.26.20.4">Nocamantajeitaqueri yora pashinisatipee atiri, maaroni.</s>
      <s id="b.ACT.26.20.5">Nocamantajeitiri: "Pinquenqueshirejeitanaquea, paventajeiteari Tasorentsi.</s>
      <s id="b.ACT.26.20.6">Cameetsayea pisavicajeite, iriojeitantajeari atiri queario piquemisantasanojeitaque".</s>
     </seg>
     <seg type="verse" id="b.ACT.26.21">
      <s id="b.ACT.26.21.1">Ari noquenquetsatacotaqueri Jesoshi, irootaque yaajeitantaquenari joriopee anta ivancoqui Tasorentsi, iroyename.</s>
     </seg>
     <seg type="verse" id="b.ACT.26.22">
      <s id="b.ACT.26.22.1">Icantatiani Tasorentsi intacotana: peerani, irosatitatsi meeca.</s>
      <s id="b.ACT.26.22.2">Irootaque nomatantarori noquenquetsatacaajeitiri pincatsaritatsiri, caari pincatsaritatsine, maaroni.</s>
      <s id="b.ACT.26.22.3">Ari noametantapinitiro isanquenare camantantatsiniri, aisati isanquenareni Moishishi.</s>
      <s id="b.ACT.26.22.4">Nocamantacotiri iquenquetsatacotiniri peerani: moncarataca iquenquetsatacotiniri, aneayetaquero.</s>
     </seg>
     <seg type="verse" id="b.ACT.26.23">
      <s id="b.ACT.26.23.1">Tempa irootaque icantitaniri: "Irineacatsitearo Quirishito, incamaque.</s>
      <s id="b.ACT.26.23.2">Impoiji irijivajeiteri maaroni camajeitaintsiri, intinaanaje.</s>
      <s id="b.ACT.26.23.3">Incamantajeiteri jorio, jeri pashinisati atiri: 'Meeca piotasanojeiteri Tasorentsi'".</s>
     </seg>
     <seg type="verse" id="b.ACT.26.24">
      <s id="b.ACT.26.24.1">Aitaque ocantari icantaqueriri Pavoro.</s>
      <s id="b.ACT.26.24.2">Antearojenca icajemanaque Jeshito: --Pitsaviataqueteemi, piomempeavetaca.</s>
     </seg>
     <seg type="verse" id="b.ACT.26.25">
      <s id="b.ACT.26.25.1">Yacanaqueri: --Te nontsaviateji, niotasanotaque.</s>
      <s id="b.ACT.26.25.2">Queariotaque catsini oca nocamantaquempiri.</s>
     </seg>
     <seg type="verse" id="b.ACT.26.26">
      <s id="b.ACT.26.26.1">Yoca Aquiripa iojeitiro oca nocantaqueri, irootaque cameetsa noquenquetsatacaasanotantacariri.</s>
      <s id="b.ACT.26.26.2">Tecatsi nomaneri, niotasanotaque itsoteaquero, iotavaquero; te omaneaji.</s>
     </seg>
     <seg type="verse" id="b.ACT.26.27">
      <s id="b.ACT.26.27.1">Pincatsari Aquiripa: tempa piquemisantiro isanquenajeitaqueniri camantantatsiniri.</s>
      <s id="b.ACT.26.27.2">Niotaque piquemisantaquero.</s>
     </seg>
     <seg type="verse" id="b.ACT.26.28">
      <s id="b.ACT.26.28.1">Yacanaqueri: --Irovetaincha pinquemisantacayenarime Quirishito.</s>
     </seg>
     <seg type="verse" id="b.ACT.26.29">
      <s id="b.ACT.26.29.1">Yacanaqueri: --Irovetaincharica pinquemisante, irompa osamaniquerarica, te nioteji.</s>
      <s id="b.ACT.26.29.2">Iro cantaincha nocantaqueri Tasorentsi pinquempetantajenari narori.</s>
      <s id="b.ACT.26.29.3">Aisati nocoacaajeivetacari inquempejeitename maaroni quemajeitaquenari meeca: apatiro te noncoacayempiji iroisotanteetempiro oca carenatsa.</s>
     </seg>
     <seg type="verse" id="b.ACT.26.30">
      <s id="b.ACT.26.30.1">Icatianaca pincatsaritatsiri: yora Aquiripa, jeri Jeshito, aisati oquempetaca Verenise, ocatianaca iroori.</s>
      <s id="b.ACT.26.30.2">Aisati iquempejeitanaca maaroni saviquimojeitiriri, icatiajeitanaca.</s>
     </seg>
     <seg type="verse" id="b.ACT.26.31">
      <s id="b.ACT.26.31.1">Ijajeitanaque, icantavacaajeitanaca: --Tecatsi irante Pavoro incamanteari.</s>
      <s id="b.ACT.26.31.2">Tecatsi irantavetea, yoiminqueashiyeetacari.</s>
     </seg>
     <seg type="verse" id="b.ACT.26.32">
      <s id="b.ACT.26.32.1">Yora Aquiripa icantiri Jeshito: --Eirome yaventarime Sesari, antianquerime irijatajetame.</s>
     </seg>
    </div>
    <div type="chapter" id="b.ACT.27">
     <seg type="verse" id="b.ACT.27.1">
      <s id="b.ACT.27.1.1">Ainiro anta iyapitanote oshequi soraro, pajitachari Jorio.</s>
      <s id="b.ACT.27.1.2">Ipajiyeeyetiri soraropee Aocoshita.</s>
      <s id="b.ACT.27.1.3">Icanteetiri: --Ainiro meeca antearo pitotsi, paanajeri Pavoro Itariaqui, jeri yonta pashini yoisoyeetiri.</s>
      <s id="b.ACT.27.1.4">Aisati icanteetana: --Pincoaquerica poijatanaqueri Pavoro, pintetearo onta pitotsinta inquenanteari iriori.</s>
     </seg>
     <seg type="verse" id="b.ACT.27.2">
      <s id="b.ACT.27.2.1">Ari notejeitanacaro pitotsi poneachari Ataramishiaqui, irovetaincha ojate nampitsipeequi anta otsapijaqui Ashia: anta oatapinitanta pitotsi.</s>
      <s id="b.ACT.27.2.2">Ari noquenacoyetanaque, notsipatanacari Arishitaraco.</s>
      <s id="b.ACT.27.2.3">Iponeanaca iriori Tesaronicaqui, ora maseroniaquiniri.</s>
     </seg>
     <seg type="verse" id="b.ACT.27.3">
      <s id="b.ACT.27.3.1">Oquitaitetamanaque nareetaca Shiroqui.</s>
      <s id="b.ACT.27.3.2">Yora Jorio, ineshinoncataqueri Pavoro: ishinetaqueri ijati iquivantiri ishaninca anta, ari intacojeitavacari.</s>
     </seg>
     <seg type="verse" id="b.ACT.27.4">
      <s id="b.ACT.27.4.1">Irosati novaantanaja aisati.</s>
      <s id="b.ACT.27.4.2">Iro oimpiacotajename tampea, irootaque noquenantanacari Tsipirequi, antaqueronta.</s>
     </seg>
     <seg type="verse" id="b.ACT.27.5">
      <s id="b.ACT.27.5.1">Nomonteanajaro incajare oquempejitaro Shirishia, aisati Pampiria.</s>
      <s id="b.ACT.27.5.2">Novaanaja, nareetanaca Miraqui, ora irishiaquiniri.</s>
     </seg>
     <seg type="verse" id="b.ACT.27.6">
      <s id="b.ACT.27.6.1">Ari ineapaaquero capitano pitotsi poneachari Arejantiriaqui: ojateme Itariaqui, irosati notejeitantanacaro.</s>
     </seg>
     <seg type="verse" id="b.ACT.27.7">
      <s id="b.ACT.27.7.1">Ocarati oshequi quitaiteri noquenacojeitanaque, jentsiquero.</s>
      <s id="b.ACT.27.7.2">Opomerentsitimotaquena, iro cantaincha noquempejitapaacaro Jeniro.</s>
      <s id="b.ACT.27.7.3">Te oshinetenaji tampea, irootaque noshoncantanacarori Quereta.</s>
      <s id="b.ACT.27.7.4">Noquenanaque antaqueronta, anta quempeji Saramona.</s>
     </seg>
     <seg type="verse" id="b.ACT.27.8">
      <s id="b.ACT.27.8.1">Opomerentsitimotaquena, iro cantaincha noshoncanacaro ora ovoyeja.</s>
      <s id="b.ACT.27.8.2">Impoiji nareetanaca onta ipajiyeetiri: Cameetsajari.</s>
      <s id="b.ACT.27.8.3">Oquempejitacaro nampitsi pajitachari Irasea.</s>
     </seg>
     <seg type="verse" id="b.ACT.27.9">
      <s id="b.ACT.27.9.1">Meeca operaniitanaque, avisanaque meeca quitaiteri ititantapiniyeetari.</s>
      <s id="b.ACT.27.9.2">Ari ocovencatasanotanaque noquenacotanaque: irotaintsi oshequi tampea, oshequi omotoncane.</s>
      <s id="b.ACT.27.9.3">Icamantavetacari Pavoro:</s>
     </seg>
     <seg type="verse" id="b.ACT.27.10">
      <s id="b.ACT.27.10.1">--Noshaninca, niotaque ompomerentsitimotaquee anquenacojeitanaque meeca.</s>
      <s id="b.ACT.27.10.2">Ayeecari antearo tampea.</s>
      <s id="b.ACT.27.10.3">Otsitiicari pitotsi, otsoncacari vaararontsi, aisati atsitiajeiticari arori.</s>
     </seg>
     <seg type="verse" id="b.ACT.27.11">
      <s id="b.ACT.27.11.1">Yora capitano, te inquemisanteriji Pavoro; iquemisantasanotiri yora jivatiriri marinero, irinti.</s>
      <s id="b.ACT.27.11.2">Aisati iquemisantiri yora ashitarori pitotsi.</s>
      <s id="b.ACT.27.11.3">Icantajeiti iriori: --Tsame avaajeitanajea.</s>
     </seg>
     <seg type="verse" id="b.ACT.27.12">
      <s id="b.ACT.27.12.1">Irotajantsi ompocanteari antearo tampea, iro cantaincha te oncameetsatimoteriji nosavicasanojeite anta.</s>
      <s id="b.ACT.27.12.2">Yora oshequiaintsiri icoajeitaque novaajeitanajea.</s>
      <s id="b.ACT.27.12.3">Icoavetaca nareeteame Jenishiaqui, onta queretaquiniri.</s>
      <s id="b.ACT.27.12.4">Anta onapiniti pitotsi, ocameetsatimojeitiri nosavicajeiteme anta.</s>
      <s id="b.ACT.27.12.5">Icoaque anta iroyeavaquerotame tampea, ompeantajeari.</s>
      <s id="b.ACT.27.12.6">Ocameetsati intsatacoterome pitotsi Jenishiaqui: te aneasanoteroji tampea anta.</s>
     </seg>
     <seg type="verse" id="b.ACT.27.13">
      <s id="b.ACT.27.13.1">Ari impoiji cameetsa ojeaoncaque tampea: ojati anta noshirejeivetacanta nojateme.</s>
      <s id="b.ACT.27.13.2">Ijitashijeiveta ari nareejeiteame Jenishiaqui, irosati novaantanaja.</s>
      <s id="b.ACT.27.13.3">Noquenacotanaque otsapijaqui Quereta.</s>
     </seg>
     <seg type="verse" id="b.ACT.27.14">
      <s id="b.ACT.27.14.1">Iro cantaincha, te osamaniteji, ari omapocaquena antearo tampea, icanteetiro Noreshite.</s>
      <s id="b.ACT.27.14.2">Oponeanaca quipatsiqui,</s>
     </seg>
     <seg type="verse" id="b.ACT.27.15">
      <s id="b.ACT.27.15.1">otiancasanotaquero pitotsi nianquijaqui; tecatsi oncantea ojate oquenapaaquenta tampea.</s>
      <s id="b.ACT.27.15.2">Ari noshinetacotanaca, aiquero otiancasanotirori.</s>
     </seg>
     <seg type="verse" id="b.ACT.27.16">
      <s id="b.ACT.27.16.1">Noquenacotanaque anta ovoyejajaniquiqui pajitachari Caora.</s>
      <s id="b.ACT.27.16.2">Aisati oponeanaca tampea ovoyejaqui.</s>
      <s id="b.ACT.27.16.3">Opomerentsitimojeivetaquena, iro cantaincha nomataquero naasanotavaquero pitotsijaniqui: ora onoshicapinitiri opatiqui.</s>
     </seg>
     <seg type="verse" id="b.ACT.27.17">
      <s id="b.ACT.27.17.1">Impoiji yoancaquero marinero.</s>
      <s id="b.ACT.27.17.2">Ari yaamaacaro ari ontsipareanaquea taaverapee yovetsicantarori antearo pitotsi, irosati yoisotantacarori.</s>
      <s id="b.ACT.27.17.3">Aisati itsaroajeitanaque ojocacojeitename quipatsiqui, anta Shiritequi, irootaque yaajeitantajarori maaroni tocoyatatsiri.</s>
      <s id="b.ACT.27.17.4">Ishinetaquero pitotsi, icanti: --Aanaquerota tampea, tecatsi ancantero.</s>
     </seg>
     <seg type="verse" id="b.ACT.27.18">
      <s id="b.ACT.27.18.1">Oquitaitetamanaque, aiquero catsini otiancacotasanojeitaquena tampea.</s>
      <s id="b.ACT.27.18.2">Ari yoviincajeitaquero vaararontsi, pocn, pocn, pocn.</s>
     </seg>
     <seg type="verse" id="b.ACT.27.19">
      <s id="b.ACT.27.19.1">Omavatapaaque quitaiteri yoviincashitacaro aisati ovaararo pitotsi, soocatsa, maaroni.</s>
     </seg>
     <seg type="verse" id="b.ACT.27.20">
      <s id="b.ACT.27.20.1">Ari ocaratanaque oshequi quitaiteri: te inconijatajeji catsirincaiteri, aisati impoquiro, tecatsi.</s>
      <s id="b.ACT.27.20.2">Ocantatiani tampea, antearo ojeaoncaque, sooo.</s>
      <s id="b.ACT.27.20.3">Nojijeivetaca eiro navisacojeitajitsi.</s>
     </seg>
     <seg type="verse" id="b.ACT.27.21">
      <s id="b.ACT.27.21.1">Avisanaque oshequi quitaiteri, te noajeiteaji.</s>
      <s id="b.ACT.27.21.2">Icatianaca Pavoro, icantaque: --Noshaninca, pinquemisantaquename, oncameetsataqueme.</s>
      <s id="b.ACT.27.21.3">Eirome ajoquirome Quereta, eiro otsitiime pitotsi, eiro otsoncame maaroni.</s>
     </seg>
     <seg type="verse" id="b.ACT.27.22">
      <s id="b.ACT.27.22.1">Iro cantaincha piveshireajeitanaquea meeca.</s>
      <s id="b.ACT.27.22.2">Coajica ontsitianaque pitotsi, iro cantaincha eiro atsitiajeititsi ainti.</s>
     </seg>
     <seg type="verse" id="b.ACT.27.23">
      <s id="b.ACT.27.23.1">Iriotaque Tasorentsi jocaacoventaquenari.</s>
      <s id="b.ACT.27.23.2">Noquemisantiri nainti.</s>
      <s id="b.ACT.27.23.3">Osaite noneaqueri inampire,</s>
     </seg>
     <seg type="verse" id="b.ACT.27.24">
      <s id="b.ACT.27.24.1">icantaquena: "Pavoro, eiro pitsaroitsi.</s>
      <s id="b.ACT.27.24.2">Aitaque pareetaqueari Sesari.</s>
      <s id="b.ACT.27.24.3">Picantaqueri Tasorentsi incavintsaajeiteri maaroni picarajeitaqueri aca: ari iquemisantaquempi".</s>
     </seg>
     <seg type="verse" id="b.ACT.27.25">
      <s id="b.ACT.27.25.1">Meeca, piveshireajeitanaquea.</s>
      <s id="b.ACT.27.25.2">Noquemisantiri Tasorentsi, niotaque ontsataaquea maaroni icantayetaquenari.</s>
     </seg>
     <seg type="verse" id="b.ACT.27.26">
      <s id="b.ACT.27.26.1">Ario coajica ojocacotaquee tampea ovoyejaqui, eiro acamajeititsi.</s>
     </seg>
     <seg type="verse" id="b.ACT.27.27">
      <s id="b.ACT.27.27.1">Ocaratanaque meeca 14 quitaiteri, meeca otsitenitanaque.</s>
      <s id="b.ACT.27.27.2">Noquenacotashitanaca incajarequi pajitachari Atiria.</s>
      <s id="b.ACT.27.27.3">Onianquiitetanaque, yaamaaca marinero ari noquempejitanacaro otsapijaqui.</s>
     </seg>
     <seg type="verse" id="b.ACT.27.28">
      <s id="b.ACT.27.28.1">Ineantacaro, osanajatirica.</s>
      <s id="b.ACT.27.28.2">Ocarati 37 metero.</s>
      <s id="b.ACT.27.28.3">Oshamaniji yapiitaquero.</s>
      <s id="b.ACT.27.28.4">Ocarati meeca 28 metero niotantacari quempejitapaaque quipatsi.</s>
     </seg>
     <seg type="verse" id="b.ACT.27.29">
      <s id="b.ACT.27.29.1">Itsaroajeitanaque, icanti: --Queariyea, atsitincacotarocari mapi.</s>
      <s id="b.ACT.27.29.2">Anta opataquiqui yoviincaquero 4 otsatacotantari pitotsi, otsatacojatantacari nianquijaqui.</s>
      <s id="b.ACT.27.29.3">Icoasanotanaque onquitaitetaje.</s>
     </seg>
     <seg type="verse" id="b.ACT.27.30">
      <s id="b.ACT.27.30.1">Icoasanovetanaca yora marinero iravisacotanaque, iroviinquerome pitotsijaniqui inquenacotanteameri otsapijaqui.</s>
      <s id="b.ACT.27.30.2">Icoaveta irijocajeitename narori.</s>
      <s id="b.ACT.27.30.3">Icoajeivetaca iramatavijeitename, icantajeivetana: --Noviinquerota otsatacotantari pitotsi, onta otsoviquiniri.</s>
      <s id="b.ACT.27.30.4">Iro naantajearori pitotsijaniqui, noviinquero ara, onquisotanteari antearo pitotsi.</s>
      <s id="b.ACT.27.30.5">Ja, icoajeiveta irijocajeitename.</s>
     </seg>
     <seg type="verse" id="b.ACT.27.31">
      <s id="b.ACT.27.31.1">Yora Pavoro icantaqueri capitano, jeri soraropee: --Eirorica quiso yoiro marinero pitotsi, tecatsi pincantea avirori pavisacojeitaje.</s>
      <s id="b.ACT.27.31.2">Eiro pishinetiritsi irijocajeitee.</s>
     </seg>
     <seg type="verse" id="b.ACT.27.32">
      <s id="b.ACT.27.32.1">Irosati ipesantacaro soraro socatsa: oca otsatacotantaveitaniri pitotsijaniqui.</s>
      <s id="b.ACT.27.32.2">Yoviincaquero, pocn.</s>
     </seg>
     <seg type="verse" id="b.ACT.27.33">
      <s id="b.ACT.27.33.1">Irotanajantsi onquitaitetaje, icantajeitaqueri Pavoro: --Tsame, poajeitavaqueata.</s>
      <s id="b.ACT.27.33.2">Ocarati meeca 14 quitaiteri pinashitaca, te poajeiteaji.</s>
     </seg>
     <seg type="verse" id="b.ACT.27.34">
      <s id="b.ACT.27.34.1">Meeca nocantasanotaquempi, poajeitea.</s>
      <s id="b.ACT.27.34.2">Oshintsitacaajempi.</s>
      <s id="b.ACT.27.34.3">Piotasanotanaque: tecatsi oyempine catsini.</s>
     </seg>
     <seg type="verse" id="b.ACT.27.35">
      <s id="b.ACT.27.35.1">Icantantarori oca, ipasonquitaqueri Tasorentsi, noneajeitaqueri.</s>
      <s id="b.ACT.27.35.2">Icarajaquero tanta, ijivataque yoanaca.</s>
     </seg>
     <seg type="verse" id="b.ACT.27.36">
      <s id="b.ACT.27.36.1">Yoveshireajeitanaja maaroni, yoajeitanaca.</s>
     </seg>
     <seg type="verse" id="b.ACT.27.37">
      <s id="b.ACT.27.37.1">Nocarajeitaque maaroni tetarori pitotsi 276.</s>
     </seg>
     <seg type="verse" id="b.ACT.27.38">
      <s id="b.ACT.27.38.1">Iquemajeitanaca, ari yoviincajeitaquero maaroni tirico, irosati opijoncatantanaja pitotsi.</s>
     </seg>
     <seg type="verse" id="b.ACT.27.39">
      <s id="b.ACT.27.39.1">Ari oquitaitetasanotanaji, te iriojeitajeroji quipatsi.</s>
      <s id="b.ACT.27.39.2">Iro cantaincha ineaquero otsantsajatanaque irosati anta quipatsiqui, otiminta impanequi.</s>
      <s id="b.ACT.27.39.3">Icoajeivetaca iraatacotapeeme anta.</s>
     </seg>
     <seg type="verse" id="b.ACT.27.40">
      <s id="b.ACT.27.40.1">Yojocajiro otsatacotantaveitaniri incajarequi.</s>
      <s id="b.ACT.27.40.2">Ari itsatacoreajiro soocatsa oisotantaveitaniri oomaro.</s>
      <s id="b.ACT.27.40.3">Yovancajiro tocoya, ora otsoviquiniri.</s>
      <s id="b.ACT.27.40.4">Aacotanaquena tampea, icoajeiveta iraatacotapeeme impanequiqui.</s>
     </seg>
     <seg type="verse" id="b.ACT.27.41">
      <s id="b.ACT.27.41.1">Iro cantaincha navicacotapaaque nianquijaqui, eentapaaca quiripequiriqui.</s>
      <s id="b.ACT.27.41.2">Avicasanotapaaque otsoviqui.</s>
      <s id="b.ACT.27.41.3">Oquisotasanotapaaque, te oshevatajeaji.</s>
      <s id="b.ACT.27.41.4">Ora omotoncane ocarajaquero opataquiqui, patire.</s>
     </seg>
     <seg type="verse" id="b.ACT.27.42">
      <s id="b.ACT.27.42.1">Icoajeiveta soraro iroajeiterime maaroni yora yoiminqueajeitaqueri.</s>
      <s id="b.ACT.27.42.2">Iquenqueshiretanaca: --Yamaatanaquecari, ishiapitsatanaqueecari.</s>
     </seg>
     <seg type="verse" id="b.ACT.27.43">
      <s id="b.ACT.27.43.1">Iro cantaincha icoaque capitano iroavisacoteri Pavoro.</s>
      <s id="b.ACT.27.43.2">Te irishinejeiteriji iroajeiteri.</s>
      <s id="b.ACT.27.43.3">Icantajeitaqueri maaroni iojeitatsiri yamaati: --Pijivajeite pimitajajeitanaque, pamaajeitanaque irosati anta quipatsiqui.</s>
     </seg>
     <seg type="verse" id="b.ACT.27.44">
      <s id="b.ACT.27.44.1">Avirojei caari iotatsi pamaate, jero oca taavera, aisati carajayetaintsiri: irootaque pamaatantanaqueari.</s>
      <s id="b.ACT.27.44.2">Aitaque ocantacari, navisacojeitaji.</s>
      <s id="b.ACT.27.44.3">Naatajeitapaaji anta quipatsiquinta.</s>
     </seg>
    </div>
    <div type="chapter" id="b.ACT.28">
     <seg type="verse" id="b.ACT.28.1">
      <s id="b.ACT.28.1.1">Naajeitantapaacari, ineshinoncatasanojeitavaquena yora savicatsiri.</s>
      <s id="b.ACT.28.1.2">Icamantavaquena: --Opajita oca ovoyejaca Marata.</s>
      <s id="b.ACT.28.1.3">Ari yoisavaquenaro paamari, icajemajeitaquena: --Caate pimpoque aca, pintatapee paamarica.</s>
      <s id="b.ACT.28.1.4">Opariaque incani, ocatsincaiteanaque.</s>
     </seg>
     <seg type="verse" id="b.ACT.28.3">
      <s id="b.ACT.28.3.1">Yaayetapaaque Pavoro inchajempequi, aripati.</s>
      <s id="b.ACT.28.3.2">Yoisapaaquero paamariqui.</s>
      <s id="b.ACT.28.3.3">Ocatsirincatanaque, irosati isoquijantanaca maranque, irosati yatsicantapaacari iracoqui, shepi.</s>
     </seg>
     <seg type="verse" id="b.ACT.28.4">
      <s id="b.ACT.28.4.1">Ineajeitatiiri itsatanacari iracoqui, icantavacaajeitanaca: --Iriitatsi oantatsiri.</s>
      <s id="b.ACT.28.4.2">Ineacarove.</s>
      <s id="b.ACT.28.4.3">Te intsitiaveteaji anta incajarequi, iro cantaincha irineashiitetearota meeca.</s>
     </seg>
     <seg type="verse" id="b.ACT.28.5">
      <s id="b.ACT.28.5.1">Iro cantaincha itecanaqueri maranque paamariqui, teca, pomein; te inquematsicateariji.</s>
     </seg>
     <seg type="verse" id="b.ACT.28.6">
      <s id="b.ACT.28.6.1">Ijitashijeivetaca ari irishintsitanaqueme ireeretacaanaquerime; irishintsite intaanaqueme, incamanaqueme.</s>
      <s id="b.ACT.28.6.2">Osamani yamenashejeitaqueri, sorerere.</s>
      <s id="b.ACT.28.6.3">Ineaqueri tecatsi oaquerine.</s>
      <s id="b.ACT.28.6.4">Impoiji iquenqueshirejeitanaja aisati, icantajeiti: --Iriotaque tasorentsitatsiri caari icamanta.</s>
     </seg>
     <seg type="verse" id="b.ACT.28.7">
      <s id="b.ACT.28.7.1">Ainiro quempeji ora iipatsite yora pincatsariventiriri savicajeitatsiri.</s>
      <s id="b.ACT.28.7.2">Ipajita Povirio.</s>
      <s id="b.ACT.28.7.3">Yaacameetsajeitavaquena.</s>
      <s id="b.ACT.28.7.4">Ocarataque mava quitaiteri cameetsa ineshinoncajeitaquena.</s>
     </seg>
     <seg type="verse" id="b.ACT.28.8">
      <s id="b.ACT.28.8.1">Ainiro iponaaca iriri iriori imaamentoqui.</s>
      <s id="b.ACT.28.8.2">Icatsirincataque, ishijataca.</s>
      <s id="b.ACT.28.8.3">Iquivantaqueri Pavoro, iquenquetsatacaaqueri Tasorentsi, aisati yajiriquiri, yoavisacotaqueri.</s>
     </seg>
     <seg type="verse" id="b.ACT.28.9">
      <s id="b.ACT.28.9.1">Imatantarori oca, ipocashijeitaqueri maaroni pashini mantsiajeitatsiri.</s>
      <s id="b.ACT.28.9.2">Yoavisacojeitajiri.</s>
     </seg>
     <seg type="verse" id="b.ACT.28.10">
      <s id="b.ACT.28.10.1">Oshequi ipincatsajeitaquena savicajeitatsiri.</s>
      <s id="b.ACT.28.10.2">Irotaintsi nojate, ipajeitavaquena paitarica coiteimotaquenari.</s>
     </seg>
     <seg type="verse" id="b.ACT.28.11">
      <s id="b.ACT.28.11.1">Ari icarati mava cashiri, irosati notejeitantanaca pitotsiqui poneachari Arejantiriaqui.</s>
      <s id="b.ACT.28.11.2">Otimantacari chapinqui antearo tampea, ainiro onaque pitotsi anta ovoyejaqui.</s>
      <s id="b.ACT.28.11.3">Ainiro isheroncayetiri anta otsoviqui, ishiacantaqueri tsipari.</s>
     </seg>
     <seg type="verse" id="b.ACT.28.12">
      <s id="b.ACT.28.12.1">Naatapaaque Shiracosaqui, ocarati mava nomaanaque.</s>
     </seg>
     <seg type="verse" id="b.ACT.28.13">
      <s id="b.ACT.28.13.1">Novaanaja aisati, noshoncanajaro anta otsapijaqui, irosati Irequio.</s>
      <s id="b.ACT.28.13.2">Oquitaitetamanaque oponeanaca tampea irampatequi catsirincaiteri.</s>
      <s id="b.ACT.28.13.3">Irosati oquitaitetamanaque nareetantacari Posoriqui.</s>
     </seg>
     <seg type="verse" id="b.ACT.28.14">
      <s id="b.ACT.28.14.1">Noneapaaqueri ayemisantaririnte.</s>
      <s id="b.ACT.28.14.2">Icoaque nosaviquimotanaqueri 7 quitaiteri.</s>
      <s id="b.ACT.28.14.3">Novaanaja, irosati nareetantanaca Oromaqui.</s>
     </seg>
     <seg type="verse" id="b.ACT.28.15">
      <s id="b.ACT.28.15.1">Ari iquemacojeitavaquena ayemisantaririnte, irosati ipocashijeitantaquena, intonquiojeitavaquena.</s>
      <s id="b.ACT.28.15.2">Osamani iponeayetanaca.</s>
      <s id="b.ACT.28.15.3">Iponeanaca Jororeapioqui, aisati Tireshi Taverinashiqui.</s>
      <s id="b.ACT.28.15.4">Pavoro, ineantacariri, ipasonquitaqueri Tasorentsi aisati iveshireanaca.</s>
     </seg>
     <seg type="verse" id="b.ACT.28.16">
      <s id="b.ACT.28.16.1">Nareetantacari Oromaqui, ishineyeetaqueri Pavoro isavicapaaque ivancoqui iriori.</s>
      <s id="b.ACT.28.16.2">Itsipatacari aparo soraro, ameniriri.</s>
     </seg>
     <seg type="verse" id="b.ACT.28.17">
      <s id="b.ACT.28.17.1">Mava imaapaaque, impoiji icajemacantaqueri jivayetiriri joriopee.</s>
      <s id="b.ACT.28.17.2">Yapatojeitantacari, icantaqueri Pavoro: --Noncamantajeitempi, noshaninca.</s>
      <s id="b.ACT.28.17.3">Te noncantimateriji ashanincapee arori.</s>
      <s id="b.ACT.28.17.4">Aisati tecatsi noncantacotero oca yamejeiveitaniri ashanincani peerani.</s>
     </seg>
     <seg type="verse" id="b.ACT.28.18">
      <s id="b.ACT.28.18.1">Iro cantaincha yoisoyeetaquena anta Jerosarequi, icantiri oromasati: "Payeri yoca".</s>
      <s id="b.ACT.28.18.2">Isampitacoventaquena pincatsari, impoiji icoaveta iroimisoquijacantajename.</s>
      <s id="b.ACT.28.18.3">Iotaque tecatsi nanteri noncamanteari.</s>
     </seg>
     <seg type="verse" id="b.ACT.28.19">
      <s id="b.ACT.28.19.1">Iro cantaincha ipiatsatavacari joriopee, irootaque naventantacariri Sesari.</s>
      <s id="b.ACT.28.19.2">Tecatsi noncantimateri ashaninca.</s>
     </seg>
     <seg type="verse" id="b.ACT.28.20">
      <s id="b.ACT.28.20.1">Irootaque nocajemacantantaquempiri, noquenquetsatacaajeitaquempi.</s>
      <s id="b.ACT.28.20.2">Peerani aamaajeivetacari Quirishito impocanteari.</s>
      <s id="b.ACT.28.20.3">Meeca nocamantajeitiri ashaninca yareetaita, irootaque yoisoyeetantaquenari carenatsaqui.</s>
     </seg>
     <seg type="verse" id="b.ACT.28.21">
      <s id="b.ACT.28.21.1">Yacajeitanaqueri: --Tecatsi noneero sanquenarentsi poneachane Joreaqui, quenquetsatacotempineri.</s>
      <s id="b.ACT.28.21.2">Aisati te intimeji ashaninca cantacotempineri.</s>
     </seg>
     <seg type="verse" id="b.ACT.28.22">
      <s id="b.ACT.28.22.1">Iro cantaincha nocoajeitaque pincamantena paitarica piquenqueshireyetiri.</s>
      <s id="b.ACT.28.22.2">Onashitaca oca piquemisantiri: niotaque oshequi iquishimentajeitacaro anta maaroni nampitsipeequi.</s>
     </seg>
     <seg type="verse" id="b.ACT.28.23">
      <s id="b.ACT.28.23.1">Ari iotacaajeitaqueri jaoca oncarate quitaiteri incantavacaimentajeitantearori.</s>
      <s id="b.ACT.28.23.2">Ari oshequi ijajeitanaque ivancoqui.</s>
      <s id="b.ACT.28.23.3">Icamantasanotavaqueri jaoca icanta Tasorentsi ipincatsariventanti.</s>
      <s id="b.ACT.28.23.4">Intamanacaro, irosati itsitenitacotanaquero.</s>
      <s id="b.ACT.28.23.5">Icoaque iriotacaasanotaqueri isanquenatacotiri Moishishini, jeri maaroni camantantatsiniri: tempa isanquenatacotaqueri Jesoshi.</s>
     </seg>
     <seg type="verse" id="b.ACT.28.24">
      <s id="b.ACT.28.24.1">Iquemisantaqueri aparopee, itseencaqueri pashini.</s>
     </seg>
     <seg type="verse" id="b.ACT.28.25">
      <s id="b.ACT.28.25.1">Ipiatsatavacaanaca, impoiji iteentareavacaanaca.</s>
      <s id="b.ACT.28.25.2">Icantaque Pavoro: --Queario oca ocantaqueri Ishire Tasorentsi.</s>
      <s id="b.ACT.28.25.3">Osanquenatacaaqueri Isayashini, camantantatsiniri.</s>
      <s id="b.ACT.28.25.4">Isanquenataqueneri iriori ashanincani.</s>
     </seg>
     <seg type="verse" id="b.ACT.28.26">
      <s id="b.ACT.28.26.1">Icantini: "Pijate anta joriopeequi, pincamantapeeri: 'Otimaveta piyempita pinquemanteameri, iro cantaincha te piotavaqueroji.</s>
      <s id="b.ACT.28.26.2">Poquireavetanaja, pamenavetanaja, iro cantaincha te pamenasanoteji'.</s>
     </seg>
     <seg type="verse" id="b.ACT.28.27">
      <s id="b.ACT.28.27.1">Te meeca aneeroji atiri iquenqueshireantari.</s>
      <s id="b.ACT.28.27.2">Te inquemisanteji, te irameneji.</s>
      <s id="b.ACT.28.27.3">Icantashirejeitaque: 'Amenicari.</s>
      <s id="b.ACT.28.27.4">Aquemisanticari.</s>
      <s id="b.ACT.28.27.5">Ayotasanoticari.</s>
      <s id="b.ACT.28.27.6">Aquenqueshiretacari.</s>
      <s id="b.ACT.28.27.7">Avavisacotacari'".</s>
     </seg>
     <seg type="verse" id="b.ACT.28.28">
      <s id="b.ACT.28.28.1">Piojeitavaquero meeca: yoavisacotanti Tasorentsi.</s>
      <s id="b.ACT.28.28.2">Meeca itianquiri quemisantatsiri iriotacaajeiteri pashinisati atiri.</s>
      <s id="b.ACT.28.28.3">Inquemisantajeitavaque irinti.</s>
     </seg>
     <seg type="verse" id="b.ACT.28.29">
      <s id="b.ACT.28.29.1">Iquemantavacarori joriopee oca icantaqueriri, ijajeitanaque, iquisatsatavacaajeitanaca.</s>
     </seg>
     <seg type="verse" id="b.ACT.28.30">
      <s id="b.ACT.28.30.1">Ocarati apite osarintsi isavicaque Pavoro pancotsineentsiqui, ipinataquero.</s>
      <s id="b.ACT.28.30.2">Yaacameetsajeitaqueri maaroni quivantajeitiriri.</s>
     </seg>
     <seg type="verse" id="b.ACT.28.31">
      <s id="b.ACT.28.31.1">Icantani, icamantacotapinitiri Tasorentsi, jaoca icantari iriori ipincatsariventanti.</s>
      <s id="b.ACT.28.31.2">Icamantacotapinitaqueri Avincatsarite Jesoquirishito, te irimaneroji.</s>
      <s id="b.ACT.28.31.3">Te intimeji tsaneacotearine iquenquetsati.</s>
      <s id="b.ACT.28.31.4">Narotaque sanquenatimpirori:</s>
     </seg>
    </div>
   </div>
   <div type="book" id="b.ROM">
    <div type="chapter" id="b.ROM.1">
     <seg type="verse" id="b.ROM.1.1">
      <s id="b.ROM.1.1.1">¿Ainirompi oromasati?</s>
      <s id="b.ROM.1.1.2">¿Tecatsimpa oajeitempine?</s>
      <s id="b.ROM.1.1.3">Narotaque Pavoro sanquenajeitimpirori oca.</s>
      <s id="b.ROM.1.1.4">Itiancaquena Jesoquirishito nantaveetiniri.</s>
      <s id="b.ROM.1.1.5">Icoacaaquena noncamantajeiteri atiri jaoca icantari Tasorentsi yoavisacotanti.</s>
      <s id="b.ROM.1.1.6">Tecatsi pashini incoacayenari.</s>
     </seg>
     <seg type="verse" id="b.ROM.1.2">
      <s id="b.ROM.1.2.1">Tempa peerani icamantajeitaquerini Tasorentsi yora quenquetsatacotaqueriniri imponeaquea inquitequi Itomi, irantiritapaaque, iroavisacojeiteri maaroni caari cameetsajeitatsi.</s>
      <s id="b.ROM.1.2.2">Icantaquerini irishanincatajeari Iravirini.</s>
      <s id="b.ROM.1.2.3">Impoiji isanquenatacotaquerini yora quenquetsatacantatsiniri, irootaque otimantacari meeca irineane Tasorentsi.</s>
     </seg>
     <seg type="verse" id="b.ROM.1.4">
      <s id="b.ROM.1.4.1">Impoiji ipocaque Jesoquirishito aca quipatsiquica, yoyeetaqueri, impoiji itinaanaja.</s>
      <s id="b.ROM.1.4.2">Ayojeitaque ainiro itasorenca, iriotaque itomi Tasorentsi, aisati quiso oaqueri Ishire Tasorentsi.</s>
      <s id="b.ROM.1.4.3">Irootaque apincatsajeitantacariri.</s>
     </seg>
     <seg type="verse" id="b.ROM.1.5">
      <s id="b.ROM.1.5.1">Aquemisantaqueri, irootaque icavintsaajeitantaqueeri Tasorentsi, aisati itiancajeitantaqueeri anquemisantacaajeiteri maaroni itsipapee atiri.</s>
     </seg>
     <seg type="verse" id="b.ROM.1.6">
      <s id="b.ROM.1.6.1">Aisati avirorijei, icoacaaquempi pishanincajeiteari Jesoquirishito.</s>
     </seg>
     <seg type="verse" id="b.ROM.1.7">
      <s id="b.ROM.1.7.1">Oshequi inintajeitaquempi Apa Tasorentsi, aisati maaroni itsipapee quemisantajeitiriri.</s>
      <s id="b.ROM.1.7.2">Meeca nocoaque incanteani incavintsaasanojeitempi, aisati cameetsa irisavicacaajeitempi.</s>
      <s id="b.ROM.1.7.3">Aisati inquempetacaajeitempi Avincatsarite Jesoquirishito.</s>
     </seg>
     <seg type="verse" id="b.ROM.1.8">
      <s id="b.ROM.1.8.1">Meeca noncamantempi: jaocarica nojayetaqueri noquemacotapinitaquempi piquemisantasanojeitaque.</s>
      <s id="b.ROM.1.8.2">Iquemacojeitaquempi maaroni atiripee, savicayetatsiri jaocaricapee, irootaque nopasonquitantacariri Tasorentsi, tempa narosati narori quemisantiriri Jesoquirishito.</s>
     </seg>
     <seg type="verse" id="b.ROM.1.9">
      <s id="b.ROM.1.9.1">Ioti Tasorentsi nocantapinitiri iramitacojeitempi.</s>
      <s id="b.ROM.1.9.2">Noquearioventiniri nantaveetiniri, aisati nocantani noquenquetsatacotiri Itomi: nocamantajeitiri atiri jaoca icanta yoavisacotanti.</s>
     </seg>
     <seg type="verse" id="b.ROM.1.10">
      <s id="b.ROM.1.10.1">Aisati nocantiri Tasorentsi: "Nocoaque, Apa, pincoacayena nareejeiteari oromasati".</s>
     </seg>
     <seg type="verse" id="b.ROM.1.11">
      <s id="b.ROM.1.11.1">Oshequi noquenqueshirejeitimpi noneajeitempi: nocoaque omatacaajeitempi paitapeerica ora Ishire Tasorentsi, pinquemisantasanotanteariri.</s>
     </seg>
     <seg type="verse" id="b.ROM.1.12">
      <s id="b.ROM.1.12.1">Aisati ariorica aneavacaajeitea aquemisantasanojeitaque, ari aveshireimentavacaajeitea.</s>
     </seg>
     <seg type="verse" id="b.ROM.1.13">
      <s id="b.ROM.1.13.1">Nocoaque piojeitero, noyemisantaririnte, oshequi nocoapiniveta nojatashijeitempime, iro cantaincha te incoacayenaji Tasorentsi nojatashitempi.</s>
      <s id="b.ROM.1.13.2">Nocoaveta namitacojeitempime, oquempetaca namitacojeitaqueri itsipapee ashaninca anta pashinipeequi nampitsi.</s>
     </seg>
     <seg type="verse" id="b.ROM.1.14">
      <s id="b.ROM.1.14.1">Nocoasanotaque nonquenquetsatacaapiniteri yora quereshiasati aisati yora itsipapee atiri; yora iovetachari aisati yora caari iotatsi.</s>
      <s id="b.ROM.1.14.2">Tempa itiancaquena Tasorentsi nonquenquetsatacaajeiteri maaroni.</s>
     </seg>
     <seg type="verse" id="b.ROM.1.15">
      <s id="b.ROM.1.15.1">Irootaque nocoasanotantacari nonquenquetsatacaajeitempi ara Oromaqui aisati.</s>
     </seg>
     <seg type="verse" id="b.ROM.1.16">
      <s id="b.ROM.1.16.1">Te nompashiventeaji nocamantajeitiri atiri jaoca icanta Quirishito icavintsaajeitaquee.</s>
      <s id="b.ROM.1.16.2">Intasoncaventeri Tasorentsi maaroni quemisantajeiterineri, iroavisacojeiteri.</s>
      <s id="b.ROM.1.16.3">Ijivataque iotaque jorio, iro cantaincha ocameetsati iriojeite meeca maaroni itsipapee atiri.</s>
     </seg>
     <seg type="verse" id="b.ROM.1.17">
      <s id="b.ROM.1.17.1">Pineaquero, ariorica anquemisantasanotaque, iroameetsajeitaquee Tasorentsi.</s>
      <s id="b.ROM.1.17.2">Tempa peerani isanquenatacairi Tasorentsi yora Avacoconi: "Iroameetsajeiteri Tasorentsi maaroni quemisanterineri, cameetsa irisavicajeitanteari anta inquitequi".</s>
     </seg>
     <seg type="verse" id="b.ROM.1.18">
      <s id="b.ROM.1.18.1">Itimi Tasorentsi inquitequi, iro cantaincha iotacaajeitaquee iquisaqueri maaroni caari quemisantiri, aisati maaroni antapinitirori caari cameetsatatsi, aisati iriori yora maaroni caari coatsi inquemisantero oca cameetsatatsiri.</s>
     </seg>
     <seg type="verse" id="b.ROM.1.19">
      <s id="b.ROM.1.19.1">Incoajeitaquericame iriojeiteme jaoca icantari Tasorentsi, iriojeiteme.</s>
      <s id="b.ROM.1.19.2">Te ompomerentsitimoveteariji, tempa yoamejeivetari.</s>
     </seg>
     <seg type="verse" id="b.ROM.1.20">
      <s id="b.ROM.1.20.1">Peerani oconijataque maaroni yovetsicajeitiri, ayojeitantacari itimi Tasorentsi, aisati otimi itasorenca.</s>
      <s id="b.ROM.1.20.2">Conijatasanotaque.</s>
      <s id="b.ROM.1.20.3">Tecatsi incantajeitea tseencantatsiri incantajeite: "Te niotacoteriji Tasorentsi".</s>
     </seg>
     <seg type="verse" id="b.ROM.1.21">
      <s id="b.ROM.1.21.1">Tempa iojeivetari, iro cantaincha te impincatsajeiteriji.</s>
      <s id="b.ROM.1.21.2">Icavintsaapinijeivetari, iro cantaincha te impasonquijeiteriji iriori.</s>
      <s id="b.ROM.1.21.3">Te inquenqueshirejeiteaji: yatsipetashitacaro iquenqueshiretashitacaro paitapeerica; meeca te aneajeiteroji iotantari.</s>
     </seg>
     <seg type="verse" id="b.ROM.1.22">
      <s id="b.ROM.1.22.1">Icantajeiveta: "Oshequi nioti nainti", iro cantaincha te iriotasanoteji.</s>
     </seg>
     <seg type="verse" id="b.ROM.1.23">
      <s id="b.ROM.1.23.1">Icameetsatasanotaque irinti Tasorentsi, icantani itimi inquitequi, iro cantaincha te impincatsajeiteriji atiripee.</s>
      <s id="b.ROM.1.23.2">Jero ishiacantajeitaqueri tsimeripee, poshiniripee, maranquepee, maaroni: joo, irointi ipincatsatashitaro yovetsicashiyevetari.</s>
     </seg>
     <seg type="verse" id="b.ROM.1.24">
      <s id="b.ROM.1.24.1">Oshequi icoajeitaque atiri iquenqueshiretapinijeitaquero caari cameetsatatsi, imayempitavacaapinijeita; icanti Tasorentsi: "Ari incanteata, eiro iquemitsi".</s>
     </seg>
     <seg type="verse" id="b.ROM.1.25">
      <s id="b.ROM.1.25.1">Ari peerani iosanojeivetari jaoca icanta Tasorentsi, iro cantaincha yamatavijeitaja irisati.</s>
      <s id="b.ROM.1.25.2">Ipincatsatashijeitacaro maaroni yovetsicajeitiri Tasorentsi, iquemisantashijeitacaro.</s>
      <s id="b.ROM.1.25.3">Irintiquea yora vetsicajeitirori, te impincatsajeiteriji iriori.</s>
      <s id="b.ROM.1.25.4">Tsame ainti aneacameetsajeiteri, ancantaitatiyempani.</s>
      <s id="b.ROM.1.25.5">Tempa aitaque ancantajeiteari.</s>
     </seg>
     <seg type="verse" id="b.ROM.1.26">
      <s id="b.ROM.1.26.1">Ari ishinetaqueri Tasorentsi yantanirojeitaquero paitarica icoajeitaqueri.</s>
      <s id="b.ROM.1.26.2">Te oncoyeji tsinane aye ojime, irointi ocoaque otsinampairo otsinaneronte.</s>
     </seg>
     <seg type="verse" id="b.ROM.1.27">
      <s id="b.ROM.1.27.1">Aisati iquempetaca shirampari: te incoyeji iraye ijina, irointi itsinampaapinitiri ishiramparirinte.</s>
      <s id="b.ROM.1.27.2">Paitapeerica yantajeitaqueri, iro cantaincha te irioteji impashiventea.</s>
      <s id="b.ROM.1.27.3">Impoiji yoasanquejeitaqueri Tasorentsi, ineacarove.</s>
     </seg>
     <seg type="verse" id="b.ROM.1.28">
      <s id="b.ROM.1.28.1">Ari te incoajeiteji impincatsajeiteri Tasorentsi, irootaque icantantari Tasorentsi: "Incanteata.</s>
      <s id="b.ROM.1.28.2">Inquenqueshireterota caari cameetsatatsi, aisati eiro itimitsi cameetsa".</s>
     </seg>
     <seg type="verse" id="b.ROM.1.29">
      <s id="b.ROM.1.29.1">Imatapinijeitaquero caari cameetsayetatsi: yashi yoiro te incameetsajeiteji, inevetitacari ishaninca yashiyetari, icoaque iroashinoncaayeteri itsipapee, iquisavacaajeitaca, yoavacaajeitaca, iquisatsatavacaajeitaca, yamatavitantapinijeiti, itsimaavacaajeitaca, yaamaacotavacaajeitaca,</s>
     </seg>
     <seg type="verse" id="b.ROM.1.30">
      <s id="b.ROM.1.30.1">icantimatavacaajeitaca, iquisajeitaqueri Tasorentsi, icantimajeitaqueri ishaninca, inintajeitaja irisati, ishemejeiti, icoacoayetaque irantajeitero pashinipee caari cameetsayetatsi, ipiatsajeitacari ashijeitariri,</s>
     </seg>
     <seg type="verse" id="b.ROM.1.31">
      <s id="b.ROM.1.31.1">te aneajeiteroji iojeitantari, te inquemisantajeiteji, te irinintavacaajeiteaji, te incavintsavacaajeiteaji.</s>
     </seg>
     <seg type="verse" id="b.ROM.1.32">
      <s id="b.ROM.1.32.1">Iojeivetaro icantiri Tasorentsi: "Maaroni antapinijeitirori caari cameetsatatsi irijajeite Sharincaveniqui", iro cantaincha itsataa yantashijeitacaro aisati yantacaajeitaqueri pashinipee.</s>
     </seg>
    </div>
    <div type="chapter" id="b.ROM.2">
     <seg type="verse" id="b.ROM.2.1">
      <s id="b.ROM.2.1.1">Naamaaca itimi jorio cantatsiri: "Ineashiitetacarove irintipee, te incameetsajeiteji".</s>
      <s id="b.ROM.2.1.2">Iro cantaincha noncamantempi; queariompia, ariorica pincantacoteri itsipapee atiri: "Ainiro yantane", ainiro pantane avirori, piquempejeitacari yora picantacovetacari.</s>
     </seg>
     <seg type="verse" id="b.ROM.2.2">
      <s id="b.ROM.2.2.1">Ayojeitaque ocameetsati iroasanquetaajeiteri Tasorentsi yora antirori caari cameetsatatsi.</s>
     </seg>
     <seg type="verse" id="b.ROM.2.3">
      <s id="b.ROM.2.3.1">Iro cantaincha avirori, picanti: "Ainiro irantanejei irinti", aisati piquempejeitacari, pantapinijeitiro avirori caari cameetsatatsi.</s>
      <s id="b.ROM.2.3.2">¿Pijitashitampa eiro yoasanquejeitimpitsi avirori Tasorentsi?</s>
     </seg>
     <seg type="verse" id="b.ROM.2.4">
      <s id="b.ROM.2.4.1">Pamene, oshequi ineshinoncajeitaquempi, icavintsaasanojeitaquempi, te intsipaite irishemempi: osamani icoavetaca pinquenqueshirejeitajeame, pojocajeitajerome caari cameetsatatsi pantajeitiri.</s>
      <s id="b.ROM.2.4.2">Iro cantaincha, te pimajeiteroji.</s>
     </seg>
     <seg type="verse" id="b.ROM.2.5">
      <s id="b.ROM.2.5.1">Te pinquenqueshireteroji icantiri Tasorentsi, te pinquenqueshireempaji.</s>
      <s id="b.ROM.2.5.2">Aiquero pijatatii pantapinitaquero caari cameetsatatsi, irootaque iroasanquetimentempiri Tasorentsi.</s>
      <s id="b.ROM.2.5.3">Queario, coajica inquisasanojeiteri maaroni antirori caari cameetsatatsi.</s>
      <s id="b.ROM.2.5.4">Iro cantaincha ayojeitanaque icameetsatasanoti Tasorentsi, eiro iquisashitaritsi atiri, iotasanotaqueri maaroni, jaocarica icantajeitari.</s>
     </seg>
     <seg type="verse" id="b.ROM.2.6">
      <s id="b.ROM.2.6.1">Iroasanquejeiteri maaroni caari cameetsatatsi, irisavicacaajeiteri cameetsa anta inquitequi maaroni cameetsajeitatsiri.</s>
     </seg>
     <seg type="verse" id="b.ROM.2.7">
      <s id="b.ROM.2.7.1">Ariorica acoasanotaque aneajeiteri Tasorentsi aisati ancameetsatasanotanaque, aisati ancantaitatiyempani antime inquitequi, tsame anquearioventajeitero maaroni icoacaajeitaqueeri Tasorentsi.</s>
      <s id="b.ROM.2.7.2">Impoiji irisavicacaajeitajee inquitequi, ancantaitatiyempani asaviquimojeitajeri.</s>
     </seg>
     <seg type="verse" id="b.ROM.2.8">
      <s id="b.ROM.2.8.1">Iro cantaincha ainiro irinti caari cameetsatatsi, caari coatsi iriotero icoacaavetariri Tasorentsi: icoashijeita irantapinitero caari cameetsatatsi.</s>
      <s id="b.ROM.2.8.2">Ari inquisasanojeiteri Tasorentsi, iroasanquetasanojeiteri.</s>
     </seg>
     <seg type="verse" id="b.ROM.2.9">
      <s id="b.ROM.2.9.1">Irimoncaratavacaajeitea jorio aisati itsipapee atiri: ariorica incanteani irantero caari cameetsatatsi, ari irashinoncaajeitea, iroasanquejeiteri Tasorentsi.</s>
     </seg>
     <seg type="verse" id="b.ROM.2.10">
      <s id="b.ROM.2.10.1">Iro cantaincha maaroni antapinitirori cameetsatatsiri irineapaajeri Tasorentsi inquitequi, irineacameetsatavajeri iriori, irisavicacaajeiteri cameetsa: jorio, itsipapee atiri, maaroni.</s>
      <s id="b.ROM.2.10.2">Amoncaratavacaajeitaquea.</s>
     </seg>
     <seg type="verse" id="b.ROM.2.11">
      <s id="b.ROM.2.11.1">Yora Tasorentsi te irinashitacaajeiteariji itsipasatipee atiri: ioti aquempetavacaajeitaca.</s>
     </seg>
     <seg type="verse" id="b.ROM.2.12">
      <s id="b.ROM.2.12.1">Yora itsipapee atiri te irineeroji isanquenareni Moishishi, iro cantaincha ainiro yantayetiri, aisati irijate Sharincaveniqui.</s>
      <s id="b.ROM.2.12.2">Iro cantaincha eiro icantiritsi Tasorentsi: "¿Paita caari piquemisantantaro isanquenatiri Moishishi?"</s>
      <s id="b.ROM.2.12.3">Iro cantaincha irinti iovetarori isanquenare ainiro yantayetiri, aisati irijate Sharincaveniqui; ari iroasanquetasanoteri Tasorentsi, incanteri: "Te pinquemisantasanoteroji oca isanquenatiniri Moishishini".</s>
     </seg>
     <seg type="verse" id="b.ROM.2.13">
      <s id="b.ROM.2.13.1">Te irineacameetsatashiteariji Tasorentsi quemashijeivetarori irineane, irintiquea ineacameetsatasanojeiti quemisantasanotirori.</s>
     </seg>
     <seg type="verse" id="b.ROM.2.14">
      <s id="b.ROM.2.14.1">Pameneri yora itsipapee atiri, piote jaoca icantajeitari.</s>
      <s id="b.ROM.2.14.2">Te irineeroji Sanquenarentsi, iro cantaincha ainiro imayetaquero ocantayetiri.</s>
      <s id="b.ROM.2.14.3">Pineaquero, iotashiyeta itimi cameetsa.</s>
     </seg>
     <seg type="verse" id="b.ROM.2.15">
      <s id="b.ROM.2.15.1">Ariorica irisavique cameetsa, ayojeitaque iovetaro iriori ocantiri Sanquenarentsi.</s>
      <s id="b.ROM.2.15.2">Ainiro iquenqueshireantavetari: iojeitaque ocameetsatirica yantajeitiri.</s>
     </seg>
     <seg type="verse" id="b.ROM.2.16">
      <s id="b.ROM.2.16.1">Coajica incanteri Tasorentsi yora Jesoquirishito: "Aviro iotirori jaocarica ocantari yantajeitaqueri atiripee, pitsoteaquero maaroni iquenqueshirejeitiri.</s>
      <s id="b.ROM.2.16.2">Meeca aviro cantatsine jaocarica irijajeiteri.</s>
      <s id="b.ROM.2.16.3">Aviro cantatsine ariorica aneacameetsateri, ariorica avashinoncayeri".</s>
      <s id="b.ROM.2.16.4">Irootaque nocamantajeitiriri narori, inquenqueshirejeitanteari, iroavisacojeitantajeari.</s>
     </seg>
     <seg type="verse" id="b.ROM.2.17">
      <s id="b.ROM.2.17.1">Iro cantaincha, avirorica jorio, queariompia.</s>
      <s id="b.ROM.2.17.2">Picanticari: "Niotiro nainti isanquenare Moishishi.</s>
      <s id="b.ROM.2.17.3">Noshanincatasanotacari nainti Tasorentsi".</s>
      <s id="b.ROM.2.17.4">Pishemeticari.</s>
     </seg>
     <seg type="verse" id="b.ROM.2.18">
      <s id="b.ROM.2.18.1">Piojeitiro icoacaajeitaqueeri Tasorentsi.</s>
      <s id="b.ROM.2.18.2">Peerani piovetacaroni Sanquenarentsi, irootaque piojeitantavetacaroniri cameetsayetatsiri.</s>
     </seg>
     <seg type="verse" id="b.ROM.2.19">
      <s id="b.ROM.2.19.1">Meeca pijitashijeiveta pimatero piotacaajeiteri maaroni caari iojeitatsi.</s>
      <s id="b.ROM.2.19.2">Oquempevetaca pintsiotacojeiterime maaroni timajeitatsiri tsiteniriqui.</s>
     </seg>
     <seg type="verse" id="b.ROM.2.20">
      <s id="b.ROM.2.20.1">Piotacaajeiterime maaroni caari iojeitatsi, oquempevetaca poamejeiterime jananequipee.</s>
      <s id="b.ROM.2.20.2">Queario piojeivetaro Sanquenarentsi, tempa cameetsa oamevetaquempi, te amatavitanteji.</s>
     </seg>
     <seg type="verse" id="b.ROM.2.21">
      <s id="b.ROM.2.21.1">Pamene, poamejeiterime itsipapee, iro cantaincha ¿paita caari piotanta avirori?</s>
      <s id="b.ROM.2.21.2">Tempa oncameetsateme poametavacaajeiteame avirori.</s>
      <s id="b.ROM.2.21.3">Jero picantajeitaqueri itsipapee: "Eiro picoshititsi".</s>
      <s id="b.ROM.2.21.4">Tempa picoshiti avirori.</s>
     </seg>
     <seg type="verse" id="b.ROM.2.22">
      <s id="b.ROM.2.22.1">Picantajeivetari: "Eiro paimentarotsi pijina".</s>
      <s id="b.ROM.2.22.2">Tempa paimentaro avirori pijina.</s>
      <s id="b.ROM.2.22.3">Picantajeivetari: "Eiro picantirotsi povetsicane: 'Irio Tasorentsi'.</s>
      <s id="b.ROM.2.22.4">Caari oni".</s>
      <s id="b.ROM.2.22.5">Iro cantaincha ¿pipincatsatasanotirimpa avinti Tasorentsisanori?</s>
     </seg>
     <seg type="verse" id="b.ROM.2.23">
      <s id="b.ROM.2.23.1">Pishemejeitaque, picantajeiveta: "Niotiro nainti irineane Tasorentsi".</s>
      <s id="b.ROM.2.23.2">Iro cantaincha terica pimoncarayeteroji ocantayetiri, tempa pitseencaqueri Tasorentsi.</s>
     </seg>
     <seg type="verse" id="b.ROM.2.24">
      <s id="b.ROM.2.24.1">Jero oca isanquenayeetiniriri peeraniniri: "Ainiro yantayetiri ajorioririnte caari cameetsatatsi, irootaque icantimajeitantariri itsipapee atiri Tasorentsi, icantajeiti: 'Te incameetsateji Tasorentsi, eiro aquemisantiritsi'".</s>
     </seg>
     <seg type="verse" id="b.ROM.2.25">
      <s id="b.ROM.2.25.1">Pamene, ariorica piquemisantaquero irineane Tasorentsi, te pantsipetashiteaji pijoriotaque, tempa piotaqueri Tasorentsi.</s>
      <s id="b.ROM.2.25.2">Iro cantaincha terica pinquemisanteri, patsipetashita pijoriotashiveta.</s>
     </seg>
     <seg type="verse" id="b.ROM.2.26">
      <s id="b.ROM.2.26.1">Ariorica inquemisante caari joriotatsi, tempa irineacameetsateri Tasorentsi iriori.</s>
      <s id="b.ROM.2.26.2">Inquempetacayeari jorio, quemisantatsiri iriori.</s>
     </seg>
     <seg type="verse" id="b.ROM.2.27">
      <s id="b.ROM.2.27.1">Avirorica jorio, piovetarorica isanquenare Moishishi; iro cantaincha terica pinquemisantasanotero, ¿ocameetsatimpa?</s>
      <s id="b.ROM.2.27.2">Teve, te oncameetsateji.</s>
      <s id="b.ROM.2.27.3">Jeri yora caari joriotatsi: te irineeroji Sanquenarentsi, iro cantaincha ariorica irisavique cameetsa, ari irimataquero icoacaaqueriri Tasorentsi.</s>
      <s id="b.ROM.2.27.4">Tempa ocameetsatasanoti oca.</s>
     </seg>
     <seg type="verse" id="b.ROM.2.28">
      <s id="b.ROM.2.28.1">¿Jaoca icantari quemisantasanotatsiri?</s>
      <s id="b.ROM.2.28.2">¿Joriompa inajeiti?</s>
      <s id="b.ROM.2.28.3">Teve.</s>
      <s id="b.ROM.2.28.4">¿Iriompa toyeantajeitachari?</s>
      <s id="b.ROM.2.28.5">Teve, caari ini.</s>
     </seg>
     <seg type="verse" id="b.ROM.2.29">
      <s id="b.ROM.2.29.1">Irinti quemisantincari yora quenqueshiretapinitiriri Tasorentsi.</s>
      <s id="b.ROM.2.29.2">Te iro irineacameetsatimenteri itoyeanta, irointiquea ineacameetsatimentiri iquemisantiri.</s>
      <s id="b.ROM.2.29.3">Eirorica ineacameetsatiritsi atiri, irintiquea Tasorentsi neacameetsaterine.</s>
     </seg>
    </div>
    <div type="chapter" id="b.ROM.3">
     <seg type="verse" id="b.ROM.3.1">
      <s id="b.ROM.3.1.1">Naamaaca picantaque: "¿Natsipetashitampa nojoriotaque?</s>
      <s id="b.ROM.3.1.2">¿Natsipetashitampa notoyeanta?"</s>
     </seg>
     <seg type="verse" id="b.ROM.3.2">
      <s id="b.ROM.3.2.1">Te pantsipevetearoji pijoriotaque.</s>
      <s id="b.ROM.3.2.2">Tempa irio jorio yoametiri Tasorentsi.</s>
     </seg>
     <seg type="verse" id="b.ROM.3.3">
      <s id="b.ROM.3.3.1">Queario, te inquemisantajeiteji maaroni, ainiro amataviyeterinemeri Tasorentsi.</s>
      <s id="b.ROM.3.3.2">¿Ariompa iramatavitaqueri Tasorentsi yora quemisantiriri?</s>
     </seg>
     <seg type="verse" id="b.ROM.3.4">
      <s id="b.ROM.3.4.1">Teve, eiro yamatavitiritsi.</s>
      <s id="b.ROM.3.4.2">Ariorica iramatavitantajeite maaroni atiri, iro cantaincha tecatsi incantea Tasorentsi iramatavijeitee irinti.</s>
      <s id="b.ROM.3.4.3">Tempa peerani isanquenatini Iravirini, icanti: "Otampaticatasanotaque, Tasorentsi, pineane: te pintseeyaji.</s>
      <s id="b.ROM.3.4.4">Tecatsi incantea atiri impiatsajeitempi".</s>
     </seg>
     <seg type="verse" id="b.ROM.3.5">
      <s id="b.ROM.3.5.1">Naamaaca itimi cantashitachari: "Ariorica nantero caari cameetsatatsi, impoiji iriojeite noshaninca icameetsatasanotaque Tasorentsi, te inquempetenaji narori.</s>
      <s id="b.ROM.3.5.2">Impoiji ariorica impincatsajeiteri.</s>
      <s id="b.ROM.3.5.3">¿Paita meeca inquishimentantenarori Tasorentsi caari cameetsatatsi nantayetiri?</s>
      <s id="b.ROM.3.5.4">Tempa irootaque irineacameetsatanteariri noshaninca".</s>
     </seg>
     <seg type="verse" id="b.ROM.3.6">
      <s id="b.ROM.3.6.1">Teve.</s>
      <s id="b.ROM.3.6.2">Te oncameetsateji oca yaamaayevetari.</s>
      <s id="b.ROM.3.6.3">¿Arimpa iramatavitaquee Tasorentsi?</s>
      <s id="b.ROM.3.6.4">Icanti intianqueri antapinitirori caari cameetsatatsi Sharincaveniqui.</s>
     </seg>
     <seg type="verse" id="b.ROM.3.7">
      <s id="b.ROM.3.7.1">Pineaquero, ¿ocameetsatimpa nontseeya niotacantearimeri atiri te intseeyaji Tasorentsi, impoiji impincatsateri?</s>
      <s id="b.ROM.3.7.2">Impoiji oncameetsateme nontseeya, eirome iquishimentanarome Tasorentsi notseeya.</s>
      <s id="b.ROM.3.7.3">Iro cantaincha, te oncameetsateji oca icantiri.</s>
     </seg>
     <seg type="verse" id="b.ROM.3.8">
      <s id="b.ROM.3.8.1">¿Ocameetsatimpa antapinitero caari cameetsatatsi inquimoshiretanteari Tasorentsi?</s>
      <s id="b.ROM.3.8.2">Teve, eiro antirotsi.</s>
      <s id="b.ROM.3.8.3">Ocameetsati intianqueri Tasorentsi Sharincaveniqui cantashiniroyetarori oca, aitanaquempaquea irineashiitetearotave coajicani.</s>
      <s id="b.ROM.3.8.4">Iro cantaincha itimi cantacotashitanari: "Yoametiri Pavoro ashaninca yantiro caari cameetsatatsi".</s>
      <s id="b.ROM.3.8.5">Itseeyashita iriori.</s>
     </seg>
     <seg type="verse" id="b.ROM.3.9">
      <s id="b.ROM.3.9.1">Ari arojei jorio.</s>
      <s id="b.ROM.3.9.2">¿Ocameetsatimpa ancante: "Te incameetsajeiteji itsipapee atiri, aroquea ainti, acameetsajeiti"?</s>
      <s id="b.ROM.3.9.3">Te oncameetsateji ancantero oca.</s>
      <s id="b.ROM.3.9.4">Tempa amoncaratavacaajeitaca, ainiro antanejei maaroni: aroripee, aisati iriori itsipapee atiri.</s>
     </seg>
     <seg type="verse" id="b.ROM.3.10">
      <s id="b.ROM.3.10.1">Tempa aitaque ocanti Sanquenarentsi: "Te intimeji cameetsatatsineri, tecatsi catsini.</s>
     </seg>
     <seg type="verse" id="b.ROM.3.11">
      <s id="b.ROM.3.11.1">Te intimeji coatsine irioteri Tasorentsi, aisati te intimeji coatsine iriotero icoacaaqueriri.</s>
     </seg>
     <seg type="verse" id="b.ROM.3.12">
      <s id="b.ROM.3.12.1">Iquishimanataqueri Tasorentsi, yantajeitiro caari cameetsatatsi.</s>
      <s id="b.ROM.3.12.2">Te intimeji cameetsatatsine, tecatsi catsini.</s>
     </seg>
     <seg type="verse" id="b.ROM.3.13">
      <s id="b.ROM.3.13.1">Te oncameetsateji catsini iquenquetsatashiyetari.</s>
      <s id="b.ROM.3.13.2">Oshequi itseeya.</s>
      <s id="b.ROM.3.13.3">Oshequi catsini iquisatsajeitiri ishanincapee.</s>
     </seg>
     <seg type="verse" id="b.ROM.3.14">
      <s id="b.ROM.3.14.1">Oshequi yoamaimanatiri ishaninca, iquisatsatapinijeitiri.</s>
     </seg>
     <seg type="verse" id="b.ROM.3.15">
      <s id="b.ROM.3.15.1">Aisati yoashiyetacari ishanincani, shemi, shemi.</s>
     </seg>
     <seg type="verse" id="b.ROM.3.16">
      <s id="b.ROM.3.16.1">Jaocarica ijayetaqueri, yoashinoncaayetaqueri ishaninca.</s>
     </seg>
     <seg type="verse" id="b.ROM.3.17">
      <s id="b.ROM.3.17.1">Te irioteji catsini incavintsante, irineshinoncatante.</s>
     </seg>
     <seg type="verse" id="b.ROM.3.18">
      <s id="b.ROM.3.18.1">Te impincatsajeiteriji Tasorentsi".</s>
      <s id="b.ROM.3.18.2">Irootaque isanquenatacaaqueriniri Tasorentsi peeraniniri.</s>
     </seg>
     <seg type="verse" id="b.ROM.3.19">
      <s id="b.ROM.3.19.1">Ayojeitaque meeca irashinoncaasanotea maaroni iojeivetarori isanquenareni Moishishi.</s>
      <s id="b.ROM.3.19.2">Iojeiveta paita icoacaaqueriri Tasorentsi, tecatsi incantajeite: "Te nioteji".</s>
      <s id="b.ROM.3.19.3">Tempa iroashinoncaajeiteri maaroni atiri antirori caari cameetsatatsi.</s>
     </seg>
     <seg type="verse" id="b.ROM.3.20">
      <s id="b.ROM.3.20.1">Tecatsi incante atiri: "Nomajeitaquero maaroni ocantiri isanquenareni Moishishi, meeca irineacameetsatena Tasorentsi".</s>
      <s id="b.ROM.3.20.2">Teve, te irimateroji.</s>
      <s id="b.ROM.3.20.3">Tempa irootaque Sanquenarentsi oamejeiteeri ainiro antane.</s>
     </seg>
     <seg type="verse" id="b.ROM.3.21">
      <s id="b.ROM.3.21.1">Meeca noncamantempi: yora Moishishini aisati yora camantantatsiniri icamantajeitaquee jaoca ancanteari irineacameetsatanteeri Tasorentsi.</s>
      <s id="b.ROM.3.21.2">Te incamanteeji amoncaratero Sanquenarentsi,</s>
     </seg>
     <seg type="verse" id="b.ROM.3.22">
      <s id="b.ROM.3.22.1">irointi icamanteeni ariorica aquemisantaqueri Jesoquirishito, ineacameetsajeitaquee Tasorentsi.</s>
      <s id="b.ROM.3.22.2">Aitaque amoncaratavacaajeitaca, arojeitaque jorio aisati itsipapee atiri:</s>
     </seg>
     <seg type="verse" id="b.ROM.3.23">
      <s id="b.ROM.3.23.1">ainiro antajeitaqueri caari cameetsatatsi, maaroni.</s>
      <s id="b.ROM.3.23.2">Te antajeiteroji cameetsayetatsiri icoacaajeitaqueeri Tasorentsi.</s>
     </seg>
     <seg type="verse" id="b.ROM.3.24">
      <s id="b.ROM.3.24.1">Ariorica aquemisantajeitaqueri Jesoquirishito, yoavisacojeitaquee Tasorentsi, ineacameetsajeitaquee.</s>
      <s id="b.ROM.3.24.2">Tempa ineshinoncajeitaquee: te inquenqueshireteroji aisati caari cameetsatatsi antajeitaqueri.</s>
     </seg>
     <seg type="verse" id="b.ROM.3.25">
      <s id="b.ROM.3.25.1">Itiancaqueri itomi, icamimentaquee, aparajatimentajeitaquee iriraja.</s>
      <s id="b.ROM.3.25.2">Meeca, ariorica aquemisantaqueri, moncarataca, eiro iquenqueshiretajirotsi aisati antajeitaqueri.</s>
      <s id="b.ROM.3.25.3">Aisati peerani, tequeratani impoqueni aca quipatsiqui Jesoshi, te iroasanquejeiterini Tasorentsi yora quemisantatsiniri.</s>
      <s id="b.ROM.3.25.4">Iotitani coajica incamimentajeiteri iriori Jesoshi.</s>
      <s id="b.ROM.3.25.5">Irootaque ayojeitantacari icameetsatasanotaque Tasorentsi aisati ineacameetsajeitaqueri maaroni quemisantajeitiriri Jesoshi.</s>
     </seg>
     <seg type="verse" id="b.ROM.3.27">
      <s id="b.ROM.3.27.1">Tecatsi meeca ancantea ashemete.</s>
      <s id="b.ROM.3.27.2">Tecatsi ancantea aisati avavisacotajea arosati.</s>
      <s id="b.ROM.3.27.3">¿Paita caari amatantaro?</s>
      <s id="b.ROM.3.27.4">Tempa irinti quemisantatsiri yoameetsatiri Tasorentsi.</s>
     </seg>
     <seg type="verse" id="b.ROM.3.28">
      <s id="b.ROM.3.28.1">Pineaquero, ariorica aquemisantaque, yoameetsataquee Tasorentsi.</s>
      <s id="b.ROM.3.28.2">Te incantajeiteeji: "Pimoncarajeitero isanquenare Moishishi pavisacojeitantajeari".</s>
     </seg>
     <seg type="verse" id="b.ROM.3.29">
      <s id="b.ROM.3.29.1">¿Apanirompa yoavisacojeitiri Tasorentsi jorio?</s>
      <s id="b.ROM.3.29.2">Tempa aisati yoavisacojeitaqueri pashinipee atiri aisati.</s>
     </seg>
     <seg type="verse" id="b.ROM.3.30">
      <s id="b.ROM.3.30.1">Itimi aparoni Tasorentsi, icavintsaajeitaquee maaroni.</s>
      <s id="b.ROM.3.30.2">Iotaque amoncaratavacaajeitaca.</s>
      <s id="b.ROM.3.30.3">Ariorica inquemisante jorio, iroavisacoteri.</s>
      <s id="b.ROM.3.30.4">Ariorica inquemisante itsipapee atiri, iroavisacoteri.</s>
     </seg>
     <seg type="verse" id="b.ROM.3.31">
      <s id="b.ROM.3.31.1">Ariorica aquemisantaqueri Jesoshi, ¿ocameetsatimpa ajocajero Sanquenarentsi?</s>
      <s id="b.ROM.3.31.2">Teve, eiro ajocajirotsi.</s>
      <s id="b.ROM.3.31.3">Ariorica aquemisantaque, irootaque amatantearori ocamantajeitaqueeri.</s>
     </seg>
    </div>
    <div type="chapter" id="b.ROM.4">
     <seg type="verse" id="b.ROM.4.1">
      <s id="b.ROM.4.1.1">Piojeitaque jaoca icantaniri ashanincasanorini Avaramani.</s>
      <s id="b.ROM.4.1.2">Meeca noncamantempi:</s>
     </seg>
     <seg type="verse" id="b.ROM.4.2">
      <s id="b.ROM.4.2.1">te iroavisacotajeaji irisati.</s>
      <s id="b.ROM.4.2.2">Iroavisacoteame irisati, irimaterome irishemeteme, incanteme: "Oshequi nocameetsataque, navisacotantajari".</s>
      <s id="b.ROM.4.2.3">Iro cantaincha tempa iotaque Tasorentsi te incameetsateji Avaramani.</s>
     </seg>
     <seg type="verse" id="b.ROM.4.3">
      <s id="b.ROM.4.3.1">¿Paita ocantiri Sanquenarentsi?</s>
      <s id="b.ROM.4.3.2">Tempa ocanti: "Iquemisantaqueri Avaramani Tasorentsi, irootaque ineacameetsatantariniri".</s>
     </seg>
     <seg type="verse" id="b.ROM.4.4">
      <s id="b.ROM.4.4.1">Noshiacantempiro: intimerica tsameetenerine ivatorote, tempa ocameetsati impinateri.</s>
      <s id="b.ROM.4.4.2">¿Ocameetsatimpa incanteri: "Jeri yoca, nompashitempiri"?</s>
      <s id="b.ROM.4.4.3">Te oncameetsateji: tempa pomerentsitaca itsameetiniri.</s>
     </seg>
     <seg type="verse" id="b.ROM.4.5">
      <s id="b.ROM.4.5.1">Irinti Tasorentsi, inashita: eirorica amayetirotsi cameetsayetatsiri, iro cantaincha ashiretearirica, aitaque iroameetsajeitee.</s>
      <s id="b.ROM.4.5.2">Eiro apomerentsiventaritsi ampinateri.</s>
     </seg>
     <seg type="verse" id="b.ROM.4.6">
      <s id="b.ROM.4.6.1">Pineaquero, tecatsi antasanote iroameetsatanteeri Tasorentsi, iro cantaincha iriveshireacaajeitee, ariorica anquemisanteri.</s>
      <s id="b.ROM.4.6.2">Tempa irootaque icantaqueniri Iravirini:</s>
     </seg>
     <seg type="verse" id="b.ROM.4.7">
      <s id="b.ROM.4.7.1">"Iquimoshirejeitaque maaroni atiri yora icavintsairi Avincatsarite.</s>
      <s id="b.ROM.4.7.2">Eiro iquenqueshiretajirotsi aisati caari cameetsatatsi yantayetiri.</s>
     </seg>
     <seg type="verse" id="b.ROM.4.8">
      <s id="b.ROM.4.8.1">Queario, inquimoshiretasanotanaque, iotaque eiro iquishimentiritsi yantayetiri".</s>
     </seg>
     <seg type="verse" id="b.ROM.4.9">
      <s id="b.ROM.4.9.1">Ari, ¿janica iquenquetsatacotiri Iravirini?</s>
      <s id="b.ROM.4.9.2">¿Apanirompa ajorioririnte?</s>
      <s id="b.ROM.4.9.3">Tempa iquenquetsatacotiri aisati maaroni itsipapee atiri.</s>
      <s id="b.ROM.4.9.4">Tempa ayojeiti iquemisantaque Avaramani, irootaque yoameetsatantariri Tasorentsi.</s>
     </seg>
     <seg type="verse" id="b.ROM.4.10">
      <s id="b.ROM.4.10.1">Iro cantaincha ¿jaoca icantacari yoameetsatantariri Tasorentsi?</s>
      <s id="b.ROM.4.10.2">Tequerani irijorioteni, tequerani intoyeanteani.</s>
     </seg>
     <seg type="verse" id="b.ROM.4.11">
      <s id="b.ROM.4.11.1">Pineaquero, tequerani intoyeanteani ishiretarini Tasorentsi, yoameetsatantariri.</s>
      <s id="b.ROM.4.11.2">Impoijiquea itoyeantaca, iojeitantacari ishaninca ijivataque iquemisantaque.</s>
      <s id="b.ROM.4.11.3">Meeca ayojeitaque aitaque inquempejeiteari iriori itsipapee atiri: eiro ijititsi ariorica intoyeantea irineacameetsatanteariri Tasorentsi, irointiquea inquemisante.</s>
      <s id="b.ROM.4.11.4">Tempa yora Avaramani iriotaque intasanotacarori iquemisanti.</s>
     </seg>
     <seg type="verse" id="b.ROM.4.12">
      <s id="b.ROM.4.12.1">Aisati inquempejeiteari maaroni ashanicapee arori, ariorica inquemisante.</s>
      <s id="b.ROM.4.12.2">Eiro ijititsi ariorica intoyeantaquea, ari iravisacotaje, irointi ocameetsati inquemisante iravisacotantajeari.</s>
      <s id="b.ROM.4.12.3">Inquempeteari Avaramani, tequerani intoyeanteani peerani.</s>
     </seg>
     <seg type="verse" id="b.ROM.4.13">
      <s id="b.ROM.4.13.1">Ari iquemisantaque Avaramani, irosati yoameetsatantariri Tasorentsi, impoiji icantaqueri: "Nocoacaaquempi coajica pimpincatsaventajeiteri maaroni quipatsisati.</s>
      <s id="b.ROM.4.13.2">Pincarajeiteri maaroni quempejeitempineri piquemisanti, pimpincatsariventantajeite".</s>
      <s id="b.ROM.4.13.3">¿Paita icantantariniri oca?</s>
      <s id="b.ROM.4.13.4">¿Imoncarayetironimpa isanquenare Moishishi?</s>
      <s id="b.ROM.4.13.5">Teve, tequerani ontimeni.</s>
      <s id="b.ROM.4.13.6">Iro icantantariniri, ishiretacarini.</s>
     </seg>
     <seg type="verse" id="b.ROM.4.14">
      <s id="b.ROM.4.14.1">Irioricame incanteme yora coavetachari irimoncaraterome isanquenare Moishishi, iramataviterime Avaramani.</s>
      <s id="b.ROM.4.14.2">Tecatsime incanterime shiretariri.</s>
     </seg>
     <seg type="verse" id="b.ROM.4.15">
      <s id="b.ROM.4.15.1">Iroashinoncaajeiteri Tasorentsi maaroni caari moncaratiro isanquenare Moishishi, inquisaqueri.</s>
      <s id="b.ROM.4.15.2">Iro cantaincha eiroricame otimime isanquenare, tecatsime inquishimenteemeri Tasorentsi.</s>
     </seg>
     <seg type="verse" id="b.ROM.4.16">
      <s id="b.ROM.4.16.1">Ariorica ashiretacari Tasorentsi, tempa imoncarataquero icantaqueeri.</s>
      <s id="b.ROM.4.16.2">Queario, ineshinoncajeitaqueri maaroni quempejeitariri Avarama.</s>
      <s id="b.ROM.4.16.3">Te apaniro irineshinoncajeiteri jorio, irointi ineshinoncajeitaqueri maaroni quemisantatsiri.</s>
      <s id="b.ROM.4.16.4">Tempa iriotaque Avarama intacarori iquemisantaque; ariorica aquemisantaque, aquempejeitajari.</s>
     </seg>
     <seg type="verse" id="b.ROM.4.17">
      <s id="b.ROM.4.17.1">Tempa icantaquerini peerani Tasorentsi: "Avirotaque intasanotacarori, impoijiquea inquempejeitempi oshequi itsipapee atiri".</s>
      <s id="b.ROM.4.17.2">Iriotaque Tasorentsi quiso oaqueriri Avaramani.</s>
      <s id="b.ROM.4.17.3">Aisati yoaneajiri camayevetainchari, tempa irisati timacaajeitirori maaroni aneajeitaqueri.</s>
     </seg>
     <seg type="verse" id="b.ROM.4.18">
      <s id="b.ROM.4.18.1">Iotacotaca Avaramani yanteashipataque, irotimataintsi incame.</s>
      <s id="b.ROM.4.18.2">Aamaaca ocarataque irosarintsite 100.</s>
      <s id="b.ROM.4.18.3">Aisati iotiro ijina, shiravaro oni.</s>
      <s id="b.ROM.4.18.4">Te intimeji itomi catsini, iro cantaincha icamantaqueri Tasorentsi: "Irishequianaje pishanincasanori".</s>
      <s id="b.ROM.4.18.5">Te intseenqueriji Tasorentsi, irointi iquenqueshiretaquero icantaqueriri, iotaque queario icantaqueriri, irimoncarataquero maaroni.</s>
      <s id="b.ROM.4.18.6">Tequerani intimeni ishanincani, iveshireimentacari Tasorentsi, icanti: "Tempa icameetsataque Tasorentsi".</s>
     </seg>
     <seg type="verse" id="b.ROM.4.21">
      <s id="b.ROM.4.21.1">Iotasanotini ainiro itasorenca Tasorentsi, tecatsi pomerentsitimotearine; iotasanotini irimatero maaroni icantaqueriri.</s>
     </seg>
     <seg type="verse" id="b.ROM.4.22">
      <s id="b.ROM.4.22.1">Irootaque icantantacari Tasorentsi: "Ishiretaquena Avarama, irootaque noneacameetsatantariri".</s>
     </seg>
     <seg type="verse" id="b.ROM.4.23">
      <s id="b.ROM.4.23.1">Irootaque icantaqueriniri Avaramani, irosati meeca icantajeitaqueeri arori; ayojeitaque ariorica ashiretari Tasorentsi, ineacameetsajeitaquee, iquempetacaantajeitaquee te anteroji caari cameetsatatsi.</s>
      <s id="b.ROM.4.23.2">Tempa iriotaque oitinaajiriri Avincatsarite Jesoshi.</s>
     </seg>
     <seg type="verse" id="b.ROM.4.25">
      <s id="b.ROM.4.25.1">Otimi antajeitiri caari cameetsatatsi, irootaque icamimentantajeitaqueeri Jesoshi.</s>
      <s id="b.ROM.4.25.2">Impoiji itinaanaja aisati, irootaque ayojeitantacari maaroni ineacameetsajeitaquee, oquempetaca te antapiniteroji caari cameetsatatsi.</s>
     </seg>
    </div>
    <div type="chapter" id="b.ROM.5">
     <seg type="verse" id="b.ROM.5.1">
      <s id="b.ROM.5.1.1">Ari icamimentajeitaquee Avincatsarite Jesoquirishito, yoavisacojeitaquee.</s>
      <s id="b.ROM.5.1.2">Meeca ashirejeitacaro maaroni icantaqueeri Tasorentsi, irootaque ineacameetsajeitantajeeri, oquempetaca te anteroji caari cameetsatatsi; meeca yaacameetsajeitaquee, maaroni.</s>
     </seg>
     <seg type="verse" id="b.ROM.5.2">
      <s id="b.ROM.5.2.1">Aquemisantaqueri Quirishito, irootaque icavintsantaqueeri Tasorentsi, icantatiani.</s>
      <s id="b.ROM.5.2.2">Oshequi aveshireimentacari, ayojeitaque aneajeitajeri anta ipincatsaritasanotinta.</s>
     </seg>
     <seg type="verse" id="b.ROM.5.3">
      <s id="b.ROM.5.3.1">Aisati, ariorica aquemaatsicatacaro paitapeerica, cameetsa aveshireimenteari Tasorentsi.</s>
      <s id="b.ROM.5.3.2">Ayojeitaque ariorica aquemaatsicatacaro, yamitacotaquee amavetantarori, eiro ashemantatsi.</s>
     </seg>
     <seg type="verse" id="b.ROM.5.4">
      <s id="b.ROM.5.4.1">Aisati ariorica ayoti amavetiro, yamitacotaquee Tasorentsi aquearioventaquero antaveetiniri Tasorentsi.</s>
      <s id="b.ROM.5.4.2">Ariorica aquearioventiniri paitapeerica, ayotanaque ashiretacaro icantaqueeri, aisati ayotanaque te iramatavijeiteeji.</s>
      <s id="b.ROM.5.4.3">Tecatsi incantee iramatavijeitee, tempa quiso oajeitaquee Ishire, irootaque meeca inintasanojeitantaqueeri catsini.</s>
      <s id="b.ROM.5.4.4">Aveshireimentacari.</s>
     </seg>
     <seg type="verse" id="b.ROM.5.6">
      <s id="b.ROM.5.6.1">Peerani ashinoncaasanojeitaca, tecatsi ancantea avavisacotajea arosati.</s>
      <s id="b.ROM.5.6.2">Impoiji omoncaratantacari, ipocaque Quirishito.</s>
      <s id="b.ROM.5.6.3">Te ampincatsaveteariji, iro cantaincha icamimentajeitaquee.</s>
     </seg>
     <seg type="verse" id="b.ROM.5.7">
      <s id="b.ROM.5.7.1">Ari te aneapiniteriji atiri coatsiri incamimenteri itsipapee cameetsatatsiri, iroavisacotanteariri.</s>
      <s id="b.ROM.5.7.2">Iro cantaincha aamaaca itimi aparopee camimentiriri cameetsatatsiri.</s>
     </seg>
     <seg type="verse" id="b.ROM.5.8">
      <s id="b.ROM.5.8.1">Arojeiquea ainti, te ancameetsajeiteji, iro cantaincha itiancaqueri Tasorentsi Itomi icamimentajeitaquee.</s>
      <s id="b.ROM.5.8.2">Tempa irootaque ayojeitantacari icavintsaasanojeitaquee, inintasanojeitaquee.</s>
     </seg>
     <seg type="verse" id="b.ROM.5.9">
      <s id="b.ROM.5.9.1">Aparajatimentaquee iriraja, icamimentajeitaquee.</s>
      <s id="b.ROM.5.9.2">Meeca ineacameetsataquee Tasorentsi, oquempevetaca te anteroji caari cameetsatatsi.</s>
      <s id="b.ROM.5.9.3">Coajica, inquisheri Tasorentsi maaroni antapinitirori caari cameetsatatsi, irompa ainti, aitaque iroavisacojeitaquee.</s>
     </seg>
     <seg type="verse" id="b.ROM.5.10">
      <s id="b.ROM.5.10.1">Peerani aquisaveitarini Tasorentsi, iro cantaincha icamimentajeitaquee Itomi, meeca aneacameetsataqueri Tasorentsi; aisati iriori, ineacameetsataquee.</s>
      <s id="b.ROM.5.10.2">Meeca eiro icamajitsi aisati Jesoshi, irointi yaneasanotaji, imatantarori itasoncaventapinijeitaquee meeca.</s>
     </seg>
     <seg type="verse" id="b.ROM.5.11">
      <s id="b.ROM.5.11.1">Aisati ayojeitaque ariorica aquemisantaqueri Avincatsarite Jesoquirishito, ineacameetsajeitaquee Tasorentsi.</s>
      <s id="b.ROM.5.11.2">Tempa irootaque aveshireimentantariri meeca.</s>
     </seg>
     <seg type="verse" id="b.ROM.5.12">
      <s id="b.ROM.5.12.1">Peerani intanacaro caari cameetsatatsi aparoni shirampari, yora Aran; irootaque icamantacari impoiji.</s>
      <s id="b.ROM.5.12.2">Aisati aquempejeitacari arori, aisati iriori maaroni pashinipee atiri; antajeitaquero caari cameetsatatsi: ashi avajeitiro.</s>
      <s id="b.ROM.5.12.3">Irootaque meeca acamanejeitantari arori maaroni: ashi airo acamajeiti maaroni.</s>
     </seg>
     <seg type="verse" id="b.ROM.5.13">
      <s id="b.ROM.5.13.1">Peerani te ontimeni isanquenareni Moishishi.</s>
      <s id="b.ROM.5.13.2">Yantapinijeitaquero atirini caari cameetsatatsi, iro cantaincha te iriotasanojeiteni paita icoacaasanotaqueriri Tasorentsi: pineaquero, te ontimeni irineane.</s>
     </seg>
     <seg type="verse" id="b.ROM.5.14">
      <s id="b.ROM.5.14.1">Iro cantaincha icamajeitaque maaroni atiri: yora Aran, iriotaque nijantaquerori, irootaque icamajeitantacari maaroni impoitiriri itimi, irosati itimantacari Moishishi.</s>
      <s id="b.ROM.5.14.2">Oamaajeitaqueri yantiniri Aran, te iro oamayerine yantayetiri iriori.</s>
      <s id="b.ROM.5.14.3">Yora Aran ishiavetari pashini pocatsiri impoiji,</s>
     </seg>
     <seg type="verse" id="b.ROM.5.15">
      <s id="b.ROM.5.15.1">iro cantaincha inashita aisati.</s>
      <s id="b.ROM.5.15.2">Otimi yantaqueri Aran icamajeitantacari atiri.</s>
      <s id="b.ROM.5.15.3">Iro cantaincha icavintsaasanojeitaquee Tasorentsi, te inquishimentasanoteeroji antayetiri, irootaque itiancantacariri yora impoitatsiri ipoqui: yora Jesoquirishito.</s>
     </seg>
     <seg type="verse" id="b.ROM.5.16">
      <s id="b.ROM.5.16.1">Oca yantaqueri Aran oamaajeitaqueri oshequi atiri, irointi oca yantaqueri Quirishito oaneajeitajiri oshequi atiri.</s>
      <s id="b.ROM.5.16.2">Meeca icavintsaasanojeitiri Tasorentsi oshequi atiri, te inquenqueshiretacotajeriji yantajeitaqueri, irointi ineacameetsajeitaqueri maaroni quemisantiriri Quirishito.</s>
      <s id="b.ROM.5.16.3">Yoaneajeitaqueri maaroni, incantaitatiyempani irisavique inquitequi.</s>
     </seg>
     <seg type="verse" id="b.ROM.5.18">
      <s id="b.ROM.5.18.1">Yantaquero caari cameetsatatsi aparoni shirampari: yora Aran, irootaque ajajeitanteameri Sharincaveniqui arori.</s>
      <s id="b.ROM.5.18.2">Iro cantaincha ainiro yantaqueri pashini shirampari, yora Quirishito.</s>
      <s id="b.ROM.5.18.3">Yoameetsajeitaquee irinti, asavicajeitantajeari inquitequi, ancantaitatiyempani.</s>
     </seg>
     <seg type="verse" id="b.ROM.5.19">
      <s id="b.ROM.5.19.1">Te inquemisanteriji Aran Tasorentsi, irootaque caari acameetsajeitanta.</s>
      <s id="b.ROM.5.19.2">Iquemisantaqueri Quirishito iriri, irootaque yoameetsajeitantaqueeri.</s>
     </seg>
     <seg type="verse" id="b.ROM.5.20">
      <s id="b.ROM.5.20.1">Isanquenatacaaqueri peerani Tasorentsi Moishishi ayojeitantacari te oncameetsateji catsini oca antajeitaqueri.</s>
      <s id="b.ROM.5.20.2">Te ancameetsateji catsini, iro cantaincha oshequi catsini icavintsaajeitaquee Tasorentsi.</s>
     </seg>
     <seg type="verse" id="b.ROM.5.21">
      <s id="b.ROM.5.21.1">Ari te ancameetsajeiteji, irootaque acamajeitantacari, iro cantaincha aquemisantajeitaqueri Avincatsarite Jesoquirishito, irootaque icavintsaajeitantajeeri Tasorentsi.</s>
      <s id="b.ROM.5.21.2">Te inquishimenteeroji antajeitaqueri, irointi yoameetsajeitajee ancantaitatiyempani asaviquimojeitajeri anta inquitequi.</s>
     </seg>
    </div>
    <div type="chapter" id="b.ROM.6">
     <seg type="verse" id="b.ROM.6.1">
      <s id="b.ROM.6.1.1">¿Paita antajeiteri meeca?</s>
      <s id="b.ROM.6.1.2">¿Antapinijeitajerompa caari cameetsatatsi incavintsantapinijeiteeri Tasorentsi?</s>
     </seg>
     <seg type="verse" id="b.ROM.6.2">
      <s id="b.ROM.6.2.1">Teve.</s>
      <s id="b.ROM.6.2.2">Eiro catsini antapinitajirotsi aisati caari cameetsatatsi.</s>
      <s id="b.ROM.6.2.3">Oquempevetaca acamaque, eiro amatantaro antapinitajero aisati.</s>
      <s id="b.ROM.6.2.4">¿Paitasa, meeca, antapinitantajarori?</s>
     </seg>
     <seg type="verse" id="b.ROM.6.3">
      <s id="b.ROM.6.3.1">Ariorica aquemisantaqueri Quirishito aisati avaotisatimentajeitacari, oquempetaca acarajeitaqueri acamajeitaque.</s>
     </seg>
     <seg type="verse" id="b.ROM.6.4">
      <s id="b.ROM.6.4.1">Aisati oquempetaca acarajeitaqueri atijajeitaca, aisati oquempetaca atinaajeitanaja.</s>
      <s id="b.ROM.6.4.2">Meeca anashijeitaja, aquempejeitacari Jesoshi: icamaque, impoiji itasoncasanotajiri Apa Tasorentsi itinaantanajari aisati.</s>
      <s id="b.ROM.6.4.3">Meeca inashitanaja, te inquempetajeaji peerani.</s>
     </seg>
     <seg type="verse" id="b.ROM.6.5">
      <s id="b.ROM.6.5.1">Ari piquempejeitacari Quirishito.</s>
      <s id="b.ROM.6.5.2">Oquempetaca picarajeitaqueri picamajeitaque, aisati oquempetaca picarajeitaqueri pitinaajeitanaja: paneajeitanaji, iro cantaincha pinashijeitanaja maaroni.</s>
      <s id="b.ROM.6.5.3">Te inquempeteaji Quirishito peerani; aisati avirorijei, te pinquempejeiteaji peerani.</s>
     </seg>
     <seg type="verse" id="b.ROM.6.6">
      <s id="b.ROM.6.6.1">Peerani oshequi picoapinijeitini pantapinijeitironi caari cameetsatatsi, iro cantaincha oquempetaca pitsipatacari Quirishito pipajacojeitaca coroshiqui, picamajeitaque: ¿paitampa pincoantajeari aisati pampiitajero caari cameetsatatsi?</s>
      <s id="b.ROM.6.6.2">Peerani oquempetaca avirojei iratiritepee camaari, yantacaapinitaquempi caari cameetsatatsi; iro cantaincha meeca oquempetaca picamaque, tecatsi incantea iromperanatajempi aisati.</s>
     </seg>
     <seg type="verse" id="b.ROM.6.7">
      <s id="b.ROM.6.7.1">Pineaquero, ariorica incamaque atiri, eiro itimitsi omperanajeitajearineri.</s>
      <s id="b.ROM.6.7.2">Meeca avirori, eiro pantajirotsi meeca caari cameetsatatsi.</s>
     </seg>
     <seg type="verse" id="b.ROM.6.8">
      <s id="b.ROM.6.8.1">Ariorica picarajeitaqueri Quirishito picamajeitaque, ayojeiti pincarajeiteri aisati pisaviquimoteri anta isaviquinta iriori.</s>
     </seg>
     <seg type="verse" id="b.ROM.6.9">
      <s id="b.ROM.6.9.1">Ayojeitaque icamaque, aisati itinaanaja.</s>
      <s id="b.ROM.6.9.2">Eiro icamajitsi aisati: tecatsi incantajea incamaje aisati.</s>
     </seg>
     <seg type="verse" id="b.ROM.6.10">
      <s id="b.ROM.6.10.1">Icamantacari Jesoshi, icamimentaqueero caari cameetsatatsi antajeitaqueri.</s>
      <s id="b.ROM.6.10.2">Moncarataca: eiro icamajitsi aisati.</s>
      <s id="b.ROM.6.10.3">Meeca aneanaji: quiso yoajiri meeca Tasorentsi, incantaitatiyempani.</s>
     </seg>
     <seg type="verse" id="b.ROM.6.11">
      <s id="b.ROM.6.11.1">Aisati aviroripee, piquempejeitaca picamasanojeitaque, eiro pantantajarotsi caari cameetsatatsi; iro cantaincha yoaneajeitajimpi aisati Jesoquirishito, piojeitantajariri Tasorentsi.</s>
     </seg>
     <seg type="verse" id="b.ROM.6.12">
      <s id="b.ROM.6.12.1">Tempa oquempetaca picamaque: eiro meeca pantapinitajirotsi caari cameetsatatsi, eiro piquenqueshiretajirotsi.</s>
     </seg>
     <seg type="verse" id="b.ROM.6.13">
      <s id="b.ROM.6.13.1">Ari oquempevetaca picamaque, eiro pishinetantajaritsi meeca camaari irantacaapinitempiro caari cameetsatatsi.</s>
      <s id="b.ROM.6.13.2">Aisati oquempevetaca yoaneajimpi Tasorentsi, irootaque pishinetanteariri irantacayetempiro cameetsayetatsiri.</s>
     </seg>
     <seg type="verse" id="b.ROM.6.14">
      <s id="b.ROM.6.14.1">Eiro meeca pantajirotsi caari cameetsatatsi.</s>
      <s id="b.ROM.6.14.2">Te aneeroji peranatempine pantero paitapeerica, irointi icavintsaajeitaquempi Tasorentsi, ineshinoncajeitaquempi.</s>
     </seg>
     <seg type="verse" id="b.ROM.6.15">
      <s id="b.ROM.6.15.1">¿Paita anteri meeca?</s>
      <s id="b.ROM.6.15.2">Ayojeitaque te ontimeji peranajeiteene aisati ayojeitaque icavintsaapinijeitaquee Tasorentsi.</s>
      <s id="b.ROM.6.15.3">¿Ocameetsatimpa antashitapinitearo caari cameetsatatsi?</s>
      <s id="b.ROM.6.15.4">Teve, te oncameetsateji.</s>
     </seg>
     <seg type="verse" id="b.ROM.6.16">
      <s id="b.ROM.6.16.1">¿Janicampa pimpincatsatasanoteri?</s>
      <s id="b.ROM.6.16.2">Ariorica pimpincatsateri camaari, irantacaapinitempiro caari cameetsatatsi, iro cantaincha impoiji pijate Sharincaveniqui.</s>
      <s id="b.ROM.6.16.3">Iro cantaincha ariorica pimpincatsateri Tasorentsi, irantacaapinitempiro cameetsayetatsiri.</s>
     </seg>
     <seg type="verse" id="b.ROM.6.17">
      <s id="b.ROM.6.17.1">Peerani pipincatsaveitarini camaari, meeca pipincatsatajiri Tasorentsi.</s>
      <s id="b.ROM.6.17.2">Piquemisantajiro maaroni yoamejeitajimpiri iriori, irootaque nopasonquitantariri meeca.</s>
      <s id="b.ROM.6.17.3">Pantapiniveitaroni caari cameetsatatsi, meeca pantapinitiro cameetsayetatsiri.</s>
     </seg>
     <seg type="verse" id="b.ROM.6.19">
      <s id="b.ROM.6.19.1">Noncamantempiro piojeitantearori, pinquemajeitantearori.</s>
      <s id="b.ROM.6.19.2">Oquempetaca peerani pipincatsaveitarini camaari pantantaroniri caari cameetsatatsi, ocameetsati meeca pimpincatsajeiteri Tasorentsi pantajeitantearori cameetsayetatsiri, pincameetsatasanojeitanteari.</s>
     </seg>
     <seg type="verse" id="b.ROM.6.20">
      <s id="b.ROM.6.20.1">Peerani, pipincatsajeiveitarini camaari, te pimpincatsajeiterini Tasorentsi.</s>
     </seg>
     <seg type="verse" id="b.ROM.6.21">
      <s id="b.ROM.6.21.1">Iro cantaincha oshequi meeca pipashiventacaajaro pantajeiveitaniri: ¿paita impinatempimeri camaari?</s>
      <s id="b.ROM.6.21.2">Pantajeiveitanarini, irootaque pijatanteameri Sharincaveniqui.</s>
     </seg>
     <seg type="verse" id="b.ROM.6.22">
      <s id="b.ROM.6.22.1">Meeca tecatsi incante camaari iromperanajeitajempi aisati: tempa meeca pipincatsajeitajiri Tasorentsi.</s>
      <s id="b.ROM.6.22.2">Iroameetsajeitempi irinti, irisavicacaajeitempi inquitequi: pincantaitatiyempani.</s>
     </seg>
     <seg type="verse" id="b.ROM.6.23">
      <s id="b.ROM.6.23.1">Pantapinijeivetacaro caari cameetsatatsi, pijajeitanteameri Sharincaveniqui.</s>
      <s id="b.ROM.6.23.2">Iro cantaincha piquemisantaqueri Jesoquirishito, irootaque icavintsantaquempiri Tasorentsi, irisavicacaajeitempi inquitequi, pincantaitatiyempani.</s>
     </seg>
    </div>
    <div type="chapter" id="b.ROM.7">
     <seg type="verse" id="b.ROM.7.1">
      <s id="b.ROM.7.1.1">Tequerarica, noyemisantaririnte, pinquemasanojeite.</s>
      <s id="b.ROM.7.1.2">Avirojeitaque nojorioririnte, noquenquetsatacaajeitiri.</s>
      <s id="b.ROM.7.1.3">Ariorica incame ashaninca, tecatsi incantea inquemisantero icantavetacari Moishishini.</s>
     </seg>
     <seg type="verse" id="b.ROM.7.2">
      <s id="b.ROM.7.2.1">Noshiacantempiro oca.</s>
      <s id="b.ROM.7.2.2">Ocanti Sanquenarentsi: "Ariorica aye tsinane ojime, quiso oanaqueri, irosati incamanteari.</s>
      <s id="b.ROM.7.2.3">Te oncameetsateji ojocashitajeari".</s>
      <s id="b.ROM.7.2.4">Iro cantaincha ariorica incamaque, te aneajeriji ojime.</s>
     </seg>
     <seg type="verse" id="b.ROM.7.3">
      <s id="b.ROM.7.3.1">Iro cantaincha ainirorica ojime, te oncameetsateji aimenteari.</s>
      <s id="b.ROM.7.3.2">Ariorica incamaque ojime, ari ocameetsati aaje aisati pashini ojime, meecaquea te aimenteariji ojimeni.</s>
      <s id="b.ROM.7.3.3">Tecatsi tsaneajearone aaje.</s>
     </seg>
     <seg type="verse" id="b.ROM.7.4">
      <s id="b.ROM.7.4.1">Aisati, noyemisantaririnte, icamaque Quirishito: aisati oquempevetaca picarajeitaqueri, picamajeitaque.</s>
      <s id="b.ROM.7.4.2">Meeca eiro operanatajimpitsi isanquenare Moishishi, tempa oquempevetaca picamaque.</s>
      <s id="b.ROM.7.4.3">Irointi yoaneajeitajimpi aisati Tasorentsi pimajeitantearori maaroni icoacaajeitaquempiri.</s>
     </seg>
     <seg type="verse" id="b.ROM.7.5">
      <s id="b.ROM.7.5.1">Peerani aquemisantaveitarini camaari.</s>
      <s id="b.ROM.7.5.2">Acoapiniveitaroni antapinitironi caari cameetsayetatsi, ora itsaneapitsavetaqueeri Tasorentsi.</s>
      <s id="b.ROM.7.5.3">Aitaque acantajeitaniri, antapinijeitironi, irootaque ajajeitanteameri Sharincaveniqui.</s>
     </seg>
     <seg type="verse" id="b.ROM.7.6">
      <s id="b.ROM.7.6.1">Iro cantaincha oquempetaca acamajeitaque.</s>
      <s id="b.ROM.7.6.2">Eiro meeca aquenqueshirejeitajirotsi icantajeitiri jorio, yamejeitari iriori.</s>
      <s id="b.ROM.7.6.3">Meeca te antapiniteroji ocantiniri isanquenatiniri peerani, irointiquea antapinite ocoacaajeitaqueeri Ishire Tasorentsi.</s>
     </seg>
     <seg type="verse" id="b.ROM.7.7">
      <s id="b.ROM.7.7.1">¿Paita nocantajeitimpiri?</s>
      <s id="b.ROM.7.7.2">¿Nocantimpimpa te oncameetsateji isanquenareni Moishishi?</s>
      <s id="b.ROM.7.7.3">Teve, te noncantempiji.</s>
      <s id="b.ROM.7.7.4">Eirome otimime, eiro niotime te oncameetsateji nantayetiri.</s>
      <s id="b.ROM.7.7.5">Eirome ocantime: "Eiro pinevetarotsi yashiyetari itsipapee", eiro niotime te oncameetsateji.</s>
     </seg>
     <seg type="verse" id="b.ROM.7.8">
      <s id="b.ROM.7.8.1">Oamevetaquena te oncameetsateji nonevetearo paitapeerica, niovetaro; iro cantaincha aiquero nojatatii nonevetasanotanacaro paitapeerica.</s>
      <s id="b.ROM.7.8.2">Eirome otimime Sanquenarentsi, eiro niotime te oncameetsateji nonevetearo.</s>
     </seg>
     <seg type="verse" id="b.ROM.7.9">
      <s id="b.ROM.7.9.1">Peerani, tequerani nioteroni Sanquenarentsi, noquimoshiretashiveitani.</s>
      <s id="b.ROM.7.9.2">Iro cantaincha impoiji oametaquena otimi nantane, irootaque noashiretantacari.</s>
      <s id="b.ROM.7.9.3">Niotanaque nojateme Sharincaveniqui.</s>
     </seg>
     <seg type="verse" id="b.ROM.7.10">
      <s id="b.ROM.7.10.1">Nojivetaca ariorica nanterome maaroni ocantiri Sanquenarentsi noncantaitatiyempani nontimeme inquitequi, iro cantaincha tecatsi noncantea nomatero.</s>
      <s id="b.ROM.7.10.2">Oametaquena meeca otimi nantane, irootaque nojatanteameri Sharincaveniqui.</s>
     </seg>
     <seg type="verse" id="b.ROM.7.11">
      <s id="b.ROM.7.11.1">Oshequi noquenqueshiretaquero caari cameetsatatsi, namatavitantajari narosati, irootaque caari nantantaro ocantiri Sanquenarentsi.</s>
      <s id="b.ROM.7.11.2">Impoiji niotaque nojate Sharincaveniqui.</s>
     </seg>
     <seg type="verse" id="b.ROM.7.12">
      <s id="b.ROM.7.12.1">Pineaquero, ocameetsataque isanquenareni Moishishi: irootaque irineane Tasorentsi, ocameetsatasanotaque.</s>
     </seg>
     <seg type="verse" id="b.ROM.7.13">
      <s id="b.ROM.7.13.1">Ari ocameetsati Sanquenarentsi, iro cantaincha ¿paita nojatanteameri Sharincaveniqui?</s>
      <s id="b.ROM.7.13.2">¿Irompa Sanquenarentsi jatacayenaneme?</s>
      <s id="b.ROM.7.13.3">Teve, irointi nantaquero caari cameetsatatsi, irootaque nojatanteameri Sharincaveniqui.</s>
      <s id="b.ROM.7.13.4">Tempa oametajana Sanquenarentsi te oncameetsateji catsini oca nantayetaqueri.</s>
     </seg>
     <seg type="verse" id="b.ROM.7.14">
      <s id="b.ROM.7.14.1">Ocameetsataque irointi, tempa irio sanquenatacaantirori Tasorentsi; narori, te noncameetsateji nainti, catsini.</s>
     </seg>
     <seg type="verse" id="b.ROM.7.15">
      <s id="b.ROM.7.15.1">Te niotacoteaji narosati: nocoaveta nontimeme cameetsa, iro cantaincha, te nomateroji.</s>
      <s id="b.ROM.7.15.2">Nantapinitiro caari nocoasanoveta.</s>
     </seg>
     <seg type="verse" id="b.ROM.7.16">
      <s id="b.ROM.7.16.1">Niotaque te oncameetsateji oca nantayetaqueri, niotaque ocameetsati oca oametantiri Sanquenarentsi.</s>
     </seg>
     <seg type="verse" id="b.ROM.7.17">
      <s id="b.ROM.7.17.1">Te noncoaveteaji nantero paitapeerica, iro cantaincha nashi noiro te noncameetsateji, irootaque nantashitantarori.</s>
     </seg>
     <seg type="verse" id="b.ROM.7.18">
      <s id="b.ROM.7.18.1">Niotaque te noncameetsateji catsini.</s>
      <s id="b.ROM.7.18.2">Ariorica nocoaveta nanterome cameetsayetatsiri, iro cantaincha te nomateroji.</s>
     </seg>
     <seg type="verse" id="b.ROM.7.19">
      <s id="b.ROM.7.19.1">Te nantapiniteroji cameetsatatsiri nocoavetari nantemeri, irointi nantapinitiro caari cameetsatatsi caari nocoaveta nantero.</s>
     </seg>
     <seg type="verse" id="b.ROM.7.20">
      <s id="b.ROM.7.20.1">¿Paita nantashitantarori caari nocoaveta nantero?</s>
      <s id="b.ROM.7.20.2">Aitaque nashi noiro te noncameetsateji, irootaque nantashitantarori.</s>
     </seg>
     <seg type="verse" id="b.ROM.7.21">
      <s id="b.ROM.7.21.1">Aitaque nocantani: nocoavetaca nosaviqueme cameetsa, iro cantaincha omapocaquena nantaquero caari cameetsatatsi.</s>
     </seg>
     <seg type="verse" id="b.ROM.7.22">
      <s id="b.ROM.7.22.1">Noquenqueshiretasanovetacaro irineane Tasorentsi, nocoasanovetaca nanterome icoacaaquenari.</s>
     </seg>
     <seg type="verse" id="b.ROM.7.23">
      <s id="b.ROM.7.23.1">Oshequi noashiretasanovetaca catsini.</s>
      <s id="b.ROM.7.23.2">Oshequi noquenqueshirevetacari Tasorentsi, nocoavetaca nanterome icoacaaquenari.</s>
      <s id="b.ROM.7.23.3">Iro cantaincha tecatsi noncantea nantero, irointi omapocaquena nantaquero caari cameetsatatsi.</s>
     </seg>
     <seg type="verse" id="b.ROM.7.24">
      <s id="b.ROM.7.24.1">Oshequi nashinoncaavetaca.</s>
      <s id="b.ROM.7.24.2">Noquenqueshirevetaca nanterome icantaquenari Tasorentsi, iro cantaincha nashi noiro te noncameetsateji.</s>
      <s id="b.ROM.7.24.3">¿Janica amitacotenaneri eiro nantapinitantajarotsi aisati caari cameetsatatsi?</s>
      <s id="b.ROM.7.24.4">Iriotaque Avincatsarite Jesoquirishito amitacotenaneri.</s>
      <s id="b.ROM.7.24.5">Irootaque meeca oshequi nopasonquitantariri Tasorentsi.</s>
     </seg>
    </div>
    <div type="chapter" id="b.ROM.8">
     <seg type="verse" id="b.ROM.8.1">
      <s id="b.ROM.8.1.1">Ariorica anquemisantajeiteri Jesoquirishito, aisati antapinitero icoacaaqueeri Tasorentsi, eiro yoasanquetaajeiteetsi.</s>
      <s id="b.ROM.8.1.2">Eiro meeca antapinijeitirotsi caari cameetsatatsi acoiri arori.</s>
     </seg>
     <seg type="verse" id="b.ROM.8.2">
      <s id="b.ROM.8.2.1">Ari peerani nashi noironi nantapinitironi caari cameetsatatsi, nojateme Sharincaveniqui.</s>
      <s id="b.ROM.8.2.2">Iro cantaincha noquemisantaqueri Jesoquirishito, oavisacotantajanari Ishire Tasorentsi, oaneantajanari.</s>
      <s id="b.ROM.8.2.3">Osavicacaajena coajica anta inquitequi, noncantaitatiyempani.</s>
     </seg>
     <seg type="verse" id="b.ROM.8.3">
      <s id="b.ROM.8.3.1">Pineaquero, tecatsi oncantea oavisacojeitee isanquenare Moishishi: ashi airo te ancameetsateji.</s>
      <s id="b.ROM.8.3.2">Te amajeiteroji ocantaqueeri.</s>
      <s id="b.ROM.8.3.3">Iro cantaincha yoavisacojeitaquee Tasorentsi, irinti.</s>
      <s id="b.ROM.8.3.4">Itiancaqueri Itomi aca quipatsiqui, yatiritapaaque, iquempetasanotapaaquee arori, iro cantaincha te iranteroji caari cameetsatatsi.</s>
      <s id="b.ROM.8.3.5">Icamimentaquee arori, ipashinitacaajee eiro aquempetantajatsi peerani.</s>
     </seg>
     <seg type="verse" id="b.ROM.8.4">
      <s id="b.ROM.8.4.1">Meeca, ariorica anquemisantero Ishire Tasorentsi, ari amataquero ocantaqueeri Sanquenarentsi.</s>
      <s id="b.ROM.8.4.2">Peerani ashi aironi te ancameetsateji, te amateroni ocantaqueeri.</s>
     </seg>
     <seg type="verse" id="b.ROM.8.5">
      <s id="b.ROM.8.5.1">Yora caari cameetsajeitatsi iquenqueshiretapinitiro irantero caari cameetsatatsi.</s>
      <s id="b.ROM.8.5.2">Irinti iotirori Ishire Tasorentsi icoaque irantero ocoacaaqueriri iroori.</s>
     </seg>
     <seg type="verse" id="b.ROM.8.6">
      <s id="b.ROM.8.6.1">Ariorica anquenqueshiretero acoashiyetari arori, ajate Sharincaveniqui.</s>
      <s id="b.ROM.8.6.2">Ariorica anquenqueshiretero Ishire Tasorentsi, ari cameetsa ancantaitatiyempani asaviquimojeiteri Tasorentsi.</s>
     </seg>
     <seg type="verse" id="b.ROM.8.7">
      <s id="b.ROM.8.7.1">Ariorica antayetero acoaqueri arori, atseencaqueri Tasorentsi: te ancoyeji antayetero icoacaajeivetaqueeri.</s>
      <s id="b.ROM.8.7.2">Eiro amatirotsi.</s>
     </seg>
     <seg type="verse" id="b.ROM.8.8">
      <s id="b.ROM.8.8.1">Te irineacameetsateriji Tasorentsi maaroni antayetirori caari cameetsatatsi.</s>
     </seg>
     <seg type="verse" id="b.ROM.8.9">
      <s id="b.ROM.8.9.1">Iro cantaincha avirojei avinti, te pinquempejeiteariji iriori.</s>
      <s id="b.ROM.8.9.2">Quiso oajeitaquempi avirori Ishire Tasorentsi.</s>
      <s id="b.ROM.8.9.3">Yora caari quiso oi Ishire, te irioteriji Quirishito.</s>
     </seg>
     <seg type="verse" id="b.ROM.8.10">
      <s id="b.ROM.8.10.1">Oshequi pantaquero caari cameetsatatsi, irootaque pincamajeitanteari, iro cantaincha pishanincatacaririca Quirishito, yoameetsataquempi Tasorentsi, pincantaitatiyempani pisaviquimoteri.</s>
     </seg>
     <seg type="verse" id="b.ROM.8.11">
      <s id="b.ROM.8.11.1">Tempa yoitinaajiri Jesoshi.</s>
      <s id="b.ROM.8.11.2">Meeca ariorica quiso oaquempi Ishire, irointinaajeitajempi aisati, iroaneajeitajempi aisati.</s>
      <s id="b.ROM.8.11.3">Iro irimatantajempiri pishiretacaro Ishire.</s>
     </seg>
     <seg type="verse" id="b.ROM.8.12">
      <s id="b.ROM.8.12.1">Meeca, noyemisantaririnte, atsipetashitacaro aquemisantiri camaari, atsipetashitaro antiro caari cameetsatatsi.</s>
     </seg>
     <seg type="verse" id="b.ROM.8.13">
      <s id="b.ROM.8.13.1">Ariorica pantapinitero aisati, pijate Sharincaveniqui.</s>
      <s id="b.ROM.8.13.2">Iro cantaincha ariorica pinquemisantero Ishire Tasorentsi, eiro pantajirotsi aisati caari cameetsatatsi, impoijiquea pisavique inquitequi, pincantaitatiyempani.</s>
     </seg>
     <seg type="verse" id="b.ROM.8.14">
      <s id="b.ROM.8.14.1">Maaroni quemisantirori Ishire Tasorentsi, iriojeitaque itomipee Tasorentsi.</s>
     </seg>
     <seg type="verse" id="b.ROM.8.15">
      <s id="b.ROM.8.15.1">Pamene, ariorica quiso oajeitaquee Ishire, arojeitaque Itomi.</s>
      <s id="b.ROM.8.15.2">Te anquempeteariji iratiritepee, aisati eiro atsaroacaaritsi.</s>
      <s id="b.ROM.8.15.3">Eiro aquempetajatsi peerani atsaroacaajeivetarini.</s>
      <s id="b.ROM.8.15.4">Tempa queario, acantiri meeca: "Apa".</s>
     </seg>
     <seg type="verse" id="b.ROM.8.16">
      <s id="b.ROM.8.16.1">Ariorica ayotaque quiso oajeitaquee Ishire Tasorentsi, aisati oamejeitaquee, irootaque ayojeitantacari itomintajeitaquee Tasorentsi.</s>
     </seg>
     <seg type="verse" id="b.ROM.8.17">
      <s id="b.ROM.8.17.1">Arojeitaquerica itomipee, ari impajeitaquee Tasorentsi maaroni icoacaaqueeri ontimimojeitee coajicani, anquempejeiteari Quirishito.</s>
      <s id="b.ROM.8.17.2">Meeca aitaque anquempejeiteari aneacatsitaquearo paitapeerica, iro cantaincha coajica anquempejeitajeari cameetsa asaviquimojeiteri Tasorentsi, aveshireimentajeiteari.</s>
     </seg>
     <seg type="verse" id="b.ROM.8.18">
      <s id="b.ROM.8.18.1">Coajica cameetsa catsini irisavicacaajeitee anta inampiqui, impoiji eiro aquenqueshiretajirotsi paitapeerica aquematsicavetacari meeca.</s>
     </seg>
     <seg type="verse" id="b.ROM.8.19">
      <s id="b.ROM.8.19.1">Ayojeitaque maaroni catsini yovetsicajeitaquee Tasorentsi irisavicacaasanojeitaquee cameetsa, aisati impeajeitajee pincatsaritajantsineri.</s>
      <s id="b.ROM.8.19.2">Yaamaajeitacari maaroni catsini: "¿Jaoca oncarate intasoncaventajeitajeri maaroni itomipee?"</s>
     </seg>
     <seg type="verse" id="b.ROM.8.20">
      <s id="b.ROM.8.20.1">Yatsipetashita itimayetaque maaroni yovetsicajeitiri Tasorentsi: icamapinijeitaque iriori poshiniripee, panquirentsipee, maaroni; eiro aneajiritsi aisati coajicani.</s>
      <s id="b.ROM.8.20.2">Tecatsi irantajeivetea icamajeitantacari, irointi icamajeitantacari otimi yantaqueri peerani Aran.</s>
      <s id="b.ROM.8.20.3">Iotaque Tasorentsi coajica eiro oquempetajatsi meeca, irointi iroameetsatasanojeitajeri aisati, oquempetaca iroameetsatasanojeitajee arori: tempa arojeitaque itomipee maaroni.</s>
     </seg>
     <seg type="verse" id="b.ROM.8.22">
      <s id="b.ROM.8.22.1">Ayojeitaque icatsinatapinijeitini maaroni yovetsicane Tasorentsi, aisati icamajeitini: icantani, irosati meeca.</s>
     </seg>
     <seg type="verse" id="b.ROM.8.23">
      <s id="b.ROM.8.23.1">Aisati arorijei quemisantatsiri, ashinoncaajeivetaca, ainiro aquemaatsicajeitacari.</s>
      <s id="b.ROM.8.23.2">Timatsi Ishire Tasorentsi, quiso oajeitaquee, amitacojeitaquee; iro cantaincha acoajeitaque inquempetacaantasanojeitee Tasorentsi itomi.</s>
      <s id="b.ROM.8.23.3">Impoiji eiro aquematsicatajarotsi paitapeerica, eiro acamajitsi.</s>
     </seg>
     <seg type="verse" id="b.ROM.8.24">
      <s id="b.ROM.8.24.1">Ariorica ayotaque irimatero Tasorentsi icantaqueeri, aquemisantaqueri avavisacotantajari.</s>
      <s id="b.ROM.8.24.2">Iro cantaincha tequera irimateroji, tequera irimoncarajeiteroji maaroni icantaqueeri arori.</s>
      <s id="b.ROM.8.24.3">Omoncarataquearica, ¿arimpa ayeacotajero irimateero icantaqueeri?</s>
     </seg>
     <seg type="verse" id="b.ROM.8.25">
      <s id="b.ROM.8.25.1">Ariorica ayotasanotaque irimoncarateero icantaqueeri, cameetsa ayeacotero, eiro ashematsi.</s>
     </seg>
     <seg type="verse" id="b.ROM.8.26">
      <s id="b.ROM.8.26.1">Te ayotasanojeiteji arori, iro cantaincha amitacojeitaquee Ishire Tasorentsi.</s>
      <s id="b.ROM.8.26.2">Te ayotasanojeiteji anquenquetsatacayeri Tasorentsi cameetsa, iro cantaincha ioti irointi Ishire, ocantacoventajeitaquee; cameetsa catsini oquenquetsatacairi, eiro amatirotsi anquempetearo.</s>
     </seg>
     <seg type="verse" id="b.ROM.8.27">
      <s id="b.ROM.8.27.1">Iotasanotaquee Tasorentsi, aisati iotaquero paitarica ocantiriri Ishire.</s>
      <s id="b.ROM.8.27.2">Ariorica ocantacoventaquee, iotaque maaroni icoacaaqueeri Tasorentsi.</s>
     </seg>
     <seg type="verse" id="b.ROM.8.28">
      <s id="b.ROM.8.28.1">Ayojeitaque ariorica anintaqueri Tasorentsi, aisati ariorica antapinitaquero icoacaajeitaqueeri, irosati incanteani intasoncacoventajeitee.</s>
      <s id="b.ROM.8.28.2">Ariorica ompomerentsitimovetaquee, iro cantaincha eiro ishineteetsi avashinoncayea.</s>
     </seg>
     <seg type="verse" id="b.ROM.8.29">
      <s id="b.ROM.8.29.1">Peerani catsini iotiteeni anquemisanteri, irootaque icantitantaniri: "Incameetsatanaque quemisantenaneri, inquempejeiteari Notomi".</s>
      <s id="b.ROM.8.29.2">Tempa iriotaque Itomi Tasorentsi yora Jesoquirishito.</s>
      <s id="b.ROM.8.29.3">Iriotaque itomisanori peerani catsini, itimitani; impoijeitajee itomintajeitajee arori, ashanincatavacaajeitantajari.</s>
     </seg>
     <seg type="verse" id="b.ROM.8.30">
      <s id="b.ROM.8.30.1">Peerani icantitani: "Nontomintajeiteari", impoiji itomintasanotaquee; impoiji aisati yoameetsataquee, iquempetacaantajee te anteroji caari cameetsatatsi.</s>
      <s id="b.ROM.8.30.2">Aisati icanti: "Coajica cameetsa irisaviquimojeitena aca inquitequi".</s>
     </seg>
     <seg type="verse" id="b.ROM.8.31">
      <s id="b.ROM.8.31.1">Tempa ocameetsajeitaque oca.</s>
      <s id="b.ROM.8.31.2">Pineaquero, itasoncaventasanojeitaquee Tasorentsi: ¿janica meeca oashinoncaajeitajeene?</s>
      <s id="b.ROM.8.31.3">Tecatsi catsini.</s>
     </seg>
     <seg type="verse" id="b.ROM.8.32">
      <s id="b.ROM.8.32.1">Te intsaneempariji Itomi, irointi itiancaqueri aca quipatsiqui icamimentajeitaquee.</s>
      <s id="b.ROM.8.32.2">Tempa ayojeitaque aisati coajica impapinijeitee maaroni coiteimojeitaqueeri.</s>
     </seg>
     <seg type="verse" id="b.ROM.8.33">
      <s id="b.ROM.8.33.1">Tempa icoyeajeitaquee Tasorentsi, iquempetacaantaquee te anteroji caari cameetsatatsi: ¿janica meeca cantatsine ainiro antane?</s>
     </seg>
     <seg type="verse" id="b.ROM.8.34">
      <s id="b.ROM.8.34.1">¿Janicampa oashinoncaajeiteeneri?</s>
      <s id="b.ROM.8.34.2">Tecatsi: tempa icamimentajeitaquee Jesoquirishito yoavisacojeitajee.</s>
      <s id="b.ROM.8.34.3">Aisati itinaanaja, isaviquimotiri Iriri, icaratiri ipincatsariventajeitaquee, aisati icantacoventajeitaquee.</s>
     </seg>
     <seg type="verse" id="b.ROM.8.35">
      <s id="b.ROM.8.35.1">¿Janicampa jocacayerineri Quirishito inintajeitee?</s>
      <s id="b.ROM.8.35.2">Tecatsi catsini.</s>
      <s id="b.ROM.8.35.3">Intimerica oashinoncaajeiteeneri, quisajeiteeneri; ariorica ompomerentsitimojeitee paitapeerica, ariorica ayee atashe, eirorica otimitsi anquitsaateari, ariorica antsaroacayearo paitapeerica, intimerica oayeteeneri; iro cantaincha icantani Quirishito, inintasanojeitaquee.</s>
     </seg>
     <seg type="verse" id="b.ROM.8.36">
      <s id="b.ROM.8.36.1">Onquempetajea isanquenataqueroni peerani: "Noquemisantaquempi, Tasorentsi, irootaque isareantapiniyeetaquenari iroyeetena.</s>
      <s id="b.ROM.8.36.2">Inquempetacaantena ovisha yoapiniyetiri".</s>
     </seg>
     <seg type="verse" id="b.ROM.8.37">
      <s id="b.ROM.8.37.1">Queario oshequi inintajeitaquee Quirishito, icantani: itasoncaventajeitaquee, irootaque aveshireimentasanojeitantacariri.</s>
     </seg>
     <seg type="verse" id="b.ROM.8.38">
      <s id="b.ROM.8.38.1">Queario, te intimeji jocacayerineri inintajeitaquee: eiro imatirotsi inampirepee Tasorentsi, camaaripee, pincatsaripee, jenoquisati, quipatsisati, maaroni yovetsicajeitaqueri Tasorentsi, eiro imatirotsi.</s>
      <s id="b.ROM.8.38.2">Ariorica ancamaque, ariorica aneanaje, eiro imajeitirotsi meeca, aisati eiro imatirotsi coajica.</s>
      <s id="b.ROM.8.38.3">Aquemisantaqueri Avincatsarite Jesoquirishito, meeca inintasanojeitaquee, aisati quiso yoajeitaquee maaroni.</s>
     </seg>
    </div>
    <div type="chapter" id="b.ROM.9">
     <seg type="verse" id="b.ROM.9.1">
      <s id="b.ROM.9.1.1">Oshequi noquenqueshireacotaqueri maaroni noshanincasanori, yora nojorioririnte.</s>
      <s id="b.ROM.9.1.2">Queariotaque oca nocantaqueri, iotaque Quirishito te nontseeyaji.</s>
      <s id="b.ROM.9.1.3">Aisati quiso oaquena Ishire, iotacaaquena queario nocantaque.</s>
      <s id="b.ROM.9.1.4">Noashiretacotacari noshaninca, te inquemisanteji.</s>
      <s id="b.ROM.9.1.5">Arioricame nomaterome noavisacoterime noshaninca, nojatetame Sharincaveniqui iravisacotantajeameri; nojatericame anta, eiro noneirime nainti Quirishito; pineaquero, oshequi nocoaque iravisacojeitaje.</s>
     </seg>
     <seg type="verse" id="b.ROM.9.4">
      <s id="b.ROM.9.4.1">Ishanincajeitacari Ishirairini aisati itomintajeivetarini Tasorentsi.</s>
      <s id="b.ROM.9.4.2">Ineajeitaqueri itasoncantaque, aisati iquemajeivetaroni icantavetariri, iojeivetaro Isanquenare Moishishi, iojeiveta jaoca incanteameri inquemisanterime, timatsi icashiacaajeitaqueriri,</s>
     </seg>
     <seg type="verse" id="b.ROM.9.5">
      <s id="b.ROM.9.5.1">iriojeitaque ishanincani yora intacaroniri peerani, iriojeitaque ishaninca Quirishito.</s>
      <s id="b.ROM.9.5.2">Tempa iriotaque Quirishito Tasorentsi, ocameetsati ancantaitatiyempani aneacameetsajeiteri aisati ampincatsatasanojeiteri maaroni.</s>
      <s id="b.ROM.9.5.3">Aitaque ancantajeiteari.</s>
     </seg>
     <seg type="verse" id="b.ROM.9.6">
      <s id="b.ROM.9.6.1">Iojeivetaro irineane Tasorentsi, iro cantaincha te inquemisantajeiteji.</s>
      <s id="b.ROM.9.6.2">¿Paita caari iquemisantajeitanta?</s>
      <s id="b.ROM.9.6.3">¿Yamatavitaquerimpa Tasorentsi?</s>
      <s id="b.ROM.9.6.4">Teve, te iramataviteriji.</s>
      <s id="b.ROM.9.6.5">Pamene, maaroni ishanincani Ishirairi te inquempetasanojeiteariji: te inquemisantajeiteji maaroni.</s>
     </seg>
     <seg type="verse" id="b.ROM.9.7">
      <s id="b.ROM.9.7.1">Aisati te inquempetasanojeiteariji Avaramani maaroni ishanincani.</s>
      <s id="b.ROM.9.7.2">Tempa icantaquerini peerani Tasorentsi: "Irio pishanincatasanojeiteari maaroni ishanincani yora Isaca".</s>
     </seg>
     <seg type="verse" id="b.ROM.9.8">
      <s id="b.ROM.9.8.1">Meeca noncamantempiro oca ishiacantiri.</s>
      <s id="b.ROM.9.8.2">Te intominteariji Tasorentsi maaroni ishanincani Avaramani.</s>
      <s id="b.ROM.9.8.3">Apaniro ishanincajeitacari yora ishanincani Isaca.</s>
      <s id="b.ROM.9.8.4">Tempa icantiri Tasorentsi:</s>
     </seg>
     <seg type="verse" id="b.ROM.9.9">
      <s id="b.ROM.9.9.1">"Apanivaniji osarintsi ontimeri Sara otomi".</s>
     </seg>
     <seg type="verse" id="b.ROM.9.10">
      <s id="b.ROM.9.10.1">Otsipani osarintsi itimaque Isaca.</s>
      <s id="b.ROM.9.10.2">Impoiji yantearitanaque, yaaque ijina, pajitachari Ereveca.</s>
      <s id="b.ROM.9.10.3">Impoiji otsomontetaque, iriotaque tsipari.</s>
     </seg>
     <seg type="verse" id="b.ROM.9.11">
      <s id="b.ROM.9.11.1">Ainiroquera iriori otsomontequi iriniro, tequera iranteroji cameetsatatsiri aisati tequera iranteroji caari cameetsatatsi, iro cantaincha otimi icoacaitacariri Tasorentsi.</s>
      <s id="b.ROM.9.11.2">Ari icantitaro Tasorentsi: "Yora jivatatsineri intime impincatsateri yora oijatapeerine".</s>
      <s id="b.ROM.9.11.3">Tempa irootaque oquenquetsatacotaqueniri Sanquenarentsi: "Icanti Tasorentsi: 'Nonintasanoteri Jacovo, irinti Esao eiro nonintasanotiritsi'".</s>
      <s id="b.ROM.9.11.4">Pineaquero, iotitani Tasorentsi icoacaitacariniri: impoiji imatacaaqueri.</s>
     </seg>
     <seg type="verse" id="b.ROM.9.14">
      <s id="b.ROM.9.14.1">¿Arimpa ancante: "Te oncameetsateji oca yantiri Tasorentsi"?</s>
      <s id="b.ROM.9.14.2">Teve, eiro acantitsi.</s>
     </seg>
     <seg type="verse" id="b.ROM.9.15">
      <s id="b.ROM.9.15.1">Tempa peerani icantirini Moishishi: "Tempa narotaque cantatsine janicarica noneshinoncateri, aisati janicarica noncavintsayeri".</s>
     </seg>
     <seg type="verse" id="b.ROM.9.16">
      <s id="b.ROM.9.16.1">Te irio atiri cantatsine, irinti Tasorentsi.</s>
      <s id="b.ROM.9.16.2">Ioti irinti janicarica irineshinoncatasanoteri.</s>
     </seg>
     <seg type="verse" id="b.ROM.9.17">
      <s id="b.ROM.9.17.1">Tempa peerani osanquenatacani icantiriri yora ivincatsarite ejipitosati: "Nompeajempi pincatsaritajantsine, iriojeitanteari atiri oshequi notasorentsitaque, aisati oshequi impincatsajeitantenari maaroni savicajeitatsiri".</s>
     </seg>
     <seg type="verse" id="b.ROM.9.18">
      <s id="b.ROM.9.18.1">Pineaquero, tempa iriotaque cantatsine janicarica irineshinoncateri.</s>
      <s id="b.ROM.9.18.2">Tempa aisati iriotaque cantatsineri janicarica impeajeri tseencantatsineri.</s>
     </seg>
     <seg type="verse" id="b.ROM.9.19">
      <s id="b.ROM.9.19.1">Naamaaca meeca pincantena: "¿Arimpa?</s>
      <s id="b.ROM.9.19.2">Queariorica picantaqueri, ¿paita inquishimentantenarori nantayetiri?</s>
      <s id="b.ROM.9.19.3">Tempa nantayetaquero icoacaaquenari iriori".</s>
     </seg>
     <seg type="verse" id="b.ROM.9.20">
      <s id="b.ROM.9.20.1">Pamene, aviro atiri: te oncameetsateji pimpiatsateari Tasorentsi, oshequi ipincatsariti irinti.</s>
      <s id="b.ROM.9.20.2">Noshiacantempiro coviti.</s>
      <s id="b.ROM.9.20.3">Ocantirompa vitseirori: "¿Paita caari povetsicantana narori cameetsa?"</s>
     </seg>
     <seg type="verse" id="b.ROM.9.21">
      <s id="b.ROM.9.21.1">Ora vitseirori, tempa irootaque coatsiri jaoca oncanterori quipatsi.</s>
      <s id="b.ROM.9.21.2">Tempa ocameetsati ovetsicaque aparo cameetsatasanotatsiri, irointi otsipa eiro oameetsantiro.</s>
     </seg>
     <seg type="verse" id="b.ROM.9.22">
      <s id="b.ROM.9.22.1">Ariorica incoaque Tasorentsi, tempa ocameetsati iroashinoncaayeteri iisane.</s>
      <s id="b.ROM.9.22.2">Tempa ocameetsati iriotacaajeiteri atiri ainiro itasorenca.</s>
      <s id="b.ROM.9.22.3">Iro cantaincha te iroashinoncaajeiteriji yora caari cameetsajeitatsi, irointi yamavetiro yantayetiri, icavintsaaqueri.</s>
     </seg>
     <seg type="verse" id="b.ROM.9.23">
      <s id="b.ROM.9.23.1">Irio icavintsaasanotaqueri yora jatatsineri inquitequi; icoacaaqueri iriojeite oshequi icavintsanti, aisati oshequi ipincatsariti.</s>
     </seg>
     <seg type="verse" id="b.ROM.9.24">
      <s id="b.ROM.9.24.1">Arojeitaque icoyeajeitaqueri, ayojeitantajariri: jorio, aisati caari joriotatsi.</s>
     </seg>
     <seg type="verse" id="b.ROM.9.25">
      <s id="b.ROM.9.25.1">Tempa peerani isanquenatacojeitaqueeni yora Oseashi: "Icanti Tasorentsi: 'Caari inaveitani noshaninca, iro cantaincha meeca noshanincatacari.</s>
      <s id="b.ROM.9.25.2">Caari inaveitani nonintasanotiri, iro cantaincha meeca nonintasanotajiri'".</s>
     </seg>
     <seg type="verse" id="b.ROM.9.26">
      <s id="b.ROM.9.26.1">Jero icantini: "Caari inaveitani noshaninca".</s>
      <s id="b.ROM.9.26.2">Irio iquenquetsatacotaqueri yora peajanchaneri itomipee Tasorentsi; tempa irio Tasorentsi aneasanotatsiri.</s>
     </seg>
     <seg type="verse" id="b.ROM.9.27">
      <s id="b.ROM.9.27.1">Jero aisati oca isanquenataqueniri Isayashi.</s>
      <s id="b.ROM.9.27.2">Iquenquetsatacotaqueri joriopee: "Incarajeitaque ishanincani Ishiraeri oshequi catsini.</s>
      <s id="b.ROM.9.27.3">Oquempetaca eiro amatirotsi iotero jaoca ocaratiri ovane impanequi, aisati iriori joriopee, eiro amatiritsi ayojeiteri maaroni, jaocarica incarajeiteri.</s>
      <s id="b.ROM.9.27.4">Iro cantaincha eiro yoshequitasanotitsi avisacotajantsine.</s>
     </seg>
     <seg type="verse" id="b.ROM.9.28">
      <s id="b.ROM.9.28.1">Coajica irimatero Tasorentsi maaroni icantaqueri: irimapocajeiteri maaroni tseencantatsiri, iroashinoncaajeiteri.</s>
      <s id="b.ROM.9.28.2">Intsoteasanojeiteri, maaroni".</s>
     </seg>
     <seg type="verse" id="b.ROM.9.29">
      <s id="b.ROM.9.29.1">Tempa aisati isanquenatini: "Eirome icavintsaajeiteeme Tasorentsi, eirome ishanincajeiteeme, tempa intsoncajeiteeme maaroni, anquempejeitearime yora soromasatini aisati yora comorasatini".</s>
     </seg>
     <seg type="verse" id="b.ROM.9.30">
      <s id="b.ROM.9.30.1">¿Paita aisati noncamantempiri?</s>
      <s id="b.ROM.9.30.2">Yora itsipapee atiri te incoajeiveiteani iroameetsateri Tasorentsi, iro cantaincha meeca iquemisantajeitajiri, irootaque yoameetsajeitantajariri.</s>
     </seg>
     <seg type="verse" id="b.ROM.9.31">
      <s id="b.ROM.9.31.1">Irinti yora joriopee icoajeiveta iriori irimayeterome icantayetiriniri Moishishini incameetsatanteameri, iro cantaincha te irimajeiteroji.</s>
     </seg>
     <seg type="verse" id="b.ROM.9.32">
      <s id="b.ROM.9.32.1">¿Paita caari yoameetsatantari Tasorentsi?</s>
      <s id="b.ROM.9.32.2">Te inquemisantajeiteriji, irointi icoajeiveta irantero paitapeerica.</s>
      <s id="b.ROM.9.32.3">Oshequi icomitacaro, te iriojeiteji inquemisanteri Jesoshi.</s>
     </seg>
     <seg type="verse" id="b.ROM.9.33">
      <s id="b.ROM.9.33.1">Peerani isanquenatironi oca icantaqueniri Tasorentsi: "Nontiancaveteanari joriopee notomi, iro cantaincha eiro iojeitavaqueritsi.</s>
      <s id="b.ROM.9.33.2">Oquempevetaca ariorica intsitinquearo mapi, impariaque; te iriojeiteriji Quirishito ini, irootaque iroashiretanteari.</s>
      <s id="b.ROM.9.33.3">Iro cantaincha eiro yoashiretatsi irinti quemisanterineri, irointi iriveshireimentasanojeiteari".</s>
     </seg>
    </div>
    <div type="chapter" id="b.ROM.10">
     <seg type="verse" id="b.ROM.10.1">
      <s id="b.ROM.10.1.1">Noyemisantaririnte, oshequi catsini nocoaque iravisacojeite maaroni nojorioririnte, oshequi nocantapinitiri Tasorentsi: "Pinquemisantacaajeitajeri noshaninca, iravisacojeitantajeari".</s>
     </seg>
     <seg type="verse" id="b.ROM.10.2">
      <s id="b.ROM.10.2.1">Niotaque oshequi icoajeiveta inquearioventenerime Tasorentsi paitapeerica yantiniriri, irishintsiventeneri maaroni.</s>
      <s id="b.ROM.10.2.2">Iro cantaincha te iriojeiteji paitarica icoacaasanojeitaqueriri.</s>
     </seg>
     <seg type="verse" id="b.ROM.10.3">
      <s id="b.ROM.10.3.1">Te iriojeiteji jaoca icantajeeri Tasorentsi yoameetsatantajeitajeeri.</s>
      <s id="b.ROM.10.3.2">Icoajeiveta iroameetsajeiteame irisati, te incoyeji iroameetsajeiteri Tasorentsi, irinti.</s>
     </seg>
     <seg type="verse" id="b.ROM.10.4">
      <s id="b.ROM.10.4.1">Pamene, ipocaque Quirishito, icamimentajeitaquee.</s>
      <s id="b.ROM.10.4.2">Meeca, ariorica anquemisanteri iriori, iroameetsajeitajee.</s>
      <s id="b.ROM.10.4.3">Atsipetashitacaro meeca antayetaquero icantiniri Moishishi avavisacotanteameri.</s>
     </seg>
     <seg type="verse" id="b.ROM.10.5">
      <s id="b.ROM.10.5.1">Peerani yora Moishishi iquenquetsatacotaqueri yora coatsiri irimoncarayetero Sanquenarentsi: "Intimerica coavetachaneri irimoncarayeterome iroameetsatanteameri, oncameetsateme irimoncarajeiterome maaroni, incantaitatiyempani.</s>
      <s id="b.ROM.10.5.2">Eirome icomitarome catsini".</s>
     </seg>
     <seg type="verse" id="b.ROM.10.6">
      <s id="b.ROM.10.6.1">Iro cantaincha ariorica aquemisantaji irootaque acameetsatantajari, eiro acantitsi: "Pomerentsitaca avavisacotajea.</s>
      <s id="b.ROM.10.6.2">Tsame ajatashiteri Quirishito anta jenoqui, ameri aca iroavisacojeitajeeta".</s>
      <s id="b.ROM.10.6.3">Teve, eiro acantashitatsi;</s>
     </seg>
     <seg type="verse" id="b.ROM.10.7">
      <s id="b.ROM.10.7.1">aisati eiro acantashitatsi catsini: "Tsame ajate Sharincaveniqui, aintinaajeri Quirishito, iroavisacojeitajeeta".</s>
      <s id="b.ROM.10.7.2">Teve, eiro acantitsi catsini.</s>
      <s id="b.ROM.10.7.3">Jampa tinaanaja ini peerani.</s>
     </seg>
     <seg type="verse" id="b.ROM.10.8">
      <s id="b.ROM.10.8.1">Ariorica aquemisantaque, aitaque avavisacotaca: eiro acoitsi amayetero pomerentsiyetatsiri.</s>
      <s id="b.ROM.10.8.2">Tempa timatsi aca irineane Tasorentsi: te ompomerentsiteaji pinquenquetsatacotero aisati pishiretearo.</s>
      <s id="b.ROM.10.8.3">Irootaque oca nocamantapinitimpiri: pinquemisante pavisacotantajeari.</s>
     </seg>
     <seg type="verse" id="b.ROM.10.9">
      <s id="b.ROM.10.9.1">Ariorica pincamanteri itsipapee atiri pipincatsataqueri Jesoshi, aisati ariorica pishiretearo yoitinaajiri Tasorentsi, aitaque pavisacotaje.</s>
     </seg>
     <seg type="verse" id="b.ROM.10.10">
      <s id="b.ROM.10.10.1">Pineaquero, ariorica ashireteari Tasorentsi, irineacameetsajeitee; aisati ariorica ancamanteri itsipapee atiri aquemisantaqueri Jesoquirishito, aitaque avavisacotajea.</s>
     </seg>
     <seg type="verse" id="b.ROM.10.11">
      <s id="b.ROM.10.11.1">Tempa ocantini Sanquenarentsi: "Eiro ipashiventatsi yora quemisantatsiri".</s>
     </seg>
     <seg type="verse" id="b.ROM.10.12">
      <s id="b.ROM.10.12.1">Amoncaratavacaajeitaca: jorio aisati itsipapee atiri.</s>
      <s id="b.ROM.10.12.2">Icarati Avincatsarite apaniro.</s>
      <s id="b.ROM.10.12.3">Aventajeitacari, irootaque ipincatsariventajeitantaqueeri, ineshinoncajeitantaqueeri maaroni.</s>
     </seg>
     <seg type="verse" id="b.ROM.10.13">
      <s id="b.ROM.10.13.1">Tempa aisati ocantini Sanquenarentsi: "Iravisacojeitaje maaroni aventajeitearineri Avincatsarite".</s>
     </seg>
     <seg type="verse" id="b.ROM.10.14">
      <s id="b.ROM.10.14.1">Eirorica iquemisantiri Tasorentsi atiri, ¿jaoca incanteari iraventanteariri?</s>
      <s id="b.ROM.10.14.2">Eirorica iquemacotiri, ¿jaoca incanteari inquemisantanteariri?</s>
      <s id="b.ROM.10.14.3">Eirorica itimitsi camanterine, ¿jaoca incanteari inquemacotanteariri?</s>
     </seg>
     <seg type="verse" id="b.ROM.10.15">
      <s id="b.ROM.10.15.1">Eirorica itimitsi tianquerine camantantatsineri, ¿jaoca incanteari irijatanteari?</s>
      <s id="b.ROM.10.15.2">Tempa ocantini Sanquenarentsi: "Tempa oshequi aveshireimentacari yora camantajeiteerori irineane Tasorentsi, tempa aneacameetsajeitiri".</s>
     </seg>
     <seg type="verse" id="b.ROM.10.16">
      <s id="b.ROM.10.16.1">Iro cantaincha te inquemisantajeiteji maaroni.</s>
      <s id="b.ROM.10.16.2">Tempa irootaque icantaqueniri peerani Isayashi: "Novincatsarite, nocamantajeivetacari, iro cantaincha icarati oshequi caari quemisantatsi".</s>
     </seg>
     <seg type="verse" id="b.ROM.10.17">
      <s id="b.ROM.10.17.1">Eirorica icamanteeteetsi, eiro amatirotsi anquemisante.</s>
      <s id="b.ROM.10.17.2">Tempa icamanteetaquee icamimentaquee Quirishito, yoavisacotantajeeri.</s>
     </seg>
     <seg type="verse" id="b.ROM.10.18">
      <s id="b.ROM.10.18.1">Tempa iquemajeitaque maaroni joriopee.</s>
      <s id="b.ROM.10.18.2">Queario, iquemajeivetaca.</s>
      <s id="b.ROM.10.18.3">Jero ocantini Sanquenarentsi: "Ijataque camantantatsiri maaroni quipatsiqui, iquemajeitaqueri maaroni savicajeitatsiri".</s>
     </seg>
     <seg type="verse" id="b.ROM.10.19">
      <s id="b.ROM.10.19.1">Tempa iojeiveta jorio inquemisantajeite itsipapee atiri iriori.</s>
      <s id="b.ROM.10.19.2">Aitaque icamantaquerini peerani Moishishi: "Icanti Tasorentsi: 'Coajica pinquisaneenteri itsipapee atiri pitseencajeivetacari.</s>
      <s id="b.ROM.10.19.3">Iro pinquisanteariri noavisacojeitajeri'".</s>
     </seg>
     <seg type="verse" id="b.ROM.10.20">
      <s id="b.ROM.10.20.1">Impoiji aisati isanquenatini Isayashi: "Icanti Tasorentsi: 'Te incoavetenaji yora atiripee, iro cantaincha iojeitaquena meeca: niotacaasanojeitaqueri.</s>
     </seg>
     <seg type="verse" id="b.ROM.10.21">
      <s id="b.ROM.10.21.1">Irinti yora joriopee nocantapinivetacari, iro cantaincha ipiatsataquena, te incoyeji inquemisantena'".</s>
      <s id="b.ROM.10.21.2">Irootaque isanquenatiniri.</s>
     </seg>
    </div>
    <div type="chapter" id="b.ROM.11">
     <seg type="verse" id="b.ROM.11.1">
      <s id="b.ROM.11.1.1">Naamaaca pisampitena meeca: "¿Ariompa?</s>
      <s id="b.ROM.11.1.2">¿Eirompa meeca yaacameetsatiritsi Tasorentsi maaroni joriopee, yora itomintajeivetari?"</s>
      <s id="b.ROM.11.1.3">Teve, eiro.</s>
      <s id="b.ROM.11.1.4">Tempa narotaque narori jorio.</s>
      <s id="b.ROM.11.1.5">Noshanincatacari Avaramani aisati Vejamini.</s>
     </seg>
     <seg type="verse" id="b.ROM.11.2">
      <s id="b.ROM.11.2.1">Narojeitaque jorio.</s>
      <s id="b.ROM.11.2.2">Tempa peerani icoyeajeitaquena Tasorentsi, irosati meeca yaacameetsajeitantajanari.</s>
      <s id="b.ROM.11.2.3">Tempa piojeiti ocantini Sanquenarentsi.</s>
      <s id="b.ROM.11.2.4">Oquenquetsatacotaquerini Iriashi peerani, iquenquetsatacairi Tasorentsi, icantiri: "Novincatsarite, teve incameetsajeiteji yoca nojorioririnte.</s>
      <s id="b.ROM.11.2.5">Yoapiniyetiri yora quenquetsatacotimpiri.</s>
      <s id="b.ROM.11.2.6">Yojocacaayetajiri ishaninca iquemisantajeivetimpi.</s>
      <s id="b.ROM.11.2.7">Meeca icoajeitaque iroyena narori.</s>
      <s id="b.ROM.11.2.8">Apaniro noquemisantimpi nainti".</s>
     </seg>
     <seg type="verse" id="b.ROM.11.4">
      <s id="b.ROM.11.4.1">Tempa piojeitaquero aisati ora yacanaqueriri, icantirini: "Timatsiquera 7,000 shirampari quemisantasanotanari.</s>
      <s id="b.ROM.11.4.2">Te impincatsajeiteroji iriori ora Vari ijitasorentsiyeevetari".</s>
     </seg>
     <seg type="verse" id="b.ROM.11.5">
      <s id="b.ROM.11.5.1">Aisati oquempetaca meeca.</s>
      <s id="b.ROM.11.5.2">Timatsi aisati icoyeane Tasorentsi, ineshinoncajeitaqueri.</s>
     </seg>
     <seg type="verse" id="b.ROM.11.6">
      <s id="b.ROM.11.6.1">Pineaquero, ineshinoncajeitaqueri, te incanteriji irantero paitapeerica.</s>
      <s id="b.ROM.11.6.2">Incanterime irantayeterome paitapeerica, te irineshinoncateriji.</s>
     </seg>
     <seg type="verse" id="b.ROM.11.7">
      <s id="b.ROM.11.7.1">Ari, ¿jaoca ocantari meeca?</s>
      <s id="b.ROM.11.7.2">Icoajeivetaca irineacameetsajeiterime Tasorentsi, iro cantaincha, te.</s>
      <s id="b.ROM.11.7.3">Ineacameetsayetaqueri aparopee: yora icoyeayetaqueri.</s>
      <s id="b.ROM.11.7.4">Irintiquea itsipapee, te incoajeiteji inquemisante catsini.</s>
     </seg>
     <seg type="verse" id="b.ROM.11.8">
      <s id="b.ROM.11.8.1">Tempa aisati ocantini Sanquenarentsi: "Ipeapitsataqueri Tasorentsi iquenqueshireantavetari.</s>
      <s id="b.ROM.11.8.2">Ineayevetacaro paitapeerica, iquemayevetacaro, iro cantaincha te inquemisanteji.</s>
      <s id="b.ROM.11.8.3">Aitaque icantajeitani, irosati meeca".</s>
     </seg>
     <seg type="verse" id="b.ROM.11.9">
      <s id="b.ROM.11.9.1">Aisati icantini Iraviri: "Iveshireimentavetacaro paitapeerica, iro cantaincha yamatavijeitaja irisati.</s>
      <s id="b.ROM.11.9.2">Impoiji incamajeite, irineacatsitimentajeitearo yantayetiri.</s>
     </seg>
     <seg type="verse" id="b.ROM.11.10">
      <s id="b.ROM.11.10.1">Eiro coajica otimitsi iotantari, eiro iojeititsi.</s>
      <s id="b.ROM.11.10.2">Incanteani irashinoncayea".</s>
     </seg>
     <seg type="verse" id="b.ROM.11.11">
      <s id="b.ROM.11.11.1">Ari itseencajeitaque joriopee: ¿inquisajeiterimpa meeca Tasorentsi?</s>
      <s id="b.ROM.11.11.2">Teve, eiro iquishiritsi.</s>
      <s id="b.ROM.11.11.3">Irointi yoavisacojeitaqueri itsipapee atiri incoanteari joriopee inquempejeitajeari iriori, inquemisantaje.</s>
     </seg>
     <seg type="verse" id="b.ROM.11.12">
      <s id="b.ROM.11.12.1">Itseencajeitaque, te incoajeiteji inquemisante, iro cantaincha yavisacojeitaji itsipapee.</s>
      <s id="b.ROM.11.12.2">Coajica, ariorica inquemisantasanojeite joriopee iriori, tempa aiquero irijatatiye inquemisantasanojeite aisati itsipapee iravisacojeitantajeari.</s>
     </seg>
     <seg type="verse" id="b.ROM.11.13">
      <s id="b.ROM.11.13.1">Te avirojei jorio.</s>
      <s id="b.ROM.11.13.2">Piojeiti itiancaquena Tasorentsi noquenquetsatacaajeitaquempi.</s>
      <s id="b.ROM.11.13.3">Nocoasanotaque nomajeitaquero icoacaaquenari.</s>
     </seg>
     <seg type="verse" id="b.ROM.11.14">
      <s id="b.ROM.11.14.1">Nocoaque nonquenqueshiretacaajeiteri aisati nojorioririnte, iravisacotaarantantajeari iriori.</s>
     </seg>
     <seg type="verse" id="b.ROM.11.15">
      <s id="b.ROM.11.15.1">Itseencajeitaque meeca, irootaque caari yaacameetsajeitantari Tasorentsi; avintiquea yaacameetsajeitaquempi.</s>
      <s id="b.ROM.11.15.2">Iro cantaincha coajica iraacameetsajeitajeri iriori, tempa oncameetsatasanotanaque.</s>
      <s id="b.ROM.11.15.3">Irijajeiteme anta Sharincaveniqui oshequi, iro cantaincha coajica irijajeite oshequi anta inquitequi.</s>
     </seg>
     <seg type="verse" id="b.ROM.11.16">
      <s id="b.ROM.11.16.1">Pamene, ineacameetsataquerini Tasorentsi Avaramani, tempa aisati irineacameetsateri ishanincani.</s>
      <s id="b.ROM.11.16.2">Noshiacantempiro aisati inchato: ariorica ocameetsataque ovaritsa, tempa aisati ocameetsataque ojempequi iroori.</s>
      <s id="b.ROM.11.16.3">Oquempetaca icameetsataqueni Avaramani, aisati inquempeteari coajica ishanincani, incameetsajeitanaque.</s>
     </seg>
     <seg type="verse" id="b.ROM.11.17">
      <s id="b.ROM.11.17.1">Meeca noshiacantempiro inchato pajitachari orivo.</s>
      <s id="b.ROM.11.17.2">Ocameetsataque ovaritsa, iro cantaincha te ontimeji oitsoqui ojempequiqui.</s>
      <s id="b.ROM.11.17.3">Irootaque ipesanteetarori, yojoqueetajiro.</s>
      <s id="b.ROM.11.17.4">Yaaque pashini ojempequi, irointi orivoniro.</s>
      <s id="b.ROM.11.17.5">Ipatacaaquero, irointiricampa timatsine oitsoqui.</s>
      <s id="b.ROM.11.17.6">Iro ovaritsa shiocacayeroneri.</s>
      <s id="b.ROM.11.17.7">Ora ojempequini oshiacantiri jorio; ora iroaquera ipatacaaqueri oshiacantaquempi avirorijei, tempa avirotaque pashinisati atiri.</s>
     </seg>
     <seg type="verse" id="b.ROM.11.18">
      <s id="b.ROM.11.18.1">Meeca eiro pishemetitsi avirori: "Nocameetsati nainti, te nonquempeteariji yora jorio".</s>
      <s id="b.ROM.11.18.2">Pamene, te pintimashiteaji apaniro, eiro pimatirotsi apaniro.</s>
     </seg>
     <seg type="verse" id="b.ROM.11.19">
      <s id="b.ROM.11.19.1">Naamaaca picanti: "Yojocaqueri Tasorentsi jorio, quiso noyeri nainti.</s>
      <s id="b.ROM.11.19.2">Tempa nocameetsatasanoti".</s>
     </seg>
     <seg type="verse" id="b.ROM.11.20">
      <s id="b.ROM.11.20.1">Queario, itseencaqueri, yojocantavetacariri.</s>
      <s id="b.ROM.11.20.2">Piquemisantajeiti avinti, irootaque quiso poajeitantacariri.</s>
      <s id="b.ROM.11.20.3">Pishemeticari, pimpincatsatasanoteri.</s>
     </seg>
     <seg type="verse" id="b.ROM.11.21">
      <s id="b.ROM.11.21.1">Pamene, yojocaqueri iriori jivataintsiri, aisati avirori, yojocajimpicari.</s>
     </seg>
     <seg type="verse" id="b.ROM.11.22">
      <s id="b.ROM.11.22.1">Piojeitaque icavintsantaque Tasorentsi, iro cantaincha aisati yoasanquetaajeitaqueri yora antirori caari cameetsatatsi.</s>
      <s id="b.ROM.11.22.2">Ariorica pincanteani pinquemisanteri, ari incanteani incavintsaajeitempi.</s>
      <s id="b.ROM.11.22.3">Eirorica piquemisantasanotiri, irojocanajempi avirori.</s>
     </seg>
     <seg type="verse" id="b.ROM.11.23">
      <s id="b.ROM.11.23.1">Aisati iriorijei: ariorica inquemisantajeite, iraacameetsajeiteri Tasorentsi, tempa iriotaque Pincatsarisanori.</s>
      <s id="b.ROM.11.23.2">Iriotaque cantacoventerineri jaocarica incantajeiteriri atiri.</s>
     </seg>
     <seg type="verse" id="b.ROM.11.24">
      <s id="b.ROM.11.24.1">Peerani te piojeiveitearini, iro cantaincha meeca yaacameetsajeitaquempi.</s>
      <s id="b.ROM.11.24.2">Ariorica inquemisante yora iojeivetariri, tempa aisati iraacameetsajeitajeri iriori.</s>
     </seg>
     <seg type="verse" id="b.ROM.11.25">
      <s id="b.ROM.11.25.1">Noyemisantaririnte, timatsi noninti noncamantempiri caari piojeiveta.</s>
      <s id="b.ROM.11.25.2">Iro noncamantantempirori te noninteji pishemete.</s>
      <s id="b.ROM.11.25.3">Pamene, itseencajeiveta yora joriopee meeca, iro cantaincha eiro icantatiani.</s>
      <s id="b.ROM.11.25.4">Ariorica omoncarataquea inquemisantajeite itsipapee atiri, ari omoncarataquea aisati inquemisantajeitaje aisati jorio.</s>
     </seg>
     <seg type="verse" id="b.ROM.11.26">
      <s id="b.ROM.11.26.1">Queario iravisacojeitaje coajica, maaroni.</s>
      <s id="b.ROM.11.26.2">Tempa peerani ocantini Sanquenarentsi: "Icanti Tasorentsi: 'Irijoriotaque yora oavisacojeiterineri, inquemisantacaajeiteri ishaninca, irojocacaajeiteri itseencanti.</s>
     </seg>
     <seg type="verse" id="b.ROM.11.27">
      <s id="b.ROM.11.27.1">Nomoncarataquero coajica maaroni nocantitacariniri ishanincani peerani: noavisacojeiteri, eiro noquishimentiritsi caari cameetsatatsi yantajeitaqueri'".</s>
     </seg>
     <seg type="verse" id="b.ROM.11.28">
      <s id="b.ROM.11.28.1">Meeca iquisajeitaqueri, aisati itseencajeitaqueri; irootaque meeca yoavisacojeitantaquempiri Tasorentsi avinti.</s>
      <s id="b.ROM.11.28.2">Iro cantaincha inintitarini yora intacantacariniri, aisati meeca inintajeitaqueri maaroni.</s>
     </seg>
     <seg type="verse" id="b.ROM.11.29">
      <s id="b.ROM.11.29.1">Te iramatavitanteji Tasorentsi: eiro yaapitsatajeerotsi paitarica ipajeitaqueeri, eiro yojocajiritsi yora icoyeaqueri.</s>
     </seg>
     <seg type="verse" id="b.ROM.11.30">
      <s id="b.ROM.11.30.1">Peerani te pinquemisanteni, iro cantaincha itseencasanojeitaqueri jorio, irootaque icavintsaajeitantaquempiri avinti.</s>
     </seg>
     <seg type="verse" id="b.ROM.11.31">
      <s id="b.ROM.11.31.1">Meeca te inquemisanteji jorio, iro cantaincha coajica inquemisantaje aisati, inquempejeitempi avirori.</s>
      <s id="b.ROM.11.31.2">Impoiji aisati incavintsaajeitajeri Tasorentsi, inquempetacaantajeitajempi avirori icavintsaajeitaquempi.</s>
     </seg>
     <seg type="verse" id="b.ROM.11.32">
      <s id="b.ROM.11.32.1">Icanti Tasorentsi: "Ainiro irantanejei maaroni atiri, iro cantaincha nocoaque noncavintsaajeiteri maaroni, noavisacojeiteri".</s>
     </seg>
     <seg type="verse" id="b.ROM.11.33">
      <s id="b.ROM.11.33.1">Tempa oshequi icameetsataque catsini.</s>
      <s id="b.ROM.11.33.2">Ainiro iotantari, oshequi ioti.</s>
      <s id="b.ROM.11.33.3">Te amateroji ayotero iquenqueshiretiri iriori, te ayoyeteroji yantayetiri.</s>
     </seg>
     <seg type="verse" id="b.ROM.11.34">
      <s id="b.ROM.11.34.1">Tempa irootaque ocantiri Sanquenarentsi: "¿Timatsimpa iotirori iquenqueshiretiri Avincatsarite?</s>
      <s id="b.ROM.11.34.2">¿Timatsimpa oametiriri yantayetantarori paitaricapee?</s>
     </seg>
     <seg type="verse" id="b.ROM.11.35">
      <s id="b.ROM.11.35.1">¿Timatsimpa paqueriri paitaricapee ipinatantariri?"</s>
     </seg>
     <seg type="verse" id="b.ROM.11.36">
      <s id="b.ROM.11.36.1">Pineaquero, iriotaque vetsiquirori maaroni.</s>
      <s id="b.ROM.11.36.2">Itasoncaqueri maaroni, itimajeitantacari.</s>
      <s id="b.ROM.11.36.3">Tempa iriotaque ashijeitariri maaroni timajeitatsiri.</s>
      <s id="b.ROM.11.36.4">Tsame meeca maaroni ampincatsatasanojeiteri, ancantaitatiyempani.</s>
      <s id="b.ROM.11.36.5">Aitaque ancantajeiteari.</s>
     </seg>
    </div>
    <div type="chapter" id="b.ROM.12">
     <seg type="verse" id="b.ROM.12.1">
      <s id="b.ROM.12.1.1">Noyemisantaririnte, tempa oshequi icavintsaasanojeitaquee Tasorentsi.</s>
      <s id="b.ROM.12.1.2">Irootaque nocoacaasanotantaquempiri eiro pantashitarotsi avirori paitapeerica, irointi pincanteri intianquempi irinti.</s>
      <s id="b.ROM.12.1.3">Aneatsimpiquera, cameetsa pisavique iriveshireimentantempiri: irootaque icoacaajeitaqueriri maaroni quemisantajeitiriri.</s>
     </seg>
     <seg type="verse" id="b.ROM.12.2">
      <s id="b.ROM.12.2.1">Eiro piquempejeitaritsi tseencantatsiri, irointi pashini pinquenqueshiretapinitaje.</s>
      <s id="b.ROM.12.2.2">Piotasanotero icoacaaquempiri Tasorentsi: ocameetsatasanotaque.</s>
      <s id="b.ROM.12.2.3">Ariorica pantapinitero oca, moncarataca: irineacameetsajeitempi Tasorentsi.</s>
     </seg>
     <seg type="verse" id="b.ROM.12.3">
      <s id="b.ROM.12.3.1">Icantaquena Tasorentsi: "Poamejeiteri oromasati", irootaque nocamantajeitantimpirori oca.</s>
      <s id="b.ROM.12.3.2">Eiro pishemetitsi, eiro pijititsi panaacojeitaqueri itsipapee pipincatsariti.</s>
      <s id="b.ROM.12.3.3">Pinquenqueshirejeitea jaoca picantari, piojeite imatacaasanotimpirica Tasorentsi piquemisantiri.</s>
     </seg>
     <seg type="verse" id="b.ROM.12.4">
      <s id="b.ROM.12.4.1">Pamene jaoca acantajeitari: otimi aqui amenantari, ayempita aquemantari, avante aneanatantari, aco ajiricantari, aiti aniitantari, maaroni.</s>
     </seg>
     <seg type="verse" id="b.ROM.12.5">
      <s id="b.ROM.12.5.1">Aisati aquempejeitacari maaroni quemisantajeitiriri Quirishito: acarajeitaque oshequi, ashanincatavacaajeitaca.</s>
      <s id="b.ROM.12.5.2">Iro cantaincha onashiyetaca antajeitaqueri.</s>
     </seg>
     <seg type="verse" id="b.ROM.12.6">
      <s id="b.ROM.12.6.1">Tempa oshequi ineshinoncajeitaquee maaroni.</s>
      <s id="b.ROM.12.6.2">Imatacaajeitaquee amayetaquero paitapeerica, iro cantaincha onashiyetaca.</s>
      <s id="b.ROM.12.6.3">Eiro aperaventarotsi amayetero.</s>
      <s id="b.ROM.12.6.4">Ariorica irimatacaaquempi pinquenquetsatacayeri pishaninca, pinquemisantasanote cameetsa pinquenquetsatacanteariri pishaninca.</s>
     </seg>
     <seg type="verse" id="b.ROM.12.7">
      <s id="b.ROM.12.7.1">Ariorica irimatacaaquempi pintacoteari itsipapee, ari pimatero cameetsa.</s>
      <s id="b.ROM.12.7.2">Ariorica irimatacaaquempi poametante, ari poametante cameetsa.</s>
     </seg>
     <seg type="verse" id="b.ROM.12.8">
      <s id="b.ROM.12.8.1">Ariorica irimatacaaquempi piveshireacaayeari itsipapee, ari cameetsa piveshireacaajeiteari.</s>
      <s id="b.ROM.12.8.2">Aisati ariorica incantempi pimpashiyeteari ashinoncaincari paitapeerica, pimpasanoteri: eiro pimashitsatitsi.</s>
      <s id="b.ROM.12.8.3">Ariorica pamitacoteri itsipapee, eiro piperataritsi.</s>
      <s id="b.ROM.12.8.4">Ariorica pincavintsayeri, ari pinquimoshiretasanotanaque.</s>
     </seg>
     <seg type="verse" id="b.ROM.12.9">
      <s id="b.ROM.12.9.1">Pinintasanojeiteri pishaninca, eiro picantashitaritsi: "Nonintaquempi", irointi pinintasanoteri.</s>
      <s id="b.ROM.12.9.2">Eiro catsini picoirotsi caari cameetsayetatsi, irointi pincoasanotaque pantayetero cameetsatasanotatsiri.</s>
     </seg>
     <seg type="verse" id="b.ROM.12.10">
      <s id="b.ROM.12.10.1">Pinintasanotavacaajeitea maaroni: tempa piquempetavacaajeitaca, piquemisantajeiti.</s>
      <s id="b.ROM.12.10.2">Pincoasanojeite piveshireacaajeiteari itsipapee.</s>
     </seg>
     <seg type="verse" id="b.ROM.12.11">
      <s id="b.ROM.12.11.1">Eiro piperatatsi, irointi pincoasanojeite pishintsiventeneri Avincatsarite maaroni incoacaajeitempiri.</s>
     </seg>
     <seg type="verse" id="b.ROM.12.12">
      <s id="b.ROM.12.12.1">Piojeitaque irimataquempiro Tasorentsi maaroni icantaquempiri: meeca piveshireimentearo.</s>
      <s id="b.ROM.12.12.2">Ariorica ompomerentsitimotempi paitapeerica, eiro pishemarotsi.</s>
      <s id="b.ROM.12.12.3">Pincanteani pincanteri Tasorentsi: "Pamitacotena".</s>
     </seg>
     <seg type="verse" id="b.ROM.12.13">
      <s id="b.ROM.12.13.1">Pimpapiniteri piyemisantaririnte coiteimotariri.</s>
      <s id="b.ROM.12.13.2">Pincavintsaapiniteri neajeitimpiri.</s>
     </seg>
     <seg type="verse" id="b.ROM.12.14">
      <s id="b.ROM.12.14.1">Pincanteri Tasorentsi incavintsaajeiteri quisajeitaquempiri, eiro pipiataritsi.</s>
     </seg>
     <seg type="verse" id="b.ROM.12.15">
      <s id="b.ROM.12.15.1">Ariorica inquimoshiretanaque pishaninca, pinquimoshiretasanotanaque avirori.</s>
      <s id="b.ROM.12.15.2">Ariorica iroashiretea pishaninca, pinquenqueshireacoteri.</s>
     </seg>
     <seg type="verse" id="b.ROM.12.16">
      <s id="b.ROM.12.16.1">Paacameetsatavacaajeitea, maaroni.</s>
      <s id="b.ROM.12.16.2">Eiro pitseencayetiritsi pishaninca.</s>
      <s id="b.ROM.12.16.3">Eiro pipinquiritsi ashinoncaincari, irointi paacameetsateri.</s>
     </seg>
     <seg type="verse" id="b.ROM.12.17">
      <s id="b.ROM.12.17.1">Ariorica irantimotempi pishaninca caari pinintacairi, eiro piquishiritsi.</s>
      <s id="b.ROM.12.17.2">Cameetsa pisavique iriojeitantempiri atiri picameetsataque.</s>
     </seg>
     <seg type="verse" id="b.ROM.12.18">
      <s id="b.ROM.12.18.1">Pincoasanojeite paacameetsajeiteri itsipapee, maaroni.</s>
     </seg>
     <seg type="verse" id="b.ROM.12.19">
      <s id="b.ROM.12.19.1">Noshaninca, oshequi nonintajeitaquempi.</s>
      <s id="b.ROM.12.19.2">Eiro pipiataritsi antanajeitaquempiri.</s>
      <s id="b.ROM.12.19.3">Irioquea irinti Tasorentsi oasanquetaajeiterineri.</s>
      <s id="b.ROM.12.19.4">Tempa peerani icantini: "Noasanquetaajeiteri nainti, nompiateari.</s>
      <s id="b.ROM.12.19.5">Tempa naro pivincatsarite.</s>
     </seg>
     <seg type="verse" id="b.ROM.12.20">
      <s id="b.ROM.12.20.1">Ariorica ayeri quisaquempiri itashe, pimperi iroyea.</s>
      <s id="b.ROM.12.20.2">Ariorica ayeri imire, pimpacoteri irire.</s>
      <s id="b.ROM.12.20.3">Impoiji ariorica impashiventanaquea, eiroquea iquisantajimpitsi aisati".</s>
     </seg>
     <seg type="verse" id="b.ROM.12.21">
      <s id="b.ROM.12.21.1">Eiro pishinetaritsi caari cameetsayetatsi irantacayempiro paitapeerica, irointiquea pincavintsayeri, ponijayeri cameetsayetatsiri.</s>
     </seg>
    </div>
    <div type="chapter" id="b.ROM.13">
     <seg type="verse" id="b.ROM.13.1">
      <s id="b.ROM.13.1.1">Pinquemisantajeiteri pincatsariventajeitiriri pishanincapee: tempa irio Tasorentsi nintacaaqueriri ipincatsaritantacari.</s>
      <s id="b.ROM.13.1.2">Eirome inintacairime, eirome ipincatsariventantime.</s>
     </seg>
     <seg type="verse" id="b.ROM.13.2">
      <s id="b.ROM.13.2.1">Yora piatariri ivincatsarite, aisati iquempetaqueri Tasorentsi, ipiatacari iriori.</s>
      <s id="b.ROM.13.2.2">Tempa iriotaque nintacairiri ipincatsariventanti.</s>
      <s id="b.ROM.13.2.3">Coajica iroasanquetaajeiteri maaroni piajeitacariri.</s>
     </seg>
     <seg type="verse" id="b.ROM.13.3">
      <s id="b.ROM.13.3.1">Yora savicatsiri cameetsa te intsaroacayeariji pincatsari, irintiquea yora antapinitirori caari cameetsatatsi.</s>
      <s id="b.ROM.13.3.2">Ari, eirorica picoitsi pintsaroacayeari pincatsari, pintime cameetsa; impoiji irineacameetsatempi.</s>
     </seg>
     <seg type="verse" id="b.ROM.13.4">
      <s id="b.ROM.13.4.1">Queario, inintacairi Tasorentsi ipincatsariventanti ontimanteari pisavicajeitanteari cameetsa.</s>
      <s id="b.ROM.13.4.2">Iro cantaincha terica oncameetsateji pantayetiri, ari pintsaroacaaqueari.</s>
      <s id="b.ROM.13.4.3">Te irantsipetashiteaji ipincatsariventanti.</s>
      <s id="b.ROM.13.4.4">Inintacairi Tasorentsi iroasanquetaajeiteri maaroni antirori caari cameetsatatsi.</s>
     </seg>
     <seg type="verse" id="b.ROM.13.5">
      <s id="b.ROM.13.5.1">Te ancoyeji iroasanquetaajeitee Tasorentsi, aisati te ancoyeji anquenqueshiretea, irootaque ocameetsatantari ampincatsateri avincatsarite.</s>
     </seg>
     <seg type="verse" id="b.ROM.13.6">
      <s id="b.ROM.13.6.1">Irootaque aisati pipaarantantariri pincatsaripee piirequite.</s>
      <s id="b.ROM.13.6.2">Pipinataqueri irimatantearori inintacairiri Tasorentsi: ipincatsariventajeitaquempi.</s>
     </seg>
     <seg type="verse" id="b.ROM.13.7">
      <s id="b.ROM.13.7.1">Pimpajeiteri maaroni coiteimotacariri: pimperi quirequi, paitapeerica.</s>
      <s id="b.ROM.13.7.2">Pinquemisantajeiteri aisati pimpincatsajeiteri.</s>
     </seg>
     <seg type="verse" id="b.ROM.13.8">
      <s id="b.ROM.13.8.1">Eiro pireviyetiritsi pishaninca paitapeerica, irointi pinintavacaajeitea.</s>
      <s id="b.ROM.13.8.2">Ariorica anintavacaajeitea, ari amoncaratero isanquenayetiniri Moishishini, maaroni.</s>
     </seg>
     <seg type="verse" id="b.ROM.13.9">
      <s id="b.ROM.13.9.1">Icantini: "Eiro paimentarotsi pijina, eiro paimentaritsi pijime, eiro poantitsi, eiro picoshititsi, eiro pinevetarotsi yashiyetari pishaninca".</s>
      <s id="b.ROM.13.9.2">Oshequi aisati icantiniri.</s>
      <s id="b.ROM.13.9.3">Impoiji aisati icantini: "Oquempetaca picavintsaaja avisati, pincavintsaajeiteri itsipapee, pinintajeiteri".</s>
      <s id="b.ROM.13.9.4">Ariorica amajeitaquero oca, tempa amoncarataquero maaroni icantiniri.</s>
     </seg>
     <seg type="verse" id="b.ROM.13.10">
      <s id="b.ROM.13.10.1">Ariorica aninteri ashanincapee, tecatsi ancantea ancantimajeiteri, amoncaratantearori maaroni icantiniri Moishishi.</s>
     </seg>
     <seg type="verse" id="b.ROM.13.11">
      <s id="b.ROM.13.11.1">Eiro osamanititsi impocashijeitajee Avincatsarite iraajeitanajee antsipajeitanteariri.</s>
      <s id="b.ROM.13.11.2">Peerani aquemisantantacari, ajitashijeivetaca ari osamanitanaque.</s>
      <s id="b.ROM.13.11.3">Meeca aamaajeitacari, irootaque ocameetsatantari antime cameetsa.</s>
     </seg>
     <seg type="verse" id="b.ROM.13.12">
      <s id="b.ROM.13.12.1">Ariorica antapinitiro caari cameetsatatsi, oquempetaca ariorica atimaque tsiteniriqui, amanantarori antayetiri.</s>
      <s id="b.ROM.13.12.2">Ariorica atimi cameetsa, oquempetaca atimaque quitaiteriqui, te ampashiventacayearoji antayetiri.</s>
      <s id="b.ROM.13.12.3">Ari meeca oshiavetacaro irootajantsi quitaiteri, tempa irotaintsirica impocaje Avincatsarite iriori.</s>
      <s id="b.ROM.13.12.4">Eiro antapinitirotsi meeca caari cameetsayetatsi, irointi tsame antimajeite cameetsa.</s>
     </seg>
     <seg type="verse" id="b.ROM.13.13">
      <s id="b.ROM.13.13.1">Tsame meeca cameetsa antimajeite.</s>
      <s id="b.ROM.13.13.2">Eiro antayetajirotsi caari cameetsayetatsi, eiro ashinquijeitajatsi, eiro antirotsi caari ai, eiro antiritsi caari ai, eiro aquisavacaajatsi, eiro anevetasanotarotsi vaararontsi,</s>
     </seg>
     <seg type="verse" id="b.ROM.13.14">
      <s id="b.ROM.13.14.1">eiro antayetirotsi caari cameetsatatsi acoayetiri aisati aquenqueshireyetiri.</s>
      <s id="b.ROM.13.14.2">Irointiquea tsame ancanteri Avincatsarite Jesoquirishito intasoncaventajeitanteeri cameetsa asavicajeitanteari.</s>
     </seg>
    </div>
    <div type="chapter" id="b.ROM.14">
     <seg type="verse" id="b.ROM.14.1">
      <s id="b.ROM.14.1.1">Incoaquerica itsipapee quemisantatsiri incarajeitempi pinquemisantajeite, ari paacameetsajeitavaqueri.</s>
      <s id="b.ROM.14.1.2">Tequerarica iriotasanoyetero maaroni icoacaajeitaqueeri Avincatsarite, iro cantaincha eiro picantavacaimentarotsi ioyevetari iriori.</s>
     </seg>
     <seg type="verse" id="b.ROM.14.2">
      <s id="b.ROM.14.2.1">Oquempetaca timatsi cantatsiri ocameetsati avajeiteari paitapeerica: ivatsa, maaroni.</s>
      <s id="b.ROM.14.2.2">Iro cantaincha itimi caari iotasanotatsi: jivetachari te oncameetsateji ayeari ivatsa.</s>
     </seg>
     <seg type="verse" id="b.ROM.14.3">
      <s id="b.ROM.14.3.1">Ariorica pametari poapinitari ivatsa, eiro picantimatiritsi yora caari oari.</s>
      <s id="b.ROM.14.3.2">Aisati, terica poapiniteari ivatsa, eiro picantitsi: "Te incameetsateji yora oariri ivatsa".</s>
      <s id="b.ROM.14.3.3">Tempa iriojeitaque itomipee Tasorentsi, yaacameetsajeitaqueri iriori.</s>
     </seg>
     <seg type="verse" id="b.ROM.14.4">
      <s id="b.ROM.14.4.1">Tempa iriotaque Tasorentsi ivincatsarite.</s>
      <s id="b.ROM.14.4.2">¿Ocameetsatimpa pincante avirori: "Te incameetsateji yora, te inquemisanteriji ivincatsarite"?</s>
      <s id="b.ROM.14.4.3">Tempa Tasorentsi cantatsineri irinti ocameetsatirica yantayetaqueri, aisati yamitacotaqueri imayetaquero cameetsayetatsiri.</s>
     </seg>
     <seg type="verse" id="b.ROM.14.5">
      <s id="b.ROM.14.5.1">Aisati itimi pashini cantatsiri: "Te omoncaratavacaajeiteaji quitaiteripee, anashitacaajeitearo aparopee quitaiteri anquemisantasanotanteariri Tasorentsi".</s>
      <s id="b.ROM.14.5.2">Irio itsipa icanti: "Ocameetsajeiti maaroni quitaiteripee anquemisantanteariri, te onashiyeteaji".</s>
      <s id="b.ROM.14.5.3">Ari ocameetsati piojeite paitarica picoiri avirori, iro cantaincha eiro picantavacaimentarotsi quitaiteripee.</s>
     </seg>
     <seg type="verse" id="b.ROM.14.6">
      <s id="b.ROM.14.6.1">Yora cantatsiri: "Nonashitacaajaro aparopee quitaiteri noquemisantantajari", tempa icoaque impincatsateri Avincatsarite.</s>
      <s id="b.ROM.14.6.2">¿Paita antsaneacotanteariri?</s>
      <s id="b.ROM.14.6.3">Yora pashini, yoari ivatsa, ipasonquitiri Avincatsarite, aisati ipincatsatiri.</s>
      <s id="b.ROM.14.6.4">¿Paita antsaneacotanteariri?</s>
      <s id="b.ROM.14.6.5">Aisati yora caari oari ivatsa, ipasonquitiri Avincatsarite aisati ipincatsatiri iriori.</s>
      <s id="b.ROM.14.6.6">Tempa aisati ocameetsati.</s>
     </seg>
     <seg type="verse" id="b.ROM.14.7">
      <s id="b.ROM.14.7.1">Te antimashijeiteaji, eiro apincatsatajatsi arosati.</s>
      <s id="b.ROM.14.7.2">Eiro acantitsi paitarica antayeteri meeca, aisati jaocarica oncarate ancame.</s>
     </seg>
     <seg type="verse" id="b.ROM.14.8">
      <s id="b.ROM.14.8.1">Meeca aneajeitatsee arori, cameetsa ampincatsajeiteri Avincatsarite, anteneri iriori maaroni icoacaajeitaqueeri.</s>
      <s id="b.ROM.14.8.2">Iriotaque nintacayeeneri jaocarica oncarate ancame, iro cantaincha ancanteani ampincatsajeiteri.</s>
      <s id="b.ROM.14.8.3">Icantani ipincatsariventajeitiri aneatsiri aisati camaintsiri, maaroni.</s>
     </seg>
     <seg type="verse" id="b.ROM.14.9">
      <s id="b.ROM.14.9.1">Icoaque Quirishito impincatsariventajeiteri aneajeitatsiri aisati camajeitatsiri, irootaque icamantacari aisati itinaantajari.</s>
     </seg>
     <seg type="verse" id="b.ROM.14.10">
      <s id="b.ROM.14.10.1">¿Paita picantacotantacariri piyemisantaririnte: "Te incameetsateji"?</s>
      <s id="b.ROM.14.10.2">¿Paita pitseencantayetacariri?</s>
      <s id="b.ROM.14.10.3">Eiro pipeacotarotsi oca: coajica aneajeiteri Tasorentsi, impoiji incante irinti ocameetsatirica antajeitaqueri arori.</s>
     </seg>
     <seg type="verse" id="b.ROM.14.11">
      <s id="b.ROM.14.11.1">Jeroca ocantiniri Sanquenarentsi: "Icanti Avincatsarite: 'Nocantani naneasanoti nainti, queariotaque oca noncamantempiri.</s>
      <s id="b.ROM.14.11.2">Coajica intiyeroashijeitena atiri impincatsajeitena.</s>
      <s id="b.ROM.14.11.3">Incantajeitena: Picameetsataque'".</s>
     </seg>
     <seg type="verse" id="b.ROM.14.12">
      <s id="b.ROM.14.12.1">Queario, coajica aneajeiteri, aisati ancamantajeiteri maaroni antayetaqueri aca quipatsiqui, impoiji incantacojeitee ocameetsatirica antayetaqueri.</s>
     </seg>
     <seg type="verse" id="b.ROM.14.13">
      <s id="b.ROM.14.13.1">Ari meeca te oncameetsateji ancantacotashiteari ayemisantaririnte: "Te oncameetsateji yantayetiri iriori".</s>
      <s id="b.ROM.14.13.2">Queariompia, pantacairicari caari cameetsatatsi.</s>
     </seg>
     <seg type="verse" id="b.ROM.14.14">
      <s id="b.ROM.14.14.1">Yoametaquena Avincatsarite Jesoshi, irootaque niotantacari ocameetsataque maaroni yoyeeyetari.</s>
      <s id="b.ROM.14.14.2">Ocameetsati ayeari ivatsa.</s>
      <s id="b.ROM.14.14.3">Iro cantaincha yora jitashitachari te oncameetsateji ayeari, ari eiro yoaritsi irinti; te oncameetsateji iroyeari.</s>
     </seg>
     <seg type="verse" id="b.ROM.14.15">
      <s id="b.ROM.14.15.1">Aisati avirori, ariorica poimoteari piyemisantaririnte ipinquiri iriori, aitaque poashiretacaaqueari: te oncameetsateji.</s>
      <s id="b.ROM.14.15.2">Ariorica pinquenqueshiretacayeri, te pinintasanoteriji.</s>
      <s id="b.ROM.14.15.3">Tempa icamimentaqueri Quirishito iriori, meeca eiro pitseencacairitsi.</s>
     </seg>
     <seg type="verse" id="b.ROM.14.16">
      <s id="b.ROM.14.16.1">Pijijeiveta ocameetsayetaque pantayetaqueri, iro cantaincha queariompia, icantimatimpicari itsipapee.</s>
     </seg>
     <seg type="verse" id="b.ROM.14.17">
      <s id="b.ROM.14.17.1">Ariorica apincatsataqueri Tasorentsi, eiro aquenqueshireyetirotsi avayetari aisati irayetiri; irointi anquemisantero Ishire Tasorentsi ancameetsatanteari, asavicanteari cameetsa, anquimoshirejeitanteari.</s>
     </seg>
     <seg type="verse" id="b.ROM.14.18">
      <s id="b.ROM.14.18.1">Ariorica cameetsa aquemisantaquero, ari cameetsa antaveeteneri Quirishito.</s>
      <s id="b.ROM.14.18.2">Impoiji irineacameetsajeitee Tasorentsi aisati ashanincapee.</s>
     </seg>
     <seg type="verse" id="b.ROM.14.19">
      <s id="b.ROM.14.19.1">Tsame meeca aacameetsajeiteri ayemisantaririnte, maaroni; aisati inquempetee iriori, iraacameetsajeitee.</s>
      <s id="b.ROM.14.19.2">Aisati avametavacaajeitea cameetsa anquemisantasanojeitanteari.</s>
     </seg>
     <seg type="verse" id="b.ROM.14.20">
      <s id="b.ROM.14.20.1">Pioterica ari pojocacayeri pishaninca iquemisanti, eiro poimotashitaritsi ivatsa.</s>
      <s id="b.ROM.14.20.2">Queario ocameetsati ayeari paitapeerica, iro cantaincha te oncameetsateji ajocacayeri ashaninca iquemisanti.</s>
     </seg>
     <seg type="verse" id="b.ROM.14.21">
      <s id="b.ROM.14.21.1">Te oncameetsateji pantero paitapeerica pojocacanteariri pishaninca iquemisanti: eiro poashitaritsi ivatsa, eiro pirashitarotsi cachojari, paitapeerica, maaroni.</s>
     </seg>
     <seg type="verse" id="b.ROM.14.22">
      <s id="b.ROM.14.22.1">Ariorica piotaque ishinetaquempi Tasorentsi paitapeerica, eiro picantapinijeitiritsi yora caari ametaro, eiro picantavacaimentarotsi.</s>
      <s id="b.ROM.14.22.2">Ariorica piotasanotaque ocameetsataque pantayetaqueri, tempa pinquimoshiretasanotanaque.</s>
     </seg>
     <seg type="verse" id="b.ROM.14.23">
      <s id="b.ROM.14.23.1">Iro cantaincha pijiterica te oncameetsateji paitapeerica yantayetiri piyemisantaririnte, eiro pantashitarotsi, otimicari pantane.</s>
      <s id="b.ROM.14.23.2">Terica piote inintacaaquempiro Tasorentsi pantero, te oncameetsateji pantashitearo.</s>
     </seg>
    </div>
    <div type="chapter" id="b.ROM.15">
     <seg type="verse" id="b.ROM.15.1">
      <s id="b.ROM.15.1.1">Pineaquero, ariorica aquemisantasanotaque aisati ayojeitaque ocameetsayetaque oca noquenquetsatacotaqueri, iro cantaincha ocameetsati anquenqueshiretacojeiteri yora caari quemisantasanotatsi, caari iotasanotatsi.</s>
      <s id="b.ROM.15.1.2">Eiro antashitarotsi acoayevetari arori,</s>
     </seg>
     <seg type="verse" id="b.ROM.15.2">
      <s id="b.ROM.15.2.1">irointi anquenqueshireacojeiteri ayemisantaririnte, inquimoshirejeitanteari iriori.</s>
      <s id="b.ROM.15.2.2">Aisati amitacojeiteri iriotasanotanteari, inquemisantasanotanteari.</s>
     </seg>
     <seg type="verse" id="b.ROM.15.3">
      <s id="b.ROM.15.3.1">Tempa aisati iriori Quirishito, te irantashitearoji icoavetari iriori.</s>
      <s id="b.ROM.15.3.2">Tempa isanquenatacotirini peerani: "Yora Quirishito icantiri iriri: 'Iquisajeitaquena maaroni quisajeitaquempiri avirori'".</s>
     </seg>
     <seg type="verse" id="b.ROM.15.4">
      <s id="b.ROM.15.4.1">Itimacaaqueero Tasorentsi maaroni isanquenareni peeraniniri ayojeitantearori cameetsayetatsiri antayeteri, amavetantearori anquematsicayetearo paitapeerica, aveshireimentanteariri Tasorentsi, aisati ayotasanotanteari coajica antime cameetsa anta inampiqui.</s>
     </seg>
     <seg type="verse" id="b.ROM.15.5">
      <s id="b.ROM.15.5.1">Tempa yamitacotapinijeitaquee amavetantarori aquematsicayetacari paitapeerica, aisati yoveshireacaajeitaquee.</s>
      <s id="b.ROM.15.5.2">Nocoaque meeca iramitacojeitempi paacameetsatavacaajeitea.</s>
      <s id="b.ROM.15.5.3">Irootaque icoacaajeitaquempiri aisati Jesoquirishito.</s>
     </seg>
     <seg type="verse" id="b.ROM.15.6">
      <s id="b.ROM.15.6.1">Impoiji amoncaratavacaajeitea ancantajeite: "Tempa icameetsataque Apa Tasorentsi aisati Avincatsarite Jesoquirishito".</s>
     </seg>
     <seg type="verse" id="b.ROM.15.7">
      <s id="b.ROM.15.7.1">Tempa yaacameetsajeitaquee Quirishito.</s>
      <s id="b.ROM.15.7.2">Meeca pinquempejeiteari, paacameetsatavacaajeitea maaroni, impoiji irineacameetsajeiteri atiri Tasorentsi.</s>
     </seg>
     <seg type="verse" id="b.ROM.15.8">
      <s id="b.ROM.15.8.1">Peerani ipocantacari Quirishito aca quipatsiqui, intacojeitacari ijorioririntepee iojeitantacari te iramatavijeiteriji Tasorentsi.</s>
      <s id="b.ROM.15.8.2">Aisati iotacaajeitaqueri irimoncarajeitero maaroni icantaqueriniri ishanincani.</s>
     </seg>
     <seg type="verse" id="b.ROM.15.9">
      <s id="b.ROM.15.9.1">Aisati icoaque iriojeite itsipapee atiri ineshinoncaajeitaqueri, incantanteari iriori: "Tempa icameetsataque Tasorentsi".</s>
      <s id="b.ROM.15.9.2">Irootaque ocantiniri Sanquenarentsi: "Noncamantajeiteri itsipapee atiri: 'Icameetsataque Tasorentsi, tsame ampampoyeaventajeiteri'".</s>
     </seg>
     <seg type="verse" id="b.ROM.15.10">
      <s id="b.ROM.15.10.1">Otimi pashini Sanquenarentsi cantatsiri: "Caarimpi pinajeiveta jorio, iro cantaincha pincarajeiteri iriori piveshireimentajeiteari Tasorentsi".</s>
     </seg>
     <seg type="verse" id="b.ROM.15.11">
      <s id="b.ROM.15.11.1">Pashini aisati osanquenataca, ocanti: "Maaroni caari joriotatsi incantajeite: 'Tempa icameetsati Tasorentsi'.</s>
      <s id="b.ROM.15.11.2">Irineacameetsajeiteri maaroni".</s>
     </seg>
     <seg type="verse" id="b.ROM.15.12">
      <s id="b.ROM.15.12.1">Aisati yora Isayashini icantini: "Intime ishanincani Jese, impoque impincatsariventajeiteri itsipapee atiri, iriojeitanaque iroavisacojeiteri".</s>
     </seg>
     <seg type="verse" id="b.ROM.15.13">
      <s id="b.ROM.15.13.1">Tempa ayojeitaque irimoncarateenero Tasorentsi maaroni icantaqueeri.</s>
      <s id="b.ROM.15.13.2">Piquemisantajeitaqueri, irootaque nocoantacari iroimoshirencajeitempi, cameetsa irisavicacaajeitempi.</s>
      <s id="b.ROM.15.13.3">Impoiji ontasoncaventajeitempi Ishire Tasorentsi piotasanotanteari eiro yamatavitimpitsi Tasorentsi, intsoteaquempiro maaroni icantaquempiri.</s>
     </seg>
     <seg type="verse" id="b.ROM.15.14">
      <s id="b.ROM.15.14.1">Meeca, noyemisantaririnte, niotaque picameetsajeitaque, aisati piotasanojeitaquero irineane Tasorentsi pimajeitantarori poametavacaajeitaca.</s>
     </seg>
     <seg type="verse" id="b.ROM.15.15">
      <s id="b.ROM.15.15.1">Meeca oshequi nosanquenajeitaquempiro, noquenqueshiretacaaquempiro maaroni oca eiro pipeacotantarotsi.</s>
      <s id="b.ROM.15.15.2">Queario, ineshinoncataquena Tasorentsi,</s>
     </seg>
     <seg type="verse" id="b.ROM.15.16">
      <s id="b.ROM.15.16.1">irootaque itiancantaquenari nonquenquetsatacaajeiteri yora caari joriotatsi.</s>
      <s id="b.ROM.15.16.2">Nocamantajeitaqueri atiri jaoca icanta Jesoquirishito yoavisacojeitantaqueeri.</s>
      <s id="b.ROM.15.16.3">Impoiji oameetsatasanojeitaqueri Ishire Tasorentsi maaroni, aisati yaacameetsajeitaqueri Tasorentsi.</s>
     </seg>
     <seg type="verse" id="b.ROM.15.17">
      <s id="b.ROM.15.17.1">Irootaque noveshireimentantaquempiri: icoyeaquena Jesoquirishito nocamantajeitaquempi jaoca icanta Tasorentsi.</s>
     </seg>
     <seg type="verse" id="b.ROM.15.18">
      <s id="b.ROM.15.18.1">Eiro noquenquetsatacotashiyetatsi paitapeerica, iotaquea nonquenquetsatacotero imatacaaquenari.</s>
      <s id="b.ROM.15.18.2">Ineajeitaquena itsipapee atiri, aisati iquemajeitaquena, irootaque iquemisantantayetariri Tasorentsi.</s>
     </seg>
     <seg type="verse" id="b.ROM.15.19">
      <s id="b.ROM.15.19.1">Otasoncacaaquena Ishire Tasorentsi, nomayetantarori paitapeerica caari ineapiniti atiripee.</s>
      <s id="b.ROM.15.19.2">Ari noquenquetsatacaajeitaqueri atiripee anta Jerosarequi, osamani anta Iririaqui, maaroni nampitsipeequi.</s>
      <s id="b.ROM.15.19.3">Nocamantajeitaqueri jaoca icanta Quirishito yoavisacotanti.</s>
     </seg>
     <seg type="verse" id="b.ROM.15.20">
      <s id="b.ROM.15.20.1">Nocoasanotaque nonquenquetsatacaajeiteri yora caari iojeitiri Quirishito.</s>
      <s id="b.ROM.15.20.2">Te noncoyeji nimpoitapeeri narori jivatatsiri iquenquetsatacairi.</s>
     </seg>
     <seg type="verse" id="b.ROM.15.21">
      <s id="b.ROM.15.21.1">Tempa ocanti Sanquenarentsi: "Inquemero yora caari quemaveitaroni; iriotajeri yora caari ioveitarini".</s>
     </seg>
     <seg type="verse" id="b.ROM.15.22">
      <s id="b.ROM.15.22.1">Ari oshequi noquenquetsatacaajeitaqueri caari iotatsi, irootaque caari nareetanta aviroriqui.</s>
     </seg>
     <seg type="verse" id="b.ROM.15.23">
      <s id="b.ROM.15.23.1">Iro cantaincha notsoteajeitaquero nampitsipee aca, noquenquetsatacaajeitaqueri savicayetatsiri, aisati oshequi osarintsi nocoaveta noneempime,</s>
     </seg>
     <seg type="verse" id="b.ROM.15.24">
      <s id="b.ROM.15.24.1">irootaque nojatanteari coajica pinampiqui.</s>
      <s id="b.ROM.15.24.2">Jaocarica oncarate nosaviquimojeitempi, impoiji nocoaque navisanaque anta Eshipaneaqui.</s>
      <s id="b.ROM.15.24.3">Nocoaque aisati ponijayenaro jaocarica nonquenanteari.</s>
     </seg>
     <seg type="verse" id="b.ROM.15.25">
      <s id="b.ROM.15.25.1">Iro cantaincha nintapaintearota nojatapainte Jerosarequi, naajeitajeneri ayemisantaririnte</s>
     </seg>
     <seg type="verse" id="b.ROM.15.26">
      <s id="b.ROM.15.26.1">iirequite ipacantiriri yora maseroniasati aisati yora acayasati.</s>
      <s id="b.ROM.15.26.2">Yapatojeitiniriri ashinoncaincari quirequi.</s>
     </seg>
     <seg type="verse" id="b.ROM.15.27">
      <s id="b.ROM.15.27.1">Aitaque icoaque irineshinoncajeiteri joriopee anta Jerosarequi.</s>
      <s id="b.ROM.15.27.2">Te irishanincaveteariji, iro cantaincha tempa iriojeitaque intacariri icamantajeitaqueri jaoca incanteari iravisacotantajeari.</s>
      <s id="b.ROM.15.27.3">Icantajeiti: "Tempa irio quemisantacaajeiteeri joriopee, irootaque ocameetsatantari meeca ancavintsaajeiteri iriori.</s>
      <s id="b.ROM.15.27.4">Ampajeiteri quirequi iramanantantearori coiteimotacariri".</s>
     </seg>
     <seg type="verse" id="b.ROM.15.28">
      <s id="b.ROM.15.28.1">Ariorica nompapaaqueri quirequi yapatojeitiniriri, ari nojate pinampiqui.</s>
      <s id="b.ROM.15.28.2">Impoiji novaanajea, irosati Eshipaneaqui.</s>
     </seg>
     <seg type="verse" id="b.ROM.15.29">
      <s id="b.ROM.15.29.1">Niotaque ariorica nareetapaaquempi nonquenquetsatacaapaaquempi piveshireimentasanotanteariri Quirishito.</s>
     </seg>
     <seg type="verse" id="b.ROM.15.30">
      <s id="b.ROM.15.30.1">Meeca, noyemisantaririnte, tempa aquempetavacaajeitaca aquemisantaqueri Avincatsarite Jesoquirishito, aisati oamejeitaquee Ishire Tasorentsi anintavacaajeitaca.</s>
      <s id="b.ROM.15.30.2">Nocoaque meeca pincantajeiteri Tasorentsi intasoncacoventantenari,</s>
     </seg>
     <seg type="verse" id="b.ROM.15.31">
      <s id="b.ROM.15.31.1">eiro yaantanatsi yora tseencantatsiri anta Joreaqui.</s>
      <s id="b.ROM.15.31.2">Aisati pincanteri iroamejeiteri yora jerosaresati inquimoshireimentanteariri quirequi ipacantiriri iyemisantaririnte.</s>
     </seg>
     <seg type="verse" id="b.ROM.15.32">
      <s id="b.ROM.15.32.1">Impoiji ariorica irinintacayena Tasorentsi, nareejeitapaaquempi, oshequi nonquimoshiretapaaque.</s>
      <s id="b.ROM.15.32.2">Impoiji oshequi aveshireacotavacaajeitea maaroni.</s>
     </seg>
     <seg type="verse" id="b.ROM.15.33">
      <s id="b.ROM.15.33.1">Tempa isavicacaajeitaquee cameetsa Tasorentsi, maaroni.</s>
      <s id="b.ROM.15.33.2">Nocoaque quiso iroajeitanaquempi.</s>
      <s id="b.ROM.15.33.3">Aitaque incanteari.</s>
     </seg>
    </div>
    <div type="chapter" id="b.ROM.16">
     <seg type="verse" id="b.ROM.16.1">
      <s id="b.ROM.16.1.1">Meeca noncamantempi: coajica ojatashitempi oneempi ayemisantaroronte Jeve.</s>
      <s id="b.ROM.16.1.2">Oponeaca Senquereshiqui, anta oshequi intacojeitacari maaroni quemisantatsiri.</s>
     </seg>
     <seg type="verse" id="b.ROM.16.2">
      <s id="b.ROM.16.2.1">Paacameetsajeitavaquero, tempa irootaque quemisantiriri Avincatsarite.</s>
      <s id="b.ROM.16.2.2">Pintacojeitearo, pimpayetero maaroni coiteimotearoneri.</s>
      <s id="b.ROM.16.2.3">Tempa intacojeitacari oshequi ayemisantaririnte; aisati narori, intacotapinitaquena.</s>
     </seg>
     <seg type="verse" id="b.ROM.16.3">
      <s id="b.ROM.16.3.1">Novetsajeitaro Pirishira aisati Aquira.</s>
      <s id="b.ROM.16.3.2">Oshequi yamitacojeitaquena iriori nantaveejeitiniri Jesoquirishito.</s>
     </seg>
     <seg type="verse" id="b.ROM.16.4">
      <s id="b.ROM.16.4.1">Peerani irotaintsi iroyeetename, iro cantaincha oavisacotaquena Pirishira aisati iriori Aquira.</s>
      <s id="b.ROM.16.4.2">Oavisacotantaquenari, irotaintsi iroyeeterome iroori, aisati ojime.</s>
      <s id="b.ROM.16.4.3">Oshequi nopasonquijeitaquero: narori aisati maaroni ayemisantaririnte, yora caari joriojeitatsi.</s>
     </seg>
     <seg type="verse" id="b.ROM.16.5">
      <s id="b.ROM.16.5.1">Novetsajeitari maaroni quemisantapinitatsiri ara ovancoqui.</s>
      <s id="b.ROM.16.5.2">Novetsatari aisati Epeneto, nonintasanotaqueri iriori.</s>
      <s id="b.ROM.16.5.3">Peerani noquenquetsatacantariri yora acayasati, iriotaque jivataintsiri iquemisantaqueri Quirishito.</s>
     </seg>
     <seg type="verse" id="b.ROM.16.6">
      <s id="b.ROM.16.6.1">Novetsataro Maria, tempa oshequi intacojeitaquempi iroori.</s>
     </seg>
     <seg type="verse" id="b.ROM.16.7">
      <s id="b.ROM.16.7.1">Novetsajeitari noshaninca Antoronico aisati Joniashi.</s>
      <s id="b.ROM.16.7.2">Peerani notsipajeitacari yoiminqueetaquena caravosoqui.</s>
      <s id="b.ROM.16.7.3">Oshequi ineacameetsajeitaqueri yora itiancanepee Quirishito.</s>
      <s id="b.ROM.16.7.4">Ijivajeitaquena narori, iquemisantitacani irinti peerani.</s>
     </seg>
     <seg type="verse" id="b.ROM.16.8">
      <s id="b.ROM.16.8.1">Novetsatari Ampiriashi, iquemisantaqueri Avincatsarite, oshequi nonintaqueri iriori.</s>
     </seg>
     <seg type="verse" id="b.ROM.16.9">
      <s id="b.ROM.16.9.1">Novetsatari Orovano, oshequi icarajeitaquena noquenquetsatacotaqueri Jesoquirishito.</s>
      <s id="b.ROM.16.9.2">Aisati iriori Eshitaquishi, novetsatari; oshequi nonintaqueri.</s>
     </seg>
     <seg type="verse" id="b.ROM.16.10">
      <s id="b.ROM.16.10.1">Aisati novetsatari Apereshi; yora Quirishito, oshequi ineacameetsataqueri.</s>
      <s id="b.ROM.16.10.2">Novetsatari Arishitovoro, aisati ishaninca, maaroni.</s>
     </seg>
     <seg type="verse" id="b.ROM.16.11">
      <s id="b.ROM.16.11.1">Novetsatari noshaninca Erorio.</s>
      <s id="b.ROM.16.11.2">Novetsajeitari ishaninca Narishiso, yora quemisantiriri Avincatsarite.</s>
     </seg>
     <seg type="verse" id="b.ROM.16.12">
      <s id="b.ROM.16.12.1">Novetsajeitari Tirijena, jeri Tirijosa, tempa irisati antaveetiniriri Avincatsarite.</s>
      <s id="b.ROM.16.12.2">Aisati oquempetaca Pereshira, novetsataro.</s>
      <s id="b.ROM.16.12.3">Oshequi nonintaquero.</s>
     </seg>
     <seg type="verse" id="b.ROM.16.13">
      <s id="b.ROM.16.13.1">Novetsatari Irojo, yora quemisantasanotiriri Avincatsarite.</s>
      <s id="b.ROM.16.13.2">Aisati novetsataro iriniro, oshequi intacotaquena noquempetacaantaquero iro ina.</s>
     </seg>
     <seg type="verse" id="b.ROM.16.14">
      <s id="b.ROM.16.14.1">Novetsajeitari Ashinquirito, Jereconte, Eremashi, Patorovashi, Eremeshi, jeri maaroni ayemisantaririnte tsipajeitariri.</s>
     </seg>
     <seg type="verse" id="b.ROM.16.15">
      <s id="b.ROM.16.15.1">Aisati novetsajeitari Jiroroco, Joria, Nereo, aisati iritsiro, ora Orimpashi, aisati maaroni quemisantajeitatsiri tsipajeitariri, maaroni.</s>
     </seg>
     <seg type="verse" id="b.ROM.16.16">
      <s id="b.ROM.16.16.1">Ariorica pineavacaajeitea, paacameetsatavacaajeitea, pinintavacaajeitea.</s>
      <s id="b.ROM.16.16.2">Ivetsajeitimpi maaroni quemisantajeitiriri Quirishito savicajeitatsiri otsipapeequi nampitsi.</s>
     </seg>
     <seg type="verse" id="b.ROM.16.17">
      <s id="b.ROM.16.17.1">Meeca noncantempi, noyemisantaririnte: piojeiteri yora oamejeitiriri ayemisantaririnte icantavacaajeita, aisati piojeiteri antacairiri caari cameetsatatsi, jeri aisati cantimpiri: "Te oncameetsateji pinquemisantero oca yoamejeitaquempiri".</s>
      <s id="b.ROM.16.17.2">Eiro pitsipajeitaritsi, eiro poijajeitiritsi.</s>
     </seg>
     <seg type="verse" id="b.ROM.16.18">
      <s id="b.ROM.16.18.1">Te iranteneriji irinti icoacaajeivetariri Avincatsarite Quirishito, irointi yantashijeitaro icoayetiri iriori.</s>
      <s id="b.ROM.16.18.2">Cameetsa ineanaveta, iro cantaincha icoaque iramatavijeiteri caari timatsine iotantari.</s>
     </seg>
     <seg type="verse" id="b.ROM.16.19">
      <s id="b.ROM.16.19.1">Iojeiti atiri piquemisantasanotaque, irootaque noveshireimentantaquempiri.</s>
      <s id="b.ROM.16.19.2">Iro cantaincha nocoaque piotasanojeite pantero maaroni cameetsayetatsiri; irointi caari cameetsatatsi, eiro pantimatirotsi catsini.</s>
     </seg>
     <seg type="verse" id="b.ROM.16.20">
      <s id="b.ROM.16.20.1">Tempa Tasorentsi savicacaajeitimpiri cameetsa.</s>
      <s id="b.ROM.16.20.2">Eiro osamanititsi iranaacotasanotaqueri Satanashi eiro yantacantajimpirotsi aisati caari cameetsatatsi.</s>
      <s id="b.ROM.16.20.3">Nocoaque meeca irineshinoncaajeitempi Avincatsarite Jesoquirishito.</s>
     </seg>
     <seg type="verse" id="b.ROM.16.21">
      <s id="b.ROM.16.21.1">Ivetsajeitimpi Timoteo; itsipataquena nantaveejeitiniri Jesoshi.</s>
      <s id="b.ROM.16.21.2">Aisati ivetsajeitimpi noshaninca Iroshio, Jaso, jeri Soshipatere.</s>
     </seg>
     <seg type="verse" id="b.ROM.16.22">
      <s id="b.ROM.16.22.1">Narotaque nainti Tereshio sanquenatiniriri Pavoro oca.</s>
      <s id="b.ROM.16.22.2">Aisati narori, noquemisantiri Avincatsarite.</s>
      <s id="b.ROM.16.22.3">Novetsajeitimpi narori.</s>
     </seg>
     <seg type="verse" id="b.ROM.16.23">
      <s id="b.ROM.16.23.1">Aisati ivetsajeitaquempi iriori Cayo.</s>
      <s id="b.ROM.16.23.2">Nosaviquimotiri aca ivancoqui.</s>
      <s id="b.ROM.16.23.3">Aisati ipocapiniti quemisantayetatsiri aca ivancoqui, oshequi yaacameetsajeitaquena, ineshinoncajeitaquena.</s>
     </seg>
     <seg type="verse" id="b.ROM.16.24">
      <s id="b.ROM.16.24.1">Ivetsajeitimpi Erashito, yora quempoyeajeitiniriri iirequite savicajeitatsiri aca.</s>
      <s id="b.ROM.16.24.2">Aisati ivetsajeitimpi ayemisantaririnte pajitachari Coarato.</s>
     </seg>
     <seg type="verse" id="b.ROM.16.25">
      <s id="b.ROM.16.25.1">Tsame meeca ampincatsajeiteri Tasorentsi.</s>
      <s id="b.ROM.16.25.2">Iriotaque matacaaqueeri aquemisantasanotantacariri, ariorica ashiretasanojeitacaro oca noquenquetsatacotaqueriri Jesoquirishito.</s>
      <s id="b.ROM.16.25.3">Peerani catsini te iriojeiteni yora intacarori impoque Quirishito iroavisacojeitee.</s>
      <s id="b.ROM.16.25.4">Te incamanterini Tasorentsi,</s>
     </seg>
     <seg type="verse" id="b.ROM.16.26">
      <s id="b.ROM.16.26.1">iro cantaincha meeca iotacaajeitaquee.</s>
      <s id="b.ROM.16.26.2">Isanquenatacaaqueri yora camantantatsiniri peerani, aisati itiancajeitaquena narori nocamantajeitaqueri maaroni atiripee: "Ocameetsati pinquemisantajeiteri Tasorentsi".</s>
      <s id="b.ROM.16.26.3">Tempa ocameetsati anquemisanteri iriori, te incamaneteji irinti, icantatiani yanei.</s>
     </seg>
     <seg type="verse" id="b.ROM.16.27">
      <s id="b.ROM.16.27.1">Oshequi ioti catsini irinti, apaniro ini.</s>
      <s id="b.ROM.16.27.2">Tsame, maaroni quemisantajeitiriri Jesoquirishito, ancantajeite: "Tempa icameetsatasanotaque Tasorentsi".</s>
      <s id="b.ROM.16.27.3">Aitaque ancantajeiteari, maaroni.</s>
      <s id="b.ROM.16.27.4">Narotaque sanquenajeitimpirori:</s>
     </seg>
    </div>
   </div>
   <div type="book" id="b.1CO">
    <div type="chapter" id="b.1CO.1">
     <seg type="verse" id="b.1CO.1.1">
      <s id="b.1CO.1.1.1">¿Ainirompi, corintosati?</s>
      <s id="b.1CO.1.1.2">¿Tecatsimpa oajeitempine?</s>
      <s id="b.1CO.1.1.3">Narotaque Pavoro sanquenajeitimpirori oca.</s>
      <s id="b.1CO.1.1.4">Tempa icoyeaquena Tasorentsi, irootaque itiancantaquenari Jesoquirishito, icoacaaquena nonquenquetsatacoteri.</s>
      <s id="b.1CO.1.1.5">Nocarataqueri aca Soshiteneshi nosanquenajeitimpiro maaroni quemisantajeitatsiri ara.</s>
      <s id="b.1CO.1.1.6">Piquemisantaqueri Jesoquirishito, irootaque yoameetsajeitantaquempiri; meeca pishanincatacari Tasorentsi.</s>
      <s id="b.1CO.1.1.7">Piquempejeitacari maaroni aventajeitacariri Avincatsarite Jesoquirishito, irootaque yoavisacotantacariri.</s>
      <s id="b.1CO.1.1.8">Tempa meeca ashanincajeitacari maaroni quemisantajeitiriri, jaocarica isavicajeitiri.</s>
     </seg>
     <seg type="verse" id="b.1CO.1.3">
      <s id="b.1CO.1.3.1">Nocoaque irineshinoncajeitempi Apa Tasorentsi, aisati nocoaque cameetsa irisavicacaajeitempi.</s>
      <s id="b.1CO.1.3.2">Aisati inquempejeitempi iriori Avincatsarite Jesoquirishito.</s>
     </seg>
     <seg type="verse" id="b.1CO.1.4">
      <s id="b.1CO.1.4.1">Piquemisantaqueri Jesoquirishito, irootaque ineshinoncajeitantaquempiri Tasorentsi, irootaque meeca nocantantariri: "Ariove pimatacaajeitaqueri corintosati".</s>
     </seg>
     <seg type="verse" id="b.1CO.1.5">
      <s id="b.1CO.1.5.1">Oshequi itasoncacoventajeitaquempi, cameetsa isavicacaajeitaquempi, iotacaasanojeitaquempiro paitapeerica icoacaajeitaquempiri.</s>
     </seg>
     <seg type="verse" id="b.1CO.1.6">
      <s id="b.1CO.1.6.1">Tempa moncarataca nocantajeitaquempiri peerani: imajeitaquempiro Jesoquirishito maaroni.</s>
     </seg>
     <seg type="verse" id="b.1CO.1.7">
      <s id="b.1CO.1.7.1">Tempa iriotaque Avincatsarite: paamayeari, irosati impocantajeari.</s>
      <s id="b.1CO.1.7.2">Tempa itasoncacoventaquempi pimatantacarori pantiniri paitarica icoacaajeitaquempiri, tecatsi coiteimotempine aisati.</s>
     </seg>
     <seg type="verse" id="b.1CO.1.8">
      <s id="b.1CO.1.8.1">Incantaitatiyempani intasoncacoventasanojeitempi; impoiji, ariorica impocaje, irineacameetsajeitapaajempi.</s>
      <s id="b.1CO.1.8.2">Eiro iquishimentapaimpirotsi pantayevetari.</s>
     </seg>
     <seg type="verse" id="b.1CO.1.9">
      <s id="b.1CO.1.9.1">Eiro yamatavijeitimpitsi Tasorentsi, tempa icoyeajeitaquempi pishanincatanteariri Itomi: tempa iriotaque Avincatsarite Jesoquirishito.</s>
     </seg>
     <seg type="verse" id="b.1CO.1.10">
      <s id="b.1CO.1.10.1">Noyemisantaririnte, tempa apincatsajeitiri Jesoquirishito.</s>
      <s id="b.1CO.1.10.2">Irootaque meeca nocantajeitantimpiri cameetsa pinintavacaajeitea, eiroquea piquisavacaajeitatsi.</s>
      <s id="b.1CO.1.10.3">Pinquempetavacaajeitea, eiro picantavacaimentajeitarotsi paitapeerica.</s>
     </seg>
     <seg type="verse" id="b.1CO.1.11">
      <s id="b.1CO.1.11.1">Irootaque nocantantimpiri oca icamantapaaquena atirite Coroe oshequi picantavacaajeitaca.</s>
     </seg>
     <seg type="verse" id="b.1CO.1.12">
      <s id="b.1CO.1.12.1">Ainiro cantayetaintsiri: "Noquemisantiri narori Pavoro".</s>
      <s id="b.1CO.1.12.2">Pashini cantajeitaintsi: "Irio noquemisantiri Aporo".</s>
      <s id="b.1CO.1.12.3">Pashini cantajeitaintsi: "Irio noquemisantiri Sejashi".</s>
      <s id="b.1CO.1.12.4">Pashini cantajeitaintsi aisati: "Noquemisantaqueri nainti Quirishito".</s>
      <s id="b.1CO.1.12.5">Irootaque nocantantimpiri: "Eiro picantavacaajeitatsi".</s>
     </seg>
     <seg type="verse" id="b.1CO.1.13">
      <s id="b.1CO.1.13.1">¿Itsipareacampa Quirishito?</s>
      <s id="b.1CO.1.13.2">Te, apaniro ini.</s>
      <s id="b.1CO.1.13.3">¿Nopajacotimentaquempimpa narori?</s>
      <s id="b.1CO.1.13.4">¿Pivaotisatimentaquenampa narori?</s>
      <s id="b.1CO.1.13.5">Teve.</s>
     </seg>
     <seg type="verse" id="b.1CO.1.14">
      <s id="b.1CO.1.14.1">Meeca nopasonquitiri Tasorentsi te novaotisajeitempiji.</s>
      <s id="b.1CO.1.14.2">Irinti apaniro novaotisataqueri Quirishipo, aisati Cayo.</s>
     </seg>
     <seg type="verse" id="b.1CO.1.15">
      <s id="b.1CO.1.15.1">Meeca tecatsi incantashiyeetea: "Novaotisatimentacari Pavoro".</s>
     </seg>
     <seg type="verse" id="b.1CO.1.16">
      <s id="b.1CO.1.16.1">Aisati novaotisataqueri Eshitejana, aisati ishaninca.</s>
      <s id="b.1CO.1.16.2">Te nonquenqueshireteriji pashini novaotisataqueririca.</s>
     </seg>
     <seg type="verse" id="b.1CO.1.17">
      <s id="b.1CO.1.17.1">Te iro intiancantena Quirishito novaotisatante, irointiquea itiancantana nocamantacotiro cameetsatatsiri.</s>
      <s id="b.1CO.1.17.2">Nocamantantirica, te noshemetsatacayeroji noneane.</s>
      <s id="b.1CO.1.17.3">Noshemetsatacayerome, eiro ocameetsatime.</s>
      <s id="b.1CO.1.17.4">Pijijeiticari icoacaaquempi Tasorentsi piojeite oshequi pavisacotantajeari.</s>
      <s id="b.1CO.1.17.5">Tempa iriotaque Quirishito camimentajeitaqueeri, irootaque yoavisacojeitantajeeri: irootaque irointi nocoaque niotacaajeitempi.</s>
     </seg>
     <seg type="verse" id="b.1CO.1.18">
      <s id="b.1CO.1.18.1">Ariorica acamantavetari yora jatatsineri Sharincaveniqui: "Icamimentaquempi Quirishito coroshiqui, icoaveta iroavisacojeitajempime", tempa ishirontimentajeitaquee.</s>
      <s id="b.1CO.1.18.2">Iro cantaincha ainti, avavisacojeitaca, ayojeiti ainti ainiro itasorenca Tasorentsi imatantarori yoavisacojeitaquee.</s>
     </seg>
     <seg type="verse" id="b.1CO.1.19">
      <s id="b.1CO.1.19.1">Aitaque isanquenayeetini: "Icanti Tasorentsi: 'Nompeitajeri iotantavetari yora ioyevetachari.</s>
      <s id="b.1CO.1.19.2">Nompeapitsatajeri quenqueshireavetachari ora iquenqueshireantavetari'".</s>
     </seg>
     <seg type="verse" id="b.1CO.1.20">
      <s id="b.1CO.1.20.1">¿Jaoca incanteari meeca iotincari?</s>
      <s id="b.1CO.1.20.2">¿Jaoca incanteari meeca oametantirori Sanquenarentsi?</s>
      <s id="b.1CO.1.20.3">¿Jaoca incanteari aisati yora oametavacainchari?</s>
      <s id="b.1CO.1.20.4">Tempa itseencaquero Tasorentsi maaroni iojeivetari atiripee.</s>
     </seg>
     <seg type="verse" id="b.1CO.1.21">
      <s id="b.1CO.1.21.1">Yatsipetashita atiri iojeivetaro paitapeerica: te iriojeiteriji Tasorentsi.</s>
      <s id="b.1CO.1.21.2">Ioti irinti, irootaque icoantacari iroavisacojeiteri maaroni quemisantirori nocamantajeitaqueriri.</s>
      <s id="b.1CO.1.21.3">Iro cantaincha ishirontimentashitaquena tseencantatsiri.</s>
     </seg>
     <seg type="verse" id="b.1CO.1.22">
      <s id="b.1CO.1.22.1">Icoaque jorio antasonqueneri paitapeerica iriotanteari itsipataquee Tasorentsi.</s>
      <s id="b.1CO.1.22.2">Yora caari joriotatsi yoametashitavacaapinitaro paitapeerica.</s>
     </seg>
     <seg type="verse" id="b.1CO.1.23">
      <s id="b.1CO.1.23.1">Iro cantaincha nocamantiri atiri: "Icamimentaquee Quirishito coroshiqui yoavisacojeitaquee", irootaque iquisantaquenari jorio.</s>
      <s id="b.1CO.1.23.2">Irinti caari joriotatsi, ishirontimentajeitaquena.</s>
     </seg>
     <seg type="verse" id="b.1CO.1.24">
      <s id="b.1CO.1.24.1">Iro cantaincha itimi icoyeajeitaqueri Tasorentsi iroavisacoteri: jorio, aisati caari joriotatsi.</s>
      <s id="b.1CO.1.24.2">Iotacaajeitaqueri iriori ainiro itasorenca Quirishito, iroavisacotanteariri.</s>
     </seg>
     <seg type="verse" id="b.1CO.1.25">
      <s id="b.1CO.1.25.1">¿Paita itseencajeitantariri Tasorentsi?</s>
      <s id="b.1CO.1.25.2">Tempa irio anaacotasanotantatsiri ioti.</s>
      <s id="b.1CO.1.25.3">Tempa irisati anaacotasanotantatsiri ishintsiti.</s>
      <s id="b.1CO.1.25.4">Te aneeriji atiri quempetearine.</s>
     </seg>
     <seg type="verse" id="b.1CO.1.26">
      <s id="b.1CO.1.26.1">Pinquenqueshireempa, noyemisantaririnte, jaoca picantajeitari.</s>
      <s id="b.1CO.1.26.2">Oshequi itseencajeitaquempi pishaninca, icantajeiti: "Te irioteji quemisantatsiri".</s>
      <s id="b.1CO.1.26.3">Queario, te pimpincatsarijeiteji, aisati te pashitaaranteaji, irootaque itseencajeitantimpiri.</s>
     </seg>
     <seg type="verse" id="b.1CO.1.27">
      <s id="b.1CO.1.27.1">Ishirontimentajeivetaquempi atiri, te impincatsajeivetempiji, iro cantaincha icoyeaquempi Tasorentsi iroavisacojeitempi.</s>
      <s id="b.1CO.1.27.2">Iriotacaasanojeitempi, impeajeitempi pincatsaritatsineri.</s>
      <s id="b.1CO.1.27.3">Impoijiquea impashiventajeitanaquea shirontimentajeivetimpiniri, tseencajeivetimpiniri.</s>
     </seg>
     <seg type="verse" id="b.1CO.1.28">
      <s id="b.1CO.1.28.1">Icoyeasanotaqueri Tasorentsi yora caari pincatsatachane, yora ipiincayeevetari atiri, yora itseencanayeevetari: irio itomintasanojeitari.</s>
      <s id="b.1CO.1.28.2">Irintiquea yora pincatsarivetachari aisati iojeivetachari iroashinoncaajeiteri.</s>
     </seg>
     <seg type="verse" id="b.1CO.1.29">
      <s id="b.1CO.1.29.1">Tecatsi meeca incantea atiri irishemetimoteari Tasorentsi.</s>
     </seg>
     <seg type="verse" id="b.1CO.1.30">
      <s id="b.1CO.1.30.1">Piquemisantaqueri Jesoquirishito, irootaque yoaneajeitantaquempiri Tasorentsi, irisavicacaajeitempi inampiqui.</s>
      <s id="b.1CO.1.30.2">Tempa iriotaque Jesoshi iotacaajeitaqueeri, oameetsajeitaqueeri, shanincajeitaqueeri, oavisacojeitaqueeri.</s>
     </seg>
     <seg type="verse" id="b.1CO.1.31">
      <s id="b.1CO.1.31.1">Tempa aitaque isanquenayeetironi: "Eiro ashemetitsi, irointi aneacameetsatasanoteri Avincatsarite irinti".</s>
     </seg>
    </div>
    <div type="chapter" id="b.1CO.2">
     <seg type="verse" id="b.1CO.2.1">
      <s id="b.1CO.2.1.1">Nareetantapaaquempiri, noyemisantaririnte, nocamantacotapaaqueri Tasorentsi.</s>
      <s id="b.1CO.2.1.2">Te noshemetsatapeeroji noneane, te noametashiyetapeempiroji nioyetiri; apatiro noametapaimpiro icantiri Tasorentsi.</s>
     </seg>
     <seg type="verse" id="b.1CO.2.2">
      <s id="b.1CO.2.2.1">Iotaca noquenquetsatacotapaaqueri Jesoquirishito, icamimentajeitaquee coroshiqui.</s>
      <s id="b.1CO.2.2.2">Tecatsi pashini nonquenquetsatacote.</s>
     </seg>
     <seg type="verse" id="b.1CO.2.3">
      <s id="b.1CO.2.3.1">Nopashiventashireavetapaaca, notsaroashireavetapaaca, nopioncapaaca.</s>
     </seg>
     <seg type="verse" id="b.1CO.2.4">
      <s id="b.1CO.2.4.1">Pamene, noquenquetsatacaapaaquempi aisati nocamantapaaquempiro irineane Tasorentsi, iro cantaincha te noametashitapeempiroji nioyetiri.</s>
      <s id="b.1CO.2.4.2">Iotacaasanotaquempi Ishire Tasorentsi queariotaque irineane, aisati itasoncacoventajeitaquempi piotantarori queario noametaquempiri.</s>
     </seg>
     <seg type="verse" id="b.1CO.2.5">
      <s id="b.1CO.2.5.1">Ora iojeitiri atiri, tecatsi oncantea oavisacojeitempi, irointi itasoncacoventaquempi Tasorentsi pavisacojeitantacari.</s>
     </seg>
     <seg type="verse" id="b.1CO.2.6">
      <s id="b.1CO.2.6.1">Ariorica noametapinitiri quemisantasanotatsiri, queario notsoteaqueneri irinti noametasanojeitiri, niotaque iquemavaquero nocantaqueriri.</s>
      <s id="b.1CO.2.6.2">Iro cantaincha te noametashiteariji ioyetiri atiripee aisati ivincatsaritepee.</s>
      <s id="b.1CO.2.6.3">Eiro oavisacojeitiritsi ora yoametavacaashiyetari.</s>
     </seg>
     <seg type="verse" id="b.1CO.2.7">
      <s id="b.1CO.2.7.1">Irointiquea noquenquetsatacoti ioyetiri Tasorentsi.</s>
      <s id="b.1CO.2.7.2">Peerani imanavetacaro, te ayojeiveitearoni.</s>
      <s id="b.1CO.2.7.3">Peerani, tequerani irovetsiqueroni paitapeerica, icantitani: "Nosavicacaajeiteri cameetsa aca nonampiqui maaroni yora pincatsajeitenaneri, coajica".</s>
     </seg>
     <seg type="verse" id="b.1CO.2.8">
      <s id="b.1CO.2.8.1">Te iriojeiteroji peerani yora pincatsaripee.</s>
      <s id="b.1CO.2.8.2">Iriojeitaquerome, eirome ipajacotirime Avincatsarite, yora cameetsatasanotatsiri.</s>
     </seg>
     <seg type="verse" id="b.1CO.2.9">
      <s id="b.1CO.2.9.1">Irootaque isanquenatacotitaqueeniri: "Timatsi yovetsicaqueri Tasorentsi.</s>
      <s id="b.1CO.2.9.2">Te irineapiniteroji atiri, te inquemacotapiniteroji, te inquenqueshiretapiniteroji.</s>
      <s id="b.1CO.2.9.3">Iro cantaincha yovetsiquiniri maaroni nintasanotiriri".</s>
     </seg>
     <seg type="verse" id="b.1CO.2.10">
      <s id="b.1CO.2.10.1">Irootaque iotacaajeitaqueeri Tasorentsi ainti, iro vaajeerori Ishire.</s>
      <s id="b.1CO.2.10.2">Iotasanojeitaquero maaroni Ishire, otsoteaquero maaroni iquenqueshiretaqueri Tasorentsi.</s>
     </seg>
     <seg type="verse" id="b.1CO.2.11">
      <s id="b.1CO.2.11.1">¿Janica iotirori iquenqueshiretiri ashaninca?</s>
      <s id="b.1CO.2.11.2">Tempa apaniro iotiro irinti.</s>
      <s id="b.1CO.2.11.3">Aisati oquempetaca, tecatsi ioterone iquenqueshiretiri Tasorentsi: apaniro ioti Ishire irointi.</s>
     </seg>
     <seg type="verse" id="b.1CO.2.12">
      <s id="b.1CO.2.12.1">Pamene, te anquemisantashitearoji ioyetiri atiripee, irointi aquemisantaquero Ishire Tasorentsi.</s>
      <s id="b.1CO.2.12.2">Irootaque ayotantacarori icoaque Tasorentsi irineshinoncajeitee, irisavicacaajeitee cameetsa.</s>
     </seg>
     <seg type="verse" id="b.1CO.2.13">
      <s id="b.1CO.2.13.1">¿Piquemaquerompa nocantaquempiri?</s>
      <s id="b.1CO.2.13.2">Te irioteroji atiripee, aisati te iroamejeiteeroji, irointi oamejeiteerori Ishire Tasorentsi.</s>
      <s id="b.1CO.2.13.3">Oamejeitaqueri yora otimantashiretari, iquemajeitantarori irinti.</s>
     </seg>
     <seg type="verse" id="b.1CO.2.14">
      <s id="b.1CO.2.14.1">Yora caari otimantashireta Ishire Tasorentsi, te inquemavaqueroji ocantayetiri, irointi ishirontimentacaro.</s>
      <s id="b.1CO.2.14.2">Tecatsi incantea inquemero.</s>
      <s id="b.1CO.2.14.3">Iro caari iquemantaro, te ontimantashireteariji.</s>
      <s id="b.1CO.2.14.4">Apaniro iquemajeitiro otimantashiretasanotari, irinti.</s>
     </seg>
     <seg type="verse" id="b.1CO.2.15">
      <s id="b.1CO.2.15.1">Iquemajeitaquero iriori maaroni, iro cantaincha yora tseencantatsiri, tecatsi inquemasanote irinti.</s>
     </seg>
     <seg type="verse" id="b.1CO.2.16">
      <s id="b.1CO.2.16.1">Pamene, ¿timatsimpa iotirori iquenqueshiretiri Avincatsarite?</s>
      <s id="b.1CO.2.16.2">¿Timatsimpa materone iroameteri Tasorentsi?</s>
      <s id="b.1CO.2.16.3">Te intimeji catsini.</s>
      <s id="b.1CO.2.16.4">Iro cantaincha niotiro nainti iquenqueshiretiri Quirishito, tempa yoametaquena.</s>
     </seg>
    </div>
    <div type="chapter" id="b.1CO.3">
     <seg type="verse" id="b.1CO.3.1">
      <s id="b.1CO.3.1.1">Noyemisantaririnte, te noncantempiji quemisantirori Ishire Tasorentsi, ainti nocantaquempi caari quemisantiro.</s>
      <s id="b.1CO.3.1.2">Piquempetaca iroaquera piquemisantaqueri Quirishito, piquempejeitaca jananequi.</s>
     </seg>
     <seg type="verse" id="b.1CO.3.2">
      <s id="b.1CO.3.2.1">Irootaque noamejeitantimpirori peerani caari pomerentsitatsi: oquempetaca niraacaaquempiro tsomitsi; te nompempiji ivatsa, tequera pimateroni.</s>
      <s id="b.1CO.3.2.2">Irosati picanta meeca, te pimateroji.</s>
     </seg>
     <seg type="verse" id="b.1CO.3.3">
      <s id="b.1CO.3.3.1">Tequera pinquemisanteroji Ishire Tasorentsi.</s>
      <s id="b.1CO.3.3.2">Ariorica pininatavacaajeitaca, aisati piquisavacaajeitaca, tequera pinquemisanteroji.</s>
      <s id="b.1CO.3.3.3">Piquempetacari caari quemisantayetatsi.</s>
     </seg>
     <seg type="verse" id="b.1CO.3.4">
      <s id="b.1CO.3.4.1">Jero icanti aparo: "Noquemisantiri Pavoro".</s>
      <s id="b.1CO.3.4.2">Icanti pashini: "Noquemisantiri Aporo".</s>
      <s id="b.1CO.3.4.3">Tempa piquempejeitari caari quemisantatsi.</s>
     </seg>
     <seg type="verse" id="b.1CO.3.5">
      <s id="b.1CO.3.5.1">Pamene, ¿jaoca icantari Aporo?</s>
      <s id="b.1CO.3.5.2">Aisati ¿jaoca nocantari narori picantavacaimentantanari?</s>
      <s id="b.1CO.3.5.3">Narojeitaque iveranaro Tasorentsi, quemisantacaaquempiri.</s>
      <s id="b.1CO.3.5.4">Nantiniri Avincatsarite icoacaaquenari.</s>
     </seg>
     <seg type="verse" id="b.1CO.3.6">
      <s id="b.1CO.3.6.1">Oquempetaca nopanquitaquero narori oitsoqui.</s>
      <s id="b.1CO.3.6.2">Irio saitacotirori Aporo.</s>
      <s id="b.1CO.3.6.3">Irintiquea Tasorentsi shiocacaaquerori.</s>
     </seg>
     <seg type="verse" id="b.1CO.3.7">
      <s id="b.1CO.3.7.1">Notsataaca nopanquitashitaro: tempa noquenquetsatacaajeitaquempi.</s>
      <s id="b.1CO.3.7.2">Impoiji Aporo isaitacotashitaro: yoamejeitaquempi.</s>
      <s id="b.1CO.3.7.3">Apaniro irinti Tasorentsi ishiocacairo: irio quemisantacaasanojeitaquempiri.</s>
     </seg>
     <seg type="verse" id="b.1CO.3.8">
      <s id="b.1CO.3.8.1">Aisati imoncaratavacaaca yora panquitirori aisati yora saitacotirori.</s>
      <s id="b.1CO.3.8.2">Imoncaratiniri yora ashitarori panquirentsi ipinajeitiri.</s>
     </seg>
     <seg type="verse" id="b.1CO.3.9">
      <s id="b.1CO.3.9.1">Aisati oquempetaca, nomoncaratacari Aporo nantiniri Tasorentsi icoacaajeitaquenari.</s>
      <s id="b.1CO.3.9.2">Avirojei pishiajeitaquero iroane Tasorentsi.</s>
      <s id="b.1CO.3.9.3">Aisati pishiacantaquero ivanco yovetsicaqueri.</s>
     </seg>
     <seg type="verse" id="b.1CO.3.10">
      <s id="b.1CO.3.10.1">Noshiacantaqueri iotasanotatsiri yovetsiqui pancotsi.</s>
      <s id="b.1CO.3.10.2">Ineshinoncataquena Tasorentsi, irootaque ishinetantaquenari noatiaquero otincami.</s>
      <s id="b.1CO.3.10.3">Ainiro pashini, ovaavaquerori.</s>
      <s id="b.1CO.3.10.4">Ariorica yovaavaquero, iraamayearoyea, icomitarocari.</s>
     </seg>
     <seg type="verse" id="b.1CO.3.11">
      <s id="b.1CO.3.11.1">Iro otincami pancotsi oshiacantaqueri Quirishito, irio shiaquerori otincamisanori.</s>
      <s id="b.1CO.3.11.2">Te intimeji pashini shiyerone otincami.</s>
     </seg>
     <seg type="verse" id="b.1CO.3.12">
      <s id="b.1CO.3.12.1">Yora ovaavaquerori, ¿paita irovetsicantearori?</s>
      <s id="b.1CO.3.12.2">Iroorica oro, iroorica perata, iroorica mapi marereatatsiri; iroorica inchato, iroorica saveshi, iroorica compiroshi.</s>
      <s id="b.1CO.3.12.3">¿Ariompa onquisotaque?</s>
      <s id="b.1CO.3.12.4">¿Eirompa oquisotitsi?</s>
     </seg>
     <seg type="verse" id="b.1CO.3.13">
      <s id="b.1CO.3.13.1">Onconijatanaque coajicani yovetsicayetiri.</s>
      <s id="b.1CO.3.13.2">Iriotaquero Tasorentsi, iriotasanotero.</s>
      <s id="b.1CO.3.13.3">Ariorica ovetsicaquea pancotsi cameetsatasanotatsiri, eiro otaatsi; irompa ariorica ovetsicavetaquea caari quisotatsi, ario ontaaquea.</s>
      <s id="b.1CO.3.13.4">Irineantearo Tasorentsi aisati maaroni antajeitaqueri, iriotanteari ocameetsatasanotirica.</s>
     </seg>
     <seg type="verse" id="b.1CO.3.14">
      <s id="b.1CO.3.14.1">Ariorica oncameetsatasanote antajeiteneriri, oshiaquero quisoyetatsiri avetsicantayetarori; ari cameetsa impinajeitee.</s>
     </seg>
     <seg type="verse" id="b.1CO.3.15">
      <s id="b.1CO.3.15.1">Terica oncameetsateji antayeteri, onquempetearo avetsicantaro caari quisotatsi; ontayea irointi, oshiaquero tecatsi amatasanote.</s>
      <s id="b.1CO.3.15.2">Ariorica avavisacotajea, iro cantaincha tecatsi timimoteeneri, onquempetimotaquee otaacojeitaque maaroni timimojeiteeri: apaniro ainti avavisacotajea.</s>
     </seg>
     <seg type="verse" id="b.1CO.3.16">
      <s id="b.1CO.3.16.1">Tempa arojeitaque shiaquerori pancotsi isavicantari Tasorentsi.</s>
      <s id="b.1CO.3.16.2">Tempa aisati oquempetaca osavicantajeitaquee Ishire.</s>
     </seg>
     <seg type="verse" id="b.1CO.3.17">
      <s id="b.1CO.3.17.1">Eirorica picavintsairo isavicantari Tasorentsi, eiro aisati icavintsaimpitsi avirori.</s>
      <s id="b.1CO.3.17.2">Ocameetsatasanoti isavicantari Tasorentsi: tempa avirojeitaque isavicantari.</s>
     </seg>
     <seg type="verse" id="b.1CO.3.18">
      <s id="b.1CO.3.18.1">Eiro pamatavitajatsi avisati.</s>
      <s id="b.1CO.3.18.2">Ari picarajeitiri jivetachari iotasanoti paitapeerica.</s>
      <s id="b.1CO.3.18.3">Te oncameetsateji irishemete.</s>
      <s id="b.1CO.3.18.4">Ariorica irishemeventero ioyetiri, eiro iotacairitsi Tasorentsi.</s>
      <s id="b.1CO.3.18.5">Iro cantaincha incanteririca: "Te nioteji, poametena", ari iroametasanoteri.</s>
     </seg>
     <seg type="verse" id="b.1CO.3.19">
      <s id="b.1CO.3.19.1">Itseencaquero Tasorentsi maaroni ioyevetari atiripee.</s>
      <s id="b.1CO.3.19.2">Tempa aitaque isanquenayeetini: "Yora tsimeripee ijivetaca tecatsi ayerineri, iro cantaincha omapocaqueri oashirentsi aavaqueri, oamaaqueri.</s>
      <s id="b.1CO.3.19.3">Aisati iquempejeitaca maaroni shemetimentarori ioyetiri: irimapoqueri Tasorentsi, iroashinoncaajeiteri".</s>
     </seg>
     <seg type="verse" id="b.1CO.3.20">
      <s id="b.1CO.3.20.1">Aisati isanquenayeetini: "Ioti Avincatsarite te oncameetsateji iquenqueshireyetaqueri iotasanovetachari".</s>
     </seg>
     <seg type="verse" id="b.1CO.3.21">
      <s id="b.1CO.3.21.1">Eiro pishemetimentiritsi atiri, te oncameetsateji.</s>
      <s id="b.1CO.3.21.2">Yovetsicajeitaquempiro Tasorentsi maaroni timayetatsiri poveshireimentantearori iroori.</s>
      <s id="b.1CO.3.21.3">Irootaque nocantantimpiri:</s>
     </seg>
     <seg type="verse" id="b.1CO.3.22">
      <s id="b.1CO.3.22.1">itiancaquena Tasorentsi namitacojeitantempiri, aisati itiancaqueri Aporo, aisati Sejashi iriori, iramitacojeitantempiri.</s>
      <s id="b.1CO.3.22.2">Yovetsicajeitaquempiro maaroni timayetatsiri quipatsiqui, piveshireimentantearori.</s>
      <s id="b.1CO.3.22.3">Aneatsimpirica, piveshireempa.</s>
      <s id="b.1CO.3.22.4">Pincamaquerica, aisati piveshireanaquea.</s>
      <s id="b.1CO.3.22.5">Piveshireimentearo timayetatsiri meeca, aisati timayetatsineri coajica.</s>
     </seg>
     <seg type="verse" id="b.1CO.3.23">
      <s id="b.1CO.3.23.1">Aisati oquempetaca, pamitacojeitiri Quirishito, iveshireimentaquempi.</s>
      <s id="b.1CO.3.23.2">Yamitacotiri iriori Tasorentsi, iveshireimentacari iriori.</s>
     </seg>
    </div>
    <div type="chapter" id="b.1CO.4">
     <seg type="verse" id="b.1CO.4.1">
      <s id="b.1CO.4.1.1">Meeca piojeitaquena narojeitaque iveranaro Quirishito.</s>
      <s id="b.1CO.4.1.2">Itiancajeitaquena Tasorentsi novaaqueneri atiripee oca imanapitsaveitariniri peerani.</s>
     </seg>
     <seg type="verse" id="b.1CO.4.2">
      <s id="b.1CO.4.2.1">Aitaque icoasanotaque ariorica novayempiro, eiro namatavijeitimpitsi.</s>
     </seg>
     <seg type="verse" id="b.1CO.4.3">
      <s id="b.1CO.4.3.1">Te oncantimoneentimatenaji paitarica pincantacotashijeitenari, ainirorica nantane; aisati te oncantimoneentimatenaji paitarica incantacotashijeitenari atiripee.</s>
      <s id="b.1CO.4.3.2">Tecatsi noncantea noncantacotajea narosati: "Nocameetsati".</s>
     </seg>
     <seg type="verse" id="b.1CO.4.4">
      <s id="b.1CO.4.4.1">Noquenqueshiretaca narori tecatsi nantane, iro cantaincha eiro nocantashitatsi: "Nocameetsataque".</s>
      <s id="b.1CO.4.4.2">Irintiquea Avincatsarite cantacotenaneri irinti, nocameetsatirica.</s>
     </seg>
     <seg type="verse" id="b.1CO.4.5">
      <s id="b.1CO.4.5.1">Irootaque meeca noncamantantempirori: meeca te oncameetsateji ancantacotashiteari itsipapee: "Ainiro irantane"; coajicaquea ari ayotasanojeitanaque.</s>
      <s id="b.1CO.4.5.2">Tempa impocaje Avincatsarite, inquitaitetacojeitapaajero maaroni manavetachari meeca tsiteniriqui.</s>
      <s id="b.1CO.4.5.3">Ironijayero paitarica acoasanojeitiri maaroni.</s>
      <s id="b.1CO.4.5.4">Acameetsatirica, ari incantajeitee Tasorentsi: "Picameetsati".</s>
     </seg>
     <seg type="verse" id="b.1CO.4.6">
      <s id="b.1CO.4.6.1">Pamene, noyemisantaririnte.</s>
      <s id="b.1CO.4.6.2">Narosati quenquetsatacotacha, aisati noquenquetsatacotiri Aporo piojeitanteari eiro pipincatsatashitantaritsi atiri.</s>
      <s id="b.1CO.4.6.3">Ariorica pincante: "Nonintasanotiri aparo", pitseenquiricari itsipa.</s>
     </seg>
     <seg type="verse" id="b.1CO.4.7">
      <s id="b.1CO.4.7.1">¿Paita pishemetimentiri?</s>
      <s id="b.1CO.4.7.2">Tempa Tasorentsi pashijeitimpirori maaroni timimojeitaquempiri.</s>
      <s id="b.1CO.4.7.3">Meeca ¿paita pishemetantacari, oquempetaca te impashitempiro?</s>
     </seg>
     <seg type="verse" id="b.1CO.4.8">
      <s id="b.1CO.4.8.1">Piquempetacari ashitaarantachari: pijivetaca tecatsi coiteimotempine.</s>
      <s id="b.1CO.4.8.2">Pijitashijeivetaca piotasanojeiti: te pincoyeji oamejeitempineri.</s>
      <s id="b.1CO.4.8.3">Pijitashijeivetaca pipincatsatasanotaque, pitseencaquena narori, piquempetacantaquena naro patirite.</s>
      <s id="b.1CO.4.8.4">Ja, nocoavetaca pimpincatsaritasanojeiteme, antsipatavacayeame ampincatsariventantajeiteme.</s>
     </seg>
     <seg type="verse" id="b.1CO.4.9">
      <s id="b.1CO.4.9.1">Ari nocarajeitaqueri itsipapee itiancane Tasorentsi, oquempetimotaquena ipeajeitaquena nampirentsi: itseencajeitaquena atiripee.</s>
      <s id="b.1CO.4.9.2">Aisati oquempetaca isareetaquena iroyeetena; yamenashejeitaquena maaroni: inampirepee Tasorentsi, aisati atiripee.</s>
     </seg>
     <seg type="verse" id="b.1CO.4.10">
      <s id="b.1CO.4.10.1">Nopincatsataqueri Quirishito, irootaque picantajeitantanari: "Te pioteji".</s>
      <s id="b.1CO.4.10.2">Iro cantaincha piquemisantajeitaqueri avirori Quirishito, irootaque picantantari: "Niojeitaque narori".</s>
      <s id="b.1CO.4.10.3">Picantajeiti: "Tecatsi irimatimate iriori Pavoro, oshequi amajeitaque ainti".</s>
      <s id="b.1CO.4.10.4">Oshequi pineapincatsatashitaja avisati, nainti pitseencajeitaquena.</s>
     </seg>
     <seg type="verse" id="b.1CO.4.11">
      <s id="b.1CO.4.11.1">Ari notasheapinitaqueni, nomiretapinitaqueni, noquitsaatsaratani nomaatsara, ipasanatapiniyeetanani, noquenaquenatapinitaqueni; irosati meeca.</s>
     </seg>
     <seg type="verse" id="b.1CO.4.12">
      <s id="b.1CO.4.12.1">Nocantatiani nopomerentsitapinitacaro nantaveeti.</s>
      <s id="b.1CO.4.12.2">Ariorica iquisatsayeetaquena, nocantiri Tasorentsi: "Pineshinoncatajeri yora quisaquenari".</s>
      <s id="b.1CO.4.12.3">Ariorica iquisasanoyeetana, te nompiateariji.</s>
     </seg>
     <seg type="verse" id="b.1CO.4.13">
      <s id="b.1CO.4.13.1">Ariorica itseeyacoyeetaquena, cameetsa noneanatavaqueri.</s>
      <s id="b.1CO.4.13.2">Queario, ipinqueetaquena, iquempetacanteetaquena cajara, icanteeti: "Te incameetsateji Pavoro".</s>
     </seg>
     <seg type="verse" id="b.1CO.4.14">
      <s id="b.1CO.4.14.1">Te iro nosanquenatantempiro oca novashiventaajeitempi, irointi noshiacantimpi notomipee nonintasanotiri; nocoaque noncavintsayempi, nonquenqueshiretacayempi.</s>
     </seg>
     <seg type="verse" id="b.1CO.4.15">
      <s id="b.1CO.4.15.1">Timatsi oshequi oamejeitimpiri piquemisantiri Quirishito, iro cantaincha te intimeji oshequi ashitempineri.</s>
      <s id="b.1CO.4.15.2">Pamene, nocamantajeitaquempiro oca cameetsatatsiri piquemisantantacariri Jesoquirishito, irootaque apaniro nainti noshiacantantimpiri notomipee, nishintopee.</s>
     </seg>
     <seg type="verse" id="b.1CO.4.16">
      <s id="b.1CO.4.16.1">Irootaque nocantasanojeitantimpiri: "Pishiasanojeitena".</s>
     </seg>
     <seg type="verse" id="b.1CO.4.17">
      <s id="b.1CO.4.17.1">Notiancaquempiri Timoteo, noshiacantaqueri iriori notomi nonintasanotiri.</s>
      <s id="b.1CO.4.17.2">Iquearioventiniri Avincatsarite paitarica yantiniriri.</s>
      <s id="b.1CO.4.17.3">Inquenqueshiretacayempiro jaoca ocantari nocamantacotapinitiri Quirishito, jaocarica anta yapatotimentariri.</s>
     </seg>
     <seg type="verse" id="b.1CO.4.18">
      <s id="b.1CO.4.18.1">Pishemetaarantaque, pijitaarantavetaca eiro nojatashitimpitsi narori.</s>
     </seg>
     <seg type="verse" id="b.1CO.4.19">
      <s id="b.1CO.4.19.1">Ariorica inintacaaquena Avincatsarite, nocoaque intsipaite nojatashijeitempi.</s>
      <s id="b.1CO.4.19.2">Eiro noquemisantashitapaarotsi irineane yora shemetatsiri, irointi niotapaaque otimirica imatacaaqueriri Tasorentsi.</s>
     </seg>
     <seg type="verse" id="b.1CO.4.20">
      <s id="b.1CO.4.20.1">Ariorica ipincatsariventaquee Tasorentsi, eiro aneanatashiveeta, irointi amayetero icoacaaqueeri.</s>
     </seg>
     <seg type="verse" id="b.1CO.4.21">
      <s id="b.1CO.4.21.1">¿Paita picoajeitaqueri?</s>
      <s id="b.1CO.4.21.2">¿Picoajeitaquempa nonquisatsajeitapeempi?</s>
      <s id="b.1CO.4.21.3">¿Irompa picoajeitiri nonintajeitapeempi, cameetsa noneshinoncajeitapeempi?</s>
     </seg>
    </div>
    <div type="chapter" id="b.1CO.5">
     <seg type="verse" id="b.1CO.5.1">
      <s id="b.1CO.5.1.1">Icamanteetana picarajeitaqueri airori iashiane.</s>
      <s id="b.1CO.5.1.2">Yaanirotajiro shirampari irinirotsori yaavetari iriri.</s>
      <s id="b.1CO.5.1.3">Tecatsi quempetearineri: yora caari ioterine Tasorentsi te iraapiniteroji yaavetari iriri.</s>
     </seg>
     <seg type="verse" id="b.1CO.5.2">
      <s id="b.1CO.5.2.1">Avintiquea pishemenirojeitaque.</s>
      <s id="b.1CO.5.2.2">¿Paita caari poashirejeitanta?</s>
      <s id="b.1CO.5.2.3">Ariorica pampatotimentapiniteari Tasorentsi, eiro pishinetiritsi impocanirotapee iriori.</s>
     </seg>
     <seg type="verse" id="b.1CO.5.3">
      <s id="b.1CO.5.3.1">Te noncarajeivetempiji, iro cantaincha noquenqueshireacojeitaquempi.</s>
      <s id="b.1CO.5.3.2">Oquempetimotaquena ariorica nosaviquimojeitaquempime, nocantantimpiri te oncameetsateji</s>
     </seg>
     <seg type="verse" id="b.1CO.5.4">
      <s id="b.1CO.5.4.1">irantero iashiane.</s>
      <s id="b.1CO.5.4.2">Itasorentsitaque Avincatsarite Jesoshi, irio matacaaquenarori nocantacoventantariri yoranqui.</s>
      <s id="b.1CO.5.4.3">Ariorica pampatojeitea, piojeite noquenqueshirejeitaquempi narori.</s>
     </seg>
     <seg type="verse" id="b.1CO.5.5">
      <s id="b.1CO.5.5.1">Pishineteri Satanashi iraanirotanajeri, iroasanquetayerita.</s>
      <s id="b.1CO.5.5.2">Impoiji ariorica inquenqueshiretajea, ari iravisacotaje coajica impocajerica Avincatsarite Jesoquirishito.</s>
     </seg>
     <seg type="verse" id="b.1CO.5.6">
      <s id="b.1CO.5.6.1">¿Paita pishemenirojeitantacari?</s>
      <s id="b.1CO.5.6.2">Tempa piojeiti otimirica tapiacaarori tanta capichaji, omatasanotaquero maaroni tanta, otapiacaajeitacaro.</s>
     </seg>
     <seg type="verse" id="b.1CO.5.7">
      <s id="b.1CO.5.7.1">Pojocajeri yora noshiacantimpiri tapiacaarori tanta, pinquempejeitantearori tanta iroaquerari, caari tapiacha.</s>
      <s id="b.1CO.5.7.2">Eirorica pojoquiri, iquempejeitaricari iriori itsipapee quemisantatsiri.</s>
      <s id="b.1CO.5.7.3">Pineaquero, yoyeetaqueri Quirishito, ishiaqueri ovisha yoantapiniyeetariri ora quitaiteri Yavisantaniri.</s>
     </seg>
     <seg type="verse" id="b.1CO.5.8">
      <s id="b.1CO.5.8.1">Meeca, ariorica aveshireimenteari, tsame ancameetsatanaque: eiro amatavitantitsi.</s>
      <s id="b.1CO.5.8.2">Eiro aquisatsi, eiro antapinitirotsi caari cameetsatatsi.</s>
     </seg>
     <seg type="verse" id="b.1CO.5.9">
      <s id="b.1CO.5.9.1">Nosanquenatantimpirori peerani, nocantajeivetaquempi eiro piconoaritsi antirori tsinane caari yai.</s>
     </seg>
     <seg type="verse" id="b.1CO.5.10">
      <s id="b.1CO.5.10.1">Te nonquenquetsatacoteriji caari quemisantatsi antirori caari yai, yora coasanotirori yashiyetari ishaninca, amatavitantatsiri incoshite, quenquetsatacaavetarori yovetsicashiyetari.</s>
      <s id="b.1CO.5.10.2">Te noncantempiji: "Eiro pitsipataritsi caari quemisantatsi".</s>
      <s id="b.1CO.5.10.3">Tecatsi pincantajeite pojocavacayea, tempa pincanteani pineapiniteri irisavique.</s>
     </seg>
     <seg type="verse" id="b.1CO.5.11">
      <s id="b.1CO.5.11.1">Iro cantaincha nosanquenatacotiri yora cantatsiri: "Narotaque piyemisantaririnte".</s>
      <s id="b.1CO.5.11.2">Ariorica yantiro tsinane caari yai, eiro quiso poajeitiritsi.</s>
      <s id="b.1CO.5.11.3">Aisati pinquempejeiteri yora coasanotirori yashiyetari itsipapee, aisati quenquetsatacaavetarori yovetsicashiyetari impeemeri itasorentsite, quisatsatashitariri ishaninca, aisati shinquitachari, aisati coshitantatsiri.</s>
      <s id="b.1CO.5.11.4">Aitaque nocantaquempi, eiro poimotaritsi quempetariri nocantaquempiri.</s>
     </seg>
     <seg type="verse" id="b.1CO.5.12">
      <s id="b.1CO.5.12.1">¿Arimpa pincante jaoca incanteari caari quemisantatsi?</s>
      <s id="b.1CO.5.12.2">Eiro.</s>
      <s id="b.1CO.5.12.3">Tempa irinti pincante yora piyemisantaririnte.</s>
     </seg>
     <seg type="verse" id="b.1CO.5.13">
      <s id="b.1CO.5.13.1">Irintiquea Tasorentsi oasanquetayerineri caari quemisantatsi.</s>
      <s id="b.1CO.5.13.2">Meeca pojocajeitajeri yora caari cameetsatatsi picarajeivetari: eiro pijitashitaritsi quemisantatsiri.</s>
     </seg>
    </div>
    <div type="chapter" id="b.1CO.6">
     <seg type="verse" id="b.1CO.6.1">
      <s id="b.1CO.6.1.1">Ariorica pinquisaqueri piyemisantaririnte, ¿ocameetsatimotimpimpa paventapeempari caari quemisantatsi incantantempiri jaocarica pincantajeiteari?</s>
      <s id="b.1CO.6.1.2">Tempa oncameetsateme paventapeemparime piyemisantaririnte irinti.</s>
     </seg>
     <seg type="verse" id="b.1CO.6.2">
      <s id="b.1CO.6.2.1">Tempa pioti yora quemisantatsiri yoameetsantiri Tasorentsi irimatero incantacoventajeiteri maaroni atiri, jaocarica incantajeiteari.</s>
      <s id="b.1CO.6.2.2">Ariorica pincantacoventajeiteri coajica maaroni atiri, ¿paitaquea caari pimatantaro meeca pincantacoventajeiteri piyemisantaririnte?</s>
     </seg>
     <seg type="verse" id="b.1CO.6.3">
      <s id="b.1CO.6.3.1">Tempa pioti pincantajeiteri coajicani inampire Tasorentsi jaocarica incantajeiteari.</s>
      <s id="b.1CO.6.3.2">Pincantacoventajeiteririca iriori, ¿eirompa pimatiri pincantacoventajeiteri meeca pishaninca avirori?</s>
     </seg>
     <seg type="verse" id="b.1CO.6.4">
      <s id="b.1CO.6.4.1">Otimirica meeca piquisavacaimentari, ¿paita paventantariri yora caari quemisantatsi incantantempiri jaocarica pincantajeiteari?</s>
      <s id="b.1CO.6.4.2">¿Paita incantempiri iriori?</s>
     </seg>
     <seg type="verse" id="b.1CO.6.5">
      <s id="b.1CO.6.5.1">Iro nocantantimpiri, nocoaque pimpashiventanaquea.</s>
      <s id="b.1CO.6.5.2">¿Tecatsimpa quemisantatsiri ioterone incanteri itsipapee jaocarica incanteari?</s>
     </seg>
     <seg type="verse" id="b.1CO.6.6">
      <s id="b.1CO.6.6.1">Iro cantaincha piquisaqueri piyemisantaririnte, aisati paventacari caari quemisantatsi.</s>
     </seg>
     <seg type="verse" id="b.1CO.6.7">
      <s id="b.1CO.6.7.1">Patsipetashijeitacaro paventajeitacari joeshi, tecatsi incantea iramitacojeitempi.</s>
      <s id="b.1CO.6.7.2">Te oncameetsateji paventeari.</s>
      <s id="b.1CO.6.7.3">Iro cameetsavetachari pishineteri incoshiyeetempita.</s>
     </seg>
     <seg type="verse" id="b.1CO.6.8">
      <s id="b.1CO.6.8.1">Te oncameetsateji pantavacaajeitea.</s>
      <s id="b.1CO.6.8.2">Jero aisati picoshitavacaajeita.</s>
      <s id="b.1CO.6.8.3">Pantapinijeitiri piyemisantaririnte.</s>
     </seg>
     <seg type="verse" id="b.1CO.6.9">
      <s id="b.1CO.6.9.1">Yora caari cameetsatatsi eiro yareetatsi anta ipincatsaritinta Tasorentsi.</s>
      <s id="b.1CO.6.9.2">Tempa piotiro, eiro picomitarotsi.</s>
      <s id="b.1CO.6.9.3">Eiro ijatitsi anta ipincatsaritinta yora antirori tsinane caari yai, aisati yora quenquetsatacaashitarori yovetsicashiyetari, aisati aimentarori ijina, aisati tsinampairiri ishiramparirinte, aisati coshitantatsiri, aisati coasanotirori yashiyetari itsipapee, aisati shinquitachari, quisatsatiriri ishaninca, aisati amatavitiriri ishaninca icoshitantariri.</s>
      <s id="b.1CO.6.9.4">Tecatsi catsini incantajeitea iriori irareetajea anta ipincatsaritinta Tasorentsi.</s>
     </seg>
     <seg type="verse" id="b.1CO.6.11">
      <s id="b.1CO.6.11.1">Aitaque piquempejeiveitaniri.</s>
      <s id="b.1CO.6.11.2">Iro cantaincha yoameetsajeitaquempi Avincatsarite Jesoquirishito, aisati Ishire Tasorentsi: yaacameetsataquempi, ipeaquempi itomi Tasorentsi.</s>
     </seg>
     <seg type="verse" id="b.1CO.6.12">
      <s id="b.1CO.6.12.1">Icanteeti: "Ocameetsati nantero paitapeerica caari itsaneacotee Jesoshi", iro cantaincha ariorica antashitearo paitapeerica, tecatsi amate: tempa antsipetashitaquearo.</s>
      <s id="b.1CO.6.12.2">Te ancoyeji ametasanotearo caari ineacameetsata itsipapee quemisantatsiri.</s>
     </seg>
     <seg type="verse" id="b.1CO.6.13">
      <s id="b.1CO.6.13.1">Otimi avari aquemari.</s>
      <s id="b.1CO.6.13.2">Aisati otimi asheito onantari avari.</s>
      <s id="b.1CO.6.13.3">Iro cantaincha coajica eiro otimajitsi ayeari aisati asheito iroori.</s>
      <s id="b.1CO.6.13.4">Impeajero Tasorentsi, eiro otimitsi inquitequi.</s>
      <s id="b.1CO.6.13.5">Tempa atsipetashitaro anevetaro paitapeerica.</s>
      <s id="b.1CO.6.13.6">Te iro irovetsicantee antero caari ai, irointi yovetsiquimentee Avincatsarite anquenqueshirejeitanteariri iriori.</s>
      <s id="b.1CO.6.13.7">Aisati iquempeta, iquenqueshiretapinijeitaquee arori.</s>
     </seg>
     <seg type="verse" id="b.1CO.6.14">
      <s id="b.1CO.6.14.1">Otimi itasorenca Tasorentsi, irootaque imatantarori yoitinaajiri Avincatsarite, aisati irimatantajeitajeeri aroripee.</s>
     </seg>
     <seg type="verse" id="b.1CO.6.15">
      <s id="b.1CO.6.15.1">Avatsapee arori irootaque iraco Quirishito iriori: iyempita, iroqui, iiti, maaroni.</s>
      <s id="b.1CO.6.15.2">Tempa piotiro oca.</s>
      <s id="b.1CO.6.15.3">Arojeitaquerica ivatsa Jesoshi, ¿ocameetsatimpa antero tsinane neayetiriri itsipapee shirampari?</s>
      <s id="b.1CO.6.15.4">Tempa oquempevetaca antacaaqueri Jesoshi tsinane.</s>
      <s id="b.1CO.6.15.5">Teve, te oncameetsateji.</s>
     </seg>
     <seg type="verse" id="b.1CO.6.16">
      <s id="b.1CO.6.16.1">Ariorica yantiro shirampari tsinane, oquempetimotacari Tasorentsi yaasanotaquero.</s>
      <s id="b.1CO.6.16.2">Tempa piotiro.</s>
      <s id="b.1CO.6.16.3">Isanquenayeeti: "Apite inaveitani shirampari aisati tsinane, iro cantaincha ariorica iraavacayea irampanirojeitanaque, te oncameetsateji irijocavacayea".</s>
     </seg>
     <seg type="verse" id="b.1CO.6.17">
      <s id="b.1CO.6.17.1">Iro cantaincha ariorica quiso airi Avincatsarite, aquempetacari iriori.</s>
     </seg>
     <seg type="verse" id="b.1CO.6.18">
      <s id="b.1CO.6.18.1">Eiro pantirotsi catsini caari pai, eiro pantiritsi catsini caari pai.</s>
      <s id="b.1CO.6.18.2">Paitapeerica pashini pantayetaqueri, poashinoncaaqueri itsipapee pishaninca; iro cantaincha yora antirori otsipapee tsinane, yashinoncaja irisati.</s>
     </seg>
     <seg type="verse" id="b.1CO.6.19">
      <s id="b.1CO.6.19.1">Tempa pioti otimantacaro pivatsa Ishire Tasorentsi.</s>
      <s id="b.1CO.6.19.2">Itiancaquempiro Tasorentsi quiso oantaquempiri.</s>
      <s id="b.1CO.6.19.3">Te meeca aviro pincatsariventachane avisati, irinti Tasorentsi pincatsariventimpiri.</s>
     </seg>
     <seg type="verse" id="b.1CO.6.20">
      <s id="b.1CO.6.20.1">Yoavisacotantajimpiri, oshequi opomerentsitimovetacari: tempa itianquiri itomi icamimentaquee.</s>
      <s id="b.1CO.6.20.2">Meeca, paitapeerica pantayetaqueri, pimataqueneri Tasorentsi, irineacameetsatanteeteariri.</s>
     </seg>
    </div>
    <div type="chapter" id="b.1CO.7">
     <seg type="verse" id="b.1CO.7.1">
      <s id="b.1CO.7.1.1">Ari chapinqui pisanquenatantaquenari, timatsi pisampitaquenari.</s>
      <s id="b.1CO.7.1.2">Meeca nancanaquempi.</s>
      <s id="b.1CO.7.1.3">Queario ocameetsatasanoti eiro paitsi pijina.</s>
     </seg>
     <seg type="verse" id="b.1CO.7.2">
      <s id="b.1CO.7.2.1">Iro cantaincha ariorica pintimashitea, pantirocari tsinane caari pai; aisati tsinane, antiricari shirampari caari ai.</s>
      <s id="b.1CO.7.2.2">Irootaque ocameetsatantari paasanoteta pijina, aisati aasanoteta tsinane ojime.</s>
     </seg>
     <seg type="verse" id="b.1CO.7.3">
      <s id="b.1CO.7.3.1">Cameetsa irishinetearo ijina oneeri, aisati onquempeteri iroori, oshineteari irineero.</s>
     </seg>
     <seg type="verse" id="b.1CO.7.4">
      <s id="b.1CO.7.4.1">Ijina eiro opincatsatajatsi irosati, irointi ocameetsati ompincatsateri ojime.</s>
      <s id="b.1CO.7.4.2">Aisati inquempetea iriori ojime, eiro ipincatsatashitajatsi irisati, irointi impincatsatero ijina.</s>
     </seg>
     <seg type="verse" id="b.1CO.7.5">
      <s id="b.1CO.7.5.1">Eiro pitsaneapitsatarotsi pijina; aisati tsinane, eiro pitsaneapitsataritsi pijime.</s>
      <s id="b.1CO.7.5.2">Ariorica pincantavacayea: "Eirotsita aneavintsatavacaajatsi aparopee quitaiteri; iotea anquenquetsatacayeri Tasorentsi", ari cameetsa.</s>
      <s id="b.1CO.7.5.3">Iro cantaincha impoiji pineavintsatavacayea aisati.</s>
      <s id="b.1CO.7.5.4">Pamene, terica pimatero pimaashitea, yantacaimpicari Satanashi caari cameetsatatsi.</s>
     </seg>
     <seg type="verse" id="b.1CO.7.6">
      <s id="b.1CO.7.6.1">Te noncantasanovetempiji: "Payero pijina", iro cantaincha pincoaquerica paye, ocameetsati paye.</s>
     </seg>
     <seg type="verse" id="b.1CO.7.7">
      <s id="b.1CO.7.7.1">Nocoavetaca pinquempejeitename narori, iro cantaincha inashitacaajeitaquee Tasorentsi, te amoncaratavacaajeiteaji.</s>
      <s id="b.1CO.7.7.2">Jeri aparo, timatsi imatacaaqueri.</s>
      <s id="b.1CO.7.7.3">Jeri itsipa, onashita imatacaaqueriri iriori.</s>
     </seg>
     <seg type="verse" id="b.1CO.7.8">
      <s id="b.1CO.7.8.1">Yora caari aatsi ijina, aisati camajinantachari, noncamantajeitempi: cameetsa pinquempejeitena narori, pintimashijeitea.</s>
      <s id="b.1CO.7.8.2">Aisati onquempejeitea tsinane, cameetsa ontimashijeitea iroori.</s>
     </seg>
     <seg type="verse" id="b.1CO.7.9">
      <s id="b.1CO.7.9.1">Iro cantaincha eirorica pimatirotsi pintimashitea, cameetsa paajeta aisati.</s>
      <s id="b.1CO.7.9.2">Cameetsa paye, te oncameetsateji pincoashiveetea paye.</s>
      <s id="b.1CO.7.9.3">Aisati oquempeta tsinane, te oncameetsateji oncoashiveetea ayeta.</s>
     </seg>
     <seg type="verse" id="b.1CO.7.10">
      <s id="b.1CO.7.10.1">Meeca noncamantasanotero aatsiri ojime.</s>
      <s id="b.1CO.7.10.2">Te naro camantasanoterone, irintiquea Avincatsarite camantasanoterone: te oncameetsateji pojoqueri pijime.</s>
     </seg>
     <seg type="verse" id="b.1CO.7.11">
      <s id="b.1CO.7.11.1">Ariorica pojoqueri, ari pintimashitasanotanaquea.</s>
      <s id="b.1CO.7.11.2">Eirorica pitimashitatsi, pampiitajeri paajeri aisati pijimentavetacari.</s>
      <s id="b.1CO.7.11.3">Aisati, te oncameetsateji irojocajero shirampari ijina.</s>
     </seg>
     <seg type="verse" id="b.1CO.7.12">
      <s id="b.1CO.7.12.1">Meeca noncamanteri itsipapee, te irio Avincatsarite camanterineri: otimirica ayemisantaririnte ijina caari quemisantatsi, ariorica ocoaque aasanoteri, te oncameetsateji irojocajero.</s>
     </seg>
     <seg type="verse" id="b.1CO.7.13">
      <s id="b.1CO.7.13.1">Aisati, tsinane, iriorica pijime caari quemisantatsi, ariorica icoaque quiso iroasanotempi, te oncameetsateji pojocajeri.</s>
     </seg>
     <seg type="verse" id="b.1CO.7.14">
      <s id="b.1CO.7.14.1">Otimirica tsinane quemisantatsiri, irinti ojime te inquemisante.</s>
      <s id="b.1CO.7.14.2">Iro cantaincha te inquempeteariji itseencaririnte; inashitacaari Tasorentsi, icanti: "Iriotaque ojime quemisantanari.</s>
      <s id="b.1CO.7.14.3">Iriotaque iriri otomipee.</s>
      <s id="b.1CO.7.14.4">Nocoacaasanojeitaqueri inquemisantajeitajena maaroni".</s>
      <s id="b.1CO.7.14.5">Aisati oquempetaca ijina quemisantatsiri, terica onquemisante.</s>
      <s id="b.1CO.7.14.6">Te onquempetajearoji otseencaroronte; inashitacaacaro Tasorentsi, icanti: "Irootaque ijina quemisantanari.</s>
      <s id="b.1CO.7.14.7">Irootaque iriniro itomipee.</s>
      <s id="b.1CO.7.14.8">Nocoacaasanotaquero onquemisantajena, aisati nocoasanotaque inquemisantajeite itomipee quemisantanari".</s>
     </seg>
     <seg type="verse" id="b.1CO.7.15">
      <s id="b.1CO.7.15.1">Terica onquemisante ijina ayemisantaririnte, oncoaquerica ojocajeri, ari ojocajerita.</s>
      <s id="b.1CO.7.15.2">Aisati ojime ayemisantaririnte, terica inquemisante iriori: incoaquerica irojocajero, ari irojocajerota.</s>
      <s id="b.1CO.7.15.3">Tecatsi meeca canterine yora quemisantatsiri quiso iroantearori ora coatsiri ojocajeri.</s>
      <s id="b.1CO.7.15.4">Aisati onquempeteari quemisantatsiri tsinane.</s>
      <s id="b.1CO.7.15.5">Ariorica icoaque ojime irojocajero, tecatsi canterine quiso oanteariri.</s>
      <s id="b.1CO.7.15.6">Te incoyeji Tasorentsi anquisavacaajeitea.</s>
     </seg>
     <seg type="verse" id="b.1CO.7.16">
      <s id="b.1CO.7.16.1">Tsinane, ariorica quiso poyeri pijime caari quemisantatsi, tempa ariorica poavisacotacantajeri.</s>
      <s id="b.1CO.7.16.2">Aisati oquempetaca avirori, shirampari: ariorica quiso poyero pijina caari quemisantatsi, tempa ariorica poavisacotacantero?</s>
     </seg>
     <seg type="verse" id="b.1CO.7.17">
      <s id="b.1CO.7.17.1">Aitaque icoyeajeitaquempi Tasorentsi.</s>
      <s id="b.1CO.7.17.2">Cameetsa pantajeiteneri Avincatsarite paitarica icoacaimpiri avirori.</s>
      <s id="b.1CO.7.17.3">Irootaque nocantajeitaqueriri quemisantatsiri jaocarica yapatojeitacari.</s>
     </seg>
     <seg type="verse" id="b.1CO.7.18">
      <s id="b.1CO.7.18.1">Peerani icoyeajeitaquempi Tasorentsi.</s>
      <s id="b.1CO.7.18.2">¿Pijivataquempa pitoyeantaca?</s>
      <s id="b.1CO.7.18.3">Aitanaji, eiro pipeajirotsi.</s>
      <s id="b.1CO.7.18.4">Avirori pashini, terica pintoyeantea, eiro picoitsi meeca pintoyeantea, aitanaji.</s>
     </seg>
     <seg type="verse" id="b.1CO.7.19">
      <s id="b.1CO.7.19.1">Ariorica pitoyeantani, tecatsi oncantempi oavisacotempi.</s>
      <s id="b.1CO.7.19.2">Aisati oquempetaca, terica pintoyeantea, tecatsi oncantempi.</s>
      <s id="b.1CO.7.19.3">Iro cameetsatasanotatsiri anquemisantero icantajeiteeri Tasorentsi.</s>
     </seg>
     <seg type="verse" id="b.1CO.7.20">
      <s id="b.1CO.7.20.1">Jaocarica picantajeitaniri peerani icoyeantaquempiri, aitaque pincanteari.</s>
     </seg>
     <seg type="verse" id="b.1CO.7.21">
      <s id="b.1CO.7.21.1">Icoyeantaquempiri Tasorentsi, ¿avirorica pimantaari?</s>
      <s id="b.1CO.7.21.2">Eiro piquenqueshiretirotsi.</s>
      <s id="b.1CO.7.21.3">Iro cantaincha iroimpacajempirica amanantimpiri, cameetsa pisoquijanaje.</s>
     </seg>
     <seg type="verse" id="b.1CO.7.22">
      <s id="b.1CO.7.22.1">Icoyeantaquempiri Avincatsarite, avirorica pimantaari pinaveitani, ari oquempetaca yoimpacacoventajimpi: eiro meeca iperanatimpitsi camaari.</s>
      <s id="b.1CO.7.22.2">Avirorica caari pimantaari pinaveitani, meeca oquempetaca yamanantimpi Quirishito, meeca incantempi iriori paitapeerica pantayeteneriri.</s>
     </seg>
     <seg type="verse" id="b.1CO.7.23">
      <s id="b.1CO.7.23.1">Oquempetaca yamanantaquempi iriori, oshequi pivinaro: tempa oshequi ipomerentsiventaquempi yoavisacotaquempi.</s>
      <s id="b.1CO.7.23.2">Eiro pipeajatsi meeca ivimantane atiri.</s>
     </seg>
     <seg type="verse" id="b.1CO.7.24">
      <s id="b.1CO.7.24.1">Irootaque, noyemisantaririnte, noncamantantempirori oca: jaocarica picantajeitaniri peerani icoyeantaquempiri, aitaque pincanteari; iro cantaincha, quiso poanajeri Tasorentsi.</s>
     </seg>
     <seg type="verse" id="b.1CO.7.25">
      <s id="b.1CO.7.25.1">Meeca nonquenquetsatacotero caari neavintsatiri shirampari.</s>
      <s id="b.1CO.7.25.2">Tecatsi incantasanotena Avincatsarite, iro cantaincha noncamantempi noquenqueshiretiri narori.</s>
      <s id="b.1CO.7.25.3">Ineshinoncataquena, irootaque caari namatavitantimpi.</s>
      <s id="b.1CO.7.25.4">Piojeitiro oca.</s>
     </seg>
     <seg type="verse" id="b.1CO.7.26">
      <s id="b.1CO.7.26.1">Irotaintsi ompomerentsitimotasanojeitee, irootaque noquenqueshiretantacarori oca.</s>
      <s id="b.1CO.7.26.2">Jaocarica picantajeitari meeca, aitaque pincanteari.</s>
     </seg>
     <seg type="verse" id="b.1CO.7.27">
      <s id="b.1CO.7.27.1">Paaquerica pijina, eiro pojocajirotsi.</s>
      <s id="b.1CO.7.27.2">Pitimashitarica meeca, eiro picoitsi paye pijina.</s>
     </seg>
     <seg type="verse" id="b.1CO.7.28">
      <s id="b.1CO.7.28.1">Ariorica paye pijina, cameetsa.</s>
      <s id="b.1CO.7.28.2">Aisati ariorica aye ojime ora caari neavintsatiri shirampari, cameetsa; iro cantaincha oshequi pinquematsicajeitaquearo.</s>
      <s id="b.1CO.7.28.3">Ariorica paye, oshequi ompomerentsitimotasanojeitaquempi.</s>
      <s id="b.1CO.7.28.4">Te noninteji ompomerentsitimotempi, irootaque nocantantimpiri: "Eiro pai meeca".</s>
     </seg>
     <seg type="verse" id="b.1CO.7.29">
      <s id="b.1CO.7.29.1">Meeca noncamantempi, noyemisantaririnte: eiro osamanititsi irojocacaashiyeetempiro pantayevetanariri Avincatsarite icoacaimpiri.</s>
      <s id="b.1CO.7.29.2">Otimirica pijina, iro cantaincha pinquearioventeneri iriori Tasorentsi icoacaimpiri.</s>
     </seg>
     <seg type="verse" id="b.1CO.7.30">
      <s id="b.1CO.7.30.1">Ariorica poashiretaquea, ariorica pinquimoshiretaque; iro cantaincha eiro piquenqueshiretirotsi, irointi pinquearioventero pantaveeteneri.</s>
      <s id="b.1CO.7.30.2">Ariorica pamanantayete, iro cantaincha eirorica osamanititsi pineero pamanantayeveteari.</s>
     </seg>
     <seg type="verse" id="b.1CO.7.31">
      <s id="b.1CO.7.31.1">Eiro osamanititsi piveshireimentearo timayetatsiri quipatsiqui, impoiji eiro pimatirotsi piveshireimentearo.</s>
      <s id="b.1CO.7.31.2">Cameetsa pisavicajeiveta meeca, ainiro pamejeitacari, iro cantaincha opashiniyetanaque maaroni aneayetiri quipatsiqui; coajica ompomerentsitimojeitempi.</s>
     </seg>
     <seg type="verse" id="b.1CO.7.32">
      <s id="b.1CO.7.32.1">Nocoaque eiro picantashiretapinitanaque.</s>
      <s id="b.1CO.7.32.2">Yora timashitachari, iquenqueshiretapinitiro icoayetiri Avincatsarite, icoaque inquimoshiretacayeri.</s>
     </seg>
     <seg type="verse" id="b.1CO.7.33">
      <s id="b.1CO.7.33.1">Irintiquea yora aatsiri ijina, iquenqueshiretapinitiro maaroni yantapiniyetiri ishaninca: icoaque inquimoshiretacayero ijina,</s>
     </seg>
     <seg type="verse" id="b.1CO.7.34">
      <s id="b.1CO.7.34.1">oshequi iquenqueshireyetaque paitapeerica.</s>
      <s id="b.1CO.7.34.2">Ora tsinane timashitachari aisati caari neavintsatiri shirampari: oshequi oquenqueshirejeitiro icoayetiri Avincatsarite, ocamantaqueri: "Paitarica pincoacayenari, ari nomataquempiro.</s>
      <s id="b.1CO.7.34.3">Paitarica pincoacayenari nonquenqueshireteri, ari nonquenqueshiretero".</s>
      <s id="b.1CO.7.34.4">Iro cantaincha ora aatsiri ojime oquenqueshiretiro maaroni yantapinijeitiri atiri, ocoaque onquimoshiretacayeri ojime.</s>
     </seg>
     <seg type="verse" id="b.1CO.7.35">
      <s id="b.1CO.7.35.1">Iro nocamantajeitantimpirori oca, nocoaque namitacojeitempi, te noninteji nompomerentsitacayempi.</s>
      <s id="b.1CO.7.35.2">Noninti cameetsa pisavicajeite, aisati piojeite pantasanojeiteneri Avincatsarite paitapeerica incoacayempiri.</s>
     </seg>
     <seg type="verse" id="b.1CO.7.36">
      <s id="b.1CO.7.36.1">Pamene, otimirica pishinto caari neavintsatiri shirampari.</s>
      <s id="b.1CO.7.36.2">Ariorica pineaquero antearotaque, picoaque meeca paacayero; ari cameetsa.</s>
      <s id="b.1CO.7.36.3">Ayeta, eiro otimitsi pantane.</s>
     </seg>
     <seg type="verse" id="b.1CO.7.37">
      <s id="b.1CO.7.37.1">Ariorica pincoasanote pintsaneemparo, ari ocameetsatasanoti, eiro piquemisantashitaritsi yora ashereayetimpiri, irointi pantero picoasanotiri avirori, paitarica piquenqueshiretiri.</s>
     </seg>
     <seg type="verse" id="b.1CO.7.38">
      <s id="b.1CO.7.38.1">Pineaquero, ariorica paacayero pishinto, ocameetsati; iro cantaincha ariorica pintsaneemparo, ocameetsatasanoti.</s>
     </seg>
     <seg type="verse" id="b.1CO.7.39">
      <s id="b.1CO.7.39.1">Ariorica aye tsinane ojime, ari quiso oanaqueri, irosati incamanteari.</s>
      <s id="b.1CO.7.39.2">Ariorica incamaque, ari oshinetantari aajeta pashini ojime onintasanotiri.</s>
      <s id="b.1CO.7.39.3">Iro cantaincha apatiro aaje quemisantiriri Avincatsarite.</s>
     </seg>
     <seg type="verse" id="b.1CO.7.40">
      <s id="b.1CO.7.40.1">Ariorica oncantatiyempani ontimashitea, naamaaca onquimoshiretasanotanaque.</s>
      <s id="b.1CO.7.40.2">Ari naamaaca yoametaquenaro Ishire Tasorentsi oca nocamantaquempiri.</s>
     </seg>
    </div>
    <div type="chapter" id="b.1CO.8">
     <seg type="verse" id="b.1CO.8.1">
      <s id="b.1CO.8.1.1">Meeca noncamantempiro jaoca pincanteriri ivatsa yoyeetinirori yovetsicashiyetari ijitasorentsitiri.</s>
      <s id="b.1CO.8.1.2">Ijijeiveta atiripee iotasanoti jaoca incanteriri ivatsa.</s>
      <s id="b.1CO.8.1.3">Iro cantaincha, ariorica ayotashitea, ashemeticari.</s>
      <s id="b.1CO.8.1.4">Te incoacaasanoteeji Tasorentsi ayotashitea, irointi icoacaasanotaquee anintavacaajeitea avametavacaasanotantanaqueari antimantajeiteari cameetsa.</s>
     </seg>
     <seg type="verse" id="b.1CO.8.2">
      <s id="b.1CO.8.2.1">Itimirica jivetachari ioti, irisati amatavitajancha: te iriotasanoteji.</s>
     </seg>
     <seg type="verse" id="b.1CO.8.3">
      <s id="b.1CO.8.3.1">Iro cantaincha ariorica aninteri Tasorentsi, iroamejeitee irinti.</s>
     </seg>
     <seg type="verse" id="b.1CO.8.4">
      <s id="b.1CO.8.4.1">Pisampitacoventaqueri ivatsa yoyeetaquenero ijitasorentsitiri yovetsiqueetiri.</s>
      <s id="b.1CO.8.4.2">Ari ayojeiti te ontasorentsiteji yovetsicashiyeetari.</s>
      <s id="b.1CO.8.4.3">Itimi apaniro Tasorentsisanori, te intimeji itsipa.</s>
     </seg>
     <seg type="verse" id="b.1CO.8.5">
      <s id="b.1CO.8.5.1">Ainiro timayetatsiri anta inquitequi aisati aca quipatsiqui ijitasorentsitashitari atiri.</s>
      <s id="b.1CO.8.5.2">Ainiro onaveta oshequi ijitasorentsitashiyetari, oshequi ivincatsaritepee.</s>
     </seg>
     <seg type="verse" id="b.1CO.8.6">
      <s id="b.1CO.8.6.1">Ayojeiti ainti itimi apaniro Tasorentsi, yora Apa.</s>
      <s id="b.1CO.8.6.2">Iriotaque timacaaquerori maaroni aneayetiri, aisati yovetsicajeitaquee arori.</s>
      <s id="b.1CO.8.6.3">Irisati vetsicanontaincha.</s>
      <s id="b.1CO.8.6.4">Timatsi aisati Avincatsarite apaniro: yora Jesoquirishito, vetsicajeitirori maaroni timayetatsiri, vetsicajeitaqueeri aisati arori.</s>
     </seg>
     <seg type="verse" id="b.1CO.8.7">
      <s id="b.1CO.8.7.1">Iro cantaincha ainiro ayemisantaririnte caari iojeitiro oca nocamantaquempiri.</s>
      <s id="b.1CO.8.7.2">Peerani yameyetaroni aparopee iquenquetsatacaapiniveitaroni yovetsicashiyetari atiripee.</s>
      <s id="b.1CO.8.7.3">Ariorica yoarini ivatsa yoyeetinirori, ijivetacarini ashisanori yora ijitasorentsiyeetiri.</s>
      <s id="b.1CO.8.7.4">Te irioveteaji; ariorica iroashiteari meeca ivatsa yoyeetinirori yovetsiqueetiri, oshequi inquenqueshireanaquea, irijivetea te oncameetsateji iroyeari.</s>
     </seg>
     <seg type="verse" id="b.1CO.8.8">
      <s id="b.1CO.8.8.1">Ariorica ayeari ivatsa, tecatsi oncantimoneenteari Tasorentsi.</s>
      <s id="b.1CO.8.8.2">Ayearirica, tecatsi incantee ivatsa.</s>
      <s id="b.1CO.8.8.3">Antitearirica, eiro yoameetsashireteetsi.</s>
     </seg>
     <seg type="verse" id="b.1CO.8.9">
      <s id="b.1CO.8.9.1">Cameetsani poyeari, iro cantaincha pantacairicari caari cameetsatatsi yora caari iotatsi.</s>
     </seg>
     <seg type="verse" id="b.1CO.8.10">
      <s id="b.1CO.8.10.1">Irineempirica caari iotatsi poaca anta ovancoqui ijitasorentsiyeetiri, icanticari: "Ioti irinti.</s>
      <s id="b.1CO.8.10.2">Nonquempeteari, noyeari ivatsa yoyeetinirori ijitasorentsiyeetiri".</s>
     </seg>
     <seg type="verse" id="b.1CO.8.11">
      <s id="b.1CO.8.11.1">Piotasanoti, ocameetsatantari poari.</s>
      <s id="b.1CO.8.11.2">Irintiquea, te irioteji.</s>
      <s id="b.1CO.8.11.3">Ariorica iroashiteari, oshequi inquenqueshiretanaquea: "Terica oncameetsateji nantaquerica.</s>
      <s id="b.1CO.8.11.4">Otimi meeca nantane".</s>
      <s id="b.1CO.8.11.5">Iriotaque piyemisantaririnte, icamimentaqueri Quirishito.</s>
     </seg>
     <seg type="verse" id="b.1CO.8.12">
      <s id="b.1CO.8.12.1">Te oncameetsateji pantacayeri caari cameetsatatsi.</s>
      <s id="b.1CO.8.12.2">Te irioveteaji, piquenqueshiretacairicari.</s>
      <s id="b.1CO.8.12.3">Aisati irineacotaquempi Quirishito, te oncameetsateji pantaqueri.</s>
      <s id="b.1CO.8.12.4">Tempa icantaquee: "Pinintajeiteri pishaninca, eiro pantacairitsi caari cameetsatatsi".</s>
     </seg>
     <seg type="verse" id="b.1CO.8.13">
      <s id="b.1CO.8.13.1">Irootaque nocantantimpiri: ariorica noaqueari ivatsa, irosati nantacanteariri noyemisantaririnte caari cameetsatatsi, eiro catsini noajaritsi ivatsa aisati.</s>
      <s id="b.1CO.8.13.2">Nantacairicari caari cameetsatatsi.</s>
     </seg>
    </div>
    <div type="chapter" id="b.1CO.9">
     <seg type="verse" id="b.1CO.9.1">
      <s id="b.1CO.9.1.1">Tempa ishinetaquena Tasorentsi paitapeerica.</s>
      <s id="b.1CO.9.1.2">Tempa itiancana.</s>
      <s id="b.1CO.9.1.3">Tempa noneasanotaqueri Avincatsarite Jesoshi.</s>
      <s id="b.1CO.9.1.4">Tempa iriotaque matacaaquenarori noquemisantacaaquempi.</s>
     </seg>
     <seg type="verse" id="b.1CO.9.2">
      <s id="b.1CO.9.2.1">Terica iriojeiteji itsipapee itiancaquena Tasorentsi, iro cantaincha piotasanojeitaque avinti itiancaquena.</s>
      <s id="b.1CO.9.2.2">Avirojei iotacaajeiterine atiripee itiancana Avincatsarite.</s>
     </seg>
     <seg type="verse" id="b.1CO.9.3">
      <s id="b.1CO.9.3.1">Ainiro tseencaquenari, cantanari: "Te intianquempiji Tasorentsi".</s>
      <s id="b.1CO.9.3.2">Jero oca nocantavaqueriri:</s>
     </seg>
     <seg type="verse" id="b.1CO.9.4">
      <s id="b.1CO.9.4.1">"Tempa ocameetsati ayea aisati ire.</s>
     </seg>
     <seg type="verse" id="b.1CO.9.5">
      <s id="b.1CO.9.5.1">Ariorica nonquenayetanaque nonquenquetsatacayeteri ashaninca; ontimeme nojina, tempa oncameetsateme nontsipatanaquearome.</s>
      <s id="b.1CO.9.5.2">Aitaque imatapiniyetiro itsipapee itiancane Avincatsarite, aisati irirentipee, aisati Sejashi.</s>
     </seg>
     <seg type="verse" id="b.1CO.9.6">
      <s id="b.1CO.9.6.1">¿Apanirompa nompomerentsiventearo nompinatero noyeari?</s>
      <s id="b.1CO.9.6.2">Aisati iquempetana Verenave, ipomerentsiventaro iriori yoari.</s>
     </seg>
     <seg type="verse" id="b.1CO.9.7">
      <s id="b.1CO.9.7.1">Noshiacantempiro: tempa ipinatapiniyeetiri soraro.</s>
      <s id="b.1CO.9.7.2">Ariorica apomerentsitaro apanquitiro ova, tempa aisati avaquearo.</s>
      <s id="b.1CO.9.7.3">Ariorica ashentapinitiri avirapee, tempa irapinitiro otsomi".</s>
      <s id="b.1CO.9.7.4">Irootaque nocantaqueriri yora tseencaquenari.</s>
     </seg>
     <seg type="verse" id="b.1CO.9.8">
      <s id="b.1CO.9.8.1">Noquenquetsatacotaquero aneapinijeitaqueri, iro cantaincha ¿paita ocantiri isanquenatiniri Moishishi?</s>
     </seg>
     <seg type="verse" id="b.1CO.9.9">
      <s id="b.1CO.9.9.1">Jero oca ocantiri: "Eiro pipashicavantetiritsi vaca aticaitirori tirico itaquireantarori".</s>
      <s id="b.1CO.9.9.2">¿Apanirompa vaca iquenqueshiretiri Tasorentsi?</s>
      <s id="b.1CO.9.9.3">Teve.</s>
     </seg>
     <seg type="verse" id="b.1CO.9.10">
      <s id="b.1CO.9.10.1">Tempa aisati arori oshiacantaquee isanquenareni.</s>
      <s id="b.1CO.9.10.2">Oamejeitaquee paitarica antajeitaqueri.</s>
      <s id="b.1CO.9.10.3">Ariorica inquiavanetaquero quipatsi impanquitantearori, icoaque yora quiavaneteroneri iraarantayetajero oitsoqui, coajica.</s>
      <s id="b.1CO.9.10.4">Aisati iquempetaca yora taquireeroneri, icoaque iraarantayetajero oitsoqui iriori.</s>
     </seg>
     <seg type="verse" id="b.1CO.9.11">
      <s id="b.1CO.9.11.1">Pamene, oshiacantaca nopanquitiro pishirequi irineane Tasorentsi.</s>
      <s id="b.1CO.9.11.2">¿Opomerentsitimotimpimpa meeca pimpaarantenaro noyeari, noitsaare, paitapeerica?</s>
     </seg>
     <seg type="verse" id="b.1CO.9.12">
      <s id="b.1CO.9.12.1">Ariorica pipaarantashiyetari itsipapee, tempa oncameetsateme pimpaarantaquename narori.</s>
      <s id="b.1CO.9.12.2">Iro cantaincha tecatsi pimpena.</s>
      <s id="b.1CO.9.12.3">Piquemisantaquero peerani oca cameetsatatsiri nocamantacotiriri Quirishito.</s>
      <s id="b.1CO.9.12.4">Oshequi opomerentsitimotaquenani, iro cantaincha te noncoyeniji nojocacayempiro piquemisantaqueni, irootaque caari nocoacotantimpini paitapeerica.</s>
     </seg>
     <seg type="verse" id="b.1CO.9.13">
      <s id="b.1CO.9.13.1">Pamene.</s>
      <s id="b.1CO.9.13.2">Yora antaveetatsiri ivancoqui Tasorentsi yaapinitiro yoari anta, yoaro.</s>
      <s id="b.1CO.9.13.3">Aisati yora oaqueneriri Tasorentsi virantsipee anta yoapinitinirinta, yoaarantari ivatsa.</s>
      <s id="b.1CO.9.13.4">Tempa piotiro.</s>
     </seg>
     <seg type="verse" id="b.1CO.9.14">
      <s id="b.1CO.9.14.1">Aisati oquempetaca, icanti Avincatsarite: "Cameetsa impaaranteeteri coiteimotariri yora quenquetsatirori oca cameetsatatsiri".</s>
     </seg>
     <seg type="verse" id="b.1CO.9.15">
      <s id="b.1CO.9.15.1">Oncameetsateme naarantitempirome paitapeerica, iro cantaincha tecatsi naitempi.</s>
      <s id="b.1CO.9.15.2">Aisati te iro nosanquenatimentempi pimpantenari paitapeerica.</s>
      <s id="b.1CO.9.15.3">Noquimoshiretaque tecatsi noncoacotempini; arioricame ayename notashe, eiro nocantimpitsi: "Pimpena noyeari".</s>
      <s id="b.1CO.9.15.4">Ayenata, noncameta.</s>
     </seg>
     <seg type="verse" id="b.1CO.9.16">
      <s id="b.1CO.9.16.1">Ariorica nocamantacotiro oca cameetsatatsiri, tecatsi noncantea noshemete.</s>
      <s id="b.1CO.9.16.2">Tecatsi noncantea nomajerete, aisati nonquenqueshiretea: "Te nomateneri Novincatsarite icoacaavetaquenari".</s>
     </seg>
     <seg type="verse" id="b.1CO.9.17">
      <s id="b.1CO.9.17.1">Noncoasanotericame nocamantanti, impinatename Tasorentsi.</s>
      <s id="b.1CO.9.17.2">Iro cantaincha te noncoaveteaji, tempa iperanataquena.</s>
     </seg>
     <seg type="verse" id="b.1CO.9.18">
      <s id="b.1CO.9.18.1">¿Paita meeca impinatenari?</s>
      <s id="b.1CO.9.18.2">Oncameetsataqueme noncoacojeitempime, iro cantaincha te noncoyeji.</s>
      <s id="b.1CO.9.18.3">Apatiro noveshireimentaquempi piquemisantajeiti.</s>
     </seg>
     <seg type="verse" id="b.1CO.9.19">
      <s id="b.1CO.9.19.1">Impinayeetename, nompeaqueame iratirite pinatenanemeri, incantapinitename paitapeerica nantapinitenerimeri.</s>
      <s id="b.1CO.9.19.2">Iro cantaincha nopomerentsiventashijeitacari oshequi atiri noquemisantacantajariri.</s>
     </seg>
     <seg type="verse" id="b.1CO.9.20">
      <s id="b.1CO.9.20.1">Ariorica nocarajeitaqueri jorio, noquempejeitacari iriori, noquemisantacantajariri.</s>
      <s id="b.1CO.9.20.2">Ariorica nocarajeitaqueri quemisantirori isanquenare Moishishi, noquempejeitacari iriori, noquemisantacantajariri.</s>
      <s id="b.1CO.9.20.3">Iro cantaincha te nompincatsatearoji meeca isanquenare Moishishi, te nompomerentsiventearoji.</s>
     </seg>
     <seg type="verse" id="b.1CO.9.21">
      <s id="b.1CO.9.21.1">Ariorica nocarajeitaqueri caari quemisantiro isanquenare Moishishi, noquempejeitacari iriori, noquemisantacantajariri.</s>
      <s id="b.1CO.9.21.2">Te noavisajeroji icantiri Tasorentsi; noquemisantajeitaquero icantiri Quirishito.</s>
     </seg>
     <seg type="verse" id="b.1CO.9.22">
      <s id="b.1CO.9.22.1">Aisati, ariorica nocarajeitaqueri caari matasanotiro inquemisante, noquempejeivetacari iriori, noquemisantacantasanotacariri.</s>
      <s id="b.1CO.9.22.2">Aitaque noquempejeivetacari maaroni atiripee noquemisantacantajeitacariri.</s>
     </seg>
     <seg type="verse" id="b.1CO.9.23">
      <s id="b.1CO.9.23.1">Iro noquempetapinijeitantariri irioripee inquemisantajeitantearori oca cameetsatatsiri nocamantajeitiriri.</s>
      <s id="b.1CO.9.23.2">Aisati narori, noveshireimentearo oca cameetsatatsiri.</s>
     </seg>
     <seg type="verse" id="b.1CO.9.24">
      <s id="b.1CO.9.24.1">Pamene, tempa piojeiti ishiajeitanaca oshequi shirampari iriojeitanteari janicarica anaacotantaintsineri.</s>
      <s id="b.1CO.9.24.2">Iranaacotantaque apaniro yora shiasanotanainchari, ari impeeteri icanteetiro premio.</s>
      <s id="b.1CO.9.24.3">Aisati pishiyeri avirori, pishiasanotanaque, paantearori premio.</s>
      <s id="b.1CO.9.24.4">Ariorica pishintsiventero icoacaimpiri Tasorentsi, ari paaque.</s>
     </seg>
     <seg type="verse" id="b.1CO.9.25">
      <s id="b.1CO.9.25.1">Irisati cavintsaajancha maaroni coatsiri iranaacotante ariorica irishiye.</s>
      <s id="b.1CO.9.25.2">Irootaque icavintsantari irisati irimatantearori irishiasanote iraantearori amatseerentsi.</s>
      <s id="b.1CO.9.25.3">Oshintsiti opatsai, iro cantaincha oca amatseerentsi ayeri arori, eiro opatsaitsi irointi, irootaque ocameetsatantari ashintsiventasanotero.</s>
     </seg>
     <seg type="verse" id="b.1CO.9.26">
      <s id="b.1CO.9.26.1">Te nontipitipiyetanaque noshianaca, irointi catinca noshianaca nomatantearori nanaacotante.</s>
      <s id="b.1CO.9.26.2">Pashini noshiacantempiri capojavacaachari.</s>
      <s id="b.1CO.9.26.3">Icapojavacaasanotaca iriotanteari janicarica anaacotantaintsineri.</s>
      <s id="b.1CO.9.26.4">Oquempevetaca aisati nocapojasanotiri itsipa, te noncapojaiteashiteaji; noquearioventiniri Tasorentsi icoacaanari,</s>
     </seg>
     <seg type="verse" id="b.1CO.9.27">
      <s id="b.1CO.9.27.1">noshintsiventasanotaqueneri; noperanataja narosati.</s>
      <s id="b.1CO.9.27.2">Oshequi noquenquetsatacaajeitiri itsipapee, te noncoyeji incantena Tasorentsi coajica: "Te pimatasanotenaroji nocoacaavetimpiri".</s>
     </seg>
    </div>
    <div type="chapter" id="b.1CO.10">
     <seg type="verse" id="b.1CO.10.1">
      <s id="b.1CO.10.1.1">Meeca, noyemisantaririnte, noncamantempi piotanteari jaoca icantajeitari jorioni anta caaraiteriqui, peerani.</s>
      <s id="b.1CO.10.1.2">Otsimancapinijeitanaquerini mencori; aisati otencareajataqueneri incajare, nianqui yaniijeitanaque pirijapatsariqui.</s>
     </seg>
     <seg type="verse" id="b.1CO.10.2">
      <s id="b.1CO.10.2.1">Anta mencoriqui aisati incajarequi yoamejeitiri Tasorentsi iojeitantacari iquemisantajeitaqueri peerani Moishishi.</s>
     </seg>
     <seg type="verse" id="b.1CO.10.3">
      <s id="b.1CO.10.3.1">Yoapinijeitacaro yoari ipapinijeitaqueriri Tasorentsi.</s>
     </seg>
     <seg type="verse" id="b.1CO.10.4">
      <s id="b.1CO.10.4.1">Irapinijeitanaquero nija ipapinitiriri, ora soquijatatsiri mapiqui.</s>
      <s id="b.1CO.10.4.2">Yoaqueneri Tasorentsi ora mapi, oshiacaaventiri Quirishito, oijajeitanaqueriri.</s>
     </seg>
     <seg type="verse" id="b.1CO.10.5">
      <s id="b.1CO.10.5.1">Iro cantaincha te iriveshireempaji Tasorentsi.</s>
      <s id="b.1CO.10.5.2">Te iriveshireimentajeiteariji oshequi yora atiripee, irootaque icamajeitantacari anta caaraiteriqui.</s>
     </seg>
     <seg type="verse" id="b.1CO.10.6">
      <s id="b.1CO.10.6.1">Pinquenqueshireajeitero oca piojeitanteari icoacaimpiri Tasorentsi.</s>
      <s id="b.1CO.10.6.2">Piquempejeitaricari jorioni: picoirocari caari cameetsatatsi.</s>
     </seg>
     <seg type="verse" id="b.1CO.10.7">
      <s id="b.1CO.10.7.1">Eiro piquemisantirotsi ijitasorentsitashiyetari.</s>
      <s id="b.1CO.10.7.2">Aitaque imataarantaquero peerani.</s>
      <s id="b.1CO.10.7.3">Osanquenatacani: "Isavicajeitaque atiri, yoajeitaca aisati iraajeitaque.</s>
      <s id="b.1CO.10.7.4">Impoiji icatiajeitanaca, imaticajeitanaque, omaninquejeitanaque".</s>
     </seg>
     <seg type="verse" id="b.1CO.10.8">
      <s id="b.1CO.10.8.1">Queariyea, aquempejeitaricari arori: ineavintsataarantavacaaca caari yai, irootaque icamaarantantacari 23,000 atiri aparoni quitaiteri.</s>
     </seg>
     <seg type="verse" id="b.1CO.10.9">
      <s id="b.1CO.10.9.1">Ineantaarantacari Avincatsarite, iriotanteari inquisheririca, irosati itiancantacanari oshequi maranque.</s>
      <s id="b.1CO.10.9.2">Ari yatsicajeitaqueri, icamajeitaque.</s>
      <s id="b.1CO.10.9.3">Queariya, ashiiricari arori, aneantaricari Tasorentsi.</s>
     </seg>
     <seg type="verse" id="b.1CO.10.10">
      <s id="b.1CO.10.10.1">Aisati icantimataarantanaqueri, irootaque ipoyerearantantacariri yora inampire Tasorentsi.</s>
      <s id="b.1CO.10.10.2">Queariya, aquempejeitaricari arori.</s>
     </seg>
     <seg type="verse" id="b.1CO.10.11">
      <s id="b.1CO.10.11.1">Iro imatantayetacarori oca, anquenqueshireanteari.</s>
      <s id="b.1CO.10.11.2">Isanquenayeetironi, ayojeitantajari meeca.</s>
      <s id="b.1CO.10.11.3">Irovetaincha omoncaratajea impocantajeari Jesoquirishito.</s>
     </seg>
     <seg type="verse" id="b.1CO.10.12">
      <s id="b.1CO.10.12.1">Meeca, ariorica picanti: "Noncantatiyempani nainti nonquearioventero nonquemisante", nocantimpi narori: "Paamaventea, pantirocari caari cameetsatatsi".</s>
     </seg>
     <seg type="verse" id="b.1CO.10.13">
      <s id="b.1CO.10.13.1">Ainiro aquenqueshirejeitiro antero caari cameetsatatsi: ashi avajeitiro maaroni atiri.</s>
      <s id="b.1CO.10.13.2">Iro cantaincha ariorica aventeari Tasorentsi, iramitacojeitee eiro antantarotsi.</s>
      <s id="b.1CO.10.13.3">Eiro yamataviteetsi, iramitacotasanojeitee eiroquea antantarotsi caari cameetsatatsi aquenqueshirevetacari.</s>
     </seg>
     <seg type="verse" id="b.1CO.10.14">
      <s id="b.1CO.10.14.1">Irootaque, nonintane, noncamantantempirori oca: "Eiro catsini piquemisantirotsi yovetsicashiyeetari ijitasorentsitiri".</s>
     </seg>
     <seg type="verse" id="b.1CO.10.15">
      <s id="b.1CO.10.15.1">Ainiro piotantari, meeca pinquenqueshirejeitero oca nocantimpiri.</s>
     </seg>
     <seg type="verse" id="b.1CO.10.16">
      <s id="b.1CO.10.16.1">Ariorica ancanteri Tasorentsi: "Irove, Apa, aviro panarori oca nireri", tempa aquempetavacaapinijeitaca, aveshireimentajeitaro iriraja Quirishito yaparajatimentaquee.</s>
      <s id="b.1CO.10.16.2">Aisati, ariorica acarajapinitiro tanta, tempa aquempetavacaapinijeitaca, aveshireimentajeitaro ivatsa, aquenqueshirejeitiri icamimentajeitaquee.</s>
     </seg>
     <seg type="verse" id="b.1CO.10.17">
      <s id="b.1CO.10.17.1">Ari ocarati avapinijeitari tanta aparo.</s>
      <s id="b.1CO.10.17.2">Aisati oquempeveta, oshequi anajeiveta, iro cantaincha amoncaratavacaajeitaca, ashanincajeitacari Quirishito: tempa apaniro ini irinti.</s>
     </seg>
     <seg type="verse" id="b.1CO.10.18">
      <s id="b.1CO.10.18.1">Pinquenqueshirejeitero yamejeitacari joriopee.</s>
      <s id="b.1CO.10.18.2">Ariorica yoajeitacari ivatsa yoiniriri Tasorentsi, tempa ishanincatavacaajeitaca iriori.</s>
     </seg>
     <seg type="verse" id="b.1CO.10.19">
      <s id="b.1CO.10.19.1">Jero oca nosampitempiri: ¿Tasorentsimpa oca yovetsiqueeyetiri?</s>
      <s id="b.1CO.10.19.2">Tempa yatsipetashita yoapinitiniro ivatsa.</s>
     </seg>
     <seg type="verse" id="b.1CO.10.20">
      <s id="b.1CO.10.20.1">Jero oca noncamantasanotempiri.</s>
      <s id="b.1CO.10.20.2">Ainiro yoaqueneri ivira.</s>
      <s id="b.1CO.10.20.3">Iro cantaincha caari oni Tasorentsi yoaqueneri, irinti camaari.</s>
      <s id="b.1CO.10.20.4">Te nonintacayempiji pishanincateari camaari.</s>
     </seg>
     <seg type="verse" id="b.1CO.10.21">
      <s id="b.1CO.10.21.1">Ariorica pirimenteri Avincatsarite, eiro pimatirotsi pirimenteri camaari aisati.</s>
      <s id="b.1CO.10.21.2">Ariorica poimenteari Avincatsarite, eiro pimatirotsi poimenteari camaari aisati.</s>
     </seg>
     <seg type="verse" id="b.1CO.10.22">
      <s id="b.1CO.10.22.1">¿Arimpa picoaque inquisaquempi Avincatsarite?</s>
      <s id="b.1CO.10.22.2">¿Panaacojeitirimpa pishintsitasanoti?</s>
     </seg>
     <seg type="verse" id="b.1CO.10.23">
      <s id="b.1CO.10.23.1">Icanteeti: "Ocameetsati nantero paitapeerica caari itsaneacotee Jesoshi", iro cantaincha ariorica antashitearo paitapeerica, tecatsi amate, tempa antsipetashitearo.</s>
      <s id="b.1CO.10.23.2">Eiro amitacojeiteetsi paitapeerica antashiyeveteari.</s>
     </seg>
     <seg type="verse" id="b.1CO.10.24">
      <s id="b.1CO.10.24.1">Eiro piquenqueshireacotapinitirotsi picoayevetari avirori, irointi pinquenqueshireacotapiniteri icoayetiri itsipapee.</s>
     </seg>
     <seg type="verse" id="b.1CO.10.25">
      <s id="b.1CO.10.25.1">Ariorica ipimantayeti ivatsa, poyeari.</s>
      <s id="b.1CO.10.25.2">Eiro pisampitacoventiritsi: "¿Jaoca pairiri?</s>
      <s id="b.1CO.10.25.3">¿Irimpa yoyeetinirori ijitasorentsiyeetiri?"</s>
      <s id="b.1CO.10.25.4">Ariorica pamananteri ivatsa, eiro pisampitacoventiritsi, pijiticari ariorica poyeari eiro picameetsashiretanajitsi.</s>
     </seg>
     <seg type="verse" id="b.1CO.10.26">
      <s id="b.1CO.10.26.1">Ocantini Sanquenarentsi: "Irio Avincatsarite ashiyetarori quipatsi aisati maaroni timantajeitarori".</s>
     </seg>
     <seg type="verse" id="b.1CO.10.27">
      <s id="b.1CO.10.27.1">Ariorica incajemempi caari quemisantatsi iroacayempi.</s>
      <s id="b.1CO.10.27.2">Ariorica picoaque pijate, poajeiteariyea maaroni impajeitavaquempiri.</s>
      <s id="b.1CO.10.27.3">Eiro pisampitacoventiritsi ivatsa, eiro pijititsi ariorica poyeari, eiro picameetsashiretanajitsi.</s>
     </seg>
     <seg type="verse" id="b.1CO.10.28">
      <s id="b.1CO.10.28.1">Iro cantaincha incanteetempirica: "Jeri yoca ivatsa, yoyeetinirori ijitasorentsiyeetiri".</s>
      <s id="b.1CO.10.28.2">Ari pinquenqueshireteri yora camantaquempiri: yaamaacari ariorica iroyeari, eiro icameetsashiretanajitsi.</s>
      <s id="b.1CO.10.28.3">Irijiterica te oncameetsateji iroyeari, eiro poaritsi avirori.</s>
      <s id="b.1CO.10.28.4">Avinti piovetaca tecatsi incantempi ivatsa, iro cantaincha pincavintsayeri yora caari iotatsi.</s>
      <s id="b.1CO.10.28.5">Naamaaca intime cantatsineri: "Ishinetana Tasorentsi noyeari paitapeerica, ¿paita itsaneacotashitantanariri yora caari iotatsi?</s>
     </seg>
     <seg type="verse" id="b.1CO.10.30">
      <s id="b.1CO.10.30.1">Ariorica avapinijeitari, acantapinijeitiri: 'Iriove, Apa, aviro panariri noayetari'.</s>
      <s id="b.1CO.10.30.2">Ariorica ampasonquiteri, ¿paita icantimentanteeriri ayearirica?"</s>
     </seg>
     <seg type="verse" id="b.1CO.10.31">
      <s id="b.1CO.10.31.1">Ari noncamantempi.</s>
      <s id="b.1CO.10.31.2">Ariorica poajeitea, aisati ariorica pirajeite; iro cantaincha paitapeerica pantayeteri, panteneri Tasorentsi icoacaimpiri, iriveshireimentantempiri.</s>
      <s id="b.1CO.10.31.3">Impoijiquea incantajeite atiri: "Tempa icameetsati Tasorentsi.</s>
      <s id="b.1CO.10.31.4">Cameetsa isavicacaajeitiri quemisantajeitiriri".</s>
     </seg>
     <seg type="verse" id="b.1CO.10.32">
      <s id="b.1CO.10.32.1">Pantacairicari caari cameetsatatsi yora jorio, yora caari joriotatsi, aisati yora quemisantajeitiriri Tasorentsi.</s>
     </seg>
     <seg type="verse" id="b.1CO.10.33">
      <s id="b.1CO.10.33.1">Paitapeerica nantayetiri, noninti namitacojeiteri atiri.</s>
      <s id="b.1CO.10.33.2">Te naro intacotajanchane narosati, irointi nintacotapinijeitari iriori itsipapee atiri.</s>
      <s id="b.1CO.10.33.3">Iro nomatapinijeitantanariri iravisacojeitantajeari.</s>
     </seg>
    </div>
    <div type="chapter" id="b.1CO.11">
     <seg type="verse" id="b.1CO.11.1">
      <s id="b.1CO.11.1.1">Pimoncarajeitaquena, noquempetaca narori nomoncaratacari Quirishito.</s>
     </seg>
     <seg type="verse" id="b.1CO.11.2">
      <s id="b.1CO.11.2.1">Piquenqueshiretapinitaquena, aisati piquenqueshiretiro maaroni noametaquempiri, irootaque noneacameetsatantaquempiri.</s>
     </seg>
     <seg type="verse" id="b.1CO.11.3">
      <s id="b.1CO.11.3.1">Jero oca, piotero: irio Quirishito cantajeitiriri atiri paitarica irantajeiteri; irio shirampari cantajeitirori ijina; aisati irio Tasorentsi cantiriri Quirishito.</s>
     </seg>
     <seg type="verse" id="b.1CO.11.4">
      <s id="b.1CO.11.4.1">Pamene yora shirampari, ariorica iquenquetsatacairi Tasorentsi, aisati ariorica icamantanti, te irameteaji impashicainatea.</s>
      <s id="b.1CO.11.4.2">Ariorica impashicainataquea, te impincatsateriji Quirishito.</s>
     </seg>
     <seg type="verse" id="b.1CO.11.5">
      <s id="b.1CO.11.5.1">Irointiquea tsinane, ariorica oquenquetsatacairi Tasorentsi, aisati ariorica ocamantanti, opashicainatapinitaca.</s>
      <s id="b.1CO.11.5.2">Terica ompashicainatea, te ompincatsateriji ojime: oquempetimotacaro ameetiro oishi.</s>
     </seg>
     <seg type="verse" id="b.1CO.11.6">
      <s id="b.1CO.11.6.1">Terica oncoyeji tsinane ompashicainatea, ari ocameetsati aisati ameeterota oishi.</s>
      <s id="b.1CO.11.6.2">Iro cantaincha ariorica opashiventaca ameetero, cameetsa ompashicainatea.</s>
     </seg>
     <seg type="verse" id="b.1CO.11.7">
      <s id="b.1CO.11.7.1">Te oncameetsateji impashicainatea shirampari: iquempevetacari Tasorentsi, aisati ipincatsatiri.</s>
      <s id="b.1CO.11.7.2">Aisati oquempetaca tsinane, opincatsatiri shirampari.</s>
     </seg>
     <seg type="verse" id="b.1CO.11.8">
      <s id="b.1CO.11.8.1">Ijivataqueri yovetsiqueetiri shirampari.</s>
      <s id="b.1CO.11.8.2">Iro imerequi yovetsiqueeti tsinane; irointi omerequi tsinane, te irovetsiqueeteroji shirampari.</s>
     </seg>
     <seg type="verse" id="b.1CO.11.9">
      <s id="b.1CO.11.9.1">Yovetsiqueetiri peerani shirampari, impoiji yovetsiqueetiniri tsinane.</s>
      <s id="b.1CO.11.9.2">Irointi tsinane, tecatsi irovetsiqueetene.</s>
     </seg>
     <seg type="verse" id="b.1CO.11.10">
      <s id="b.1CO.11.10.1">Ocameetsati ompashicainatea tsinane iriotantajeiteari inampire Tasorentsi opincatsatiri ojime.</s>
     </seg>
     <seg type="verse" id="b.1CO.11.11">
      <s id="b.1CO.11.11.1">Pamene, te ontimashiteaji tsinane, te intimashiteaji shirampari.</s>
      <s id="b.1CO.11.11.2">Icoaque Avincatsarite ancoiteavacayea.</s>
     </seg>
     <seg type="verse" id="b.1CO.11.12">
      <s id="b.1CO.11.12.1">Iro imerequi shirampari yovetsicaqueri tsinane, aisati meeca otimapinitiri tsinane otomi.</s>
      <s id="b.1CO.11.12.2">Irinti Tasorentsi vetsicajeitiriri maaroni.</s>
     </seg>
     <seg type="verse" id="b.1CO.11.13">
      <s id="b.1CO.11.13.1">¿Paita piquenqueshiretiri avirori?</s>
      <s id="b.1CO.11.13.2">Ariorica onquenquetsatacayeri tsinane Tasorentsi, ¿cameetsampa ompashicainareajea?</s>
     </seg>
     <seg type="verse" id="b.1CO.11.14">
      <s id="b.1CO.11.14.1">Te amejeiteaji anquishipejeite arori shirampari.</s>
      <s id="b.1CO.11.14.2">Eirome apashiventame intimeme quishipenti.</s>
     </seg>
     <seg type="verse" id="b.1CO.11.15">
      <s id="b.1CO.11.15.1">Irointi tsinane, tempa aneacameetsajeitiro oquishipetirica oishi: irootaque opashicainatari.</s>
     </seg>
     <seg type="verse" id="b.1CO.11.16">
      <s id="b.1CO.11.16.1">¿Timatsimpa coatsiri impiatsatena?</s>
      <s id="b.1CO.11.16.2">Noncamantempi: nametacaro oca nocamantaquempiri, aisati yamejeitacaro maaroni quemisantajeitiriri Tasorentsi.</s>
     </seg>
     <seg type="verse" id="b.1CO.11.17">
      <s id="b.1CO.11.17.1">Timatsi pashini noncamantempiri.</s>
      <s id="b.1CO.11.17.2">Te noneacameetsateroji oca pantajeitiri ariorica papatojeita: te oncameetsateji, te oameetsashirejeitempiji.</s>
     </seg>
     <seg type="verse" id="b.1CO.11.18">
      <s id="b.1CO.11.18.1">Nojivate noncamantempiro oca.</s>
      <s id="b.1CO.11.18.2">Icamanteetana ariorica papatojeita piquemisantantapinitari, picantavacaajeita.</s>
      <s id="b.1CO.11.18.3">Naamaavetaca queario icamanteetana.</s>
     </seg>
     <seg type="verse" id="b.1CO.11.19">
      <s id="b.1CO.11.19.1">Picantavacaajeitaca piojeitantacariri janicarica quearioventasanotirori iquemisanti.</s>
     </seg>
     <seg type="verse" id="b.1CO.11.20">
      <s id="b.1CO.11.20.1">Ariorica papatojeita, poajeiveta, iro cantaincha te poimentajeiteariji Avincatsarite.</s>
     </seg>
     <seg type="verse" id="b.1CO.11.21">
      <s id="b.1CO.11.21.1">Ariorica poapinijeita, paanontajeitanaca poari avirori, poapitsajeitacari itsipapee.</s>
      <s id="b.1CO.11.21.2">Te poyeavacaavaqueaji.</s>
      <s id="b.1CO.11.21.3">Itasheanaque aparopee, ishinquitanaca itsipapee.</s>
     </seg>
     <seg type="verse" id="b.1CO.11.22">
      <s id="b.1CO.11.22.1">¿Paitasa pantajeitiri?</s>
      <s id="b.1CO.11.22.2">Tempa otimi pivanco poanteari, piranteari.</s>
      <s id="b.1CO.11.22.3">¿Pipincaquerimpa yora pocashitiriri inquemisanteri Tasorentsi?</s>
      <s id="b.1CO.11.22.4">¿Pishirontimentarimpa yora caari ashitaarantacha?</s>
      <s id="b.1CO.11.22.5">¿Jaocampa noncantempiri?</s>
      <s id="b.1CO.11.22.6">¿Ariompa noneacameetsatempi?</s>
      <s id="b.1CO.11.22.7">Teve.</s>
     </seg>
     <seg type="verse" id="b.1CO.11.23">
      <s id="b.1CO.11.23.1">Irio Avincatsarite oametanarori oca novaaquempirica.</s>
      <s id="b.1CO.11.23.2">Peerani, tsiteniriqui, ari yaaquero Avincatsarite Jesoshi tanta.</s>
      <s id="b.1CO.11.23.3">Icantiri Iriri: "Irove, Apa, aviro panarori oca noyeari", impoiji icarajaquero.</s>
      <s id="b.1CO.11.23.4">Icanti: "Jero oca tantaca: ariorica poapinitearo, pinquenqueshiretapinijeitena.</s>
      <s id="b.1CO.11.23.5">Tempa narotaque camimentajeitempineri".</s>
      <s id="b.1CO.11.23.6">Ari yoajeitaca.</s>
      <s id="b.1CO.11.23.7">Impoiji yaaquero aisati iramento.</s>
      <s id="b.1CO.11.23.8">Icantajeitiri: "Jero oca oja, ariorica pirapinijeitero, pinquenqueshirejeitena, piotasanojeite amparajatimentajeitempi niraja pavisacojeitantajeari.</s>
      <s id="b.1CO.11.23.9">Ariorica noncamimentempi, piotanaque eiro namatavitimpitsi, nomatempiro maaroni nocamantaquempiri".</s>
      <s id="b.1CO.11.23.10">Irosati yananincantanaja tsiteniriqui, irosati yaanteetacari.</s>
     </seg>
     <seg type="verse" id="b.1CO.11.26">
      <s id="b.1CO.11.26.1">Ari meeca poapinijeitearo, pirapinijeitero, poametantapiniteariri atiri icamimentajeitaquee Avincatsarite.</s>
      <s id="b.1CO.11.26.2">Pimatapinijeitero, irosati impocantajeari.</s>
     </seg>
     <seg type="verse" id="b.1CO.11.27">
      <s id="b.1CO.11.27.1">Ariorica poimenteari, ariorica pirimenteri, pinquenqueshireempa: eiro pantashitarotsi.</s>
      <s id="b.1CO.11.27.2">Ainiro irantane yora antashitarori: itseenquiro ivatsa Avincatsarite, itseenquiro iriraja.</s>
     </seg>
     <seg type="verse" id="b.1CO.11.28">
      <s id="b.1CO.11.28.1">Pijivate piotacotea avisati, otimirica pantane.</s>
      <s id="b.1CO.11.28.2">Piotacotearica te aneeroji pantane, ari poyearo, aisati pirero.</s>
     </seg>
     <seg type="verse" id="b.1CO.11.29">
      <s id="b.1CO.11.29.1">Te oncameetsateji avashiveetearo, aisati irashiveetearo.</s>
      <s id="b.1CO.11.29.2">Terica anquenqueshiretasanoteri Avincatsarite, tempa avamempeacaro, iramempeacaro: ontime antane.</s>
     </seg>
     <seg type="verse" id="b.1CO.11.30">
      <s id="b.1CO.11.30.1">Irootaque pojoquiitaarantantacari, aisati caari pishintsiyetanta.</s>
      <s id="b.1CO.11.30.2">Irootaque aisati icamaarantantacari pishanincapee.</s>
     </seg>
     <seg type="verse" id="b.1CO.11.31">
      <s id="b.1CO.11.31.1">Ariorica ayotacotea arosati otimirica antane, ocameetsati ajivate anquenqueshireempa ancameetsatantajeari; impoijiquea, ariorica avajeitimenteari Quirishito, eiro yoasanqueteetsi Tasorentsi.</s>
     </seg>
     <seg type="verse" id="b.1CO.11.32">
      <s id="b.1CO.11.32.1">Tempa aisati ocameetsati incantacoventee Avincatsarite, aisati iroasanquetee, oncanteataquea eiro ajatantatsi Sharincaveniqui.</s>
      <s id="b.1CO.11.32.2">Te incoacaajeiteeji antsipajeiteari maaroni yora tseencantatsiri.</s>
     </seg>
     <seg type="verse" id="b.1CO.11.33">
      <s id="b.1CO.11.33.1">Meeca, noyemisantaririnte, ariorica pampatojeitea poimentajeiteari Avincatsarite, poyeavacaavaqueatsita.</s>
     </seg>
     <seg type="verse" id="b.1CO.11.34">
      <s id="b.1CO.11.34.1">Ariorica pintasheasanotaque, pijivate poyea anta pivancoqui.</s>
      <s id="b.1CO.11.34.2">Eiro papatotashijeitatsi pinquemantearori poyeari: otimicari pantane.</s>
      <s id="b.1CO.11.34.3">Ariorica nareetempi nontsoteapeempiro, noameyetempiro pashini.</s>
     </seg>
    </div>
    <div type="chapter" id="b.1CO.12">
     <seg type="verse" id="b.1CO.12.1">
      <s id="b.1CO.12.1.1">Meeca, noyemisantaririnte, noamejeitempiro maaroni omatacaajeitaquempiri Ishire Tasorentsi.</s>
      <s id="b.1CO.12.1.2">Te noncoyeji pincomijeitearo, irointi nocoaque piojeitavaquero.</s>
     </seg>
     <seg type="verse" id="b.1CO.12.2">
      <s id="b.1CO.12.2.1">Piojeiti peerani te pinquemisantajeiveiteani.</s>
      <s id="b.1CO.12.2.2">Piquemisantashiyeveitaroni povetsicashiyetari, pijitasorentsivetari.</s>
      <s id="b.1CO.12.2.3">Tempa omasontijeitaque iroori.</s>
     </seg>
     <seg type="verse" id="b.1CO.12.3">
      <s id="b.1CO.12.3.1">Nocoaque piojeitavaquero oca.</s>
      <s id="b.1CO.12.3.2">Ariorica oneaveetacaaqueri Ishire Tasorentsi atiri, eiro icantitsi: "Te incameetsateji Jesoshi".</s>
      <s id="b.1CO.12.3.3">Aisati oquempetaca, eirome oametirime, eiro icantime: "Irio novincatsarite Jesoshi".</s>
     </seg>
     <seg type="verse" id="b.1CO.12.4">
      <s id="b.1CO.12.4.1">Onashiyetaca omatacaajeitaqueeri, iro cantaincha apaniro oni Ishire Tasorentsi.</s>
     </seg>
     <seg type="verse" id="b.1CO.12.5">
      <s id="b.1CO.12.5.1">Onashiyetanaca oca antajeitiniriri Avincatsarite, iro cantaincha apaniro ini irinti.</s>
     </seg>
     <seg type="verse" id="b.1CO.12.6">
      <s id="b.1CO.12.6.1">Onashiyetaca antajeitaqueneriri, iro cantaincha apaniro ini irinti Tasorentsi.</s>
      <s id="b.1CO.12.6.2">Tempa iriotaque matacaajeiteerori maaroni.</s>
     </seg>
     <seg type="verse" id="b.1CO.12.7">
      <s id="b.1CO.12.7.1">Oamejeitaquee Ishire intacotavacantajeitacari.</s>
     </seg>
     <seg type="verse" id="b.1CO.12.8">
      <s id="b.1CO.12.8.1">Iotacaayetaqueri aparopee, cameetsa iquenquetsatantacari; irio itsipapee oametaqueri, cameetsa yoametantaqueerori ioyetiri.</s>
      <s id="b.1CO.12.8.2">Ocarati oameyetiriri apaniro: ora Ishire Tasorentsi.</s>
     </seg>
     <seg type="verse" id="b.1CO.12.9">
      <s id="b.1CO.12.9.1">Irosati matacaayetiriri itsipapee ishirejeitacaro icantayetiri Tasorentsi; itsipapee omatacaaqueri yoavisacoyetiri mantsiaripee.</s>
     </seg>
     <seg type="verse" id="b.1CO.12.10">
      <s id="b.1CO.12.10.1">Irosati matacaayetiriri itsipapee itasoncantayeti.</s>
      <s id="b.1CO.12.10.2">Pashini omatacaaqueri icamantantayeti.</s>
      <s id="b.1CO.12.10.3">Pashinipee iotacaaqueri ioyetavaqueri quenquetsatacaantatsiri: iriorica quenquetsatacairiri camaari, irompa terica irio.</s>
      <s id="b.1CO.12.10.4">Pashini, omatacaayetiri ineanatashiyetaro pashinipee neantsi.</s>
      <s id="b.1CO.12.10.5">Pashini aisati omatacaayetiri yovaajeenero ora icantaqueeri.</s>
     </seg>
     <seg type="verse" id="b.1CO.12.11">
      <s id="b.1CO.12.11.1">Onashiyetaca oamejeitaqueri, iro cantaincha aparoni oni oamejeitiriri: irootaque Ishire Tasorentsi.</s>
      <s id="b.1CO.12.11.2">Paitarica onintacaayetiriri, irootaque oameyetiriri, omatacaaqueri.</s>
     </seg>
     <seg type="verse" id="b.1CO.12.12">
      <s id="b.1CO.12.12.1">Pamene: apaniro onaveta avatsa, iro cantaincha ainiro aiti, aco, aqui, ayempita, maaroni.</s>
      <s id="b.1CO.12.12.2">Oshequi onaveta, iro cantaincha apaniro onaveta avatsa.</s>
      <s id="b.1CO.12.12.3">Aisati iquempeta iriori Quirishito.</s>
     </seg>
     <seg type="verse" id="b.1CO.12.13">
      <s id="b.1CO.12.13.1">Apaniro onaveta Ishire Tasorentsi.</s>
      <s id="b.1CO.12.13.2">Otasoncacoventajeitaquee, irootaque ashanincatavacaajeitantacari, oquempetacaajeitaquee apaniro anajeiti.</s>
      <s id="b.1CO.12.13.3">Acarajeitiri jorio, itsipapee caari joriotatsi; itsipapee pimantaari inaveta, pashinipee te impimanteeteriji.</s>
      <s id="b.1CO.12.13.4">Quiso oajeitaquee Ishire Tasorentsi: apaniro oni.</s>
     </seg>
     <seg type="verse" id="b.1CO.12.14">
      <s id="b.1CO.12.14.1">Apaniro oni avatsa, iro cantaincha timatsi aniitantari, ajiricantari, amenantari, aquemantari, oshequi.</s>
     </seg>
     <seg type="verse" id="b.1CO.12.15">
      <s id="b.1CO.12.15.1">Te oncanteji aiti: "Te naro iraco, te naro ivatsa iriori".</s>
      <s id="b.1CO.12.15.2">Tempa irootaque aiti avatsa, te onashiteaji.</s>
     </seg>
     <seg type="verse" id="b.1CO.12.16">
      <s id="b.1CO.12.16.1">Te oncanteji ayempita: "Te naro iroqui, te naro ivatsa iriori".</s>
      <s id="b.1CO.12.16.2">Pineaquero, tempa irootaque ayempita avatsa, te onashiteaji.</s>
     </seg>
     <seg type="verse" id="b.1CO.12.17">
      <s id="b.1CO.12.17.1">Ioteamerica avatsa apajaquironi, ¿jaoca ancanteameri anquemanteameri?</s>
      <s id="b.1CO.12.17.2">Ioteamerica aquemantari, ¿jaoca ancanteameri anquemeencatanteameri?</s>
     </seg>
     <seg type="verse" id="b.1CO.12.18">
      <s id="b.1CO.12.18.1">Iro cantaincha cameetsa yovetsicayetaquero Tasorentsi avatsa: aquemantari, amenantari, aniitantari, maaroni.</s>
      <s id="b.1CO.12.18.2">Paitarica icoiri, imayetaquero.</s>
     </seg>
     <seg type="verse" id="b.1CO.12.19">
      <s id="b.1CO.12.19.1">Iotaquearicame aqui anaqueme, ¿jaoca ancanteameri?</s>
     </seg>
     <seg type="verse" id="b.1CO.12.20">
      <s id="b.1CO.12.20.1">Apaniro oni avatsa, iro cantaincha otimi aiti, aqui, ayempita, aco, maaroni.</s>
     </seg>
     <seg type="verse" id="b.1CO.12.21">
      <s id="b.1CO.12.21.1">Tecatsi oncantea aqui oncantero aco: "Te pincanteji".</s>
      <s id="b.1CO.12.21.2">Aisati aito, te oncanteroji aiti: "Te nonintempiji".</s>
      <s id="b.1CO.12.21.3">Teve, te oncanteroji.</s>
     </seg>
     <seg type="verse" id="b.1CO.12.22">
      <s id="b.1CO.12.22.1">Timatsi avatsapeequiniri paitapeerica, ajivetaro otimashita, iro cantaincha ocameetsatasanotaque otimayeti.</s>
     </seg>
     <seg type="verse" id="b.1CO.12.23">
      <s id="b.1CO.12.23.1">Aisati oquempeta, ainiro apashiventacari, iro cantaincha ocameetsati ontime.</s>
      <s id="b.1CO.12.23.2">Apashiquiro caari acoi onconijate.</s>
     </seg>
     <seg type="verse" id="b.1CO.12.24">
      <s id="b.1CO.12.24.1">Te ampashiqueroji caari apashiventaca.</s>
      <s id="b.1CO.12.24.2">Iro cantaincha cameetsa yovetsicayetaquero avatsa yora Tasorentsi.</s>
      <s id="b.1CO.12.24.3">Ocameetsati ontimajeite ora caari aneacameetsaveta.</s>
     </seg>
     <seg type="verse" id="b.1CO.12.25">
      <s id="b.1CO.12.25.1">Imataquero oca oncavintsavacaajeitanteari aiti, aqui, maaroni.</s>
      <s id="b.1CO.12.25.2">Tecatsi oncantajeitea onquisavacaajeitea.</s>
     </seg>
     <seg type="verse" id="b.1CO.12.26">
      <s id="b.1CO.12.26.1">Ariorica ocatsitaque aparo, ari aquemaquero maaroni avatsapeequi.</s>
      <s id="b.1CO.12.26.2">Tecatsirica oyerone aparo, tempa aquimoshireventajeitaquero.</s>
     </seg>
     <seg type="verse" id="b.1CO.12.27">
      <s id="b.1CO.12.27.1">Avirojeitaque ivatsa Quirishito.</s>
      <s id="b.1CO.12.27.2">Avirojeitaque iiti, iraco, iroqui, iyempita, maaroni.</s>
     </seg>
     <seg type="verse" id="b.1CO.12.28">
      <s id="b.1CO.12.28.1">Ari acarajeiti oshequi quemisantajeitiriri Tasorentsi.</s>
      <s id="b.1CO.12.28.2">Ijivataque Tasorentsi itiancaqueri aparopee iquenquetsati.</s>
      <s id="b.1CO.12.28.3">Pashini itiancaqueri icamantanti.</s>
      <s id="b.1CO.12.28.4">Pashini itiancaqueri yoametanti.</s>
      <s id="b.1CO.12.28.5">Impoiji pashini itiancayetaqueri itasoncantayetaque, pashini yoavisacoyetiri mantsiaripee, pashini intacotanta, pashini icantayetiri quemisantatsiri paitarica irantayeteri, pashini ineanatashiyetaro pashinipee neantsi.</s>
     </seg>
     <seg type="verse" id="b.1CO.12.29">
      <s id="b.1CO.12.29.1">¿Itiancajeitaqueempa anquenquetsate maaroni?</s>
      <s id="b.1CO.12.29.2">¿Acamantantajeitimpa maaroni?</s>
      <s id="b.1CO.12.29.3">¿Avametantajeitimpa maaroni?</s>
      <s id="b.1CO.12.29.4">¿Atasoncantajeitimpa maaroni?</s>
     </seg>
     <seg type="verse" id="b.1CO.12.30">
      <s id="b.1CO.12.30.1">¿Avavisacojeitirimpa maaroni mantsiaripee?</s>
      <s id="b.1CO.12.30.2">¿Amajeitaquerompa maaroni aneanatashiyetaro otsipapee neantsi?</s>
      <s id="b.1CO.12.30.3">¿Amajeitaquerompa maaroni avaaqueneri ashaninca oca icantiriri?</s>
     </seg>
     <seg type="verse" id="b.1CO.12.31">
      <s id="b.1CO.12.31.1">Iro cantaincha cameetsa pincoacotasanoteri Tasorentsi irimatacayempiro cameetsatatsiri.</s>
      <s id="b.1CO.12.31.2">Meeca noametasanotempiro cameetsatasanotatsiri.</s>
     </seg>
    </div>
    <div type="chapter" id="b.1CO.13">
     <seg type="verse" id="b.1CO.13.1">
      <s id="b.1CO.13.1.1">Ariorica amatero aneanatashitearo otsipapee neantsi, ariorica amatero anquemero irineane inampirepee Tasorentsi, iro cantaincha eirorica anintajeitiri itsipapee, tempa antsipetashijeitaquearo, ayotashiyevetearo aneaveete.</s>
      <s id="b.1CO.13.1.2">Aquempetarocari campana, ocantashita, teeiin, teeiin.</s>
      <s id="b.1CO.13.1.3">Aquempetarocari tamporo ocantashita, tin, tin, tin.</s>
     </seg>
     <seg type="verse" id="b.1CO.13.2">
      <s id="b.1CO.13.2.1">Ariorica ayotitayetearo caariquera ineeti, ariorica ayotitayetearo maaroni imanayevetacari Tasorentsi, ariorica amayetero maaroni ioyetiri atiri, ariorica anquearioventero anquemisantasanoteri Tasorentsi, irootaque amatantearori avaayetajero toncaaripee: iro cantaincha eirorica anintasanotiri itsipapee, antsipetashijeitearo ayotashivetearo maaroni, eiro acameetsatitsi.</s>
     </seg>
     <seg type="verse" id="b.1CO.13.3">
      <s id="b.1CO.13.3.1">Ariorica ampashiyeteari ashinoncaincari maaroni timimojeiteeri, ariorica anquearioventeneri Tasorentsi anquenquetsatacoteri, irootaque inquisanteeri atiri, intaimenteetanteerori; iro cantaincha eirorica anintasanotiri itsipapee, antsipetashijeitearo maaroni, tecatsi amatimateneri Tasorentsi.</s>
     </seg>
     <seg type="verse" id="b.1CO.13.4">
      <s id="b.1CO.13.4.1">Ariorica anintasanojeiteri itsipapee, eiro ashintsititsi anquisheri, irointi aneshinoncateri, eiro aquishimentiritsi imayetaqueri iriori, eiro ashemetitsi.</s>
     </seg>
     <seg type="verse" id="b.1CO.13.5">
      <s id="b.1CO.13.5.1">Ariorica anintasanoteri itsipapee, eiro antirotsi caari cameetsayetatsi apashiventacari, eiro antirotsi acoasanotiri arori, irointi anteneri inintacayeeri iriori; eiro ashemaritsi, eiro aquenqueshiretapinitirotsi caari cameetsatatsi yantayetiri.</s>
     </seg>
     <seg type="verse" id="b.1CO.13.6">
      <s id="b.1CO.13.6.1">Ariorica aninteri itsipapee, eiro aveshireimentarotsi caari cameetsatatsi, irointi aveshireimentea queariotasanotatsiri,</s>
     </seg>
     <seg type="verse" id="b.1CO.13.7">
      <s id="b.1CO.13.7.1">eiro aperataritsi, eiro aamaaritsi, eiro atseenquiritsi, irointi ancavintsayeri aisati intacoteari.</s>
     </seg>
     <seg type="verse" id="b.1CO.13.8">
      <s id="b.1CO.13.8.1">Eiro acantatiani ancamantante, eiro acantatiani aneaveetashitearo otsipapee neantsi.</s>
      <s id="b.1CO.13.8.2">Eiro acantatiani ayotashivetearo paitapeerica, irointiquea ancantaitatiyempani anintavacaajeitea.</s>
     </seg>
     <seg type="verse" id="b.1CO.13.9">
      <s id="b.1CO.13.9.1">Te ayotasanojeiveteaji, te ancamantantasanojeiveteaji.</s>
     </seg>
     <seg type="verse" id="b.1CO.13.10">
      <s id="b.1CO.13.10.1">Coajica omoncarataquearica cameetsatasanotatsiri, eiro acoajirotsi oca cameetsayevetachari.</s>
     </seg>
     <seg type="verse" id="b.1CO.13.11">
      <s id="b.1CO.13.11.1">Peerani ajananequiveitani, aquempeveitani jananequi aneaveetashita, ayotashiveta capichaji, aquenqueshireaveta capichaji.</s>
      <s id="b.1CO.13.11.2">Antearitantapaacari, ajocanaquero ajananequiveitani.</s>
     </seg>
     <seg type="verse" id="b.1CO.13.12">
      <s id="b.1CO.13.12.1">Meeca oquempetaca amenaatacotaqueri Tasorentsi amenaarontsiqui, te inconijatasanoteji.</s>
      <s id="b.1CO.13.12.2">Coajica amenavorotasanotapeeri inquitequi.</s>
      <s id="b.1CO.13.12.3">Meeca ayojeivetari capichaji, coajica ayotasanojeitapaajeri, oquempetaca iotasanotaquee meeca.</s>
     </seg>
     <seg type="verse" id="b.1CO.13.13">
      <s id="b.1CO.13.13.1">Meeca acantatiani aquemisantajeitaqueri Tasorentsi, ayojeiti eiro yamataviteetsi, anintavacaajeitaca.</s>
      <s id="b.1CO.13.13.2">Iro cameetsatasanotaintsiri anintavacaajeitaca.</s>
     </seg>
    </div>
    <div type="chapter" id="b.1CO.14">
     <seg type="verse" id="b.1CO.14.1">
      <s id="b.1CO.14.1.1">Pincoasanojeite pinintajeiteri itsipapee.</s>
      <s id="b.1CO.14.1.2">Aisati pincoasanotero pimatero maaroni omatacaaqueeri Ishire Tasorentsi, pincamantantajeiteariri itsipapee.</s>
     </seg>
     <seg type="verse" id="b.1CO.14.2">
      <s id="b.1CO.14.2.1">Ainiro atiri omapocashitacari ineanatashitanacaro otsipapee neantsi.</s>
      <s id="b.1CO.14.2.2">Te inquemavaqueriji atiri, irintiquea Tasorentsi.</s>
      <s id="b.1CO.14.2.3">Tecatsi quemavaquerone icantiriri.</s>
      <s id="b.1CO.14.2.4">Omanavetaca oca oneanatacairi Ishire Tasorentsi.</s>
     </seg>
     <seg type="verse" id="b.1CO.14.3">
      <s id="b.1CO.14.3.1">Iro cantaincha yora oametantirori irineane Tasorentsi, yoametaqueri atiri, iveshireacaacari, iquimoshiretacaaqueri.</s>
     </seg>
     <seg type="verse" id="b.1CO.14.4">
      <s id="b.1CO.14.4.1">Yora neanatashitarori pashinipee neantsi yoametaja irisati, iro cantaincha yora camantantatsiri yoamejeitiri maaroni iyemisantaririnte.</s>
     </seg>
     <seg type="verse" id="b.1CO.14.5">
      <s id="b.1CO.14.5.1">Nocoaveta pineanatero otsipapee neantsi, iro cantaincha nocoasanotaque poametantero irineane Tasorentsi.</s>
      <s id="b.1CO.14.5.2">Oshequi imataque irinti camantantatsiri: iotacaajeitiri iyemisantaririnte.</s>
      <s id="b.1CO.14.5.3">Intimerica ovaayeeroneri irineane yora neanatashitachari, ocameetsati aisati.</s>
      <s id="b.1CO.14.5.4">Iriojeitavaquero quemisantatsiri, inquemavaquero.</s>
     </seg>
     <seg type="verse" id="b.1CO.14.6">
      <s id="b.1CO.14.6.1">Pamene, noyemisantaririnte: noneanatashitapeempirome otsipasato neantsi, tempa nantsipetashitaquearome.</s>
      <s id="b.1CO.14.6.2">Nocoapinitaque namitacojeitimpi, tempa irootaque nocamantantimpirori caari pioti, irootaque niotacaantaquempirori.</s>
      <s id="b.1CO.14.6.3">Tempa nocamantimpiro irineane Tasorentsi.</s>
      <s id="b.1CO.14.6.4">Tempa noametaquempi.</s>
     </seg>
     <seg type="verse" id="b.1CO.14.7">
      <s id="b.1CO.14.7.1">Te aneeji shiovirentsi, jaaviquirentsi, caari oni atiri.</s>
      <s id="b.1CO.14.7.2">Ariorica osamejencataque, joa, joa, joa, te ayoteji paitarica oncantemeri.</s>
     </seg>
     <seg type="verse" id="b.1CO.14.8">
      <s id="b.1CO.14.8.1">Pamene, itioyeetiniri soraro iriotanteari irimanatea, tiii, tiii.</s>
      <s id="b.1CO.14.8.2">Iro cantaincha ariorica osamejencataque, ¿ariompa iriojeitaque irovetsicajeitaquea irimanatanteari?</s>
     </seg>
     <seg type="verse" id="b.1CO.14.9">
      <s id="b.1CO.14.9.1">Aisati piquempetacaro.</s>
      <s id="b.1CO.14.9.2">Ariorica pineanatashitearo caari iquemeetavaque, vero, vero, ¿jaoca incanteari inquemanteetavaquearori pincanterimeri?</s>
      <s id="b.1CO.14.9.3">Tempa ari pantsipetashitaquearome pineaveeteme.</s>
     </seg>
     <seg type="verse" id="b.1CO.14.10">
      <s id="b.1CO.14.10.1">Aca quipatsiqui ainiro oshequi neantsipee.</s>
      <s id="b.1CO.14.10.2">Onashiyetanaca, iro cantaincha te incomijencatearoji yora ashitarori irineane.</s>
     </seg>
     <seg type="verse" id="b.1CO.14.11">
      <s id="b.1CO.14.11.1">Iro cantaincha terica anquemavaquero irineane neanavetachari, te irishanincateeji, aisati te ashanincateariji iriori.</s>
     </seg>
     <seg type="verse" id="b.1CO.14.12">
      <s id="b.1CO.14.12.1">Tempa picoajeitaque omatacaajeitempi Ishire Tasorentsi, ari pincoasanotaque meeca omatacayempi poametasanoteri piyemisantaririnte.</s>
     </seg>
     <seg type="verse" id="b.1CO.14.13">
      <s id="b.1CO.14.13.1">Irootaque noncamantantempirori oca: ariorica pineanatero neantsi caari iojeiti, iro cantaincha pincanteri Tasorentsi iramitacotempi pimatantearori povaayeneri piyemisantaririnte picantavetacariri.</s>
     </seg>
     <seg type="verse" id="b.1CO.14.14">
      <s id="b.1CO.14.14.1">Ariorica noneanatantari Tasorentsi neantsi caari noneanatapiniti, noquenquetsatacaavetacari noshirequi, iro cantaincha te nioteroji noncantayeterimeri.</s>
     </seg>
     <seg type="verse" id="b.1CO.14.15">
      <s id="b.1CO.14.15.1">¿Paita nanteri narori?</s>
      <s id="b.1CO.14.15.2">Ariorica nonquenquetsatacayeri Tasorentsi, nonquenquetsatacayeri noshirequi, iro cantaincha oncameetsate aisati nonquenqueshiretero paitarica noncanteriri.</s>
      <s id="b.1CO.14.15.3">Ariorica nompampoyeaventeri Tasorentsi, nompampoyeaventeri noshirequi, iro cantaincha ocameetsati aisati nonquenqueshiretero paitarica nompampoyeaventaqueriri.</s>
     </seg>
     <seg type="verse" id="b.1CO.14.16">
      <s id="b.1CO.14.16.1">Pamene, ariorica pinquenqueshiretaquea: "Icameetsatasanoti Tasorentsi", iro cantaincha pincomitsatearorica pineane, ¿jaoca incanteari inquemantajeitearori yora iroaquera tsipajeitimpi?</s>
      <s id="b.1CO.14.16.2">Eiro iotavaquerotsi paitapeerica pincanterimeri.</s>
     </seg>
     <seg type="verse" id="b.1CO.14.17">
      <s id="b.1CO.14.17.1">Ariorica pimpasonquitasanoteri Tasorentsi, iro cantaincha terica onconijateji, tecatsi pincantea poameteri itsipapee.</s>
     </seg>
     <seg type="verse" id="b.1CO.14.18">
      <s id="b.1CO.14.18.1">Nanaacojeitaquempi noneanatashitaro neantsi caari ioyeeti, irootaque nopasonquitantariri Tasorentsi.</s>
     </seg>
     <seg type="verse" id="b.1CO.14.19">
      <s id="b.1CO.14.19.1">Iro cantaincha ariorica ampatotimentajeiteari Tasorentsi, nonintasanotaque noneanatantearo noquemasanotaqueri, noametanteariri itsipapee.</s>
      <s id="b.1CO.14.19.2">Ariorica noneanatashitearome oshequi neantsi caari iquemeeti, eiro ocameetsatime.</s>
      <s id="b.1CO.14.19.3">Nantsipetashitearome, vero, vero.</s>
      <s id="b.1CO.14.19.4">Cameetsataque noneanatero aparopee neantsi iquemajeitaqueri.</s>
     </seg>
     <seg type="verse" id="b.1CO.14.20">
      <s id="b.1CO.14.20.1">Meeca, noyemisantaririnte, eiro pishiiritsi jananequi: pinquenqueshiretasanotanaquea.</s>
      <s id="b.1CO.14.20.2">Eiro catsini piquenqueshiretirotsi caari cameetsatatsi: pinquempetajeari iroaquera timatsi, te inquenqueshireteroji iriori.</s>
      <s id="b.1CO.14.20.3">Iro cantaincha ariorica pinquenqueshiretasanotanaquea, cameetsa pinquempeteari antearipee, timatsiri iotantari.</s>
     </seg>
     <seg type="verse" id="b.1CO.14.21">
      <s id="b.1CO.14.21.1">Jero oca ocantiniri Sanquenarentsi: "Icanti Avincatsarite: 'Nocantavetacari joriopee, iro cantaincha te inquemisantenaji.</s>
      <s id="b.1CO.14.21.2">Coajica nontianqueneri itsipapee atiri, nashitarori irineane, incamantaveteari, iro cantaincha aisati iriori, eiro iquemisantavaquenatsi'".</s>
     </seg>
     <seg type="verse" id="b.1CO.14.22">
      <s id="b.1CO.14.22.1">Irootaque noncamantantempirori oca: ineanatashiyeetacaro otsipapee neantsi iriojeitanteari caariquera quemisantatsi yoametaquee Tasorentsi.</s>
      <s id="b.1CO.14.22.2">Te irineanatashiyeeteneri quemisantatsiri iroameteri.</s>
      <s id="b.1CO.14.22.3">Ocameetsati avameteri quemisantatsiri irineane Tasorentsi.</s>
      <s id="b.1CO.14.22.4">Tequera avameteriji irinti caari quemisantatsi: tequera inquemeroji.</s>
     </seg>
     <seg type="verse" id="b.1CO.14.23">
      <s id="b.1CO.14.23.1">Pamene, noncamantempiro: pampatotimentajeitearirica Tasorentsi, ariorica pineanatashijeitaquearo otsipapee neantsi caari iojeiti: vero, vero.</s>
      <s id="b.1CO.14.23.2">Jeri inqueapee itsipapee atiri, caari quemisantatsi; tempa incantapaaque: "Jo, pamenerite yoca, itsaviataque".</s>
     </seg>
     <seg type="verse" id="b.1CO.14.24">
      <s id="b.1CO.14.24.1">Iro cantaincha ariorica poametante aneanequi, ari inquemapaaquero caari quemisantatsi, ariorica itsipapee atiri.</s>
      <s id="b.1CO.14.24.2">Inquemapaaquempi, iriotanteari te incameetsateji, otimi irantane.</s>
      <s id="b.1CO.14.24.3">Onquenqueshiretacayeri maaroni iquemajeitapaaqueri.</s>
     </seg>
     <seg type="verse" id="b.1CO.14.25">
      <s id="b.1CO.14.25.1">Inquenqueshiretanajero maaroni imanavetacari ishirequi.</s>
      <s id="b.1CO.14.25.2">Intiyeroashiteari Tasorentsi, impincatsateri.</s>
      <s id="b.1CO.14.25.3">Incantempi: "Queario, itsipatasanojeitaquempi Tasorentsi".</s>
     </seg>
     <seg type="verse" id="b.1CO.14.26">
      <s id="b.1CO.14.26.1">Pineaquero, noyemisantaririnte.</s>
      <s id="b.1CO.14.26.2">Ariorica pampatojeitea, cameetsa impampoyee aparo, iroametante itsipa, incamantante pashini, itsipa irineanatero neantsi caari piquemajeiti, pashini irovaajeneri quemisantatsiri icantaqueriri.</s>
      <s id="b.1CO.14.26.3">Iro cantaincha, paitapeerica pantajeiteri, pantero poamejeitanteariri piyemisantaririnte.</s>
     </seg>
     <seg type="verse" id="b.1CO.14.27">
      <s id="b.1CO.14.27.1">Intimerica neanatantearoneri neantsi caari iquemeeti, cameetsa irineanate ariorica apite, ariorica mava: eiroquea oshequi.</s>
      <s id="b.1CO.14.27.2">Eiro itsipatavacaajeitatsi irineanajeite.</s>
      <s id="b.1CO.14.27.3">Irijivate aparo, impoiteri itsipa.</s>
      <s id="b.1CO.14.27.4">Cameetsa intime ovaajenerine pishaninca icantaqueriri.</s>
     </seg>
     <seg type="verse" id="b.1CO.14.28">
      <s id="b.1CO.14.28.1">Terica intime ovaajenerine icantiriri, cameetsa irimajeretanaque, eiro ineanatashijeitatsi apatojeitainchari, irointi cameetsa irineanashirete ishirequi, aisati irineanateri Tasorentsi ishirequi.</s>
     </seg>
     <seg type="verse" id="b.1CO.14.29">
      <s id="b.1CO.14.29.1">Cameetsa iroametantero irineane Tasorentsi, incarataque camantantatsineri apite, ariorica mava.</s>
      <s id="b.1CO.14.29.2">Irintiquea itsipapee, inquenqueshiretasanojeitero icamantayetaqueriri.</s>
     </seg>
     <seg type="verse" id="b.1CO.14.30">
      <s id="b.1CO.14.30.1">Ariorica iroameteri Tasorentsi pashini savicatsiri caari iojeiveta, ocameetsati irimajeretanaque.</s>
      <s id="b.1CO.14.30.2">Ariorica irivecarataquero yora jivatatsiri iquenquetsati, ari impoiji iriori iroametante.</s>
     </seg>
     <seg type="verse" id="b.1CO.14.31">
      <s id="b.1CO.14.31.1">Cameetsa incamantacotero irineane Tasorentsi apaniro, impoiji aparo pashini, iriojeitanteari maaroni, inquimoshirejeitanteari.</s>
     </seg>
     <seg type="verse" id="b.1CO.14.32">
      <s id="b.1CO.14.32.1">Yora camantantirori irineane Tasorentsi, cameetsa irimajerete, ariorica ijivataque ineanataque itsipa.</s>
     </seg>
     <seg type="verse" id="b.1CO.14.33">
      <s id="b.1CO.14.33.1">Te incoyeji Tasorentsi onconoanatavacaayea aneanepee tecatsi anquemantavaquearori, irointi icoaque amajerejeitanaque anquemajeitantearori.</s>
      <s id="b.1CO.14.33.2">Ariorica yapatotimentapinitari Tasorentsi maaroni yoameetsajeitiri, amejeitaca</s>
     </seg>
     <seg type="verse" id="b.1CO.14.34">
      <s id="b.1CO.14.34.1">tsinane omajerejeitaque.</s>
      <s id="b.1CO.14.34.2">Te oshinetanteaji oneanate.</s>
      <s id="b.1CO.14.34.3">Cameetsa onquemisante, tempa aitaque ocanti Sanquenarentsi.</s>
     </seg>
     <seg type="verse" id="b.1CO.14.35">
      <s id="b.1CO.14.35.1">Ocoirica iote paitapeerica, cameetsa osampiteri ojime anta ovancoqui.</s>
      <s id="b.1CO.14.35.2">Te oncameetsateji oneanate pampatotimentajeitaririca Tasorentsi.</s>
     </seg>
     <seg type="verse" id="b.1CO.14.36">
      <s id="b.1CO.14.36.1">Pamene, te avirojei intearone poametantajeitero irineane Tasorentsi.</s>
      <s id="b.1CO.14.36.2">¿Pijitaquempa apaniro piotiro?</s>
     </seg>
     <seg type="verse" id="b.1CO.14.37">
      <s id="b.1CO.14.37.1">¿Picarajeitirimpa camantantatsiri?</s>
      <s id="b.1CO.14.37.2">¿Picarajeitirimpa quemisantirori Ishire Tasorentsi?</s>
      <s id="b.1CO.14.37.3">Nocoaque iriotavaquero iriori oca: oca nosanquenatimpiri, irootaque irineane Avincatsarite.</s>
     </seg>
     <seg type="verse" id="b.1CO.14.38">
      <s id="b.1CO.14.38.1">Eirorica iquemisantirotsi pishaninca oca, eiro piquemisantajeitiritsi iriori.</s>
     </seg>
     <seg type="verse" id="b.1CO.14.39">
      <s id="b.1CO.14.39.1">Meeca, noyemisantaririnte, pincoasanojeite pincamanteri itsipapee irineane Tasorentsi.</s>
      <s id="b.1CO.14.39.2">Iro cantaincha eiro pitsaneacotaritsi irineanayeetero neantsi caari piquemajeiti.</s>
     </seg>
     <seg type="verse" id="b.1CO.14.40">
      <s id="b.1CO.14.40.1">Poameetsatero paitapeerica pantayeteri.</s>
      <s id="b.1CO.14.40.2">Te oncameetsateji pineanaveete: pimajerejeite maaroni, pinquemisanteri aparo neanatatsineri.</s>
     </seg>
    </div>
    <div type="chapter" id="b.1CO.15">
     <seg type="verse" id="b.1CO.15.1">
      <s id="b.1CO.15.1.1">Meeca, noyemisantaririnte, nonquenqueshiretacaajempiro aisati nocamantitaquempiri: tempa ocameetsataque, piquemisantitavacaro; irosati meeca picanta piotasanoti queariotaque, te ontseeyantsiteaji.</s>
     </seg>
     <seg type="verse" id="b.1CO.15.2">
      <s id="b.1CO.15.2.1">Irootaque oavisacojeitempineri, ariorica pincantatiyempani pinquemisantasanotero.</s>
      <s id="b.1CO.15.2.2">Iro cantaincha ariorica pinquemisantamempeashitearo, eiro oavisacotimpitsi.</s>
     </seg>
     <seg type="verse" id="b.1CO.15.3">
      <s id="b.1CO.15.3.1">Nojivati novaaquempiro oca icamantiteetaquenari: ainiro antajeitaqueri caari cameetsatatsi, irootaque icamimentantajeitaqueeri Quirishito.</s>
      <s id="b.1CO.15.3.2">Imoncarataquero ocamantacotitariniri Sanquenarentsi.</s>
     </seg>
     <seg type="verse" id="b.1CO.15.4">
      <s id="b.1CO.15.4.1">Yoiminqueetaqueri omoroqui.</s>
      <s id="b.1CO.15.4.2">Ocarataque mava quitaiteri itinaantanajari aisati.</s>
      <s id="b.1CO.15.4.3">Imoncarataquero aisati ocamantacotitariniri Sanquenarentsi.</s>
     </seg>
     <seg type="verse" id="b.1CO.15.5">
      <s id="b.1CO.15.5.1">Inijaacari Sejashi, aisati inijaajeitajari yora iroamereni, icarataque 12.</s>
     </seg>
     <seg type="verse" id="b.1CO.15.6">
      <s id="b.1CO.15.6.1">Impoiji inijaajeitajari oshequi ayemisantaririnte, yapatotavacaajeita.</s>
      <s id="b.1CO.15.6.2">Yanaaquero 500 neajeitaqueriri.</s>
      <s id="b.1CO.15.6.3">Aneatsiquera oshequi, iro cantaincha icamaarantaque aparopee.</s>
     </seg>
     <seg type="verse" id="b.1CO.15.7">
      <s id="b.1CO.15.7.1">Impoiji inijaajari Santiaco, aisati inijaajari maaroni itiancanepee.</s>
     </seg>
     <seg type="verse" id="b.1CO.15.8">
      <s id="b.1CO.15.8.1">Impoitajana narori, inijaajana.</s>
      <s id="b.1CO.15.8.2">Oquempevetaca impoiji notimaque.</s>
     </seg>
     <seg type="verse" id="b.1CO.15.9">
      <s id="b.1CO.15.9.1">Itiancaquena, iro cantaincha te nonquempeteariji itsipapee itiancane, te noncameetsateji: tempa noquisaveitarini maaroni quemisantiriri Tasorentsi.</s>
     </seg>
     <seg type="verse" id="b.1CO.15.10">
      <s id="b.1CO.15.10.1">Ineshinoncataquena Tasorentsi, irootaque noquempetantajari meeca.</s>
      <s id="b.1CO.15.10.2">Te irantsipetashiteaji ineshinoncataquena.</s>
      <s id="b.1CO.15.10.3">Ipomerentsiventajari Tasorentsi itsipapee yora itianquiri, iro cantaincha nanaacojeitajiri nainti, nopomerentsiventasanotajari.</s>
      <s id="b.1CO.15.10.4">Te nomatashitearoji narori, irointi ineshinoncataquena, nomatantacarori.</s>
     </seg>
     <seg type="verse" id="b.1CO.15.11">
      <s id="b.1CO.15.11.1">Ariorica noquenquetsatacaajeitimpi, iriorica itsipapee itiancane quenquetsatacaajeitimpiri: te ompashiniteji.</s>
      <s id="b.1CO.15.11.2">Aitaque omoncaratavacaaca nocamantajeitimpiri: ariorica piquemisantaquero, aitaque pavisacotaje.</s>
     </seg>
     <seg type="verse" id="b.1CO.15.12">
      <s id="b.1CO.15.12.1">Pamene, nocamantajeitaquempi: "Icamaque Quirishito, itinaanaja aisati".</s>
      <s id="b.1CO.15.12.2">Piquemisantajeitavaquena.</s>
      <s id="b.1CO.15.12.3">¿Paitasa picantaarantantacari te intinaayeji camayetaintsiri?</s>
     </seg>
     <seg type="verse" id="b.1CO.15.13">
      <s id="b.1CO.15.13.1">Eirome itinaajame camaintsiri, eirome itinaajame iriori Quirishito.</s>
     </seg>
     <seg type="verse" id="b.1CO.15.14">
      <s id="b.1CO.15.14.1">Eiroricame itinaajame, natsipetashitacarome nocamantantayeti, patsipetashitacarome avirori piquemisantajeitaque.</s>
     </seg>
     <seg type="verse" id="b.1CO.15.15">
      <s id="b.1CO.15.15.1">Aisati piotaqueme notseeyacotacari Tasorentsi.</s>
      <s id="b.1CO.15.15.2">Pineaquero, tempa nocamantacotaqueri: "Yoitinaajiri Quirishito", iro cantaincha eirome itinaajame camayetaintsiri, eirome yoitinaajirime iriori.</s>
     </seg>
     <seg type="verse" id="b.1CO.15.16">
      <s id="b.1CO.15.16.1">Eirome itinaajame camaintsiri, eirome itinaajame Quirishito iriori.</s>
     </seg>
     <seg type="verse" id="b.1CO.15.17">
      <s id="b.1CO.15.17.1">Eirome itinaajame, patsipetashijeitacarome piquemisantajeitaque; ainirome ontimimotempime caari cameetsatatsi,</s>
     </seg>
     <seg type="verse" id="b.1CO.15.18">
      <s id="b.1CO.15.18.1">aisati incanteanime irijatapiniteme Sharincaveniqui camajeitatsiri, aisatime iriori yora quemisantajeivetariri Quirishito.</s>
     </seg>
     <seg type="verse" id="b.1CO.15.19">
      <s id="b.1CO.15.19.1">Aisati arori, eirome atinaajame, atsipetashitacarome aquemisantavetacari meeca Quirishito, avashinoncaasanotaqueame, anaacojeitaquerime maaroni atiri ashinoncaajeitachaneri.</s>
     </seg>
     <seg type="verse" id="b.1CO.15.20">
      <s id="b.1CO.15.20.1">Iro cantaincha itinaasanotaja Quirishito, ijivajeitaqueri maaroni pashini camajeitatsiri.</s>
     </seg>
     <seg type="verse" id="b.1CO.15.21">
      <s id="b.1CO.15.21.1">Timatsi yantaqueri yora Aran, irootaque acamajeitantacari meeca.</s>
      <s id="b.1CO.15.21.2">Aisati iquempetacari, timatsi yantaqueri iriori itsipa shirampari, yora Quirishito, irootaque antinaajeitantajeari.</s>
     </seg>
     <seg type="verse" id="b.1CO.15.22">
      <s id="b.1CO.15.22.1">Ashanincajeitacari Aran, irootaque acamajeitantacari.</s>
      <s id="b.1CO.15.22.2">Aisati oquempetaca, ashanincajeitacari Quirishito, irootaque iroaneajeitantajeeri.</s>
     </seg>
     <seg type="verse" id="b.1CO.15.23">
      <s id="b.1CO.15.23.1">Ijivajeitaquee iriori.</s>
      <s id="b.1CO.15.23.2">Impoiji, ariorica impocaje, intinaajeitanaje maaroni quemisantajeitiriri.</s>
      <s id="b.1CO.15.23.3">Aitaque oncanteari: ariorica omoncarataquea, antinaajeitanaje, maaroni.</s>
     </seg>
     <seg type="verse" id="b.1CO.15.24">
      <s id="b.1CO.15.24.1">Impoiji irivecarayero maaroni, impoyereajeri Quirishito maaroni caari pincatsatiri: pincatsarijeivetachari, jivatacantantavetachari, savicacaantatsiri, maaroni.</s>
      <s id="b.1CO.15.24.2">Incanteri Tasorentsi: "Meeca, Apa, pimpincatsariventeri avinti maaroni timajeitatsiri".</s>
     </seg>
     <seg type="verse" id="b.1CO.15.25">
      <s id="b.1CO.15.25.1">Impincatsariventante Quirishito irosati intsoncajeitantajeari maaroni quisajeivetacariri.</s>
     </seg>
     <seg type="verse" id="b.1CO.15.26">
      <s id="b.1CO.15.26.1">Impoiji eiro icamajitsi aisati atiri.</s>
     </seg>
     <seg type="verse" id="b.1CO.15.27">
      <s id="b.1CO.15.27.1">Ocantini Sanquenarentsi: "Ipeaqueri Tasorentsi Quirishito pincatsariventiriri maaroni timajeitatsiri".</s>
      <s id="b.1CO.15.27.2">Tempa ocanti: "Maaroni timajeitatsiri", iro cantaincha eiro ipincatsariventiritsi Iriri: tempa iriotaque peaqueriri pincatsari.</s>
     </seg>
     <seg type="verse" id="b.1CO.15.28">
      <s id="b.1CO.15.28.1">Coajica aitaque iranaacojeiteri Quirishito maaroni timajeitatsiri, impincatsariventajeiteri maaroni.</s>
      <s id="b.1CO.15.28.2">Apaniro irinti Iriri, tecatsi incanteri impincatsariventeri irinti.</s>
      <s id="b.1CO.15.28.3">Incanteri: "Apa, aviro nopincatsati, panaacojeitana maaroni, pipincatsaritasanotaque avinti".</s>
      <s id="b.1CO.15.28.4">Queario, Tasorentsisanori ini irinti, pincatsarisanori ini.</s>
     </seg>
     <seg type="verse" id="b.1CO.15.29">
      <s id="b.1CO.15.29.1">Pamene, timatsi vaotisatimentariri camaintsiri.</s>
      <s id="b.1CO.15.29.2">Eirome itinaajame camaintsiri, tempa irantsipejeitearome.</s>
     </seg>
     <seg type="verse" id="b.1CO.15.30">
      <s id="b.1CO.15.30.1">Aisati, eirome atinaajame, tempa nantsipetashitearome nopomerentsiventapinitaro noquenquetsati.</s>
     </seg>
     <seg type="verse" id="b.1CO.15.31">
      <s id="b.1CO.15.31.1">Piquemisantajeitaqueri Avincatsarite Jesoquirishito, irootaque noveshireimentantajeitaquempiri: queario oca nocantaquempiri.</s>
      <s id="b.1CO.15.31.2">Aisati oquempetaca, queario oca noncamantempiri: te nioteji jaocarica oncarate iroimenteetenaro noquenquetsati.</s>
      <s id="b.1CO.15.31.3">Maaroni quitaiteri timatsi coavetachari iroimentenaro.</s>
     </seg>
     <seg type="verse" id="b.1CO.15.32">
      <s id="b.1CO.15.32.1">Anta Ejesoqui iquisasanotaquena savicayetatsiri, oshequi opomerentsitimotaquena.</s>
      <s id="b.1CO.15.32.2">Oquempetimovetaquena noipiavajiri maniti oyenanemeri.</s>
      <s id="b.1CO.15.32.3">Oshequi opomerentsitaca.</s>
      <s id="b.1CO.15.32.4">Pamene, eirome atinaajame, tempa nantsipetashitaquearome.</s>
      <s id="b.1CO.15.32.5">Eirome atinaajame, eiro aquenqueshiretirime Tasorentsi: tsame avajeitea, tsame ashinquijeitea; impoiji ancamaque, ari acarati.</s>
     </seg>
     <seg type="verse" id="b.1CO.15.33">
      <s id="b.1CO.15.33.1">Eiro pishinetiritsi tseencantatsiri iramatavitempi.</s>
      <s id="b.1CO.15.33.2">Tempa queario icanteeti: "Eiro quiso poiritsi tseencantatsiri: yantacaimpirocari caari cameetsatatsi".</s>
     </seg>
     <seg type="verse" id="b.1CO.15.34">
      <s id="b.1CO.15.34.1">Pinquenqueshireempa, eiro papiitajirotsi aisati caari cameetsatatsi.</s>
      <s id="b.1CO.15.34.2">Picaratapinijeitiri caari iojeitiri Tasorentsi: ¿paita caari pipashiventanta?</s>
     </seg>
     <seg type="verse" id="b.1CO.15.35">
      <s id="b.1CO.15.35.1">Ariorica irisampitee tseencantatsiri: "¿Jaoca incanteari intinaantanajeari camaintsiri?</s>
      <s id="b.1CO.15.35.2">¿Jaoca oncanteari ivatsa, ariorica intinaaje?"</s>
     </seg>
     <seg type="verse" id="b.1CO.15.36">
      <s id="b.1CO.15.36.1">Te inquenqueshireempaji.</s>
      <s id="b.1CO.15.36.2">Eirorica opanquitatsi oitsoqui quipatsiqui, eiro oshioquitsi.</s>
     </seg>
     <seg type="verse" id="b.1CO.15.37">
      <s id="b.1CO.15.37.1">Ariorica ampanquitero oitsoqui, te ampanquitacoteroji ovatsa, ominca, oshi, maaroni: atsatairo apanquitiro oitsoqui.</s>
      <s id="b.1CO.15.37.2">Ariorica ampanquitero arori tirico, ariorica pashini oitsoqui,</s>
     </seg>
     <seg type="verse" id="b.1CO.15.38">
      <s id="b.1CO.15.38.1">iro cantaincha itimacaaquero Tasorentsi ovatsa, ominca, oshi, maaroni; imataquero inintacaaquerori.</s>
      <s id="b.1CO.15.38.2">Tirico oitsoquitacairo oitsoquisanori iroori.</s>
      <s id="b.1CO.15.38.3">Caniri otimi ovatsasanori iroori.</s>
      <s id="b.1CO.15.38.4">Aisati oquempejeitaca maaroni shiocayetatsiri.</s>
     </seg>
     <seg type="verse" id="b.1CO.15.39">
      <s id="b.1CO.15.39.1">Te irimoncaratavacaajeiteaji maaroni timajeitatsiri.</s>
      <s id="b.1CO.15.39.2">Ainiro atiri, inashita iriori poshiniri.</s>
      <s id="b.1CO.15.39.3">Inashita aisati vanquitachari.</s>
      <s id="b.1CO.15.39.4">Inashita aisati shima.</s>
     </seg>
     <seg type="verse" id="b.1CO.15.40">
      <s id="b.1CO.15.40.1">Ainiro timatsiri quipatsiqui, aisati timatsiri inquitequi.</s>
      <s id="b.1CO.15.40.2">Icameetsajeitaque, iro cantaincha inashiyetaca, te irimoncaratavacaajeiteaji.</s>
     </seg>
     <seg type="verse" id="b.1CO.15.41">
      <s id="b.1CO.15.41.1">Iporei catsirincaiteri.</s>
      <s id="b.1CO.15.41.2">Inashita yora cashiri, iquitasanteti irinti.</s>
      <s id="b.1CO.15.41.3">Inashita aisati yora impoquiro, iquitaporoquiti.</s>
      <s id="b.1CO.15.41.4">Aisati inashijeitaca impoquiropee: aparo quitasantevetachari, yorari pashini, te.</s>
     </seg>
     <seg type="verse" id="b.1CO.15.42">
      <s id="b.1CO.15.42.1">Aisati ashiaquero arori, ariorica antinaanaje: eiro aquempetajatsi meeca.</s>
      <s id="b.1CO.15.42.2">Intijeetee, ari ampatsaajeitanaque.</s>
      <s id="b.1CO.15.42.3">Antinaajerica, eiro apatsaajitsi aisati.</s>
     </seg>
     <seg type="verse" id="b.1CO.15.43">
      <s id="b.1CO.15.43.1">Te oncameetsateji oca intijeeterica, iro cantaincha oncameetsatasanotaque tinaajanchaneri.</s>
      <s id="b.1CO.15.43.2">Meeca te ashintsiteji, irompa antinaanajerica, ashintsitasanotanaje.</s>
     </seg>
     <seg type="verse" id="b.1CO.15.44">
      <s id="b.1CO.15.44.1">Oca avatsa itijeetiri, tempa ametacaro quipatsi atimajeitantaro.</s>
      <s id="b.1CO.15.44.2">Ariorica antinaanaje, onashitanajea avatsa, ametantapaajearori asavicajeitapaaje anta inquitequi.</s>
      <s id="b.1CO.15.44.3">Otimi avatsa quipatsiquiniri, ontimaje coajica aisati savicajantsineri inquitequi.</s>
     </seg>
     <seg type="verse" id="b.1CO.15.45">
      <s id="b.1CO.15.45.1">Ocanti Sanquenarentsi: "Aneatsiri inaveitani yora jivataintsiri shirampari, yora Aran".</s>
      <s id="b.1CO.15.45.2">Irinti yora impoitiriri, yora Quirishito, oaneantasanotatsiri ini, ainiro itasorenca irinti.</s>
     </seg>
     <seg type="verse" id="b.1CO.15.46">
      <s id="b.1CO.15.46.1">Tempa ojivataque meeca oca avatsa asavicantacari aca quipatsiqui; coajica ontimaje avatsa iroaqueratajantsineri, savicajantsineri inquitequi, irointi.</s>
     </seg>
     <seg type="verse" id="b.1CO.15.47">
      <s id="b.1CO.15.47.1">Iponeaca yora jivataintsiri Aran quipatsiqui, oshanincataro ivatsa quipatsi.</s>
      <s id="b.1CO.15.47.2">Yora apitetapaintsiri iponeaca inquitequi.</s>
     </seg>
     <seg type="verse" id="b.1CO.15.48">
      <s id="b.1CO.15.48.1">Isavicaveitani quipatsiqui Aran, aisati aquempejeitacari maaroni timajeitatsiri aca quipatsiqui.</s>
      <s id="b.1CO.15.48.2">Isaviqui inquitequi itsipa, aisati anquempejeiteari maaroni jatatsineri inquitequi.</s>
     </seg>
     <seg type="verse" id="b.1CO.15.49">
      <s id="b.1CO.15.49.1">Aisati oquempetaca: ashiajeitaquero meeca ivatsa yora quipatsisati, coajica ashiapaajero ivatsa yora inquitesati.</s>
     </seg>
     <seg type="verse" id="b.1CO.15.50">
      <s id="b.1CO.15.50.1">Irootaque, noyemisantaririnte, noncamantantempirori oca: tecatsi oncantea oca avatsaca ojate anta ipincatsaritinta Tasorentsi, tempa ompatsaye.</s>
      <s id="b.1CO.15.50.2">Tecatsi oncantea ojate anta te impatsaajeitenta savicajeitatsiri.</s>
     </seg>
     <seg type="verse" id="b.1CO.15.51">
      <s id="b.1CO.15.51.1">Pamene, noncamantempiro oca manavetachari: eiro acamajeititsi maaroni, iro cantaincha ampashinijeitanaje maaroni.</s>
     </seg>
     <seg type="verse" id="b.1CO.15.52">
      <s id="b.1CO.15.52.1">Ari intioyeete, ayojeitanteari omoncarataca.</s>
      <s id="b.1CO.15.52.2">Intsipaite ampashinijeitanaque, oquempetaca amatsioqui aparo, ari omataca, matsio.</s>
      <s id="b.1CO.15.52.3">Intioyeete, irosati irointinaantajeitajeari Tasorentsi maaroni camajeivetainchari; eiro ipatsaajeitajitsi aisati.</s>
      <s id="b.1CO.15.52.4">Aitaque, ampashinijeitanaque maaroni.</s>
     </seg>
     <seg type="verse" id="b.1CO.15.53">
      <s id="b.1CO.15.53.1">Ashi airo apatsaajeiti, iro cantaincha eiro apatsaajeitajitsi aisati.</s>
      <s id="b.1CO.15.53.2">Ashi airo acamajeiti, iro cantaincha eiro acamajeitajitsi aisati.</s>
     </seg>
     <seg type="verse" id="b.1CO.15.54">
      <s id="b.1CO.15.54.1">Ompatsaajeitanaque oca avatsaca maaroni, iro cantaincha ontimaje avatsa caari patsaanetajantsine.</s>
      <s id="b.1CO.15.54.2">Ancamajeitanaque maaroni, irompa coajica, eiro acamanejeitajitsi.</s>
      <s id="b.1CO.15.54.3">Impoiji omoncarataquea oca isanquenayeetiri:</s>
     </seg>
     <seg type="verse" id="b.1CO.15.55">
      <s id="b.1CO.15.55.1">"Ariove.</s>
      <s id="b.1CO.15.55.2">Eiro apiitajatsi ancamajeitaje aisati.</s>
      <s id="b.1CO.15.55.3">Eiro aquenqueshiretajatsi ancame.</s>
      <s id="b.1CO.15.55.4">Cameetsave.</s>
      <s id="b.1CO.15.55.5">Meeca eiro atsaroacaajeitajarotsi ancame".</s>
     </seg>
     <seg type="verse" id="b.1CO.15.56">
      <s id="b.1CO.15.56.1">Ariorica antayetero caari cameetsatatsi, ari antsaroacaaquearo ancame.</s>
      <s id="b.1CO.15.56.2">Timatsi aisati isanquenare Moishishi, camantaqueeri: "Ainiro pantane".</s>
     </seg>
     <seg type="verse" id="b.1CO.15.57">
      <s id="b.1CO.15.57.1">Irio oavisaacojeitaqueeri Avincatsarite Jesoquirishito.</s>
      <s id="b.1CO.15.57.2">Ariove.</s>
      <s id="b.1CO.15.57.3">Cameetsa ini Tasorentsi.</s>
      <s id="b.1CO.15.57.4">Eiro atsaroacaajeitarotsi ancame.</s>
     </seg>
     <seg type="verse" id="b.1CO.15.58">
      <s id="b.1CO.15.58.1">Irootaque, noyemisantaririnte nonintasanotiri, noncamantantempirori oca: pinquearioventeneri Avincatsarite paitapeerica panteneriri, eiro piperashireatsi, pincantatiyempani pinquearioventero.</s>
      <s id="b.1CO.15.58.2">Piojeitaque eiro patsipetashitarotsi pimpomerentsiventeari.</s>
     </seg>
    </div>
    <div type="chapter" id="b.1CO.16">
     <seg type="verse" id="b.1CO.16.1">
      <s id="b.1CO.16.1.1">Meeca nonquenquetsatacoteri quirequi pampatoteneri ayemisantaririnte ashinoncaajeitachari anta Jerosarequi.</s>
      <s id="b.1CO.16.1.2">Oca nocamantimpiri, nocamantaqueri aisati quemisantatsiri anta Carashiaqui.</s>
     </seg>
     <seg type="verse" id="b.1CO.16.2">
      <s id="b.1CO.16.2.1">Maaroni tomincoqui ocameetsati pampatotapiniteneri jerosaresati piirequite, pinquempoyeneri.</s>
      <s id="b.1CO.16.2.2">Jaocarica incarate piirequite, pinquempoyearanteneri.</s>
      <s id="b.1CO.16.2.3">Pintearo pampatotiteanari meeca, opomerentsitimotimpicari ariorica nareetapaaquea.</s>
     </seg>
     <seg type="verse" id="b.1CO.16.3">
      <s id="b.1CO.16.3.1">Aisati nocoaque pincoyeitea aanajenerine.</s>
      <s id="b.1CO.16.3.2">Ariorica nareetapeempa, nosanquenateneri jerosaresati, iriotantavaqueariri.</s>
      <s id="b.1CO.16.3.3">Irosati antiancanteari Jerosarequi.</s>
     </seg>
     <seg type="verse" id="b.1CO.16.4">
      <s id="b.1CO.16.4.1">Pincoajeiterica nojate narori, ari nontsipajeitanaqueari.</s>
     </seg>
     <seg type="verse" id="b.1CO.16.5">
      <s id="b.1CO.16.5.1">Coajica nojate noneajeitempi, iro cantaincha nocoaque nojatapainte Maseroniaqui.</s>
     </seg>
     <seg type="verse" id="b.1CO.16.6">
      <s id="b.1CO.16.6.1">Ariorica osamani nosaviquimojeitempi, ariorica nosarintsitacotaque.</s>
      <s id="b.1CO.16.6.2">Impoiji pincavintsaajeitavaquena, jaocarica nojateri aisati.</s>
     </seg>
     <seg type="verse" id="b.1CO.16.7">
      <s id="b.1CO.16.7.1">Ariorica noneapaajempi, te noninteji noshintsitanaque navisanaquempi.</s>
      <s id="b.1CO.16.7.2">Nocoaque osamani nosaviquimotanaquempi, irishinetenarica Avincatsarite.</s>
     </seg>
     <seg type="verse" id="b.1CO.16.8">
      <s id="b.1CO.16.8.1">Nosavicanaquetsita aca Ejesoqui, irosati omoncaratanteari Pentecoshiteshi.</s>
     </seg>
     <seg type="verse" id="b.1CO.16.9">
      <s id="b.1CO.16.9.1">Icoacaajeitaquena oshequi nonquenquetsatacaajeitanaqueri.</s>
      <s id="b.1CO.16.9.2">Oshequi iquemisantajeiti.</s>
      <s id="b.1CO.16.9.3">Itimi aisati oshequi quisajeitaquenari.</s>
     </seg>
     <seg type="verse" id="b.1CO.16.10">
      <s id="b.1CO.16.10.1">Irareetapeempirica Timoteo, pineshinoncajeitavaqueri.</s>
      <s id="b.1CO.16.10.2">Tempa iquempetaquena narori, oshequi yantaveetiniri Avincatsarite.</s>
     </seg>
     <seg type="verse" id="b.1CO.16.11">
      <s id="b.1CO.16.11.1">Eiro pitseencavaqueritsi.</s>
      <s id="b.1CO.16.11.2">Ariorica omoncaratapaaquea impiaje aca, aisati cameetsa pineshinoncatavajeri, cameetsa irareetitantajeari aca.</s>
      <s id="b.1CO.16.11.3">Noyeaqueri, aisati itsipapee ayemisantaririnte.</s>
     </seg>
     <seg type="verse" id="b.1CO.16.12">
      <s id="b.1CO.16.12.1">Aisati nocantavetacari ayemisantaririnte, Aporo.</s>
      <s id="b.1CO.16.12.2">Nocantasanovetacari irijateme irineempime, intsipatearime itsipapee quemisantatsiri.</s>
      <s id="b.1CO.16.12.3">Te incoyeji irijate meeca.</s>
      <s id="b.1CO.16.12.4">Ariorica coajica irijatanaque.</s>
     </seg>
     <seg type="verse" id="b.1CO.16.13">
      <s id="b.1CO.16.13.1">Paamayeariyea, yamatavitimpicari.</s>
      <s id="b.1CO.16.13.2">Pinquearioventajeitero pinquemisantasanojeite.</s>
      <s id="b.1CO.16.13.3">Eiro pitsaroajeititsi.</s>
      <s id="b.1CO.16.13.4">Pishintsiventeneri Tasorentsi maaroni.</s>
     </seg>
     <seg type="verse" id="b.1CO.16.14">
      <s id="b.1CO.16.14.1">Tsame anintajeiteri ashanincapee, paitapeerica anteneriri.</s>
     </seg>
     <seg type="verse" id="b.1CO.16.15">
      <s id="b.1CO.16.15.1">Piojeitiri, noyemisantaririnte, yora Eshitejana aisati ishaninca iriori.</s>
      <s id="b.1CO.16.15.2">Ijivajeitiri Acayasati iquemisantajeiti.</s>
      <s id="b.1CO.16.15.3">Iquearioventaquero icavintsaajeitiri maaroni ayemisantaririnte yoameetsantiri Tasorentsi.</s>
      <s id="b.1CO.16.15.4">Tecatsi canterine, iotashitaca icavintsavacaajeitaca.</s>
     </seg>
     <seg type="verse" id="b.1CO.16.16">
      <s id="b.1CO.16.16.1">Ipomerentsitaca yamitacotasanojeitimpi, paitapeerica yantayetimpiri.</s>
      <s id="b.1CO.16.16.2">Nocoaque pinquemisantajeitavaqueri iriori, aisati pinquemisantajeitavaqueri maaroni quempejeitacariri.</s>
     </seg>
     <seg type="verse" id="b.1CO.16.17">
      <s id="b.1CO.16.17.1">Noveshireimentavacari yora areejeitachari: yora Eshitejana, Jorotonato, aisati Acaico.</s>
      <s id="b.1CO.16.17.2">Ainirojeitatsi aca, oquempetimotaquena avirojeitaquerica tsipajeitaquenari aca.</s>
     </seg>
     <seg type="verse" id="b.1CO.16.18">
      <s id="b.1CO.16.18.1">Iquimoshiretacaaquempi chapinqui, meeca iquimoshiretacaapaaquena narori.</s>
      <s id="b.1CO.16.18.2">Cameetsa pineacameetsajeitavaqueri iriori.</s>
     </seg>
     <seg type="verse" id="b.1CO.16.19">
      <s id="b.1CO.16.19.1">Yovetsatasanojeitaquempi maaroni apatotimentariri Tasorentsi aca Ashiaqui.</s>
      <s id="b.1CO.16.19.2">Aisati yovetsajeitimpi Aquira aisati iroori Pirishira, aisati maaroni apatotapinijeitachari anta ivancoqui.</s>
      <s id="b.1CO.16.19.3">Tempa iriojeitaque quemisantajeitiriri Avincatsarite.</s>
     </seg>
     <seg type="verse" id="b.1CO.16.20">
      <s id="b.1CO.16.20.1">Yovetsajeitaquempi maaroni ayemisantaririnte.</s>
      <s id="b.1CO.16.20.2">Ariorica povetsatavacaaquea, cameetsa paacameetsatavacaajeitea.</s>
     </seg>
     <seg type="verse" id="b.1CO.16.21">
      <s id="b.1CO.16.21.1">Narotaque Pavoro vetsajeitimpiri.</s>
      <s id="b.1CO.16.21.2">Narotaque sanquenajeitimpirori.</s>
     </seg>
     <seg type="verse" id="b.1CO.16.22">
      <s id="b.1CO.16.22.1">Irijateta Sharincaveniqui maaroni caari ninterine Avincatsarite.</s>
      <s id="b.1CO.16.22.2">Pishintsite, Novincatsarite, pimpocaje.</s>
     </seg>
     <seg type="verse" id="b.1CO.16.23">
      <s id="b.1CO.16.23.1">Cameetsa irineshinoncajeitempi Avincatsarite Jesoshi.</s>
     </seg>
     <seg type="verse" id="b.1CO.16.24">
      <s id="b.1CO.16.24.1">Tempa aquemisantajeitiri Jesoquirishito, irootaque meeca nonintasanojeitantimpiri.</s>
      <s id="b.1CO.16.24.2">Narotaque sanquenajeitimpirori oca:</s>
     </seg>
    </div>
   </div>
   <div type="book" id="b.2CO">
    <div type="chapter" id="b.2CO.1">
     <seg type="verse" id="b.2CO.1.1">
      <s id="b.2CO.1.1.1">¿Ainirompi corintosati?</s>
      <s id="b.2CO.1.1.2">Narotaque aca Pavoro sanquenajeitimpirori.</s>
      <s id="b.2CO.1.1.3">Peerani itiancaquena Jesoquirishito noquenquetsatacotaqueri, irootaque inintacaaquenari Tasorentsi.</s>
      <s id="b.2CO.1.1.4">Notsipatari aca ayemisantaririnte Timoteo nosanquenajeitimpi.</s>
      <s id="b.2CO.1.1.5">Nosanquenajeitimpiro maaroni quemisantajeitatsiri ara corintoqui aisati Acayaqui.</s>
     </seg>
     <seg type="verse" id="b.2CO.1.2">
      <s id="b.2CO.1.2.1">Nocoaque irineshinoncajeitempi Apa Tasorentsi, aisati cameetsa irisavicacaajeitempi.</s>
      <s id="b.2CO.1.2.2">Nocoaque aisati inquempetaquempi iriori Avincatsarite Jesoquirishito.</s>
     </seg>
     <seg type="verse" id="b.2CO.1.3">
      <s id="b.2CO.1.3.1">Tempa icameetsatasanotaque Tasorentsi, yora iriri Avincatsarite Jesoquirishito.</s>
      <s id="b.2CO.1.3.2">Iriotaque neshinoncajeitaqueeri, veshireacaajeitaqueeri.</s>
     </seg>
     <seg type="verse" id="b.2CO.1.4">
      <s id="b.2CO.1.4.1">Ariorica ashinoncaajeivetaca tempa yoveshireacaajeitaquee.</s>
      <s id="b.2CO.1.4.2">Pamene, intacaro yoveshireacaajeitaquee arori, ayojeitantacari aveshireacaajeiteari yora itsipapee ayemisantaririnte, ariorica irashinoncayea iriori.</s>
     </seg>
     <seg type="verse" id="b.2CO.1.5">
      <s id="b.2CO.1.5.1">Ariorica oshequi anquematsicatimenteari Quirishito, oshequi aisati iroveshireacaajeitaquee.</s>
     </seg>
     <seg type="verse" id="b.2CO.1.6">
      <s id="b.2CO.1.6.1">Iro noquemaatsicatantacarori nocoaque oshequi piveshireimentajeiteari Tasorentsi, aisati poavisacojeitanteari.</s>
      <s id="b.2CO.1.6.2">Ariorica noveshireimenteari, nocoaque aisati piveshireimenteari avirori: piojeitaque ariorica pinquematsicatearo paitapeerica, iroveshireacaajeitempi pamavetantearori.</s>
     </seg>
     <seg type="verse" id="b.2CO.1.7">
      <s id="b.2CO.1.7.1">Niotasanotaque ariorica pinquempejeitena pinquematsicatearo avirori paitapeerica, aisati pinquempejeitena piveshireimentajeiteari Tasorentsi.</s>
     </seg>
     <seg type="verse" id="b.2CO.1.8">
      <s id="b.2CO.1.8.1">Nocoaque piojeite, noyemisantaririnte, oshequi catsini noquematsicayetacaro anta Ashiaqui.</s>
      <s id="b.2CO.1.8.2">Oshequi nashinoncaaca, te capichaji.</s>
      <s id="b.2CO.1.8.3">Nojivetaca ari noncamaque.</s>
     </seg>
     <seg type="verse" id="b.2CO.1.9">
      <s id="b.2CO.1.9.1">Queario, niotaque tecatsi noncantea noavisacotajea narosati, irootaque naventantacariri Tasorentsi.</s>
      <s id="b.2CO.1.9.2">Apaniro irinti imataquero yoavisacotaquena: tempa aisati imatiro yoitinairi camaintsiri.</s>
     </seg>
     <seg type="verse" id="b.2CO.1.10">
      <s id="b.2CO.1.10.1">Ari yoavisacotaquena, caari nocamanta; aitaque iroavisacotajena aisati, niotaque incanteani iroavisacotapinitena.</s>
     </seg>
     <seg type="verse" id="b.2CO.1.11">
      <s id="b.2CO.1.11.1">Pamitacojeitena, pincanteri Tasorentsi iramitacotena.</s>
      <s id="b.2CO.1.11.2">Impoiji, ariorica iriojeite itsipapee iquemisantaquempi Tasorentsi, yoavisacotaquena, oshequi iriveshireimentajeiteari Tasorentsi iriori.</s>
     </seg>
     <seg type="verse" id="b.2CO.1.12">
      <s id="b.2CO.1.12.1">Ari yamitacotaquena Tasorentsi, ineshinoncataquena, irootaque noquearioventantanariri nantaveetiniri.</s>
      <s id="b.2CO.1.12.2">Te niotashiteaji paitarica nantiniriri, iro cantaincha yoametaquena iriori ocameetsatantari nomayetaqueneri.</s>
      <s id="b.2CO.1.12.3">Niotaque pineacameetsataquero nantayetaqueri, aisati iquempetaca itsipapee atiri, irootaque noquimoshiretantacari.</s>
     </seg>
     <seg type="verse" id="b.2CO.1.13">
      <s id="b.2CO.1.13.1">Te ompomerentsiteaji pineanatero oca nosanquenatimpiri, aisati te ompomerentsiteaji piojeitavaquero.</s>
      <s id="b.2CO.1.13.2">Nocoaque piotasanojeitavaquero.</s>
     </seg>
     <seg type="verse" id="b.2CO.1.14">
      <s id="b.2CO.1.14.1">Capichaji piquemavetacaro nocamantaquempiri peerani, aisati capichaji piquemisantavetaquena.</s>
      <s id="b.2CO.1.14.2">Ariorica impiapaaje Avincatsarite Jesoshi, noveshireimentajeitempi, iro cantaincha nocoaque pinquemasanotero nocamantitaquempiri piveshireimentajeitantenari meeca.</s>
     </seg>
     <seg type="verse" id="b.2CO.1.15">
      <s id="b.2CO.1.15.1">Ari niotaque piveshireimentavetaquena, pineacameetsavetaquena, irootaque noquenqueshireantavetacari noneajantempime.</s>
      <s id="b.2CO.1.15.2">Nojivajeitempime noneajeitanajempime, impoiji novaanaqueame anta Maseroniaqui.</s>
      <s id="b.2CO.1.15.3">Impoiji noneapaajempime aisati, impoijiquea novaanajeame Joreaqui.</s>
      <s id="b.2CO.1.15.4">Apite aveshireimentavacaajeiteame.</s>
     </seg>
     <seg type="verse" id="b.2CO.1.17">
      <s id="b.2CO.1.17.1">¿Ariompa nocoaque namatavitempi?</s>
      <s id="b.2CO.1.17.2">¿Noquempetacarimpa amatavitantatsiri cantashitachari: "Ari", aisati: "Eiro"?</s>
      <s id="b.2CO.1.17.3">Te nonquempeteariji.</s>
      <s id="b.2CO.1.17.4">Te noncoyeji nainti namatavitempi.</s>
     </seg>
     <seg type="verse" id="b.2CO.1.18">
      <s id="b.2CO.1.18.1">Tempa queariotaque icantiri Tasorentsi, te iramatavitanteji.</s>
      <s id="b.2CO.1.18.2">Aisati narori, te noncantapinitempiji: "Ari nomataquero", impoiji: "Eiro nomatirotsi".</s>
     </seg>
     <seg type="verse" id="b.2CO.1.19">
      <s id="b.2CO.1.19.1">Ari nocarataqueri Shirivano, jeri Timoteo nocamantajeitaquempi jaoca icantari Jesoquirishito, yora Itomi Tasorentsi.</s>
      <s id="b.2CO.1.19.2">Te incanteji iriori: "Ari nomataquero", impoiji: "Eiro nomatirotsi".</s>
      <s id="b.2CO.1.19.3">Apatiro icantapiniti: "Ari nomatasanotero", impoiji imataquero.</s>
     </seg>
     <seg type="verse" id="b.2CO.1.20">
      <s id="b.2CO.1.20.1">Queario imajeitaqueenero maaroni icantaqueeri Tasorentsi.</s>
      <s id="b.2CO.1.20.2">Irootaque nocantajeitantariri maaroni atiri icameetsataque, impincatsajeitanteariri iriori.</s>
     </seg>
     <seg type="verse" id="b.2CO.1.21">
      <s id="b.2CO.1.21.1">Aquemisantajeitaqueri Quirishito, irootaque itasoncaventantaqueeri Tasorentsi ashanincatavacaajeitantacari.</s>
      <s id="b.2CO.1.21.2">Aisati timatsi icoacaajeitaqueeri antajeiteri, maaroni.</s>
     </seg>
     <seg type="verse" id="b.2CO.1.22">
      <s id="b.2CO.1.22.1">Itasoncaventajeitaquee maaroni, aisati itiancaqueero Ishire quiso oajeitantaqueeri.</s>
      <s id="b.2CO.1.22.2">Meeca ayojeitaque eiro yojocajeiteetsi.</s>
     </seg>
     <seg type="verse" id="b.2CO.1.23">
      <s id="b.2CO.1.23.1">Iro caari nojatanta noneajempi peerani, te noncoyeji nonquenquejaimentempiro pantajeivetacari, te noncoyeji noashiretacaajeitempi.</s>
      <s id="b.2CO.1.23.2">Ioti Tasorentsi te nontseeyaji.</s>
     </seg>
     <seg type="verse" id="b.2CO.1.24">
      <s id="b.2CO.1.24.1">Te noncoyeji noncantapinijeitempi pinquemisantajeitena, tempa piquemisantasanojeitaqueri Tasorentsi.</s>
      <s id="b.2CO.1.24.2">Irointi nocoaque noveshireacaajeitempi, maaroni.</s>
     </seg>
    </div>
    <div type="chapter" id="b.2CO.2">
     <seg type="verse" id="b.2CO.2.1">
      <s id="b.2CO.2.1.1">Noquenqueshiretaque: "Eiro meeca nojatitsi noneeri yora corintosati.</s>
      <s id="b.2CO.2.1.2">Napiitacaajiricari noashiretacaajeari, aisati noashiretacotaricari narori".</s>
     </seg>
     <seg type="verse" id="b.2CO.2.2">
      <s id="b.2CO.2.2.1">Ariorica noashiretacayempi, tempa aisati narori noashiretacojeitempi.</s>
      <s id="b.2CO.2.2.2">Impoiji, ¿janica veshireacaajeitenaneri?</s>
      <s id="b.2CO.2.2.3">Ariorica noneajeitajempi piveshireajeitanajea, ari noveshireanajea narori.</s>
      <s id="b.2CO.2.2.4">Irompa eirorica piveshireajatsi, eiro noveshireajatsi narori.</s>
     </seg>
     <seg type="verse" id="b.2CO.2.3">
      <s id="b.2CO.2.3.1">Peerani nosanquenatantimpirori noshintsitsajeitaquempi pojocajeitantearori caari cameetsatatsi pantajeitaqueri.</s>
      <s id="b.2CO.2.3.2">Te noncoyeji noashiretacojeitempi, irointi ocameetsati noveshireacojeitempi.</s>
      <s id="b.2CO.2.3.3">Niotaque ariorica pineajeitavaquena nonquimoshiretapaaque, ari piveshireimentajeitavaquena avirori.</s>
     </seg>
     <seg type="verse" id="b.2CO.2.4">
      <s id="b.2CO.2.4.1">Peerani nosanquenajeitantaquempironiri, oshequi noashiretacojeitaquempi catsini, oshequi niracojeitaquempi.</s>
      <s id="b.2CO.2.4.2">Iro cantaincha te noninteji noashiretacaajeitempi, irointi nocoaqueni piojeite oshequi nocavintsaajeitaquempi catsini.</s>
     </seg>
     <seg type="verse" id="b.2CO.2.5">
      <s id="b.2CO.2.5.1">Queario noashiretacovetacari yora aavetarori iashiane, iro cantaincha tempa avirojeitaque oashiretasanotainchari.</s>
     </seg>
     <seg type="verse" id="b.2CO.2.6">
      <s id="b.2CO.2.6.1">Ari poasanquetaajeitaqueri yora aavetarori iashiane, irootaque yojocantajarori yantaveitaniri, meeca moncarataca.</s>
     </seg>
     <seg type="verse" id="b.2CO.2.7">
      <s id="b.2CO.2.7.1">Meeca eiro piquisajiritsi aisati, irointi pincavintsaajeiteri.</s>
      <s id="b.2CO.2.7.2">Piveshireacaajeiteari, te aninteji aiquero irijatatiiye iroashiretasanotanaquea catsini.</s>
     </seg>
     <seg type="verse" id="b.2CO.2.8">
      <s id="b.2CO.2.8.1">Nocoaque meeca piotacayeri queario picavintsaasanojeitaqueri.</s>
     </seg>
     <seg type="verse" id="b.2CO.2.9">
      <s id="b.2CO.2.9.1">Irootaque nosanquenatantimpirori peerani: nocoaqueni noneantajeitaquempi.</s>
      <s id="b.2CO.2.9.2">Nocoaqueni niote queariorica piquemisantasanotaquena.</s>
     </seg>
     <seg type="verse" id="b.2CO.2.10">
      <s id="b.2CO.2.10.1">Janicarica picavintsaajeitiri, aisati narori noncavintsayeri.</s>
      <s id="b.2CO.2.10.2">Ariorica irantimojeitaquee ashaninca caari cameetsatatsi, icoaque Quirishito eiro aquishimentiritsi, aisati icoaque ancavintsaajeiteri.</s>
      <s id="b.2CO.2.10.3">Irootaque nocavintsantacariri.</s>
      <s id="b.2CO.2.10.4">Aisati avirori, nocoaque paacameetsatavacaajeitea.</s>
     </seg>
     <seg type="verse" id="b.2CO.2.11">
      <s id="b.2CO.2.11.1">Aisati te noncoyeji irantacaajeiteero Satanashi caari cameetsatatsi.</s>
      <s id="b.2CO.2.11.2">Niotaque oshequi icoaveta iramatavijeiteeme.</s>
     </seg>
     <seg type="verse" id="b.2CO.2.12">
      <s id="b.2CO.2.12.1">Ari chapinqui nareetaca Toroashiqui, nocamantajeitaqueri savicayetatsiri jaoca icanta Quirishito yoavisacotanti.</s>
      <s id="b.2CO.2.12.2">Oshequi yamitacotaquena Avincatsarite, oshequi yaacameetsajeitaquena savicajeitatsiri, oshequi iquemisantajeiti.</s>
     </seg>
     <seg type="verse" id="b.2CO.2.13">
      <s id="b.2CO.2.13.1">Nocoavetapaacari Tito, iro cantaincha te noneeriji.</s>
      <s id="b.2CO.2.13.2">Oshequi noquenqueshiretaqueri, irootaque novaantanajari Maseroniaqui.</s>
     </seg>
     <seg type="verse" id="b.2CO.2.14">
      <s id="b.2CO.2.14.1">Ari nocantani narori nopasonquitapinitiri Tasorentsi.</s>
      <s id="b.2CO.2.14.2">Aquemisantaqueri Quirishito, irootaque itasoncacoventajeitantaqueeri, imatacaajeitantaqueerori maaroni icoacaajeitaqueeri.</s>
      <s id="b.2CO.2.14.3">Meeca iotacojeitaqueri maaroni savicajeitatsiri.</s>
     </seg>
     <seg type="verse" id="b.2CO.2.15">
      <s id="b.2CO.2.15.1">Ari aquemisantajeitaqueri Quirishito, aisati ashanincajeitacari, irootaque ineacameetsajeitantajeeri Tasorentsi.</s>
      <s id="b.2CO.2.15.2">Acarajeitaqueri savicatsineri inquitequi, aisati jatatsineri Sharincaveniqui.</s>
     </seg>
     <seg type="verse" id="b.2CO.2.16">
      <s id="b.2CO.2.16.1">Avamejeivetari aparopee, iro cantaincha itseencajeitaquee, irootaque irijatanteari iriori Sharincaveniqui.</s>
      <s id="b.2CO.2.16.2">Yora itsipapee avamejeitaqueri, ari iquemisantajeitaquee irinti, irootaque irijajeitanteari inquitequi.</s>
      <s id="b.2CO.2.16.3">Incantaitatiyempani irisavicajeite cameetsa.</s>
      <s id="b.2CO.2.16.4">Oshequi noquenqueshiretasanotaquerove: ashinetiricari irijajeite Sharincaveniqui.</s>
      <s id="b.2CO.2.16.5">Eirome yamitacotaname Tasorentsi, eiro nomatirome nonquemisantacaajeiteri itsipapee.</s>
     </seg>
     <seg type="verse" id="b.2CO.2.17">
      <s id="b.2CO.2.17.1">Ainiro oshequi oametantashijeivetarori irineane Tasorentsi iraanteariri quirequi.</s>
      <s id="b.2CO.2.17.2">Te nonquempeteariji nainti.</s>
      <s id="b.2CO.2.17.3">Itiancaquena Tasorentsi noametantero irineane, iotaque nocoasanotaque noametantero.</s>
      <s id="b.2CO.2.17.4">Aisati yamitacotaquena Quirishito.</s>
     </seg>
    </div>
    <div type="chapter" id="b.2CO.3">
     <seg type="verse" id="b.2CO.3.1">
      <s id="b.2CO.3.1.1">Ari pineanatavaquero nojivataquempiri nosanquenataquempiri.</s>
      <s id="b.2CO.3.1.2">¿Pijitaquempa meeca oshequi noshemeti narori?</s>
      <s id="b.2CO.3.1.3">¿Picoaquempa intime pashini sanquenatacotenaneri camantempineri nocameetsatirica?</s>
      <s id="b.2CO.3.1.4">Aisati narori, te noncoacayempiji pisanquenatacotena, pincamanteri pashini ashaninca nocameetsataque.</s>
     </seg>
     <seg type="verse" id="b.2CO.3.2">
      <s id="b.2CO.3.2.1">¿Paita noncoantearori?</s>
      <s id="b.2CO.3.2.2">Iojeitaque atiri oshequi noquenqueshirejeitaquempi, oshequi nocavintsaajeitaquempi.</s>
      <s id="b.2CO.3.2.3">Iojeitaque iriori te namatavijeitempiji.</s>
     </seg>
     <seg type="verse" id="b.2CO.3.3">
      <s id="b.2CO.3.3.1">Te pisanquenatacotenaji paperiqui, iro cantaincha noquemisantacaajeitaquempi, aisati oameetsataquempi Ishire Tasorentsi, yora aneasanotatsiri.</s>
      <s id="b.2CO.3.3.2">Meeca ioshirejeitaquena atiripee queario itiancaquena Quirishito, te namatavitanteji.</s>
     </seg>
     <seg type="verse" id="b.2CO.3.4">
      <s id="b.2CO.3.4.1">Niotaque queario oca nocamantajeitaquempiri.</s>
      <s id="b.2CO.3.4.2">Noquemisantaqueri Quirishito, irootaque yamitacotantanari Tasorentsi nomayetaquero nocantaquempiri.</s>
     </seg>
     <seg type="verse" id="b.2CO.3.5">
      <s id="b.2CO.3.5.1">Te nomatashitearoji apaniro, irinti Tasorentsi matacaaquenarori.</s>
     </seg>
     <seg type="verse" id="b.2CO.3.6">
      <s id="b.2CO.3.6.1">Iriotaque iotacaanari jaoca icanta meeca yoavisacotanti.</s>
      <s id="b.2CO.3.6.2">Peerani otimini isanquenare Moishishi camantajeiteeri paita icoacaaqueeri.</s>
      <s id="b.2CO.3.6.3">Iro cantaincha eirorica amoncarajeitirotsi, ajate Sharincaveniqui.</s>
      <s id="b.2CO.3.6.4">Iro cantaincha iroaquera meeca itiancajeiteero Tasorentsi Ishire, aajeitanajeeneri asavicantajeari anta inquitequi.</s>
     </seg>
     <seg type="verse" id="b.2CO.3.7">
      <s id="b.2CO.3.7.1">Peerani intacaro Tasorentsi, isanquenataquero mapi.</s>
      <s id="b.2CO.3.7.2">Ineantacariri Moishishi, oshipaquireanaque ivoro, shipaquirerere; impoiji yoirincapaaja.</s>
      <s id="b.2CO.3.7.3">Ari ineantajeitavajariri ishaninca opeavetanaja ishipaquirei, iro cantaincha te irimajeiteroji iramenavorojeitajeri: irosati icanta yatsioquintaqueri.</s>
      <s id="b.2CO.3.7.4">Ari maaroni caari moncaratiro ocantiri isanquenare ijajeitaque Sharincaveniqui.</s>
     </seg>
     <seg type="verse" id="b.2CO.3.8">
      <s id="b.2CO.3.8.1">Ari isanquenatantarori Tasorentsi mapi, oshipaquireanaque ivoro Moishishini, yoanaque cavaco, aisati yoajeitanaque cavaco maaroni ishaninca.</s>
      <s id="b.2CO.3.8.2">Meeca ainiro Ishire Tasorentsi, quiso oajeitaquee, aisati coajica osavicacaajeitajee anta inquitequi.</s>
      <s id="b.2CO.3.8.3">Tempa aitaque avasanojeitapaaque cavaco, sorerere.</s>
     </seg>
     <seg type="verse" id="b.2CO.3.9">
      <s id="b.2CO.3.9.1">Yora caari moncaratiro ora sanquenarentsi yamaqueri Moishishi irijajeite irinti Sharincaveniqui, iro cantaincha ishipaquireacaaquero Tasorentsi ivoro Moishishi.</s>
      <s id="b.2CO.3.9.2">Iro cantaincha ayojeitaque meeca yoameetsajeitaqueri Tasorentsi maaroni quemisantajeitiriri, ayojeitaque corajica aneajeitajeri anta inquitequi irishipaquireacotasanojeitajee.</s>
     </seg>
     <seg type="verse" id="b.2CO.3.10">
      <s id="b.2CO.3.10.1">Peerani aneacameetsajeivetaro isanquenare Moishishi, iro cantaincha meeca te aneacameetsatasanotajearo.</s>
      <s id="b.2CO.3.10.2">Timatsi meeca cameetsatasanotatsiri catsini: yoameetsajeitaquee Tasorentsi, asaviquimojeitapaajeri anta ocameetsaitetinta catsini.</s>
     </seg>
     <seg type="verse" id="b.2CO.3.11">
      <s id="b.2CO.3.11.1">Ocameetsavetaca isanquenatiniri Moishishi, iro cantaincha eiro ocantaitatiani ontime.</s>
      <s id="b.2CO.3.11.2">Irisavicacaasanojeitajee Tasorentsi inquitequi, ancantaitatiyempani: tempa ocameetsatasanotaque irointi, catsini.</s>
     </seg>
     <seg type="verse" id="b.2CO.3.12">
      <s id="b.2CO.3.12.1">Ari ayojeitaque queario asaviquimojeiteri Tasorentsi, irootaque caari apashiventanta aquenquetsatacaajeitaqueri atiri.</s>
     </seg>
     <seg type="verse" id="b.2CO.3.13">
      <s id="b.2CO.3.13.1">Te anquempejeiteariji Moishishini, ipashicavorotaca irinti: te incoyeji irineajeiteri ishaninca ompeanajea ishipaquireavorovetaca.</s>
     </seg>
     <seg type="verse" id="b.2CO.3.14">
      <s id="b.2CO.3.14.1">Iro cantaincha te inquenqueshireajeiteaji joriopee.</s>
      <s id="b.2CO.3.14.2">Icantani ineanatapinivetaro isanquenare Moishishi, iro cantaincha te iriotacoteroji.</s>
      <s id="b.2CO.3.14.3">Apatiro Quirishito matirori iriotacaajeiteri.</s>
     </seg>
     <seg type="verse" id="b.2CO.3.15">
      <s id="b.2CO.3.15.1">Queario, irosati icantajeita meeca.</s>
      <s id="b.2CO.3.15.2">Ariorica irineanatero isanquenare, te iriotacoteroji: tecatsi incantea inquemero.</s>
     </seg>
     <seg type="verse" id="b.2CO.3.16">
      <s id="b.2CO.3.16.1">Iro cantaincha ariorica iraventeari Avincatsarite, iriotacayeri eiro yamatavitantajatsi irisati; irointi iriotasanotanaque.</s>
     </seg>
     <seg type="verse" id="b.2CO.3.17">
      <s id="b.2CO.3.17.1">Ainiro Avincatsarite Ishire, oamejeitaquee eiro apomerentsiventiro isanquenare Moishishi.</s>
     </seg>
     <seg type="verse" id="b.2CO.3.18">
      <s id="b.2CO.3.18.1">Meeca tecatsi amatavijeiteeneri, irointi timatsi ayojeitiri.</s>
      <s id="b.2CO.3.18.2">Ayojeitaque icameetsatasanotaque Avincatsarite.</s>
      <s id="b.2CO.3.18.3">Otasoncaventajeitaquee Ishire anquempejeitanteariri.</s>
      <s id="b.2CO.3.18.4">Meeca aquempejeivetacari capichaji.</s>
      <s id="b.2CO.3.18.5">Acantani apashinitapinitanaque.</s>
      <s id="b.2CO.3.18.6">Coajica anquempetasanojeitapaajeari, ancameetsatasanojeitapaaje.</s>
     </seg>
    </div>
    <div type="chapter" id="b.2CO.4">
     <seg type="verse" id="b.2CO.4.1">
      <s id="b.2CO.4.1.1">Tempa icavintsaajeitaquee Tasorentsi, irootaque itiancantanari nonquenquetsatacayeri atiripee.</s>
      <s id="b.2CO.4.1.2">Meeca eiro nojocajirotsi.</s>
     </seg>
     <seg type="verse" id="b.2CO.4.2">
      <s id="b.2CO.4.2.1">Te noninteji namataviteri ashanincapee: te incameetsateji yora pashini amatavijeitiriri.</s>
      <s id="b.2CO.4.2.2">Te nompashiniteroji irineane Tasorentsi, aisati te noncamantashiteariji atiri ocameetsayetaque icoayetiri iriori: namatavitiricari.</s>
      <s id="b.2CO.4.2.3">Irointi queario noamejeitaqueri atiri.</s>
      <s id="b.2CO.4.2.4">Piojeitaque, aisati iotaque Tasorentsi queario oca nocantaquempiri.</s>
     </seg>
     <seg type="verse" id="b.2CO.4.3">
      <s id="b.2CO.4.3.1">Intimerica caari iotatsi jaoca incanteari iravisacotantajeari, iriojeitaque jatatsineri anta Sharincaveniqui.</s>
     </seg>
     <seg type="verse" id="b.2CO.4.4">
      <s id="b.2CO.4.4.1">Yamatavitaqueri Satanashi caari imatantaro iriote.</s>
      <s id="b.2CO.4.4.2">Tempa iriotaque ivincatsarite maaroni tseencantatsiri.</s>
      <s id="b.2CO.4.4.3">Te incoacayeriji iriote jaoca incanteari iravisacotaje; te irinintacayeriji iriojeite oshequi ipincatsariti Quirishito, Tasorentsi ini.</s>
     </seg>
     <seg type="verse" id="b.2CO.4.5">
      <s id="b.2CO.4.5.1">Te naro quenquetsatacotachane, irinti Avincatsarite Jesoquirishito noquenquetsatacotiri.</s>
      <s id="b.2CO.4.5.2">Noquemisantaqueri irinti, irootaque nocoantacari nintacojeitempi.</s>
     </seg>
     <seg type="verse" id="b.2CO.4.6">
      <s id="b.2CO.4.6.1">Peerani, yovetsicantarori Tasorentsi quipatsi, otsiteniveitani, iro cantaincha icanti: "Onquitaitetanaque".</s>
      <s id="b.2CO.4.6.2">Ari oquitaitetanaque, irootaque meeca amenajeitantari paitapeerica.</s>
      <s id="b.2CO.4.6.3">Aisati meeca iotacaajeitaquee jaoca icantari Quirishito, ayotantacari oshequi ipincatsaritaque Tasorentsi.</s>
     </seg>
     <seg type="verse" id="b.2CO.4.7">
      <s id="b.2CO.4.7.1">Te noshintsivatsateji narori, aisati nojoquiitapinitaca piojeitantacari tecatsi catsini nomate apaniro, irinti Tasorentsi matacaaquenarori noquenquetsatacotiri.</s>
      <s id="b.2CO.4.7.2">Irootaque ocameetsatantari pimpincatsajeiteri, eiroquea pipincatsatashitanatsi narori.</s>
     </seg>
     <seg type="verse" id="b.2CO.4.8">
      <s id="b.2CO.4.8.1">Oshequi yoashinonqueetaquena, iro cantaincha te irojocacayeetenaroji noquenquetsati; oshequi noquenqueshiretaque, iro cantaincha te noashireteaji.</s>
     </seg>
     <seg type="verse" id="b.2CO.4.9">
      <s id="b.2CO.4.9.1">Oshequi iquisheetaquena, iro cantaincha te irojoquenaji Tasorentsi; ipasanatapiniyeetaquena, iro cantaincha te iroyenaji.</s>
     </seg>
     <seg type="verse" id="b.2CO.4.10">
      <s id="b.2CO.4.10.1">Oquempetaca peerani itimi oshequi coapinivetainchari iroyerime Jesoshi, aisati itimi oshequi coapinivetachari iroyename narori.</s>
      <s id="b.2CO.4.10.2">Apaniro Jesoshi yoavisacotapinitaquena, iojeitantacari atiri aneanaji ini.</s>
     </seg>
     <seg type="verse" id="b.2CO.4.11">
      <s id="b.2CO.4.11.1">Queario, ariorica anquemisanteri Jesoshi, aitaque incantajeiteari, incoajeite iroajeitee.</s>
      <s id="b.2CO.4.11.2">Coajica, ari ancamajeitaque, iro cantaincha maaroni neajeitaqueeri meeca iojeiti aneasanotaji ini Jesoshi.</s>
     </seg>
     <seg type="verse" id="b.2CO.4.12">
      <s id="b.2CO.4.12.1">Noquenquetsati, irootaque icoanteetacari iroyena; iro cantaincha piquemisantajeitaque, irootaque pintimajeitanteari anta inquitequi, pincantaitatiyempani.</s>
     </seg>
     <seg type="verse" id="b.2CO.4.13">
      <s id="b.2CO.4.13.1">Tempa isanquenatini peerani yora ayemisantaririnteni: "Noquemisantaque, irootaque noquenquetsatacantariri noshaninca irineane Tasorentsi".</s>
      <s id="b.2CO.4.13.2">Aisati noquempejeitacari narori: noquemisantaque, irootaque noquenquetsatacantajeitaquempiri.</s>
     </seg>
     <seg type="verse" id="b.2CO.4.14">
      <s id="b.2CO.4.14.1">Ayojeitaque ainiro yora oitinaajiriri Avincatsarite Jesoshi.</s>
      <s id="b.2CO.4.14.2">Coajica irointinaasanojeitajee arori, antsipajeiteari Jesoshi.</s>
      <s id="b.2CO.4.14.3">Impoiji quiso avajeitanajeri iriori.</s>
     </seg>
     <seg type="verse" id="b.2CO.4.15">
      <s id="b.2CO.4.15.1">Oshequi noquematsicatimentajeitaquempi, ineshinoncajeitantajimpiri Tasorentsi: aisati irineshinoncajeiteri itsipapee atiri.</s>
      <s id="b.2CO.4.15.2">Impoiji pimpasonquijeiteri maaroni, pincantajeite: "Tempa icameetsati Tasorentsi".</s>
     </seg>
     <seg type="verse" id="b.2CO.4.16">
      <s id="b.2CO.4.16.1">Meecari, meeca, oshequi amaojeitaque, coajica anteashipajeitanaque, ancamajeitanaque; iro cantaincha eiro aquenqueshireajeitirotsi.</s>
      <s id="b.2CO.4.16.2">Tempa icantani Tasorentsi iveshireacaajeitaquee maaroni quitaiteriqui.</s>
     </seg>
     <seg type="verse" id="b.2CO.4.17">
      <s id="b.2CO.4.17.1">Meeca capichaji yoashinoncaajeitaquee tseencantatsiri, iro cantaincha te antsipetashiteaji ashinoncaaca.</s>
      <s id="b.2CO.4.17.2">Capichaji aneaquero meeca, iro cantaincha ioti Tasorentsi, impoijiquea cameetsa irisavicacaajeitajee anta inampiqui.</s>
      <s id="b.2CO.4.17.3">Ancantaitatiyempani asavique cameetsa, eiro oquempetajatsi aca.</s>
     </seg>
     <seg type="verse" id="b.2CO.4.18">
      <s id="b.2CO.4.18.1">Eiro aquenqueshiretasanojeitirotsi pomerentsiyetachari aisati timayetatsiri aca quipatsiqui.</s>
      <s id="b.2CO.4.18.2">Coajica tempa ompeajeitanajea maaroni aneajeitaqueri aca.</s>
      <s id="b.2CO.4.18.3">Irointi anquenqueshiretasanotero caari aneapiniti meeca: ora timajeitatsiri inquitequi.</s>
      <s id="b.2CO.4.18.4">Eiro opeajatsi irointi.</s>
     </seg>
    </div>
    <div type="chapter" id="b.2CO.5">
     <seg type="verse" id="b.2CO.5.1">
      <s id="b.2CO.5.1.1">Ayojeitaque ariorica ancamajeite aca, antimajeite inquitequi.</s>
      <s id="b.2CO.5.1.2">Ontime avatsa cameetsari irovetsicajeeneri Tasorentsi, te irio atiri vetsicajeerone.</s>
      <s id="b.2CO.5.1.3">Ancantaitatiyempani asavique anta.</s>
     </seg>
     <seg type="verse" id="b.2CO.5.2">
      <s id="b.2CO.5.2.1">Aca quipatsiqui oshequi meeca ashinoncaapinijeitaca aisati oshequi aquenqueshirejeitaque; oshequi acoajeitaque ontime avatsa iroaquerari anta inquitequi.</s>
     </seg>
     <seg type="verse" id="b.2CO.5.3">
      <s id="b.2CO.5.3.1">Eiro apatiro ontime ashire, irointi ontime aisati avatsa.</s>
     </seg>
     <seg type="verse" id="b.2CO.5.4">
      <s id="b.2CO.5.4.1">Meeca oshequi aquenqueshirejeitaque: te ancoajeiveteaji ajocajero oca avatsa, iro cantaincha acoasanotaque avatsa iroaqueratajantsineri.</s>
      <s id="b.2CO.5.4.2">Acoaque ampashinitanaje ontimanteari avatsa caari tsoncanetajanchane.</s>
     </seg>
     <seg type="verse" id="b.2CO.5.5">
      <s id="b.2CO.5.5.1">Iriotaque Tasorentsi tasoncaventajeitajeeneri ontimanteari pashini avatsa iroaqueratajantsineri.</s>
      <s id="b.2CO.5.5.2">Quiso oajeitaquee Ishire ayojeitantacari queario intasoncaventaquee,</s>
     </seg>
     <seg type="verse" id="b.2CO.5.6">
      <s id="b.2CO.5.6.1">irootaque aquimoshirejeitantacari.</s>
      <s id="b.2CO.5.6.2">Ayojeitaque atimajeiti aca quipatsiqui, tequeratsita antsipatasanoteari Avincatsarite.</s>
     </seg>
     <seg type="verse" id="b.2CO.5.7">
      <s id="b.2CO.5.7.1">Tequera aneajeitero inampi, iro cantaincha aquemisantaque, ayojeitantacari aneajero coajica.</s>
     </seg>
     <seg type="verse" id="b.2CO.5.8">
      <s id="b.2CO.5.8.1">Aveshireimentajeivetari Avincatsarite aca quipatsiqui, iro cantaincha acoasanoveta antsipatasanoteari anta jenoqui, anampitasanotearo.</s>
     </seg>
     <seg type="verse" id="b.2CO.5.9">
      <s id="b.2CO.5.9.1">Ainirotatsiquera asaviqui aca, acoasanotaque iriveshireimentajeitee.</s>
      <s id="b.2CO.5.9.2">Aisati, ajaterica anta ancoaque iriveshireimentajeitee.</s>
     </seg>
     <seg type="verse" id="b.2CO.5.10">
      <s id="b.2CO.5.10.1">Coajica incantacoventajeitee Quirishito.</s>
      <s id="b.2CO.5.10.2">Ariorica meeca antayetero cameetsatatsiri, incavintsaajeitee; ariorica antayetero meeca caari cameetsatatsi, iroasanquetaajeitee.</s>
     </seg>
     <seg type="verse" id="b.2CO.5.11">
      <s id="b.2CO.5.11.1">Oshequi apincatsajeitaqueri Avincatsarite, irootaque aquemisantacaantajeitacariri atiri.</s>
      <s id="b.2CO.5.11.2">Ioti Tasorentsi nopincatsatasanotaqueri, nocoaque piojeitero aisati avirori.</s>
     </seg>
     <seg type="verse" id="b.2CO.5.12">
      <s id="b.2CO.5.12.1">Te noncoyeji noneatsatajea narosati, iro cantaincha te aisati noncoyeji pimpashiventacotena.</s>
      <s id="b.2CO.5.12.2">Yora cantimataquenari, oshequi ishemetaque irinti, ishemetimentayetaquero yantayetiri, iro cantaincha te incameetsashireteji.</s>
      <s id="b.2CO.5.12.3">Icantimataquena iriori, iro cantaincha nocoaque pimpiateari.</s>
     </seg>
     <seg type="verse" id="b.2CO.5.13">
      <s id="b.2CO.5.13.1">Icanti: "Te iriotacoteaji Pavoro", iro cantaincha apatiro nantiniri Tasorentsi icoacaaquenari.</s>
      <s id="b.2CO.5.13.2">Otimi niotantari nintacotantaquempiri.</s>
     </seg>
     <seg type="verse" id="b.2CO.5.14">
      <s id="b.2CO.5.14.1">Oshequi inintaquena Quirishito, icavintsaasanotaquena.</s>
      <s id="b.2CO.5.14.2">Niotaque icamimentajeitaquee maaroni: meeca oquempevetaca acamajeitaque maaroni, eiro amatapinitantajarotsi aisati caari cameetsatatsi.</s>
      <s id="b.2CO.5.14.3">Aisati icoacaaquee eiro antanontajatsi arosati, irointi anteneri iriori icoacaaqueeri: tempa icamimentajeitaquee arori, itinaanaja aisati.</s>
     </seg>
     <seg type="verse" id="b.2CO.5.16">
      <s id="b.2CO.5.16.1">Peerani nojivetacari Quirishito atiri ini, te niovetearini Tasorentsi ini.</s>
      <s id="b.2CO.5.16.2">Iro cantaincha meeca niotasanotaqueri, niotaque jaoca icanta.</s>
      <s id="b.2CO.5.16.3">Aisati yora ayemisantaririnte, eiro atseenquiritsi: tempa ineacameetsajeitaqueri Tasorentsi.</s>
     </seg>
     <seg type="verse" id="b.2CO.5.17">
      <s id="b.2CO.5.17.1">Ariorica iquemisantaqueri ashaninca Quirishito, ari inashitacaacari iriori; eiro yantapinitirotsi yantaveitaniri, irointi impashinitanaje.</s>
     </seg>
     <seg type="verse" id="b.2CO.5.18">
      <s id="b.2CO.5.18.1">Iriotaque intacarori Tasorentsi.</s>
      <s id="b.2CO.5.18.2">Itiancaqueri Quirishito icamimentajeitaquee, yoameetsajeitaquee, yaacameetsatantaqueeri iriori.</s>
      <s id="b.2CO.5.18.3">Meeca icoaque ancamanteri itsipapee atiri inquemisante, iraacameetsatanteariri iriori.</s>
     </seg>
     <seg type="verse" id="b.2CO.5.19">
      <s id="b.2CO.5.19.1">Pineaquero, itiancaqueri Quirishito iroameetsajeitee arori, irineacameetsajeitantajeeri.</s>
      <s id="b.2CO.5.19.2">Eiro iquenqueshiretajirotsi aisati caari cameetsatatsi antajeivetaniri.</s>
      <s id="b.2CO.5.19.3">Meeca itiancajeitaquee arori ancamantajeiteri itsipapee icoaque Tasorentsi iraacameetsajeiteri, maaroni.</s>
     </seg>
     <seg type="verse" id="b.2CO.5.20">
      <s id="b.2CO.5.20.1">Queario, itiancaquena Quirishito: novaajimpiro irineane Tasorentsi.</s>
      <s id="b.2CO.5.20.2">Aisati iriori Quirishito icoacaaquempi pinquemisanteri iraacameetsatantempiri Tasorentsi.</s>
     </seg>
     <seg type="verse" id="b.2CO.5.21">
      <s id="b.2CO.5.21.1">Tecatsi irante Quirishito caari cameetsatatsi, iro cantaincha itiancaqueri iriri icamimentajeitaquee.</s>
      <s id="b.2CO.5.21.2">Oquempetimovetacari yantaquero iriori caari cameetsatatsi.</s>
      <s id="b.2CO.5.21.3">Irootaque meeca yoameetsatantajeitajeeri Tasorentsi.</s>
     </seg>
    </div>
    <div type="chapter" id="b.2CO.6">
     <seg type="verse" id="b.2CO.6.1">
      <s id="b.2CO.6.1.1">Meeca nantiniri Tasorentsi icoacaaquenari, irootaque nocantantimpiri: icavintsaasanojeitaquempi.</s>
      <s id="b.2CO.6.1.2">Eiro meeca pitseenquiritsi.</s>
     </seg>
     <seg type="verse" id="b.2CO.6.2">
      <s id="b.2CO.6.2.1">Jero oca ocantiri irineane: "Picantaquena, aisati noquemisantaquempi; moncarataca pavisacotantajari, irootaque nintacotantaquempiri".</s>
      <s id="b.2CO.6.2.2">Meeca aisati narori noncamantempi: moncarataca meeca pinquemisante, pavisacotantajeari.</s>
     </seg>
     <seg type="verse" id="b.2CO.6.3">
      <s id="b.2CO.6.3.1">Tecatsi nante, tecatsi pinquisantenari; cameetsa noamejeitaquempi piojeitantacari pavisacojeitaje.</s>
     </seg>
     <seg type="verse" id="b.2CO.6.4">
      <s id="b.2CO.6.4.1">Nocantani nantaveetiniri Tasorentsi, noquearioventaquero, piojeitantacari queario nopincatsatasanotaqueri.</s>
      <s id="b.2CO.6.4.2">Nocantani nantaveetiniri, iro cantaincha oshequi noquematsicatimentacari, nashinoncaapinitaca, maaroni.</s>
     </seg>
     <seg type="verse" id="b.2CO.6.5">
      <s id="b.2CO.6.5.1">Ipasanataquena soraro, yoiminqueapinitaquena.</s>
      <s id="b.2CO.6.5.2">Iquisapinijeitaquena atiripee.</s>
      <s id="b.2CO.6.5.3">Oshequi opomerentsitimotaquena noquenquetsatacaajeitiri atiripee.</s>
      <s id="b.2CO.6.5.4">Nosaaquitapiniti tsiteniriqui.</s>
      <s id="b.2CO.6.5.5">Noquemapinitaquero notasheni.</s>
     </seg>
     <seg type="verse" id="b.2CO.6.6">
      <s id="b.2CO.6.6.1">Iro cantaincha cameetsa nosaviqui, niotasanotaquero irineane Tasorentsi, oshequi namavetaquero iquisaquena caari quemisantatsi, piojeitantacari queario nantaveetiniri Tasorentsi.</s>
      <s id="b.2CO.6.6.2">Amitacotapinitaquena Ishire Tasorentsi, nocavintsantapiniti,</s>
     </seg>
     <seg type="verse" id="b.2CO.6.7">
      <s id="b.2CO.6.7.1">queario oni oca noametantapinitiri, te nontseeyaji.</s>
      <s id="b.2CO.6.7.2">Itasoncacoventapinitaquena Tasorentsi, yojocacoventaquena, aisati imatacaaquena noquemisantacaaqueri itsipapee atiri icameetsatantajari.</s>
     </seg>
     <seg type="verse" id="b.2CO.6.8">
      <s id="b.2CO.6.8.1">Ainiro pincatsataquenari aisati shirontimentaquenari.</s>
      <s id="b.2CO.6.8.2">Ainiro neacameetsataquenari aisati cantimataquenari.</s>
      <s id="b.2CO.6.8.3">Ainiro quemisantaquenari aisati tseencaquenari.</s>
     </seg>
     <seg type="verse" id="b.2CO.6.9">
      <s id="b.2CO.6.9.1">Te iriojeitenaji atiripee, iro cantaincha iotaquena Tasorentsi.</s>
      <s id="b.2CO.6.9.2">Isareajeivetaquena atiri iroyename, iro cantaincha aneatsina noni.</s>
      <s id="b.2CO.6.9.3">Oshequi noneacatsiyetacaro, iro cantaincha iquempoyeaquena Tasorentsi.</s>
     </seg>
     <seg type="verse" id="b.2CO.6.10">
      <s id="b.2CO.6.10.1">Noashiretacojeitacari ashanincapee, iro cantaincha noveshireimentacari Tasorentsi.</s>
      <s id="b.2CO.6.10.2">Nashinoncaavetaca narori, iro cantaincha noamejeitaqueri ashanincapee cameetsa yoveshireimentantajariri Tasorentsi.</s>
      <s id="b.2CO.6.10.3">Tecatsi nashitaarantea, iro cantaincha ipaquena Tasorentsi maaroni coiteimotaquenari.</s>
     </seg>
     <seg type="verse" id="b.2CO.6.11">
      <s id="b.2CO.6.11.1">Noyemisantaririnte, nocamantasanojeitaquempi maaroni noquenqueshiretaqueri, tecatsi nomanapitsatempi.</s>
      <s id="b.2CO.6.11.2">Oshequi nonintajeitaquempi.</s>
     </seg>
     <seg type="verse" id="b.2CO.6.12">
      <s id="b.2CO.6.12.1">Te nompashiventeaji narori noquenquetsatacaimpi, iro cantaincha naamaaca ainiro pipashiventajeita avinti.</s>
     </seg>
     <seg type="verse" id="b.2CO.6.13">
      <s id="b.2CO.6.13.1">Ari noquempetacaantajeitaquempi notomipee, nishintopee: oshequi nocavintsaajeitaquempi.</s>
      <s id="b.2CO.6.13.2">Aisati nocoaque pincavintsaajeitena narori.</s>
     </seg>
     <seg type="verse" id="b.2CO.6.14">
      <s id="b.2CO.6.14.1">Eiro quiso poiritsi yora caari quemisantatsi.</s>
      <s id="b.2CO.6.14.2">Pamene, ariorica acameetsataque, ¿aquempetacarimpa caari cameetsatatsi?</s>
      <s id="b.2CO.6.14.3">¿Ashanincajeitacarimpa?</s>
      <s id="b.2CO.6.14.4">Oquempetaca quitaiteri aisati tsiteniri: te omoncaratavacayeaji, onashita.</s>
     </seg>
     <seg type="verse" id="b.2CO.6.15">
      <s id="b.2CO.6.15.1">¿Ishanincatacarimpa Quirishito yora Satanashi?</s>
      <s id="b.2CO.6.15.2">Ariorica aquemisantaque, ¿aquempetacarimpa tseencantatsiri?</s>
     </seg>
     <seg type="verse" id="b.2CO.6.16">
      <s id="b.2CO.6.16.1">¿Omoncaratavacaacampa ivanco Tasorentsi aisati ovanco isheroncayetiri atiri?</s>
      <s id="b.2CO.6.16.2">Pamene, quiso yoajeitaquee Tasorentsi, yora aneasanotatsiri, tempa peerani isanquenayeetironi irineane iriori: "Quiso noajeitanaqueri maaroni quemisantanari, eiro nojocajeitiritsi.</s>
      <s id="b.2CO.6.16.3">Nontasoncaventajeiteri, aisati impincatsajeitena.</s>
     </seg>
     <seg type="verse" id="b.2CO.6.17">
      <s id="b.2CO.6.17.1">Pinijantareajeri tseencantatsiri, eiro quiso poajeitiritsi, eiro pantayetirotsi caari cameetsatatsi.</s>
      <s id="b.2CO.6.17.2">Impoiji naacameetsatasanojeitempi maaroni,</s>
     </seg>
     <seg type="verse" id="b.2CO.6.18">
      <s id="b.2CO.6.18.1">nontomintajeitajempi, nishintojeitajempi, pincantajeitena: 'Apa'.</s>
      <s id="b.2CO.6.18.2">Irootaque icantaqueriniri Avincatsarite, yora Tasorentsisanori".</s>
     </seg>
    </div>
    <div type="chapter" id="b.2CO.7">
     <seg type="verse" id="b.2CO.7.1">
      <s id="b.2CO.7.1.1">Ari, nonintane, ayojeitaquero oca icantaqueeri Tasorentsi.</s>
      <s id="b.2CO.7.1.2">Eiro meeca antayetirotsi caari cameetsatatsi, aisati eiro aquenqueshiretirotsi.</s>
      <s id="b.2CO.7.1.3">Tsame cameetsa ampincatsatasanojeiteri Tasorentsi, anquearioventajeiteneri icoacayeeri.</s>
     </seg>
     <seg type="verse" id="b.2CO.7.2">
      <s id="b.2CO.7.2.1">Nocoaque paacameetsajeitena.</s>
      <s id="b.2CO.7.2.2">Piojeitaque te noashinoncaajeitempiji, te nantacaajeitempiroji caari cameetsatatsi, te namatavijeitempiji.</s>
     </seg>
     <seg type="verse" id="b.2CO.7.3">
      <s id="b.2CO.7.3.1">Te noncantempiji ainiro pantane, teve.</s>
      <s id="b.2CO.7.3.2">Tempa nocamantaquempi oshequi nocavintsaajeitaquempi, oshequi nonintajeitaquempi.</s>
      <s id="b.2CO.7.3.3">Nocantani noquenqueshirejeitaquempi aca quipatsiqui.</s>
      <s id="b.2CO.7.3.4">Aisati ariorica noncamaque, noncanteani nonquenqueshirejeitapaajempi anta inquitequi.</s>
     </seg>
     <seg type="verse" id="b.2CO.7.4">
      <s id="b.2CO.7.4.1">Te nonquenqueshireacotempiji, niotaque piquemisantaquena, irootaque noveshireimentantaquempiri, noquimoshireventantaquempiri.</s>
      <s id="b.2CO.7.4.2">Oshequi yoashinonqueetaquena, iro cantaincha noveshireimentasanojeitaquempi.</s>
     </seg>
     <seg type="verse" id="b.2CO.7.5">
      <s id="b.2CO.7.5.1">Peerani, nareetantacari Maseroniaqui, te nomateroji nomaoreapee: yoashinoncaapiniyeetaquena.</s>
      <s id="b.2CO.7.5.2">Aisati oshequi notsaroashiretanaque.</s>
     </seg>
     <seg type="verse" id="b.2CO.7.6">
      <s id="b.2CO.7.6.1">Iro cantaincha tempa iveshireacaapinijeitaquee Tasorentsi.</s>
      <s id="b.2CO.7.6.2">Itiancaquenari yora Tito, irootaque noquimoshiretantacari.</s>
     </seg>
     <seg type="verse" id="b.2CO.7.7">
      <s id="b.2CO.7.7.1">Ari noveshireimentacari Tito iriori, itsipataquena.</s>
      <s id="b.2CO.7.7.2">Aisati icamantapaaquena paacameetsajeitavaqueri chapinqui, aisati iveshireimentaquempi.</s>
      <s id="b.2CO.7.7.3">Icamantaquena picoiteajeitaquena, aisati piquenqueshiretanaca: eiro papiitajirotsi oca pantaveitaniri peerani.</s>
      <s id="b.2CO.7.7.4">Aisati icamantaquena pinintajeitaquena.</s>
      <s id="b.2CO.7.7.5">Noquemantavacariri icantapaaquena, oshequi noquimoshiretanaque.</s>
     </seg>
     <seg type="verse" id="b.2CO.7.8">
      <s id="b.2CO.7.8.1">Nosanquenatantaquempirori peerani, noquenqueshiretacaajeitaquempi.</s>
      <s id="b.2CO.7.8.2">Poashirejeivetanaca, iro cantaincha impoiji pojocaquero pantaveitaniri, paventajeitajari Tasorentsi.</s>
      <s id="b.2CO.7.8.3">Te nantsipetearoji nosanquenajeitaquempiro, te noashinoncaajeitempiji.</s>
      <s id="b.2CO.7.8.4">Peerani aquenqueshirejeitanaca, iro cantaincha meeca aquimoshirejeitaque.</s>
     </seg>
     <seg type="verse" id="b.2CO.7.10">
      <s id="b.2CO.7.10.1">Icoaque Tasorentsi avashiretanaquea ajocantearori caari cameetsatatsi antajeitaqueri, ampashinitantajeari.</s>
      <s id="b.2CO.7.10.2">Impoiji ancanteri iroavisacojeitee.</s>
      <s id="b.2CO.7.10.3">Ariorica amatero oca icoacaaqueeri, anquimoshirejeitanaque.</s>
      <s id="b.2CO.7.10.4">Yoashirejeivetaca aisati iriori tseencantatsiri, iro cantaincha te iraventajeiteariji irinti Tasorentsi, irootaque ijatantacari Sharincaveniqui.</s>
     </seg>
     <seg type="verse" id="b.2CO.7.11">
      <s id="b.2CO.7.11.1">Poashirejeivetacani, iro cantaincha meeca piquearioventaquero piquemisantajeitaque.</s>
      <s id="b.2CO.7.11.2">Picoajeitaque cameetsa pisavicajeitanaque.</s>
      <s id="b.2CO.7.11.3">Oshequi piquenqueshirejeitaca, aisati pitsaroajeitaque, irootaque picoantacari namitacojeitempi.</s>
      <s id="b.2CO.7.11.4">Piquemisantasanojeitaquena, aisati pojocacaaqueri yoranqui yantaniroveitaniri.</s>
      <s id="b.2CO.7.11.5">Pitsoteaquero maaroni nocantajeitaquempiri, meeca cameetsa pisavicajeiti.</s>
     </seg>
     <seg type="verse" id="b.2CO.7.12">
      <s id="b.2CO.7.12.1">Nosanquenatantaquempirori nocoacaaquempi pamitacoteri yoranqui antacotiriri iriri, aisati yora iriri, pamitacoteri.</s>
      <s id="b.2CO.7.12.2">Iro cantaincha nocoacaasanotaquempi piojeitaque pinintasanojeitaquena.</s>
      <s id="b.2CO.7.12.3">Tempa irootaque icoacaaquempiri aisati Tasorentsi.</s>
     </seg>
     <seg type="verse" id="b.2CO.7.13">
      <s id="b.2CO.7.13.1">Ari meeca noveshireimentajeitaquempi, aisati noveshireimentavajari Tito.</s>
      <s id="b.2CO.7.13.2">Oshequi iquimoshiretapaaque, icamantapaajana: "Cameetsa isavicacaajeitavaquena".</s>
     </seg>
     <seg type="verse" id="b.2CO.7.14">
      <s id="b.2CO.7.14.1">Chapinqui, tequeratsitani irijatashitempi, nocamantavaqueri: "Icameetsajeitaque corintosati, cameetsa iraacameetsatavaquempi".</s>
      <s id="b.2CO.7.14.2">Ari yareetantaquempiri iotaque queario nocantaqueriri, te nontseeyaji.</s>
      <s id="b.2CO.7.14.3">Aisati oquempetaca, te namatavijeitempiji avirojei.</s>
     </seg>
     <seg type="verse" id="b.2CO.7.15">
      <s id="b.2CO.7.15.1">Oshequi inintajeitaquempi: iotaque piquemisantajeitavaqueri aisati pipincatsajeitavaqueri.</s>
     </seg>
     <seg type="verse" id="b.2CO.7.16">
      <s id="b.2CO.7.16.1">Aisati narori, noveshireimentajeitaquempi: niotaque pantapinitaquero icoacaaquempiri Tasorentsi.</s>
     </seg>
    </div>
    <div type="chapter" id="b.2CO.8">
     <seg type="verse" id="b.2CO.8.1">
      <s id="b.2CO.8.1.1">Meeca, noyemisantaririnte, nocoaque noncamantempi oshequi ineshinoncajeitaqueri Tasorentsi maaroni yora ayemisantaririnte anta Maseroniaqui.</s>
     </seg>
     <seg type="verse" id="b.2CO.8.2">
      <s id="b.2CO.8.2.1">Oshequi yoashinoncaajeivetacari ishanincapee, iro cantaincha oshequi iveshireimentajeitacari Tasorentsi.</s>
      <s id="b.2CO.8.2.2">Aisati te irashitaarantasanoveteaji, iro cantaincha oshequi yapatojeitiniri quemisantatsiri quirequi, ipiriri.</s>
      <s id="b.2CO.8.2.3">Iojeitaque yashinoncaajeitaca ayemisantaririnte anta Jerosarequi.</s>
     </seg>
     <seg type="verse" id="b.2CO.8.3">
      <s id="b.2CO.8.3.1">Te capichaji imperi, oshequi ipaqueri.</s>
      <s id="b.2CO.8.3.2">Te iriojeiteji intsaneempari iirequite.</s>
      <s id="b.2CO.8.3.3">Tecatsi canterine: "Pincavintsayeri piyemisantaririnte".</s>
      <s id="b.2CO.8.3.4">Irisati iotashitacha icavintsairi.</s>
     </seg>
     <seg type="verse" id="b.2CO.8.4">
      <s id="b.2CO.8.4.1">Icantasanotaquena: "Nocoaque namitacojeiteri noyemisantaririnte".</s>
     </seg>
     <seg type="verse" id="b.2CO.8.5">
      <s id="b.2CO.8.5.1">Ari niovetaca imperi quirequi, iro cantaincha imapocaquena icantajeitaquena: "Nanteneri Tasorentsi paitarica icoacaanari, aisati nantempiro paitarica pincantaquenari.</s>
      <s id="b.2CO.8.5.2">Pincamantena paitarica icoacaaquenari Tasorentsi".</s>
     </seg>
     <seg type="verse" id="b.2CO.8.6">
      <s id="b.2CO.8.6.1">Ari chapinqui intanacaro Tito icantaquempi: "Pampatoteneri jerosaresati piirequite".</s>
      <s id="b.2CO.8.6.2">Ari cameetsa papatojeitaqueneri.</s>
      <s id="b.2CO.8.6.3">Meeca nontiancajempiri aisati incantajempi pampatotasanojeiteneri aisati piirequite, pincavintsaasanojeiteri piyemisantaririnte.</s>
     </seg>
     <seg type="verse" id="b.2CO.8.7">
      <s id="b.2CO.8.7.1">Oshequi panaacojeitaqueri pashinipee piyemisantaririnte: panaacotaqueri piquemisantasanojeiti, piquenquetsatasanojeiti, piotasanojeiti, piquearioventasanotiniri Avincatsarite icoacaimpiri, aisati pinintasanojeitaquena.</s>
      <s id="b.2CO.8.7.2">Meeca nocoaque panaacojeiteri pineshinoncatasanojeiteri ashinoncaincari.</s>
     </seg>
     <seg type="verse" id="b.2CO.8.8">
      <s id="b.2CO.8.8.1">Te noncoyeji nomperanatempi pimpajeiteri ashinoncaincari, iro cantaincha ariorica pimpasanoteri, piotacaajeiteri itsipapee queario pinintasanojeitaqueri piyemisantaririnte.</s>
     </seg>
     <seg type="verse" id="b.2CO.8.9">
      <s id="b.2CO.8.9.1">Tempa aisati oshequi ineshinoncajeitaquee Avincatsarite Jesoquirishito.</s>
      <s id="b.2CO.8.9.2">Oshequi yashitaarantaca anta inquitequi, aisati oshequi catsini ipincatsaritini, iro cantaincha ipocantacari aca quipatsiqui, yojocanaquero maaroni cameetsayetatsiri.</s>
      <s id="b.2CO.8.9.3">Yashinoncaavetapaaca: tecatsi timimotajerine, itseencajeitaqueri ishaninca, maaroni.</s>
      <s id="b.2CO.8.9.4">Yashinoncaimentaquee arori, oncanteata cameetsa irisavicacaajeitajee anta inquitequi.</s>
     </seg>
     <seg type="verse" id="b.2CO.8.10">
      <s id="b.2CO.8.10.1">Nocoaque pintacotasanoteari yora ashinoncaajeitachari anta Jerosarequi: tempa avirojeitaque intasanotacarori peerani.</s>
     </seg>
     <seg type="verse" id="b.2CO.8.11">
      <s id="b.2CO.8.11.1">Picoajeitaque pintacoteari: meeca, intimerica piirequite pintacotanteariri, jentsite, pampatoteri pimpacantanteariri.</s>
     </seg>
     <seg type="verse" id="b.2CO.8.12">
      <s id="b.2CO.8.12.1">Ocameetsati picoaque pincavintsayeri.</s>
      <s id="b.2CO.8.12.2">Ari itimirica piirequite, tempa ari pimataquero avinti pimperi.</s>
      <s id="b.2CO.8.12.3">Iro cantaincha terica intimeji piirequite, eiro nocantashitimpitsi pimperi.</s>
     </seg>
     <seg type="verse" id="b.2CO.8.13">
      <s id="b.2CO.8.13.1">Te noninteji ompomerentsitimojeitempi, aisati eiro opomerentsitimojeitiritsi itsipapee.</s>
     </seg>
     <seg type="verse" id="b.2CO.8.14">
      <s id="b.2CO.8.14.1">Timatsi pashitaarantajeitaca, meeca pincavintsayeri yora ashinoncaincari.</s>
      <s id="b.2CO.8.14.2">Coajica ariorica irashitaarantaquea iriori, aisati ariorica pashinoncaajeitaquea avirori, impoijiquea impiatempi incavintsaajeitempi avirori.</s>
     </seg>
     <seg type="verse" id="b.2CO.8.15">
      <s id="b.2CO.8.15.1">Tempa ocantini Sanquenarentsi: "Yora piotasanovetacarori mana, te ontimimotajeriji aisati timaarantajantsine.</s>
      <s id="b.2CO.8.15.2">Irintiquea yora aatsiri capichaji, te irashinoncayeaji irinti.</s>
      <s id="b.2CO.8.15.3">Aitaque, imoncaratavacaajeitaca maaroni".</s>
     </seg>
     <seg type="verse" id="b.2CO.8.16">
      <s id="b.2CO.8.16.1">Ari iquempetaquena Tito, oshequi inintajeitaquempi, irootaque nopasonquitantacariri Tasorentsi.</s>
     </seg>
     <seg type="verse" id="b.2CO.8.17">
      <s id="b.2CO.8.17.1">Nocantaqueri: "Pijatashitajeri aisati corintosati, pineeri".</s>
      <s id="b.2CO.8.17.2">Iro cantaincha te apaniro narori noncoacayeri, irisati coashitacha irineajempi aisati.</s>
     </seg>
     <seg type="verse" id="b.2CO.8.18">
      <s id="b.2CO.8.18.1">Nontianquempiri itsipa ayemisantaririnte intsipatanaqueari.</s>
      <s id="b.2CO.8.18.2">Oshequi iquenquetsatapinitiro irineane Tasorentsi, irootaque iojeitantacariri maaroni quemisantatsiri.</s>
      <s id="b.2CO.8.18.3">Aisati avirori, piquemacojeitaqueri.</s>
     </seg>
     <seg type="verse" id="b.2CO.8.19">
      <s id="b.2CO.8.19.1">Aisati itiancajeitaqueri ayemisantaririnte intsipatanaquena narori anta Jerosarequi, iramitacotena naanajeneri ashinoncaincari quirequi.</s>
      <s id="b.2CO.8.19.2">Oshequi icavintsaajeitaqueri ayemisantaririnte, irootaque incantanteari jerosaresati: "Icameetsataque Tasorentsi".</s>
      <s id="b.2CO.8.19.3">Aisati iriojeitanaque oshequi acavintsaajeitaqueri.</s>
     </seg>
     <seg type="verse" id="b.2CO.8.20">
      <s id="b.2CO.8.20.1">Ari icarataque oshequi quirequi pintianqueneriri, oshequi picavintsaajeitaqueri.</s>
      <s id="b.2CO.8.20.2">Irootaque nocoantacari intime tsipatenaneri naanajeneri.</s>
      <s id="b.2CO.8.20.3">Icanteetanacari: "Picoshitaqueri".</s>
     </seg>
     <seg type="verse" id="b.2CO.8.21">
      <s id="b.2CO.8.21.1">Te apaniro noncoaque irineacameetsatena Tasorentsi, aisati nocoaque irineacameetsajeitena ashanincapee.</s>
     </seg>
     <seg type="verse" id="b.2CO.8.22">
      <s id="b.2CO.8.22.1">Aisati pineavajeri pashini ayemisantaririnte nontianqueri.</s>
      <s id="b.2CO.8.22.2">Niotaqueri, iquearioventaquero iquemisantaque.</s>
      <s id="b.2CO.8.22.3">Nocamantaqueri oshequi piquemisantajeitaque aisati oshequi picavintsantajeitaque, irootaque icoasanotantacari irijate irineempi.</s>
     </seg>
     <seg type="verse" id="b.2CO.8.23">
      <s id="b.2CO.8.23.1">Yora Tito, quiso yoapinitaquena, yamitacotapinitaquena nintacojeitaquempi.</s>
      <s id="b.2CO.8.23.2">Aisati yora intsipajeiteari irineempi, iriojeitaque itiancanepee ayemisantaririnte aca.</s>
      <s id="b.2CO.8.23.3">Cameetsa inajeiti, quemisantasanotiriri Quirishito.</s>
     </seg>
     <seg type="verse" id="b.2CO.8.24">
      <s id="b.2CO.8.24.1">Ari oshequi nocantapinijeitaqueri quemisantatsiri aca: "Icameetsajeitaque corintosati".</s>
      <s id="b.2CO.8.24.2">Ariorica pineavaqueri yoca, paacameetsatasanotavaqueri iriojeitanteari queario oca nocantaqueriri.</s>
     </seg>
    </div>
    <div type="chapter" id="b.2CO.9">
     <seg type="verse" id="b.2CO.9.1">
      <s id="b.2CO.9.1.1">Jero oca nocantaquempiri: "Pintacoteari piyemisantaririnte".</s>
      <s id="b.2CO.9.1.2">Iro cantaincha tempa piotasanotaque picavintsaajeitaqueri.</s>
      <s id="b.2CO.9.1.3">Niotaque te pintsaneempariji piirequite, irootaque nocamantantariri maseroniasati: "Ocarataque meeca aparoni osarintsi icoantacari corintosati intianqueneri jerosaresati quirequi".</s>
      <s id="b.2CO.9.1.4">Iotacojeitaquempi, irootaque icoasanojeitantacari inquempejeitempi, irintacojeitantea iriori.</s>
     </seg>
     <seg type="verse" id="b.2CO.9.3">
      <s id="b.2CO.9.3.1">Ari nocantajeitaqueri: "Icoaque corintosati intianqueneri jerosaresati iirequite".</s>
      <s id="b.2CO.9.3.2">Meeca nontianqueri yoca irijivatanaquena, incantempi pimpiotasanotanteariri.</s>
      <s id="b.2CO.9.3.3">Nimpoitanaje narori noneajeitempi, ariorica intsipatanaquena itsipapee maseroniasati.</s>
      <s id="b.2CO.9.3.4">Ariorica irineapaaquempi pivioncaqueneri jerosaresati piirequite, iriojeitapaaque queario nocantaqueriri, aisati eiro nopashiventatsi narori.</s>
     </seg>
     <seg type="verse" id="b.2CO.9.5">
      <s id="b.2CO.9.5.1">Ari nocantaqueri yoca ayemisantaririnte irijivatanaquena, pampatojeitanteariri piirequite.</s>
      <s id="b.2CO.9.5.2">Avirojei cantashitachari peerani: "Nintacoteari ashinoncaincari", te naro cantasanotempine.</s>
     </seg>
     <seg type="verse" id="b.2CO.9.6">
      <s id="b.2CO.9.6.1">Ariorica pampatoteri piirequite, piquempevetacari panquiveetatsiri: ariorica impanquitero oshequi oitsoqui, irayero coajica oshequi, impiotero.</s>
      <s id="b.2CO.9.6.2">Iro cantaincha impanquiterorica capichaji, ari capichaji iraye.</s>
     </seg>
     <seg type="verse" id="b.2CO.9.7">
      <s id="b.2CO.9.7.1">Piojeitaque jaoca incarate quirequi picoaqueri pimperiri.</s>
      <s id="b.2CO.9.7.2">Aitaque incarataque pimperiri.</s>
      <s id="b.2CO.9.7.3">Eiro pitsaneashiretaritsi, aisati eiro piperanataritsi itsipapee.</s>
      <s id="b.2CO.9.7.4">Iro icoaqueri Tasorentsi ariorica pintacoteari, pinquimoshiretanaque.</s>
     </seg>
     <seg type="verse" id="b.2CO.9.8">
      <s id="b.2CO.9.8.1">Tempa ioti Tasorentsi icavintsaasanotaquempi catsini, eiro ishinetajimpitsi pashinoncaajeitea.</s>
      <s id="b.2CO.9.8.2">Intimacayempiro maaroni coiteimotaquempiri, impasanotempiro ontimanteari pintacotanteariri aisati itsipapee.</s>
     </seg>
     <seg type="verse" id="b.2CO.9.9">
      <s id="b.2CO.9.9.1">Tempa aitaque ocantini Sanquenarentsi: "Te pantsipetashiteaji pintacojeitari ashinoncaincari, eiro catsini ipeacotarotsi Tasorentsi picavintsanti".</s>
     </seg>
     <seg type="verse" id="b.2CO.9.10">
      <s id="b.2CO.9.10.1">Yora Tasorentsi ipapinitiri panquiveetatsiri oitsoqui impanquitantearori, aisati ipapinijeitaquee avajeitari.</s>
      <s id="b.2CO.9.10.2">Tempa aisati irishequianaquempiro timimojeitempineri ontimanteari pincavintsaajeitanteariri ashinoncaincari.</s>
     </seg>
     <seg type="verse" id="b.2CO.9.11">
      <s id="b.2CO.9.11.1">Aiquero irovanaaquempiro Tasorentsi, pintacotasanotanteariri itsipapee.</s>
      <s id="b.2CO.9.11.2">Impoiji impasonquijeiteri iriori Tasorentsi, irineacameetsatasanojeiteri.</s>
     </seg>
     <seg type="verse" id="b.2CO.9.12">
      <s id="b.2CO.9.12.1">Ariorica intacotantea arori, ampasanoteri ashinoncaincari coiteimotacariri.</s>
      <s id="b.2CO.9.12.2">Iro cantaincha aisati avamejeiteri impasonquijeiteri Tasorentsi.</s>
     </seg>
     <seg type="verse" id="b.2CO.9.13">
      <s id="b.2CO.9.13.1">Ariorica pincavintsaajeiteri piyemisantaririnte, iriojeitanaque iriori queario avirojeitaque quemisantasanojeitiriri Quirishito.</s>
      <s id="b.2CO.9.13.2">Aisati iriojeitanaque te pintsaneempariji piirequite, irointi oshequi pintacotantaca, impoiji irineacameetsajeiteri Tasorentsi.</s>
     </seg>
     <seg type="verse" id="b.2CO.9.14">
      <s id="b.2CO.9.14.1">Oshequi iquenqueshirejeitaquempi, aisati oshequi icantapinitiri Tasorentsi iramitacojeitempi.</s>
      <s id="b.2CO.9.14.2">Iojeitaque oshequi catsini ineshinoncajeitaquempi Tasorentsi.</s>
     </seg>
     <seg type="verse" id="b.2CO.9.15">
      <s id="b.2CO.9.15.1">Tsame ampasonquijeiteri, tempa icavintsaasanojeitaquee catsini.</s>
     </seg>
    </div>
    <div type="chapter" id="b.2CO.10">
     <seg type="verse" id="b.2CO.10.1">
      <s id="b.2CO.10.1.1">Ari itimi quisaquenari, cantajeitaquempiri: "Ariorica itsipajeitaquempi Pavoro, itsaroacaajeitaquempi.</s>
      <s id="b.2CO.10.1.2">Ariorica itimi arejiqui ipacantaquempi sanquenarentsi, iquisatsataquempi".</s>
      <s id="b.2CO.10.1.3">Ari timatsi noninti noncamantempiri.</s>
      <s id="b.2CO.10.1.4">Tempa ineshinoncajeitaquee Quirishito, te irishintsitsateeji: aisati noninti nonquempetempi narori.</s>
     </seg>
     <seg type="verse" id="b.2CO.10.2">
      <s id="b.2CO.10.2.1">Timatsi yora cantimpiri: "Te iranteroji Pavoro icoacaavetariri Tasorentsi, irointi yantashitacaro icoayetiri iriori".</s>
      <s id="b.2CO.10.2.2">Terica irimajerete iriori, pamenavaquenayea eiro nontsaroacaapaaritsi, irointi nonquisatsatapaaqueri.</s>
      <s id="b.2CO.10.2.3">Iro cantaincha te noncoyeji nonquisatsajeitapeempi, irointi nocoaque aacameetsatavacaajeitea maaroni.</s>
     </seg>
     <seg type="verse" id="b.2CO.10.3">
      <s id="b.2CO.10.3.1">Aca quipatsiqui timatsi camaari quisajeitaqueeri: tecatsi ancantea amanateri; te inquempejeiteariji atiripee amanajeitanteariri.</s>
     </seg>
     <seg type="verse" id="b.2CO.10.4">
      <s id="b.2CO.10.4.1">Te ontimeji amanatanteariri, iro cantaincha timatsi irinti Tasorentsi tasoncacoventajeitaqueeri ampiajeitanteariri camaari.</s>
     </seg>
     <seg type="verse" id="b.2CO.10.5">
      <s id="b.2CO.10.5.1">Timatsi yora piatsatacariri Tasorentsi, aisati cantiriri ashaninca: "Eiro piquemisantiritsi Tasorentsi".</s>
      <s id="b.2CO.10.5.2">Iro cantaincha itasoncacoventajeitaquee Tasorentsi aimajerentajeitanteariri maaroni piatsajeivetacariri, aisati anquemisantacanteariri, irishiretasanotanteariri Quirishito.</s>
     </seg>
     <seg type="verse" id="b.2CO.10.6">
      <s id="b.2CO.10.6.1">Aisati anta pinampiqui, niotaque piquemisantajeitaquena, iro cantaincha naamaaca itimaarantaque aparopee piatsataquenari.</s>
      <s id="b.2CO.10.6.2">Irintiquea yora piatsataquenari, noncanteri Tasorentsi iroasanquejeiteri.</s>
     </seg>
     <seg type="verse" id="b.2CO.10.7">
      <s id="b.2CO.10.7.1">Ainiro caveaquenari, aisati tseencaquenari.</s>
      <s id="b.2CO.10.7.2">Ijivetaquena te naro itiancane Quirishito.</s>
      <s id="b.2CO.10.7.3">Icantacotashitaca irisati: "Naro itiancane Quirishito", iro cantaincha noncantempi nainti: narosanotaque nainti itiancane.</s>
     </seg>
     <seg type="verse" id="b.2CO.10.8">
      <s id="b.2CO.10.8.1">Nocantapinitaquempi itiancaquena, iro cantaincha queariotaque oca nocantimpiri.</s>
      <s id="b.2CO.10.8.2">Icoacaaquena Avincatsarite nonquemisantacaasanojeitempi: te incoacayenaji nontseencacaajeitempi.</s>
      <s id="b.2CO.10.8.3">Nantiniri icantaquenari, irootaque caari nopashiventanta.</s>
     </seg>
     <seg type="verse" id="b.2CO.10.9">
      <s id="b.2CO.10.9.1">Eiro pijititsi notsaroacaajeitimpi, irootaque noquisatsatantaquempiri nosanquenatitaquempiri peerani.</s>
     </seg>
     <seg type="verse" id="b.2CO.10.10">
      <s id="b.2CO.10.10.1">Timatsi cantimpiri: "Isanquenatashita Pavoro, te irioteji.</s>
      <s id="b.2CO.10.10.2">Iquisatsatashitaquempi.</s>
      <s id="b.2CO.10.10.3">Ariorica impoque aca, pineavaqueri tecatsi pimpincatsatimenteriri.</s>
      <s id="b.2CO.10.10.4">Te irioteji inquenquetsatacaasanojeitempi".</s>
     </seg>
     <seg type="verse" id="b.2CO.10.11">
      <s id="b.2CO.10.11.1">Pincamanteri iriori: "Ariorica irareejeitempi Pavoro, incamantasanotapaajempiro oca isanquenajeitimpiri.</s>
      <s id="b.2CO.10.11.2">Eiro ipashinitirotsi irineane".</s>
     </seg>
     <seg type="verse" id="b.2CO.10.12">
      <s id="b.2CO.10.12.1">Ari ineacameetsajeitashitaja irisati yora tseencajeitanari.</s>
      <s id="b.2CO.10.12.2">¿Paita noncoanteari nonquempejeiteari iriori?</s>
      <s id="b.2CO.10.12.3">Icantajeitaque: "Nomoncaratavacaajeitaca nainti, nocameetsatasanojeitaque".</s>
      <s id="b.2CO.10.12.4">Queario, imoncaratavacaajeitaca, iro cantaincha te iriojeiteji, te aneeroji iojeitantari.</s>
     </seg>
     <seg type="verse" id="b.2CO.10.13">
      <s id="b.2CO.10.13.1">Te noninteji noneacameetsatashitea narosati: apatiro nocoaque nomataqueneri Tasorentsi maaroni icoacaaquenari.</s>
      <s id="b.2CO.10.13.2">Niotaque icoacaaquena nonquemisantacaasanojeitempi avirori.</s>
     </seg>
     <seg type="verse" id="b.2CO.10.14">
      <s id="b.2CO.10.14.1">Te nanteroji caari icoacaana, iro cantaincha tempa narotaque intasanotacarori noquenquetsatacaajeitaquempi peerani.</s>
      <s id="b.2CO.10.14.2">Narotaque nainti camantajeitaquempiri ariorica pinquemisantajeiteri Quirishito, iroavisacojeitempi.</s>
     </seg>
     <seg type="verse" id="b.2CO.10.15">
      <s id="b.2CO.10.15.1">Te noninteji noncantashitea nomataquero nainti imataqueri iriori: tempa onashiyetaca.</s>
      <s id="b.2CO.10.15.2">Nocoaque aiquero pijajeitatiye avirori pinquemisantasanojeitanaque.</s>
      <s id="b.2CO.10.15.3">Impoiji novaanajea narori,</s>
     </seg>
     <seg type="verse" id="b.2CO.10.16">
      <s id="b.2CO.10.16.1">nonquenquetsatacaajeiteri itsipapee atiri aisati, yora caariquera iojeitatsi.</s>
      <s id="b.2CO.10.16.2">Eiro nompoitiritsi itsipapee quenquetsatacantatsiri, eiro nocantashitatsi naro quemisantacairiri yora iquemisantacairi iriori.</s>
     </seg>
     <seg type="verse" id="b.2CO.10.17">
      <s id="b.2CO.10.17.1">Te oncameetsateji ashemetimentero amataqueri arori, irointi ocameetsati aveshireimentearo imatacaajeitaqueeri Avincatsarite.</s>
     </seg>
     <seg type="verse" id="b.2CO.10.18">
      <s id="b.2CO.10.18.1">Te incameetsateji neacameetsatashitachari irisati, irintiquea cameetsatatsiri yora ineacameetsatiri Avincatsarite.</s>
     </seg>
    </div>
    <div type="chapter" id="b.2CO.11">
     <seg type="verse" id="b.2CO.11.1">
      <s id="b.2CO.11.1.1">Nocoaque nonquenquetsatacotajea aisati.</s>
      <s id="b.2CO.11.1.2">Terica aneeroji niotantari, iro cantaincha, eiro pishemanatsi.</s>
     </seg>
     <seg type="verse" id="b.2CO.11.2">
      <s id="b.2CO.11.2.1">Pamene, tempa icoasanotapiniti shirampari irayero caari neiri shirampari.</s>
      <s id="b.2CO.11.2.2">Ariorica oneaqueri pashini shirampari impiincaquero, irojocajero.</s>
      <s id="b.2CO.11.2.3">Aisati noquempetaca narori, nocoaque nonquemisantacaasanotempi irineacameetsatasanotantempiri Tasorentsi, eiro yojocantimpitsi.</s>
     </seg>
     <seg type="verse" id="b.2CO.11.3">
      <s id="b.2CO.11.3.1">Peerani yora maranque yamatavitaquero Eva.</s>
      <s id="b.2CO.11.3.2">Queariya, iquempetacantimpicari yoranqui: yamatavijeitimpicari.</s>
      <s id="b.2CO.11.3.3">Piquemisantasanojeivetacari Avincatsarite, pipincatsatasanojeivetacari.</s>
      <s id="b.2CO.11.3.4">Yojocacaimpirocari amatavitantatsiri.</s>
     </seg>
     <seg type="verse" id="b.2CO.11.4">
      <s id="b.2CO.11.4.1">Te pinquenqueshiretimateaji.</s>
      <s id="b.2CO.11.4.2">Piquemisantashijeitavacari maaroni jatashijeitimpiri.</s>
      <s id="b.2CO.11.4.3">Onashita oca iquenquetsatacotaqueri Jesoshi.</s>
      <s id="b.2CO.11.4.4">Nocoacaaquempi oamejeitempi Ishire Tasorentsi, icoacaaquempi iriori iroamejeitempi camaari.</s>
      <s id="b.2CO.11.4.5">Nocamantajeitaquempi pinquemisanteri Jesoshi pavisacojeitantajeari, onashita yoamejeitaquempiri iriori amatavijeitimpiri.</s>
      <s id="b.2CO.11.4.6">¿Paita piquemisantajeitantariri?</s>
     </seg>
     <seg type="verse" id="b.2CO.11.5">
      <s id="b.2CO.11.5.1">Itseencajeivetana iriori, iro cantaincha ¿paita noncoanteari nompincatsateri iriori?</s>
     </seg>
     <seg type="verse" id="b.2CO.11.6">
      <s id="b.2CO.11.6.1">Yaamaavetaquena te nonquenquetsate cameetsa, iro cantaincha timatsi nioyetiri.</s>
      <s id="b.2CO.11.6.2">Piojeitaquena, piojeiti timatsi nioyetiri.</s>
     </seg>
     <seg type="verse" id="b.2CO.11.7">
      <s id="b.2CO.11.7.1">Pamene, peerani iroaquera noquemisantacantaquempiri, tecatsi noncoacotimajeitempi, iro cantaincha naamaaca ocameetsaveta noncoacotempime.</s>
     </seg>
     <seg type="verse" id="b.2CO.11.8">
      <s id="b.2CO.11.8.1">Naaque iirequite ipaquenari itsipapee quemisantatsiri nomatantarori noamejeitaquempi.</s>
     </seg>
     <seg type="verse" id="b.2CO.11.9">
      <s id="b.2CO.11.9.1">Nosaviquimojeitantimpiri, nashinoncaavetaca, iro cantaincha te noncamantempiji.</s>
      <s id="b.2CO.11.9.2">Impoiji iponeaca Maseroniaqui quemisantatsiri, ipapaaquenari aisati quirequi.</s>
      <s id="b.2CO.11.9.3">Tecatsi catsini noncoacojeitempi avirori.</s>
     </seg>
     <seg type="verse" id="b.2CO.11.10">
      <s id="b.2CO.11.10.1">Niotaque irootaque icoacaaquenari Quirishito.</s>
      <s id="b.2CO.11.10.2">Meeca noncamantajeiteri maaroni acayasati tecatsi noncoacojeitempini peerani.</s>
     </seg>
     <seg type="verse" id="b.2CO.11.11">
      <s id="b.2CO.11.11.1">¿Paita noncamantanteariri?</s>
      <s id="b.2CO.11.11.2">¿Pijitimpa te nonintajeitempi?</s>
      <s id="b.2CO.11.11.3">Ioti Tasorentsi queario nonintasanojeitaquempi.</s>
     </seg>
     <seg type="verse" id="b.2CO.11.12">
      <s id="b.2CO.11.12.1">Iro cantaincha nocoaque niotacaasanojeitempi te nonquempeteariji yora itsipapee oamejeivetimpiri, amatavijeitimpiri.</s>
      <s id="b.2CO.11.12.2">Pipinatiri, irootaque yoamejeitantaquempiri iriori.</s>
      <s id="b.2CO.11.12.3">Naroquea nainti, tecatsi noncoacotempi.</s>
     </seg>
     <seg type="verse" id="b.2CO.11.13">
      <s id="b.2CO.11.13.1">Te intianqueriji irinti Tasorentsi.</s>
      <s id="b.2CO.11.13.2">Yamatavijeitaquempi.</s>
      <s id="b.2CO.11.13.3">Ishiacantashitaca itiancane Quirishito.</s>
     </seg>
     <seg type="verse" id="b.2CO.11.14">
      <s id="b.2CO.11.14.1">Aitaque icanta, yamatavitanti, iquempetacari Satanashi, yamatavitanti iriori.</s>
      <s id="b.2CO.11.14.2">Ishiacantashitacari iriori inampire Tasorentsi.</s>
     </seg>
     <seg type="verse" id="b.2CO.11.15">
      <s id="b.2CO.11.15.1">Aitaque icantari quemisantiriri camaari: ishiacantashitaca iquemisantiri Tasorentsi.</s>
      <s id="b.2CO.11.15.2">Iro cantaincha coajica impiateari Tasorentsi, iroasanquetaajeiteri.</s>
     </seg>
     <seg type="verse" id="b.2CO.11.16">
      <s id="b.2CO.11.16.1">Nampiitajempiro: eiro pijitashitanatsi te aneeroji niotantari.</s>
      <s id="b.2CO.11.16.2">Pijitenarica caari iotatsi, pinquenqueshiretero oca: capichaji nonquenquetsatacotajea narosati.</s>
     </seg>
     <seg type="verse" id="b.2CO.11.17">
      <s id="b.2CO.11.17.1">Te incamantenaji Avincatsarite nonquenquetsatacotea, te incoacaayenaji noshemetashitea.</s>
     </seg>
     <seg type="verse" id="b.2CO.11.18">
      <s id="b.2CO.11.18.1">Iro cantaincha ishemejeiti irinti yora quisajeitaquenari: meeca nonquempeveteari narori, noshemete.</s>
     </seg>
     <seg type="verse" id="b.2CO.11.19">
      <s id="b.2CO.11.19.1">Pijijeiveta piojeitaque avinti, pitseencaquena, iro cantaincha piquemisantashitaquena.</s>
     </seg>
     <seg type="verse" id="b.2CO.11.20">
      <s id="b.2CO.11.20.1">Irintiquea yora amatavijeitimpiri, te pintseenqueriji irinti.</s>
      <s id="b.2CO.11.20.2">Oshequi iperanajeitaquempi, yaapitsajeitaquempiri piirequite, ishemetimojeitaquempi, aisati ipasavoronirojeitaquempi.</s>
      <s id="b.2CO.11.20.3">¿Paitaquea?</s>
     </seg>
     <seg type="verse" id="b.2CO.11.21">
      <s id="b.2CO.11.21.1">Queario, te nioteji nonquempeteari.</s>
      <s id="b.2CO.11.21.2">Ari ainiro oshequi ishemetimentiri: meeca nonquempeteari, oshequi noshemetimentaquero narori, onquempeteame te aneeroji niotantari.</s>
     </seg>
     <seg type="verse" id="b.2CO.11.22">
      <s id="b.2CO.11.22.1">Ishementimentaquero ijoriotaque.</s>
      <s id="b.2CO.11.22.2">Tempa narotaque narori jorio.</s>
      <s id="b.2CO.11.22.3">Ishanincatacari Ishiraeri, yora icoyeane Tasorentsi.</s>
      <s id="b.2CO.11.22.4">Aisati noquempetacari narori.</s>
      <s id="b.2CO.11.22.5">Icanti: "Noshanincatacari Avaramani".</s>
      <s id="b.2CO.11.22.6">Aisati narori, noshanincatacari.</s>
     </seg>
     <seg type="verse" id="b.2CO.11.23">
      <s id="b.2CO.11.23.1">Icantashiveta: "Nantiniri Quirishito icoacaaquenari".</s>
      <s id="b.2CO.11.23.2">Oshequi nainti nanaacotaqueri.</s>
      <s id="b.2CO.11.23.3">¿Paitaquea noshemetantacari?</s>
      <s id="b.2CO.11.23.4">Oshequi noquearioventaquero nantiniri Quirishito icoacaaquenari, irootaque yoiminqueanteetapinivetaquenari caravosoqui, ipasatantapiniyeetaquenari.</s>
      <s id="b.2CO.11.23.5">Oshequi nocamapinivetaca.</s>
     </seg>
     <seg type="verse" id="b.2CO.11.24">
      <s id="b.2CO.11.24.1">Yora nojorioririnte ipasatapinitaquena, tac, tac, tac, tac, ocarataque 39 ipasataquena.</s>
      <s id="b.2CO.11.24.2">Pashini quitaiteri aisati 39 ipasanatajana, tac, tac, tac.</s>
      <s id="b.2CO.11.24.3">Aisati iquempetajana pashini quitaiteri, ocarataque quitaiteri apapacoroni.</s>
     </seg>
     <seg type="verse" id="b.2CO.11.25">
      <s id="b.2CO.11.25.1">Pashini quitaiteri ipasanatapinitaquena, tac, tac, tac.</s>
      <s id="b.2CO.11.25.2">Impoijini aisati ipasatajana, tac, tac, tac.</s>
      <s id="b.2CO.11.25.3">Iro aisati ipasatajana.</s>
      <s id="b.2CO.11.25.4">Iro ipasatantanari inchaquipee.</s>
      <s id="b.2CO.11.25.5">Pashini aisati ipichanayetaquena mapi, pitsec, pitsec, pitsec.</s>
      <s id="b.2CO.11.25.6">Aisati noquenavetanaja pitotsiqui antearojaqui incajare.</s>
      <s id="b.2CO.11.25.7">Jero otsitianaque, irovetaincha nompiinqueme.</s>
      <s id="b.2CO.11.25.8">Impoiji aisati noquempetapinitaca, nompiinqueme.</s>
      <s id="b.2CO.11.25.9">Aparoni quitaiteri notsatajataca nianquijaqui, noquitaitetacotaque.</s>
     </seg>
     <seg type="verse" id="b.2CO.11.26">
      <s id="b.2CO.11.26.1">Oshequi noquenaquenayetanaque noquenquetsatantacari.</s>
      <s id="b.2CO.11.26.2">Oshequi nompiinqueme eniqui.</s>
      <s id="b.2CO.11.26.3">Oshequi icoshitapinitaquena coshitantatsiri, yoashinoncaapinitaquena.</s>
      <s id="b.2CO.11.26.4">Iroyename noshaninca, aisati itsipapee atiri.</s>
      <s id="b.2CO.11.26.5">Iroyename savicatsiri nampitsiqui.</s>
      <s id="b.2CO.11.26.6">Notimpinacavetaca inchatoshiqui, nashinoncaavetaca anta.</s>
      <s id="b.2CO.11.26.7">Irovetaincha nompiinqueme antearojaqui incajare.</s>
      <s id="b.2CO.11.26.8">Yoashinoncaaquena shiavetachari iquemisanti.</s>
     </seg>
     <seg type="verse" id="b.2CO.11.27">
      <s id="b.2CO.11.27.1">Oshequi opomerentsitimotaquena, oshequi nashinoncaapinitaca.</s>
      <s id="b.2CO.11.27.2">Oshequi te nomateroji nomaye tsiteniriqui.</s>
      <s id="b.2CO.11.27.3">Noquemapinitaquero notashe aisati nomire.</s>
      <s id="b.2CO.11.27.4">Oshequi quitaiteri te ontimeji noyeari.</s>
      <s id="b.2CO.11.27.5">Noquemaquero noatsincare, te ontimeji noicoro.</s>
     </seg>
     <seg type="verse" id="b.2CO.11.28">
      <s id="b.2CO.11.28.1">Aisati nocantani noquenqueshiretapinitaqueri ayemisantaririnte, nocoacaasanotaqueri inquemisantasanojeite.</s>
     </seg>
     <seg type="verse" id="b.2CO.11.29">
      <s id="b.2CO.11.29.1">Ariorica yoashiretaca ayemisantaririnte, noashiretaca narori.</s>
      <s id="b.2CO.11.29.2">Itimirica oashinoncairiri, noquisacotacari narori.</s>
     </seg>
     <seg type="verse" id="b.2CO.11.30">
      <s id="b.2CO.11.30.1">Ari noshemevetaca, iro cantaincha nocamantajeitaquempiro oca piojeitanteari te naro matashitearone, irinti Tasorentsi matacaanarori paitapeerica.</s>
     </seg>
     <seg type="verse" id="b.2CO.11.31">
      <s id="b.2CO.11.31.1">Iriotaque Iriri Avincatsarite Jesoquirishito, tsame ancantaitatiyempani ampincatsajeiteri maaroni.</s>
      <s id="b.2CO.11.31.2">Iotaque iriori te nontseeyaji.</s>
     </seg>
     <seg type="verse" id="b.2CO.11.32">
      <s id="b.2CO.11.32.1">Peerani ipincatsariventantini yora Aretashi.</s>
      <s id="b.2CO.11.32.2">Itianquiri ivincatsaririnte ipincatsariventanti anta Tamashicoqui.</s>
      <s id="b.2CO.11.32.3">Iriotaque aacantenanemeri.</s>
      <s id="b.2CO.11.32.4">Icoacoajeivetaquena soraropee,</s>
     </seg>
     <seg type="verse" id="b.2CO.11.33">
      <s id="b.2CO.11.33.1">iro cantaincha yaanaquena ayemisantaririnte anta tantotsiqui shoncarori nampitsi.</s>
      <s id="b.2CO.11.33.2">Yataitacaanaquena irosati omoroquinta, impoini yoaniitacotajana quipatsiqui.</s>
      <s id="b.2CO.11.33.3">Irootaque nomatantarori noshiapitsatacari pincatsari aacantenanemeri.</s>
     </seg>
    </div>
    <div type="chapter" id="b.2CO.12">
     <seg type="verse" id="b.2CO.12.1">
      <s id="b.2CO.12.1.1">Pamene, te oncameetsaveteaji nonquenquetsatacotapinitea narosati, iro cantaincha nocoaque noncamantempi noneaqueri narori.</s>
      <s id="b.2CO.12.1.2">Aisati noncamantempi icamantaquenari Avincatsarite.</s>
     </seg>
     <seg type="verse" id="b.2CO.12.2">
      <s id="b.2CO.12.2.1">Ocarataque meeca 14 osarintsi yaanaquena Avincatsarite anta inquitequi jenoqui, anta ocameetsaitetasanoti catsini.</s>
      <s id="b.2CO.12.2.2">Ojataquerica novatsa, te nioteji: apanirorica ojataque noshire.</s>
      <s id="b.2CO.12.2.3">Ioti Tasorentsi irinti.</s>
     </seg>
     <seg type="verse" id="b.2CO.12.4">
      <s id="b.2CO.12.4.1">Tecatsi noncantea noncamantempiro maaroni noquemaqueri anta.</s>
      <s id="b.2CO.12.4.2">Arioricame nomavetaquearome, eiro icoacaanarotsi Tasorentsi noncamantempiro.</s>
     </seg>
     <seg type="verse" id="b.2CO.12.5">
      <s id="b.2CO.12.5.1">Oshequi noveshireimentayetacaro noneayetaqueri, iro cantaincha tecatsi noncantea noshemetimentearo.</s>
      <s id="b.2CO.12.5.2">Irointi noncamantempi te noncameetsateji narori.</s>
      <s id="b.2CO.12.5.3">Tecatsi nomate narori: iriotaque Tasorentsi matacaanarori paitapeerica, irootaque noveshireimentantacariri.</s>
     </seg>
     <seg type="verse" id="b.2CO.12.6">
      <s id="b.2CO.12.6.1">Noveshireimentaquearome nantaqueri narori, eirome otimime niotantari.</s>
      <s id="b.2CO.12.6.2">Aisati nontseeyame: pineaquero, tecatsi nomate apaniro.</s>
      <s id="b.2CO.12.6.3">Te noninteji noncamantempiro nomayetirica narori.</s>
      <s id="b.2CO.12.6.4">Timatsi pineacotaquenari aisati piquemacotaquenari: moncarataca, eiro novaimpirotsi aisati.</s>
     </seg>
     <seg type="verse" id="b.2CO.12.7">
      <s id="b.2CO.12.7.1">Timatsi oshequi iotacaaquenari Tasorentsi, iro cantaincha te incoacayenaji noshemetimentearo.</s>
      <s id="b.2CO.12.7.2">Irootaque ishinetantacariri Satanashi yoashinoncaaquena, noquematsicatantacarori nojoquiitaca.</s>
     </seg>
     <seg type="verse" id="b.2CO.12.8">
      <s id="b.2CO.12.8.1">Ocarataque mava nocantavetacari Avincatsarite: "Poavisacotajena",</s>
     </seg>
     <seg type="verse" id="b.2CO.12.9">
      <s id="b.2CO.12.9.1">iro cantaincha icantaquena: "Noncavintsayempi, moncarataca.</s>
      <s id="b.2CO.12.9.2">Eiro noavisacotimpitsi, iro cantaincha nontasoncacoventempi pamavetantearori".</s>
      <s id="b.2CO.12.9.3">Meeca noveshireimentacaro oca noquematsicatacari: niotaque meeca itasoncacoventaquena Quirishito.</s>
     </seg>
     <seg type="verse" id="b.2CO.12.10">
      <s id="b.2CO.12.10.1">Iriotaque noveshireimentasanotacari.</s>
      <s id="b.2CO.12.10.2">Te noshintsiteji, ishirontimentajeitaquena itsipapee, noquematsicayetacaro paitapeerica, iquisheetapinitaquena, nashinoncaapinitaca, iro cantaincha noveshireimentacari Quirishito.</s>
      <s id="b.2CO.12.10.3">Iotaque te noshintsiteji, iro cantaincha ishintsitacaaquena.</s>
     </seg>
     <seg type="verse" id="b.2CO.12.11">
      <s id="b.2CO.12.11.1">Pineaquero, oshequi noquenquetsatacotaja narosati.</s>
      <s id="b.2CO.12.11.2">Oncameetsateme pineacameetsatename, pinquenquetsatacotename, iro cantaincha, te.</s>
      <s id="b.2CO.12.11.3">Irootaque noquenquetsatacotantajari narosati.</s>
      <s id="b.2CO.12.11.4">Te noncameetsateji narori, tecatsi nomatasanote.</s>
      <s id="b.2CO.12.11.5">Iro cantaincha te iranaacojeitenaji yora oamejeivetimpiri pineacameetsajeivetari.</s>
     </seg>
     <seg type="verse" id="b.2CO.12.12">
      <s id="b.2CO.12.12.1">Peerani, notsipatantaquempiri, jentsiquero noamejeitaquempi, niotacaasanojeitaquempi queario itiancasanotaquena Tasorentsi.</s>
      <s id="b.2CO.12.12.2">Pineacojeitaquena imatacaaquena notasoncantayetaque, nomayetaquero caari pineapiniti.</s>
     </seg>
     <seg type="verse" id="b.2CO.12.13">
      <s id="b.2CO.12.13.1">Nintacojeitaquempi, maaroni.</s>
      <s id="b.2CO.12.13.2">Noquempetacaantajeitaquempi maaroni quemisantatsiri anta otsipapeequi nampitsi.</s>
      <s id="b.2CO.12.13.3">Apatiro avinti, te noncantajeitempiji: "Pimpena coiteimotaquenari".</s>
      <s id="b.2CO.12.13.4">Ocameetsaveta noncantajeitempime piojeitanteameri.</s>
      <s id="b.2CO.12.13.5">Eiro piquishimentanarotsi te noncamantempiji peerani.</s>
     </seg>
     <seg type="verse" id="b.2CO.12.14">
      <s id="b.2CO.12.14.1">Irotaintsi meeca nojate noneajantempi aisati.</s>
      <s id="b.2CO.12.14.2">Eiro opomerentsitimojeitimpitsi, tecatsi noncoacojeitempi.</s>
      <s id="b.2CO.12.14.3">Apatiro nocoaque pinquemisantajeitena.</s>
      <s id="b.2CO.12.14.4">Noquempetacaajeitaquempi notomipee.</s>
      <s id="b.2CO.12.14.5">Atomipee te impapiniteeji coiteimoteeri, ainti apapinitiri coiteimotariri irinti.</s>
     </seg>
     <seg type="verse" id="b.2CO.12.15">
      <s id="b.2CO.12.15.1">Nocoaque nainti nonquearioventasanotempiro maaroni nantaqueri pinquemisantasanojeitanteari.</s>
      <s id="b.2CO.12.15.2">Oshequi catsini nonintasanojeivetaquempi avinti, iro cantaincha avirori, te pimpiatenaji pincavintsayena.</s>
     </seg>
     <seg type="verse" id="b.2CO.12.16">
      <s id="b.2CO.12.16.1">Ari picantajeiti: "Queario, tecatsi incoacojeitee Pavoro, iro cantaincha timatsi ionirotantari iriori.</s>
      <s id="b.2CO.12.16.2">Aamaaca yamatavijeitaquee, yaantarori paitapeerica".</s>
     </seg>
     <seg type="verse" id="b.2CO.12.17">
      <s id="b.2CO.12.17.1">¿Timatsimpa yaitaquempiri yora notiancaquempiri?</s>
     </seg>
     <seg type="verse" id="b.2CO.12.18">
      <s id="b.2CO.12.18.1">Chapinqui notiancaquempiri Tito aisati notiancaqueri itsipa ayemisantaririnte.</s>
      <s id="b.2CO.12.18.2">¿Timatsimpa yaitaquempiri iriori?</s>
      <s id="b.2CO.12.18.3">Tempa iquempetaquena narori: tecatsi incoacojeitempi.</s>
     </seg>
     <seg type="verse" id="b.2CO.12.19">
      <s id="b.2CO.12.19.1">Pijitashijeivetaca apatiro nocoaque pineacameetsajeitena.</s>
      <s id="b.2CO.12.19.2">Noquemisantaqueri Quirishito, noshaninca, irootaque nocoantacari nonquemisantacaajeitempi.</s>
      <s id="b.2CO.12.19.3">Iotaque Tasorentsi queario nocantaquempiri.</s>
     </seg>
     <seg type="verse" id="b.2CO.12.20">
      <s id="b.2CO.12.20.1">Oshequi noquenqueshiretaca meeca.</s>
      <s id="b.2CO.12.20.2">Naamaaca ariorica noneajeitapaaquempi eiro noneacameetsatasanojeitapaimpitsi.</s>
      <s id="b.2CO.12.20.3">Aisati naamaaca eiro pineacameetsatavaquenatsi narori.</s>
      <s id="b.2CO.12.20.4">Naamaaca noneapaaquempi piquisatsatavacaaca, piquisavacaaca, picantimatavacaajeitaca, otimi oshequi cantaantsi, pishemejeitaque, maaroni; te pisavicajeite cameetsa.</s>
     </seg>
     <seg type="verse" id="b.2CO.12.21">
      <s id="b.2CO.12.21.1">Naamaaca ariorica nareetajempi aisati noashiretacotapeempi.</s>
      <s id="b.2CO.12.21.2">Iro noashiretacotantempiri, yoametaquena Tasorentsi te oncameetsateji pantajeitaqueri.</s>
      <s id="b.2CO.12.21.3">Nompashiventacayeari yora caari jocajiro caari cameetsatatsi yantapiniyetaqueri: yora mayempiyetirori tsinane, aimentarori ijina, airori iyashiane, maaroni.</s>
     </seg>
    </div>
    <div type="chapter" id="b.2CO.13">
     <seg type="verse" id="b.2CO.13.1">
      <s id="b.2CO.13.1.1">Ari ocarataque apite noneantajantimpiri peerani, meeca noneajantempi aisati.</s>
      <s id="b.2CO.13.1.2">Ari ocantini Sanquenarentsi: "Intimerica apite, ariorica mava neacoterineri ashaninca irantero caari cameetsatatsi, piotasanotaque queario yantasanotaquero, oncameetsatanteari poasanquetaajeiteri".</s>
     </seg>
     <seg type="verse" id="b.2CO.13.2">
      <s id="b.2CO.13.2.1">Peerani apitetaque nocantajeivetacari yora antirori caari cameetsatatsi, aisati meeca nosanquenajeitaqueneri iroimpacantajearori oca yantayetaqueri.</s>
      <s id="b.2CO.13.2.2">Eirorica yoipacajirotsi eiro nocavintsaajiritsi aisati.</s>
     </seg>
     <seg type="verse" id="b.2CO.13.3">
      <s id="b.2CO.13.3.1">Impoiji piojeitanaque queario novaajeitimpiro irineane Quirishito.</s>
      <s id="b.2CO.13.3.2">Te intsaroacaajeitempiji iriori, irointi oshequi ipincatsariventajeitaquempi, itasorentsitasanotaque.</s>
     </seg>
     <seg type="verse" id="b.2CO.13.4">
      <s id="b.2CO.13.4.1">Ipajacotanteevetacariri peerani Jesoshi, te irishintsiveteaji, iro cantaincha itasoncacoventaqueri Tasorentsi, yaneantajari meeca.</s>
      <s id="b.2CO.13.4.2">Te noshintsijeiteji narori, noquempevetacari Quirishito peerani.</s>
      <s id="b.2CO.13.4.3">Iro cantaincha itasoncaventaquena, nomatantarori nopincatsariventajeitaquempi.</s>
     </seg>
     <seg type="verse" id="b.2CO.13.5">
      <s id="b.2CO.13.5.1">Piotacojeitea avisati, piojeite queariorica piquemisantasanojeitaque.</s>
      <s id="b.2CO.13.5.2">Tempa pioti quiso yoajeitaquempi Quirishito, itasoncaventajeitaquempi.</s>
      <s id="b.2CO.13.5.3">Terica quiso iroyempi, te pinquemisanteji.</s>
     </seg>
     <seg type="verse" id="b.2CO.13.6">
      <s id="b.2CO.13.6.1">Nocoaque piojeitaque avirori noquemisantasanotaque nainti.</s>
     </seg>
     <seg type="verse" id="b.2CO.13.7">
      <s id="b.2CO.13.7.1">Nocantapinitiri Tasorentsi iramitacojeitempi eiro pantantarotsi caari cameetsatatsi.</s>
      <s id="b.2CO.13.7.2">Te noncoaveteaji pineacameetsatashitena, irointi nocoasanotaque pincameetsatasanojeitanaque.</s>
      <s id="b.2CO.13.7.3">Irompa nainti, eirorica pineacameetsatana.</s>
     </seg>
     <seg type="verse" id="b.2CO.13.8">
      <s id="b.2CO.13.8.1">Tecatsi noncantea nompashinitero irineane Tasorentsi: tempa oqueariotasanotaque; nocoaque pinquemisantasanojeitero, maaroni.</s>
     </seg>
     <seg type="verse" id="b.2CO.13.9">
      <s id="b.2CO.13.9.1">Iro nocoacaasanojeitaquempiri pinquemisantasanojeite.</s>
      <s id="b.2CO.13.9.2">Ariorica pinquemisantasanojeite, moncarataca, eiro ocantimoneentanatsi pitseencanarica.</s>
      <s id="b.2CO.13.9.3">Aitaque nocantiri Tasorentsi iramitacojeitempi pinquemisantasanojeitanteari.</s>
     </seg>
     <seg type="verse" id="b.2CO.13.10">
      <s id="b.2CO.13.10.1">Noshintsitsajeitaquempi meeca, oncanteata ariorica nareejeitempi tecatsiquea noshintsitsatimentapeempiri aisati.</s>
      <s id="b.2CO.13.10.2">Icoacaaquena Tasorentsi nompincatsariventante, iro cantaincha te noncoyeji noasanquejeitempi, irointi namitacojeitempi pinquemisantasanotanteari.</s>
     </seg>
     <seg type="verse" id="b.2CO.13.11">
      <s id="b.2CO.13.11.1">Ari, noyemisantaririnte, piveshireimentajeiteari Quirishito.</s>
      <s id="b.2CO.13.11.2">Pinquenqueshirejeitea, eiro papiitajirotsi aisati caari cameetsatatsi.</s>
      <s id="b.2CO.13.11.3">Poveshireacaavacaajeitea, paacameetsatavacaajeitea, impoiji quiso iroajeitempi Tasorentsi.</s>
      <s id="b.2CO.13.11.4">Tempa oshequi inintajeitaquee, cameetsa isavicacaajeitaquee.</s>
     </seg>
     <seg type="verse" id="b.2CO.13.12">
      <s id="b.2CO.13.12.1">Piquemisantasanojeitirica, paacameetsatasanotavacaajeitea: eiro piquisavacaajeitajatsi aisati.</s>
     </seg>
     <seg type="verse" id="b.2CO.13.13">
      <s id="b.2CO.13.13.1">Ivetsajeitimpi maaroni ayemisantaririnte aca.</s>
     </seg>
     <seg type="verse" id="b.2CO.13.14">
      <s id="b.2CO.13.14.1">Nocoaque meeca irineshinoncajeitempi Avincatsarite Jesoquirishito, irinintajeitempi Tasorentsi, aisati quiso oajeitempi Ishire.</s>
      <s id="b.2CO.13.14.2">Ari ocarati nosanquenajeitimpiri:</s>
     </seg>
    </div>
   </div>
   <div type="book" id="b.GAL">
    <div type="chapter" id="b.GAL.1">
     <seg type="verse" id="b.GAL.1.1">
      <s id="b.GAL.1.1.1">¿Savicajeitatsimpi, carashiasati?</s>
      <s id="b.GAL.1.1.2">¿Tecatsimpa oajeitempine?</s>
      <s id="b.GAL.1.1.3">Narotaque aca Pavoro sanquenatimpirori oca.</s>
      <s id="b.GAL.1.1.4">Te naro itiancane atiri, te incantenaji atiri: "Pinquenquetsate".</s>
      <s id="b.GAL.1.1.5">Irintiquea tiancana yora Jesoquirishito noquenquetsatacaapinitiri atiri.</s>
      <s id="b.GAL.1.1.6">Aisati iriri iriori itiancaquena: yora oitinaajiriri.</s>
      <s id="b.GAL.1.1.7">Nocarajeitaqueri aca quemisantajeitatsiri, nosanquenajeitaquempiro noyemisantaririnte, maaroni.</s>
     </seg>
     <seg type="verse" id="b.GAL.1.3">
      <s id="b.GAL.1.3.1">Nocantapinitiri Apa Tasorentsi: "Pineshinoncajeiteri carashiasati, cameetsa pisavicacaajeiteri"; aisati iriori nocantiri Avincatsarite Jesoquirishito.</s>
     </seg>
     <seg type="verse" id="b.GAL.1.4">
      <s id="b.GAL.1.4.1">Tempa irisati shinetaincha peerani ipajacotanteetacariri, irootaque inintacaaqueriri Apa Tasorentsi.</s>
      <s id="b.GAL.1.4.2">Te ancameetsajeiveiteani, irootaque ipajacotimentantaqueeri, aisati yoavisacojeitantajeeri, maaroni.</s>
      <s id="b.GAL.1.4.3">Te incoacayeriji tseencantatsiri irantacaajeitajeero caari cameetsatatsi.</s>
     </seg>
     <seg type="verse" id="b.GAL.1.5">
      <s id="b.GAL.1.5.1">Tsame aneacameetsatasanojeiteri Tasorentsi, ancantaitatiyempani.</s>
      <s id="b.GAL.1.5.2">Aitaque ancantajeiteari.</s>
     </seg>
     <seg type="verse" id="b.GAL.1.6">
      <s id="b.GAL.1.6.1">Noquenqueshireacotaquempi, jaoca picantajeitacari.</s>
      <s id="b.GAL.1.6.2">Icoyeaquempi Tasorentsi, irootaque ineshinoncatantaquempiri Quirishito.</s>
      <s id="b.GAL.1.6.3">¿Picatimaitacampa pojocajerome piquemisantiri?</s>
      <s id="b.GAL.1.6.4">¿Pijitimpa eiro imatirotsi iroavisacotajempi?</s>
      <s id="b.GAL.1.6.5">¿Picoaquempa pashini oavisacotempineri?</s>
     </seg>
     <seg type="verse" id="b.GAL.1.7">
      <s id="b.GAL.1.7.1">Queario nocamantajeivetaquempi jaoca pincanteari pavisacotantajeari.</s>
      <s id="b.GAL.1.7.2">Eirorica piquemisantana, eiro pavisacotajitsi.</s>
      <s id="b.GAL.1.7.3">Iro cantaincha timatsi pashini, comitacaajeitaquempiri.</s>
      <s id="b.GAL.1.7.4">Icoaque pashini irantacaajeitempime, icantavetimpi: "Eiro imatirotsi Quirishito iroavisacotempi".</s>
     </seg>
     <seg type="verse" id="b.GAL.1.8">
      <s id="b.GAL.1.8.1">Ariorica nompashiniterome oca nocamantitaquempiri, oncameetsateme iroasanquetaquename Tasorentsi, intianquename Sharincaveniqui.</s>
      <s id="b.GAL.1.8.2">Aisati inquempetea iriori, ariorica impashiniterome inampire Tasorentsi, oncameetsateme aisati iroasanquejeiterime Tasorentsi.</s>
     </seg>
     <seg type="verse" id="b.GAL.1.9">
      <s id="b.GAL.1.9.1">Aitaque nocamantitaquempi, meeca nampiitajempiro: intimerica pashiniteroneri nocamantitaquempiri, aitaque iroasanquetaqueri Tasorentsi.</s>
     </seg>
     <seg type="verse" id="b.GAL.1.10">
      <s id="b.GAL.1.10.1">¿Janicampa nocoaqueri nonquimoshiretacayeri?</s>
      <s id="b.GAL.1.10.2">¿Iriompa atiripee?</s>
      <s id="b.GAL.1.10.3">Teve, tempa irinti Tasorentsi.</s>
      <s id="b.GAL.1.10.4">¿Iriompa atiri nocoaque noveshireacayeari?</s>
      <s id="b.GAL.1.10.5">Noncoaqueme noveshireacayeari atiri, tecatsi noncanteame nantenerime Quirishito.</s>
     </seg>
     <seg type="verse" id="b.GAL.1.11">
      <s id="b.GAL.1.11.1">Meeca, noyemisantaririnte, piojeitaque nocamantajeitaquempi jaoca acantajeitajari avavisacojeitantajari.</s>
      <s id="b.GAL.1.11.2">Te irio atiri ashitearone irineane.</s>
     </seg>
     <seg type="verse" id="b.GAL.1.12">
      <s id="b.GAL.1.12.1">Caari ini atiri iotacaanarori oca, te irio oametenarone atiri.</s>
      <s id="b.GAL.1.12.2">Irinti Jesoquirishito iotacaanarori maaroni.</s>
     </seg>
     <seg type="verse" id="b.GAL.1.13">
      <s id="b.GAL.1.13.1">Piojeitaque jaoca nocantaveitaniri peerani: naro jorio, nomoncaratasanoveitaroni maaroni yamejeitari noshanincapee.</s>
      <s id="b.GAL.1.13.2">Piojeitaque aisati noquisaveitarini maaroni quemisantajeitiriri Tasorentsi.</s>
      <s id="b.GAL.1.13.3">Nocantirive, nocoaveitani nojocacaajeiterime iquemisantajeiti.</s>
     </seg>
     <seg type="verse" id="b.GAL.1.14">
      <s id="b.GAL.1.14.1">Queario, nomoncaratasanovetacaro maaroni yamejeitacari noshaninca: nanaacojeitaqueri maaroni noshiramparirinte.</s>
      <s id="b.GAL.1.14.2">Aitaque, nomatasanoveitaroni maaroni yamejeitaniri noshanincani peeraniniri.</s>
     </seg>
     <seg type="verse" id="b.GAL.1.15">
      <s id="b.GAL.1.15.1">Iro cantaincha peerani, tequeratsitani nontimeni, iotitanani Tasorentsi.</s>
      <s id="b.GAL.1.15.2">Ineshinoncatitanani, irootaque icoyeantajanari yoavisacotajana.</s>
     </seg>
     <seg type="verse" id="b.GAL.1.16">
      <s id="b.GAL.1.16.1">Inijaaquenari itomi, noneasanotantajariri: nioti jaoca icantari.</s>
      <s id="b.GAL.1.16.2">Caari pinajeiveta noshaninca, iro cantaincha icoacaaquena nocamantajeitantajimpiri jaoca icantajeitaqueeri yoavisacojeitantaqueeri.</s>
      <s id="b.GAL.1.16.3">Te nosampitashiteariji itsipapee atiri: "¿Paita nanteri?"</s>
     </seg>
     <seg type="verse" id="b.GAL.1.17">
      <s id="b.GAL.1.17.1">Tempa itiancaquena Tasorentsi irinti noquenquetsati.</s>
      <s id="b.GAL.1.17.2">Te nojateji Jerosarequi nosampiteri itsipa itiancane: yora ijivataqueri itiancaqueri, ainti nojataque Araviaqui.</s>
      <s id="b.GAL.1.17.3">Impoiji nopianaja aisati Tamashicoqui.</s>
     </seg>
     <seg type="verse" id="b.GAL.1.18">
      <s id="b.GAL.1.18.1">Ari mava osarintsi nosavicanaque, impoiji nojatanaque Jerosarequi, irosati noneantapaacari Sejashi.</s>
      <s id="b.GAL.1.18.2">Ocarataque quitaiteri 15 nosaviquimotaqueri.</s>
     </seg>
     <seg type="verse" id="b.GAL.1.19">
      <s id="b.GAL.1.19.1">Aisati noneaqueri Santiaco, yora irirenti Avincatsarite.</s>
      <s id="b.GAL.1.19.2">Te noneeriji itsipapee iroamereni Jesoshi.</s>
     </seg>
     <seg type="verse" id="b.GAL.1.20">
      <s id="b.GAL.1.20.1">Ineaquena Tasorentsi, iotaque te nontseeyaji.</s>
      <s id="b.GAL.1.20.2">Queariotaque oca nosanquenataquempiri.</s>
     </seg>
     <seg type="verse" id="b.GAL.1.21">
      <s id="b.GAL.1.21.1">Impoiji aisati noquenayetanaque anta Shiriaqui aisati Shirishiaqui.</s>
     </seg>
     <seg type="verse" id="b.GAL.1.22">
      <s id="b.GAL.1.22.1">Tequerani iriojeitenani quemisantajeitiriri Quirishito anta Joreaqui,</s>
     </seg>
     <seg type="verse" id="b.GAL.1.23">
      <s id="b.GAL.1.23.1">irointi iquemacotashitaquena noquemisantaji.</s>
      <s id="b.GAL.1.23.2">Icantajeitaque: "Iquisajeiveiteeni maaroni, icoaveitani impoyereajeiteeme, iro cantaincha meeca icamantajeitaqueri atiri: 'Pinquemisantajeiteri Quirishito'".</s>
     </seg>
     <seg type="verse" id="b.GAL.1.24">
      <s id="b.GAL.1.24.1">Iveshireimentaquena quemisantajeitatsiri anta, icantajeiti: "Tempa icameetsati Tasorentsi, yoavisacotaqueri Pavoro".</s>
     </seg>
    </div>
    <div type="chapter" id="b.GAL.2">
     <seg type="verse" id="b.GAL.2.1">
      <s id="b.GAL.2.1.1">Ari opeeraniitanaque, ocarataque 14 osarintsi, ari nopianaja Jerosarequi.</s>
      <s id="b.GAL.2.1.2">Notsipatanacari Verenave aisati naanajiri iriori Tito.</s>
     </seg>
     <seg type="verse" id="b.GAL.2.2">
      <s id="b.GAL.2.2.1">Iotacaaquena Tasorentsi ocameetsati nojataque.</s>
      <s id="b.GAL.2.2.2">Apaniro nojatashijeivetacari yora jivatacaajeitiriri ayemisantaririnte, te nojatashijeiveteariji maaroni quemisantajeitatsiri.</s>
      <s id="b.GAL.2.2.3">Nocamantasanotaqueri oca nocamantapinijeitimpiri.</s>
      <s id="b.GAL.2.2.4">Nosampijeitiri: "¿Ocameetsatimpa oca nocamantajeitiriri yora itsipapee atiri?</s>
      <s id="b.GAL.2.2.5">¿Natsipetashitarompa?"</s>
      <s id="b.GAL.2.2.6">Icantajeitana: "Je, cameetsa; te pantsipetashitearoji".</s>
     </seg>
     <seg type="verse" id="b.GAL.2.3">
      <s id="b.GAL.2.3.1">Pamene, notsipatacari iriori Tito.</s>
      <s id="b.GAL.2.3.2">Caari ini jorio, iro cantaincha te incantajeiteriji: "Pintoyeantea".</s>
     </seg>
     <seg type="verse" id="b.GAL.2.4">
      <s id="b.GAL.2.4.1">Aisati itimi iriori cantavetachari: "Naro piyemisantaririnte", iro cantaincha caari ini.</s>
      <s id="b.GAL.2.4.2">Te noncajemeriji: iqueashitapaaca anta noametavacaajeitanta.</s>
      <s id="b.GAL.2.4.3">Iro iqueantacari, icoaque iriote nomoncarajeitirorica isanquenare Moishishi, icoajeiveta intoyeantacaajeiteeme.</s>
      <s id="b.GAL.2.4.4">Te irioteji avavisacojeitaja maaroni quemisantajeitaqueriri Jesoquirishito, te imperanajeiteeji Quirishito amajeitero yamejeitacari joriopee.</s>
     </seg>
     <seg type="verse" id="b.GAL.2.5">
      <s id="b.GAL.2.5.1">Te nonquemisantimateriji yora amatavitenanemeri.</s>
      <s id="b.GAL.2.5.2">Nocoasanotaque piotasanotero jaoca acantajeitajari avavisacotantajari.</s>
     </seg>
     <seg type="verse" id="b.GAL.2.6">
      <s id="b.GAL.2.6.1">Tecatsi pashini incantena yora jivatacaajeitantatsiri.</s>
      <s id="b.GAL.2.6.2">Te incantenaji: "Impeajeitajea itsipapee atiri jorio iravisacotantajeari".</s>
      <s id="b.GAL.2.6.3">Pamene, peerani iroamereni Jesoshi inaveitani, iro cantaincha te nompincatsatashiteariji.</s>
      <s id="b.GAL.2.6.4">Tempa iquempejeitaquee arori: ioti icomijeita iriori.</s>
      <s id="b.GAL.2.6.5">Aisati iriori Tasorentsi, te impincatsateariji: iotiri icomijeita, tempa atiri ini.</s>
     </seg>
     <seg type="verse" id="b.GAL.2.7">
      <s id="b.GAL.2.7.1">Tecatsi imperanatena, irointi icantaque: "Queario, itiancaqueri Tasorentsi Pavoro iquenquetsatacairi itsipapee atiri, icamantajeitiri jaoca incanteari iravisacotantajeari.</s>
      <s id="b.GAL.2.7.2">Iquempetaca itiancaqueri Petero icamantajeitiri ashanincasanori arori".</s>
     </seg>
     <seg type="verse" id="b.GAL.2.8">
      <s id="b.GAL.2.8.1">Queario, yora Tasorentsi itiancaqueri Petero iquenquetsatacaajeitiri joriopee.</s>
      <s id="b.GAL.2.8.2">Naroquea nainti, itiancaquena noquenquetsatacaajeitiri itsipapee atiri.</s>
     </seg>
     <seg type="verse" id="b.GAL.2.9">
      <s id="b.GAL.2.9.1">Pineaquero, ijivatacanti Santiaco, Sejashi, aisati Joa.</s>
      <s id="b.GAL.2.9.2">Ari iojeitaque iriori itasoncacoventajana Tasorentsi.</s>
      <s id="b.GAL.2.9.3">Yaacameetsajeitavaquena, aisati yaacameetsajeitavaqueri Verenave; icantajeitaquena: "Queario, aquempetavacaajeitaca.</s>
      <s id="b.GAL.2.9.4">Oquempetaca noquenquetsatacaajeitiri narori ajorioririnte, pijajeite avinti pinquenquetsatacaajeiteri itsipapee atiri".</s>
     </seg>
     <seg type="verse" id="b.GAL.2.10">
      <s id="b.GAL.2.10.1">Apatiro aisati icantaquena: "Pincavintsaajeiteri ashinoncaincari".</s>
      <s id="b.GAL.2.10.2">Tempa aitaque nametacaro nocavintsaapinitiri.</s>
     </seg>
     <seg type="verse" id="b.GAL.2.11">
      <s id="b.GAL.2.11.1">Iro cantaincha ijatantacari Sejashi Antioquiaqui, yantaquero caari cameetsatatsi, irootaque nocantantacariri.</s>
      <s id="b.GAL.2.11.2">Meeca noncamantempiro jaoca ocantari.</s>
     </seg>
     <seg type="verse" id="b.GAL.2.12">
      <s id="b.GAL.2.12.1">Yareetantapaacari yoacotapinivetacari caari joriotatsi.</s>
      <s id="b.GAL.2.12.2">Ocameetsataque oca, iro cantaincha impoiji yareejeitapaaca itiancane Santiaco.</s>
      <s id="b.GAL.2.12.3">Yora Sejashi itsaroacaavacari yora cantatsiri ocameetsati amoncarajeitero isanquenareni Moishishi avavisacotantajeari, irootaque itentareantanacariri yora yoacojeivetacari.</s>
      <s id="b.GAL.2.12.4">Irointiquea oca, te oncameetsateji.</s>
     </seg>
     <seg type="verse" id="b.GAL.2.13">
      <s id="b.GAL.2.13.1">Impoiji ineacojeitaqueri yora itsipapee jorio yantaqueri Sejashi, iquempejeitacari: itentareashitanajari iyemisantaririnte, ipashiventacaajeitacari intsipajeitajeari.</s>
      <s id="b.GAL.2.13.2">Iojeivetaca te oncameetsateji intentareeri, iro cantaincha aisati iquempejeitacari Verenave.</s>
     </seg>
     <seg type="verse" id="b.GAL.2.14">
      <s id="b.GAL.2.14.1">Ari impoiji nareetapaaja narori.</s>
      <s id="b.GAL.2.14.2">Noneantapaacariri Sejashi te intsipajeiteariji itsipapee atiri, niotaque te irimoncarateroji oca queariotatsiri acamantajeitiriri atiri: "Yoavisacotashijeitee Jesoquirishito, te incantajeiteeji amoncaratero isanquenare Moishishi avavisacotanteari".</s>
      <s id="b.GAL.2.14.3">Ari napatojeitaca maaroni quemisantajeitatsiri.</s>
      <s id="b.GAL.2.14.4">Nocantaqueri Sejashi: "Tempa aviro jorio, iro cantaincha te pinquempetasanotajeari ashanincasanori, irinti piquempetaca itsipapee ashaninca.</s>
      <s id="b.GAL.2.14.5">Pamene, ¿paitasa picoacaantacariri yora itsipapee atiri inquempejeitee arori?</s>
     </seg>
     <seg type="verse" id="b.GAL.2.15">
      <s id="b.GAL.2.15.1">Arojeitaque jorio, ashi airo ajoriojeiti.</s>
      <s id="b.GAL.2.15.2">Te anquempeteariji itsipapee atiri: te iriojeiterini peerani irinti Tasorentsi.</s>
     </seg>
     <seg type="verse" id="b.GAL.2.16">
      <s id="b.GAL.2.16.1">Iro cantaincha piojeitaque ariorica amoncarajeitaquerome maaroni isanquenareni Moishishini, eirome ineacameetsateeme Tasorentsi, ioti antajeitaquero caari cameetsatatsi.</s>
      <s id="b.GAL.2.16.2">Ariorica ashireteari Jesoshi, anquemisanteririca, ari incavintsaasanojeitaquee Tasorentsi, eiro iquenqueshiretajirotsi aisati caari cameetsatatsi antajeitaqueri.</s>
      <s id="b.GAL.2.16.3">Ari ashirejeitacari Jesoshi, aquemisantaqueri, irootaque ineacameetsajeitantajeeri Tasorentsi, iquempetacantaquee te antajeiteroji caari cameetsatatsi.</s>
      <s id="b.GAL.2.16.4">Te inquenqueshireteroji amoncarataquerorica isanquenare Moishishi.</s>
      <s id="b.GAL.2.16.5">Te irineacameetsatashiteariji yora moncarajeiteronemeri maaroni ocantiri isanquenare Moishishi".</s>
      <s id="b.GAL.2.16.6">Irootaque nocantaqueriri Sejashi aisati maaroni nojorioririnte.</s>
     </seg>
     <seg type="verse" id="b.GAL.2.17">
      <s id="b.GAL.2.17.1">Pamene, ¿paita aventantacariri Quirishito?</s>
      <s id="b.GAL.2.17.2">Tempa acoaque iroameetsajeitajee.</s>
      <s id="b.GAL.2.17.3">Tempa oamejeitaquee isanquenareni Moishishi ainiro antane, irootaque aventantacariri Quirishito.</s>
      <s id="b.GAL.2.17.4">¿Yantacaajeitaqueempa Quirishito caari cameetsatatsi?</s>
      <s id="b.GAL.2.17.5">Teve, te irantacaajeiteeroji.</s>
     </seg>
     <seg type="verse" id="b.GAL.2.18">
      <s id="b.GAL.2.18.1">Ari notseencaquero isanquenare Moishishi, eiro oavisacojeiteetsi.</s>
      <s id="b.GAL.2.18.2">Noncantempiricame meeca: "Tsame amoncaratero isanquenare Moishishi avavisacotantajeari", tempa ontimeme nantane.</s>
     </seg>
     <seg type="verse" id="b.GAL.2.19">
      <s id="b.GAL.2.19.1">Pineaquero, te noncanteji narori: "Nomoncarayetaquero isanquenayetiniri Moishishi".</s>
      <s id="b.GAL.2.19.2">Oquempetaca nocamaque, te nonquenqueshiretajeroji.</s>
      <s id="b.GAL.2.19.3">Oametaquena eiro nomatirotsi maaroni ocantiri, aisati oametaquena noquemisantaqueri Tasorentsi.</s>
      <s id="b.GAL.2.19.4">Iriotaque irinti oaneaquenari, naneantacari meeca; irootaque noquemisantantacariri narori.</s>
      <s id="b.GAL.2.19.5">Ipajacotaca Quirishito coroshiqui, icamaque, torein.</s>
      <s id="b.GAL.2.19.6">Oquempevetaca notsipatacari narori coroshiqui, nocamaque, torein,</s>
     </seg>
     <seg type="verse" id="b.GAL.2.20">
      <s id="b.GAL.2.20.1">irootaque caari noquemisantantari cantavetanari: "Pinquemisantero isanquenare Moishishi pavisacotantajeari".</s>
      <s id="b.GAL.2.20.2">Queario, aneatsiquera noni, iro cantaincha te naro aneashitachane apaniro, irinti quiso yoana Quirishito.</s>
      <s id="b.GAL.2.20.3">Iriotaque itomi Tasorentsi noquemisantaqueri, matacaanarori maaroni cameetsatatsiri nantayetiri.</s>
      <s id="b.GAL.2.20.4">Inintasanotaquena, ishinetacotaca yoyeetaqueri, icamimentaquena irootaque yoameetsatantaquenari.</s>
     </seg>
     <seg type="verse" id="b.GAL.2.21">
      <s id="b.GAL.2.21.1">Te irantsipetashitearoji Tasorentsi ineshinoncajeitaquee.</s>
      <s id="b.GAL.2.21.2">Iro cantaincha, pijiticari ariorica pimoncarajeitaquero isanquenare Moishishi ari pavisacojeitaque.</s>
      <s id="b.GAL.2.21.3">Paventaquearoricame isanquenare, tecatsi pincantea pinquemisanteri Quirishito.</s>
      <s id="b.GAL.2.21.4">Eirorica piquemisantiritsi, tempa yatsipetashitaca icamimentajeitaquempi.</s>
     </seg>
    </div>
    <div type="chapter" id="b.GAL.3">
     <seg type="verse" id="b.GAL.3.1">
      <s id="b.GAL.3.1.1">Meeca, carashiasati, te aneeroji piotantari.</s>
      <s id="b.GAL.3.1.2">¿Janicampa amatavijeitimpiri?</s>
      <s id="b.GAL.3.1.3">Peerani nocamantajeitaquempini ipajacotimentajeitaquee Jesoquirishito yoavisacotantajeeri.</s>
      <s id="b.GAL.3.1.4">Piotasanojeivetacaroni, meeca picomitanajaro.</s>
     </seg>
     <seg type="verse" id="b.GAL.3.2">
      <s id="b.GAL.3.2.1">Aparo nosampijeitempi: ora Ishire Tasorentsi, ¿paita quiso oajeitantaquempiri?</s>
      <s id="b.GAL.3.2.2">¿Irompa pimoncarajeitaquero isanquenare Moishishi quiso oajeitantaquempiri?</s>
      <s id="b.GAL.3.2.3">Tempa iro quiso oantaquempiri pishiretacaro nocamantitaquempiri.</s>
      <s id="b.GAL.3.2.4">Tempa pinquenqueshireempa.</s>
     </seg>
     <seg type="verse" id="b.GAL.3.3">
      <s id="b.GAL.3.3.1">Piquemisantantacari peerani, ¿paita oavisacojeitaquempiri?</s>
      <s id="b.GAL.3.3.2">Tempa iro Ishire Tasorentsi.</s>
      <s id="b.GAL.3.3.3">¿Paitasa picoantacari meeca pimoncarajeitero isanquenare Moishishi?</s>
      <s id="b.GAL.3.3.4">¿Arimpa omatacaajeitaquempi icoacaajeitaquempiri Tasorentsi?</s>
     </seg>
     <seg type="verse" id="b.GAL.3.4">
      <s id="b.GAL.3.4.1">Oshequi pineacatsitimentari Jesoquirishito.</s>
      <s id="b.GAL.3.4.2">¿Patsipetashitarompa?</s>
      <s id="b.GAL.3.4.3">¿Ariompa pintseencanajeri meeca?</s>
     </seg>
     <seg type="verse" id="b.GAL.3.5">
      <s id="b.GAL.3.5.1">Pamene: tempa itiancaquempiro Tasorentsi Ishire.</s>
      <s id="b.GAL.3.5.2">Tempa itasoncacoventapinitaquempi.</s>
      <s id="b.GAL.3.5.3">¿Paita itasoncacoventantaquempiri?</s>
      <s id="b.GAL.3.5.4">¿Irompa pimoncaratapinitaquero isanquenare Moishishi?</s>
      <s id="b.GAL.3.5.5">Teve.</s>
      <s id="b.GAL.3.5.6">Tempa pishiretacari, irootaque itasoncacoventantaquempiri.</s>
     </seg>
     <seg type="verse" id="b.GAL.3.6">
      <s id="b.GAL.3.6.1">Tempa aisati piquempetacari Avaramani.</s>
      <s id="b.GAL.3.6.2">Ishiretacaroni peerani maaroni icantaqueriri Tasorentsi, irootaque ineacameetsatantacariri, oquempevetaca te iranteroji caari cameetsatatsi.</s>
     </seg>
     <seg type="verse" id="b.GAL.3.7">
      <s id="b.GAL.3.7.1">¿Janica meeca shanincatasanotajariri Avaramani?</s>
      <s id="b.GAL.3.7.2">Tempa yora quempetasanotajariri: yora shiretasanotariri Tasorentsi, quemisantasanotiriri.</s>
     </seg>
     <seg type="verse" id="b.GAL.3.8">
      <s id="b.GAL.3.8.1">Ora irineane Tasorentsi oquenquetsatacotiri itsipasatipee atiri.</s>
      <s id="b.GAL.3.8.2">Ocantitani coajica inquemisantajeitaje atiri iravisacotantajeari.</s>
      <s id="b.GAL.3.8.3">Yora Tasorentsi peerani icamantaquerini Avaramani, icantiri: "Pishiretaquena, irootaque notasoncacoventantaquempiri.</s>
      <s id="b.GAL.3.8.4">Aisati nonquempetaqueri yora itsipapee atiri: ariorica irishiretena, nontasoncacoventaqueri".</s>
     </seg>
     <seg type="verse" id="b.GAL.3.9">
      <s id="b.GAL.3.9.1">Aitaque icanta, itasoncacoventajeitiri maaroni quemisantatsiri, iquempetacantajeitaqueriri Avarama.</s>
     </seg>
     <seg type="verse" id="b.GAL.3.10">
      <s id="b.GAL.3.10.1">Ainiro inaveta coatsiri irimoncarajeiterome maaroni isanquenareni Moishishi, iravisacotantajeameri.</s>
      <s id="b.GAL.3.10.2">Te irimateroji, irootaque iroasanquetantajeiteariri Tasorentsi, intiancajeiteri Sharincaveniqui.</s>
      <s id="b.GAL.3.10.3">Pineaquero, ocanti Sanquenarentsi: "Iroasanquejeiteri Tasorentsi yora caari moncaratasanojeitiro maaroni isanquenatiniri Moishishi".</s>
     </seg>
     <seg type="verse" id="b.GAL.3.11">
      <s id="b.GAL.3.11.1">Pineaquero, tecatsi ancantero amoncarajeitero ora sanquenarentsi.</s>
      <s id="b.GAL.3.11.2">Eiro ajititsi amoncaratasanojeitero avavisacotantajeari.</s>
      <s id="b.GAL.3.11.3">Eiro ineacameetsatashijeiteetsi Tasorentsi, irointi icantaquee: "Ariorica pishiretena, ari noneacameetsajeitaquempi, impoiji pincantaitatiyempani paneajeitanaje inquitequi".</s>
     </seg>
     <seg type="verse" id="b.GAL.3.12">
      <s id="b.GAL.3.12.1">Aisati isanquenareni Moishishi, te oamejeiteeji ashireteari Tasorentsi avavisacotantajeari, irointi oamejeitaquee ancantatiyempani amoncaratasanotero ocantayeteeri, avavisacotantajeari.</s>
     </seg>
     <seg type="verse" id="b.GAL.3.13">
      <s id="b.GAL.3.13.1">Te amoncaratapiniteroji isanquenareni Moishishi, irootaque incantanteemeri Tasorentsi: "Pijate Sharincaveniqui".</s>
      <s id="b.GAL.3.13.2">Te amoncarajeiteroji, iro cantaincha icamimentaquee Jesoquirishito, yoavisacojeitaquee.</s>
      <s id="b.GAL.3.13.3">Tempa ocantitani Sanquenarentsi: "Yora pajacotachaneri inchatoqui incamimenteri maaroni antirori caari cameetsatatsi".</s>
     </seg>
     <seg type="verse" id="b.GAL.3.14">
      <s id="b.GAL.3.14.1">Ari icamimentajeitaqueri pashinisatipee atiri, yoavisacojeitantajariri maaroni quemisantajeitiriri.</s>
      <s id="b.GAL.3.14.2">Aisati iquempejeitani iriori yora Avaramani, iquemisantini, irootaque yavisacotantajari.</s>
      <s id="b.GAL.3.14.3">Aisati Ishire Tasorentsi, quiso oajeitaquee maaroni arori quemisantajeitiriri.</s>
      <s id="b.GAL.3.14.4">Irootaque icashiacaitacariniri Avaramani peerani.</s>
     </seg>
     <seg type="verse" id="b.GAL.3.15">
      <s id="b.GAL.3.15.1">Pinquenqueshiretero, noyemisantaririnte, oca amejeitacari.</s>
      <s id="b.GAL.3.15.2">Ariorica acoaque ancashiacayeri ashaninca amperi paitapeerica, asanquenateneri acashiacaaqueriri, iriotasanotantearori.</s>
      <s id="b.GAL.3.15.3">Aisati asanquenatero avajiro.</s>
      <s id="b.GAL.3.15.4">Impoiji tecatsi ancantea ampashinitapinitero, eiro amatirotsi amataviteri yora acashiacaaqueri paitapeerica.</s>
     </seg>
     <seg type="verse" id="b.GAL.3.16">
      <s id="b.GAL.3.16.1">Aisati iriori Tasorentsi, icantiri Avarama: "Ariorica pinquemisantena, ari noavisacotajempi".</s>
      <s id="b.GAL.3.16.2">Aisati icantaqueri: "Nontianqueri pishaninca, coajicani, iroavisacojeitajeri maaroni quemisanterineri".</s>
      <s id="b.GAL.3.16.3">Pamene, te incanteriji: "Nontiancajeiteri oshequi oavisacojeitempine".</s>
      <s id="b.GAL.3.16.4">Teve.</s>
      <s id="b.GAL.3.16.5">Irinti iquenquetsatacotaqueri aparoni ishaninca, oavisacotantatsineri: yora Quirishito.</s>
     </seg>
     <seg type="verse" id="b.GAL.3.17">
      <s id="b.GAL.3.17.1">Pineaquero, otimi icantaqueriniri Tasorentsi Avaramani peerani.</s>
      <s id="b.GAL.3.17.2">Icantantacariniri, tequerani ontimeni isanquenareni Moishishi.</s>
      <s id="b.GAL.3.17.3">Impoiji ocarataque osarintsi 430, ari isanquenatacaaqueri Tasorentsi Moishishi.</s>
      <s id="b.GAL.3.17.4">Te impashiniteroji oca icamantitacariniri yora Avarama, te iramataviteriji.</s>
     </seg>
     <seg type="verse" id="b.GAL.3.18">
      <s id="b.GAL.3.18.1">Incoaqueme Tasorentsi amoncaraterome isanquenare Moishishi avavisacotanteameri, eiro aquempetarime Avarama.</s>
      <s id="b.GAL.3.18.2">Te ontimeniji irimoncaratantearomeri.</s>
      <s id="b.GAL.3.18.3">Te iranteroni iriori ocantiri isanquenare Moishishi, irointi iquemisantaqueri Tasorentsi, irootaque icantantacariri: "Noavisacotempi".</s>
     </seg>
     <seg type="verse" id="b.GAL.3.19">
      <s id="b.GAL.3.19.1">Ari, ¿paita otimantacari isanquenare Moishishi?</s>
      <s id="b.GAL.3.19.2">Iotacaajeitaquee ainiro antane, irootaque acoajeitantacari oavisacojeiteeneri.</s>
      <s id="b.GAL.3.19.3">Ipocaque Quirishito, te meeca ancoajeroji isanquenare Moishishi.</s>
      <s id="b.GAL.3.19.4">Tempa iriotaque Quirishito ishanincani Avarama: yora icamantitaniri peerani Tasorentsi: "Nontiaquempiri coajica oavisacotempineri".</s>
      <s id="b.GAL.3.19.5">Aisati noncamantempiro oca: yora Tasorentsi icantiri inampire: "Pincamantaiteri Moishishi noneane".</s>
      <s id="b.GAL.3.19.6">Impoiji iriori Moishishi yovaaqueneri atiripee irineane Tasorentsi.</s>
     </seg>
     <seg type="verse" id="b.GAL.3.20">
      <s id="b.GAL.3.20.1">Irintiquea Avarama iriotasanotaque neanatasanotaqueriri Tasorentsi, tecatsi ovayenerine irineane.</s>
      <s id="b.GAL.3.20.2">Apaniro icamantaqueri, apaniro ini.</s>
     </seg>
     <seg type="verse" id="b.GAL.3.21">
      <s id="b.GAL.3.21.1">Peerani icantiri Tasorentsi Avarama: "Ariorica pinquemisantena, noavisacotempi".</s>
      <s id="b.GAL.3.21.2">Ari impoiji isanquenatacairi Moishishi, otimantacari isanquenare.</s>
      <s id="b.GAL.3.21.3">¿Onashitampa oca icantaqueriri Moishishi?</s>
      <s id="b.GAL.3.21.4">Teve.</s>
      <s id="b.GAL.3.21.5">Meeca ayojeiti te oavisacojeiteeji isanquenare Moishishi, tecatsi oncante oameetsatasanojeitee.</s>
     </seg>
     <seg type="verse" id="b.GAL.3.22">
      <s id="b.GAL.3.22.1">Oamejeitaquee sanquenarentsi ainiro antanepee maaroni.</s>
      <s id="b.GAL.3.22.2">Te amajeiteroji icoacaaqueeri Tasorentsi.</s>
      <s id="b.GAL.3.22.3">Iro cantaincha timatsi icantajeitaqueeri maaroni arori shirejeitariri: ariorica anquemisanteri Jesoquirishito, aitaque iroavisacojeitaquee.</s>
     </seg>
     <seg type="verse" id="b.GAL.3.23">
      <s id="b.GAL.3.23.1">Peerani, oshequi operanajeitaquee isanquenare Moishishi, oquempetacari variria, ariorica iroiminqueaquee caravosoqui.</s>
      <s id="b.GAL.3.23.2">Oquempetacantaquee oquempoyeajeitaquee irosati ipocantacari yora aquemisantajeitaqueri.</s>
     </seg>
     <seg type="verse" id="b.GAL.3.24">
      <s id="b.GAL.3.24.1">Aisati isanquenare Moishishi oshiaqueri oametantatsiri: oamejeitaquee ainiro antane, acoantacari anquemisantajeiteri Quirishito, iroameetsajeitantajeeri, inquempetacantajee te anteroji caari cameetsatatsi.</s>
     </seg>
     <seg type="verse" id="b.GAL.3.25">
      <s id="b.GAL.3.25.1">Meeca ayojeitaqueri Quirishito, aquemisantaqueri.</s>
      <s id="b.GAL.3.25.2">Aitapaji.</s>
      <s id="b.GAL.3.25.3">Te ancoajeji meeca oametajeeneri anquemisanteri: tempa moncarataca.</s>
     </seg>
     <seg type="verse" id="b.GAL.3.26">
      <s id="b.GAL.3.26.1">Aquemisantajeitaqueri Jesoquirishito, irootaque itomintantajeitaqueeri Tasorentsi.</s>
     </seg>
     <seg type="verse" id="b.GAL.3.27">
      <s id="b.GAL.3.27.1">Pamene, aisati avaotisatimentari, iojeitantacari atiri aquemisantaqueri, aisati ashanincajeitacari.</s>
     </seg>
     <seg type="verse" id="b.GAL.3.28">
      <s id="b.GAL.3.28.1">Meeca acarajeitaqueri jorio, caari joriotatsi, aisati acarajeitaqueri pimantaari, caari pimantacha, shirampari, tsinane, maaroni: amoncaratavacaajeitaca aquemisantajeitaque.</s>
      <s id="b.GAL.3.28.2">Iro cantaincha jaocarica acantajeitari, eiro aquenqueshiretirotsi.</s>
      <s id="b.GAL.3.28.3">Pineaquero, ariorica ashanincatacari Jesoquirishito, ashanincatavacaajeitaca.</s>
     </seg>
     <seg type="verse" id="b.GAL.3.29">
      <s id="b.GAL.3.29.1">Aisati oquempetaca, ariorica aquemisantaqueri Quirishito, aquempejeitajari Avarama.</s>
      <s id="b.GAL.3.29.2">Tempa icantirini peerani Tasorentsi: "Pinquemisantenarica, aitaque nontasoncacoventaquempi".</s>
      <s id="b.GAL.3.29.3">Irootaque icantajeitaqueeri meeca arori, eiro yamataviteetsi, irootaque aquempejeitantajariri Avaramani arori.</s>
     </seg>
    </div>
    <div type="chapter" id="b.GAL.4">
     <seg type="verse" id="b.GAL.4.1">
      <s id="b.GAL.4.1.1">Piotacotiri yameyetacari ashitaarantachari.</s>
      <s id="b.GAL.4.1.2">Itimirica itomi, icoaque imperi maaroni yashiyetari.</s>
      <s id="b.GAL.4.1.3">Aisati icantiri ishaninca: "Ariorica noncamaque, pinquempoyeajeneriya notomijaniqui maaroni nashiyetari.</s>
      <s id="b.GAL.4.1.4">Ariorica irantearitanaje, ari pimpajeri maaroni".</s>
      <s id="b.GAL.4.1.5">Ari icoaque imperi maaroni; tempa iriotaque ashijeivetariri itomi maaroni, iro cantaincha ainiroquera ijananequiti, tequeratsita impincatsateaji.</s>
      <s id="b.GAL.4.1.6">Oquempetaca te irishineteriji nampirentsipee impimantayetero iroaararo nampitariri, aisati tequera irishineteri itomi impimantayetero iroaararo.</s>
     </seg>
     <seg type="verse" id="b.GAL.4.2">
      <s id="b.GAL.4.2.1">Itimi quempoyeajiriri, aisati quempoyeajiniriri yashiyetari.</s>
      <s id="b.GAL.4.2.2">Ariorica omoncaratapeempa icantaqueriri iririni, aitaque irishineteri paitapeerica.</s>
     </seg>
     <seg type="verse" id="b.GAL.4.3">
      <s id="b.GAL.4.3.1">Aitaque aquempevetaniri peerani arori, tequerani impoqueni Quirishito.</s>
      <s id="b.GAL.4.3.2">Oquempoyeaveiteeni isanquenare Moishishi, oamejeiveiteeni antapinijeitironi pomerentsiyetachari.</s>
      <s id="b.GAL.4.3.3">Aquemisantashiyevetaroni icantayetiri atiri, iperanajeiteeni.</s>
     </seg>
     <seg type="verse" id="b.GAL.4.4">
      <s id="b.GAL.4.4.1">Impoiji omoncarataca icantaqueriri Tasorentsi.</s>
      <s id="b.GAL.4.4.2">Itiancaqueri itomi, otimaqueri tsinane, jorio inavetapaaca, ipomerentsitimentaquero isanquenare Moishishi.</s>
     </seg>
     <seg type="verse" id="b.GAL.4.5">
      <s id="b.GAL.4.5.1">Ayojeitaque opomerentsitaca amajeitero ocantayetiri isanquenare Moishishi.</s>
      <s id="b.GAL.4.5.2">Aquempeveitarini pimantaari, iro cantaincha yoavisacojeitajee, irootaque itomintasanojeitantajeeri Tasorentsi.</s>
     </seg>
     <seg type="verse" id="b.GAL.4.6">
      <s id="b.GAL.4.6.1">Tempa meeca arojeitaque itomipee, irootaque itiancantajeitaqueerori Ishire Itomi, quiso oajeitaquee.</s>
      <s id="b.GAL.4.6.2">Irootaque meeca acantajeitantajariri: "Apa Tasorentsi".</s>
     </seg>
     <seg type="verse" id="b.GAL.4.7">
      <s id="b.GAL.4.7.1">Te arojei meeca pimantaari, meeca arojeitaque itomipee Tasorentsi.</s>
      <s id="b.GAL.4.7.2">Ineshinoncajeitaquee, timatsi icashiacaajeitaqueeri maaroni.</s>
     </seg>
     <seg type="verse" id="b.GAL.4.8">
      <s id="b.GAL.4.8.1">Peerani, te piojeiveitearini Tasorentsi, pijitasorentsijeiveitarini irovetsicane Tasorentsi.</s>
      <s id="b.GAL.4.8.2">Tecatsi incantajeitea intasorentsite.</s>
     </seg>
     <seg type="verse" id="b.GAL.4.9">
      <s id="b.GAL.4.9.1">Iro cantaincha meeca piojeitaqueri Tasorentsisanori, tempa aisati iriotaque iojeitaquempiri.</s>
      <s id="b.GAL.4.9.2">¿Paita picoajeitantacari pinquempetajea peerani?</s>
      <s id="b.GAL.4.9.3">¿Picoaquempa pinquempetajea aisati pimantaari?</s>
      <s id="b.GAL.4.9.4">¿Paita pinquemisantashitanteariri caari tasorentsitatsi?</s>
      <s id="b.GAL.4.9.5">Eiro imatirotsi iroavisacotempi.</s>
     </seg>
     <seg type="verse" id="b.GAL.4.10">
      <s id="b.GAL.4.10.1">Pinashitacaapiniyetaro quitaiteripee, cashiripee, osarintsipee, paitapeerica.</s>
      <s id="b.GAL.4.10.2">Iro pinashitacaapiniyetantarori picoajeiveta irineacameetsatempime Tasorentsi.</s>
     </seg>
     <seg type="verse" id="b.GAL.4.11">
      <s id="b.GAL.4.11.1">Oshequi nocantashireti meeca.</s>
      <s id="b.GAL.4.11.2">¿Natsipetashitampa nopomerentsiventimpi noamejeivetimpi?</s>
     </seg>
     <seg type="verse" id="b.GAL.4.12">
      <s id="b.GAL.4.12.1">Meeca, noyemisantaririnte, pinquempejeitena: eiro pipomerentsiventajarotsi isanquenare Moishishi.</s>
      <s id="b.GAL.4.12.2">Tempa nojocajiro narori, meeca noquempejeitajimpi avirori, te pimpomerentsiventearoni peerani, te pioveitearoni.</s>
      <s id="b.GAL.4.12.3">Nojatashitantimpiniri peerani, te pintseencajeitavaquenaji.</s>
     </seg>
     <seg type="verse" id="b.GAL.4.13">
      <s id="b.GAL.4.13.1">Aisati piojeitaque nocamantantapaaquempiniri jaoca pincanteari poavisacotea, nojoquiitapaaca narori.</s>
     </seg>
     <seg type="verse" id="b.GAL.4.14">
      <s id="b.GAL.4.14.1">Pipincayevetari mantsiayetatsiri, iro cantaincha te pimpincavaquenaji nainti, cameetsa poisavicavaquena.</s>
      <s id="b.GAL.4.14.2">Impoquericame inampire Tasorentsi, pincavintsayerime; aisati impoquericame Jesoquirishito, pincavintsayerime iriori.</s>
      <s id="b.GAL.4.14.3">Iro cantaincha narotaque nainti areetaquempiri.</s>
      <s id="b.GAL.4.14.4">Oquempetaca pincavintsaavaquerime iriori, picavintsaasanotavaquena narori.</s>
     </seg>
     <seg type="verse" id="b.GAL.4.15">
      <s id="b.GAL.4.15.1">Peerani piquimoshireimentavaquena, ¿paita caari piquimoshirejeitanta meeca?</s>
      <s id="b.GAL.4.15.2">Peerani picavintsaajeitaquena catsini.</s>
      <s id="b.GAL.4.15.3">Arioricame noncantempime: "Pinquitsoreajenaro poqui, pimpenaro", ari pimpaquenarome, arioricame pimataquerome.</s>
      <s id="b.GAL.4.15.4">Niotaque oshequi pinintasanojeitaquena.</s>
     </seg>
     <seg type="verse" id="b.GAL.4.16">
      <s id="b.GAL.4.16.1">Ari queariosanotaque oca noamejeitaquempiniri, ¿meecampame piquishimentaquenaro?</s>
     </seg>
     <seg type="verse" id="b.GAL.4.17">
      <s id="b.GAL.4.17.1">Queariompia: icoaque iroveshireacayempi yora amatavitimpiri, iro cantaincha eiro yamitacotasanotimpitsi.</s>
      <s id="b.GAL.4.17.2">Icoaque pintseencajeitena, pinquemisantanteariri irinti, piveshireimentanteariri irinti.</s>
     </seg>
     <seg type="verse" id="b.GAL.4.18">
      <s id="b.GAL.4.18.1">Pamene, ocameetsati ancoaque ancavintsaavacaajeitea, eiro amatavitavacaajeitatsi.</s>
      <s id="b.GAL.4.18.2">Ariorica nontsipatempi, ocameetsati ancavintsaavacaajeitea, aisati ariorica nonteentareanajempi, ancavintsaavacayeani aisati.</s>
     </seg>
     <seg type="verse" id="b.GAL.4.19">
      <s id="b.GAL.4.19.1">Aisati, noshaninca, noquempetaca: oshequi noquenqueshireacotaquempi catsini, tequera pimoncarateroji icoacaaquempiri Quirishito, tequera pinquempeteari iriori.</s>
      <s id="b.GAL.4.19.2">Nonquenqueshireacotempini, noncanteani, irosati pinquempetanteariri.</s>
     </seg>
     <seg type="verse" id="b.GAL.4.20">
      <s id="b.GAL.4.20.1">Nocoasanovetaca nontimimotanajempime, cameetsa nonquenquetsatacaanajempime.</s>
      <s id="b.GAL.4.20.2">Te niotacotempiji paitarica noncantempiri ontimanteari piotanteari.</s>
     </seg>
     <seg type="verse" id="b.GAL.4.21">
      <s id="b.GAL.4.21.1">Ariorica pijivetaca pimoncarataquero isanquenare Moishishi pavisacotantajeari, pincamantena: ¿piotasanotirompa ocantiri isanquenare?</s>
     </seg>
     <seg type="verse" id="b.GAL.4.22">
      <s id="b.GAL.4.22.1">Ocanti itimini itomi Avarama apite.</s>
      <s id="b.GAL.4.22.2">Aparo ashi inampire yamanantiri.</s>
      <s id="b.GAL.4.22.3">Irio pashini ashi ijinasanori, te iramananteroji irointi.</s>
     </seg>
     <seg type="verse" id="b.GAL.4.23">
      <s id="b.GAL.4.23.1">Yora otomi inampire iquempetasanojeitacari itsipapee jananequipee.</s>
      <s id="b.GAL.4.23.2">Iro cantaincha inashita irinti otomi ijina.</s>
      <s id="b.GAL.4.23.3">Icantitacaroni Tasorentsi: "Intime pitomi".</s>
      <s id="b.GAL.4.23.4">Impoiji omoncarataca icantaquerori, itimaque.</s>
     </seg>
     <seg type="verse" id="b.GAL.4.24">
      <s id="b.GAL.4.24.1">Ainiro oshiacantaqueri oca tsinane apite.</s>
      <s id="b.GAL.4.24.2">Opajita nampirentsi Acara.</s>
      <s id="b.GAL.4.24.3">Oshiacantaqueri iroori pomerentsiventirori isanquenare Moishishi.</s>
      <s id="b.GAL.4.24.4">Isanquenataquero iriori icantaqueriri Tasorentsi anta toncaariqui timatsiri anta Araviaqui, pajitachari Shinai.</s>
      <s id="b.GAL.4.24.5">Otomi ora nampirentsi, iquempetajaro iriniro: nampirentsi ini iriori, ainiro peranatariri.</s>
      <s id="b.GAL.4.24.6">Aisati oshiacantaqueri nampirentsi joriopee timayetatsiri meeca Jerosarequi: yatsipetashitacaro ipomerentsiventajeitacaro isanquenare Moishishi, maaroni.</s>
     </seg>
     <seg type="verse" id="b.GAL.4.26">
      <s id="b.GAL.4.26.1">Iro cantaincha ainiro pashini tsinane: ijinasanori Avarama.</s>
      <s id="b.GAL.4.26.2">Oshiacantaqueri iroori savicatsineri pashiniqui Jerosare, timatsiri anta jenoqui.</s>
      <s id="b.GAL.4.26.3">Arojei savicatsineri anta, anampijeitearo irointi.</s>
      <s id="b.GAL.4.26.4">Te arojei nampirentsi, te ampomerentsiventearoji isanquenare Moishishi, eiro apomerentsiventarotsi catsini.</s>
     </seg>
     <seg type="verse" id="b.GAL.4.27">
      <s id="b.GAL.4.27.1">Irootaque isanquenatacotaqueniri Isayashini: "Pishiravarovetaca, iro cantaincha piveshireanaquea.</s>
      <s id="b.GAL.4.27.2">Tequera pintimeri pitomi, iro cantaincha pinquimoshiretasanotanaque, irishequiasanotanaque pisaripee, eiro ishequititsi osaripee pinampire".</s>
     </seg>
     <seg type="verse" id="b.GAL.4.28">
      <s id="b.GAL.4.28.1">Meeca, noyemisantaririnte, aquempejeitacari ainti Isaca.</s>
      <s id="b.GAL.4.28.2">Ainiro icashiacaaqueriri Tasorentsi Isaca, aisati ainiro icashiacaajeitaqueeri arori.</s>
     </seg>
     <seg type="verse" id="b.GAL.4.29">
      <s id="b.GAL.4.29.1">Peerani, yora Ishimairi, yora otomi nampirentsi, iquisapinitaqueri irirenti: yora Isaca.</s>
      <s id="b.GAL.4.29.2">Aisati oquempetaca, yora coatsiri amoncarajeitero isanquenare Moishishi iquisapinijeitaquee arori: tempa arojeitaque quiso oajeitaquerori Ishire Tasorentsi.</s>
     </seg>
     <seg type="verse" id="b.GAL.4.30">
      <s id="b.GAL.4.30.1">Jero oca ocantiri isanquenatiniri Moishishi: "Icantiri Tasorentsi Avarama: 'Pintiancajero ora pinampire aisati otomi.</s>
      <s id="b.GAL.4.30.2">Yora Ishimairi, eiro iquempetasanotaritsi otomi pijinasanori.</s>
      <s id="b.GAL.4.30.3">Yora Isaca irashitasanotajearo maaroni timimojeitimpiri'".</s>
     </seg>
     <seg type="verse" id="b.GAL.4.31">
      <s id="b.GAL.4.31.1">Pineaquero, noyemisantaririnte, te ashanincajeitearoji ora nampirentsi, eiro apomerentsiventarotsi isanquenare Moishishi.</s>
      <s id="b.GAL.4.31.2">Irointiquea ashanincajeitacari itomisanori Avarama: yora Isaca.</s>
      <s id="b.GAL.4.31.3">Aquemisantaque, irootaque itomintantaqueeri Tasorentsi.</s>
     </seg>
    </div>
    <div type="chapter" id="b.GAL.5">
     <seg type="verse" id="b.GAL.5.1">
      <s id="b.GAL.5.1.1">Tempa peerani yoavisacotajee Quirishito, irootaque meeca ocameetsatantari aijatasanojeiteri.</s>
      <s id="b.GAL.5.1.2">Te incoyeji anquempetajeari pimantaari.</s>
      <s id="b.GAL.5.1.3">Eiro picoitsi imperanayeetempi pimayetero paitapeerica pavisacotantajeari.</s>
     </seg>
     <seg type="verse" id="b.GAL.5.2">
      <s id="b.GAL.5.2.1">Pinquemisantasanotena.</s>
      <s id="b.GAL.5.2.2">Narotaque Pavoro camantimpirori oca.</s>
      <s id="b.GAL.5.2.3">Ariorica pintoyeantea, pijiticari oavisacotempi; patsipetashitarocari paventavetacarini Quirishito, eiro imatirotsi iroavisacotempi.</s>
     </seg>
     <seg type="verse" id="b.GAL.5.3">
      <s id="b.GAL.5.3.1">Noncamantajempi aisati: ariorica pintoyeantea pavisacotantajeari, ocameetsati pimoncarajeitero isanquenare Moishishi, pintsoteaquero maaroni catsini.</s>
      <s id="b.GAL.5.3.2">Eirorica pimoncarajeitirotsi maaroni, eiro pavisacotajitsi.</s>
     </seg>
     <seg type="verse" id="b.GAL.5.4">
      <s id="b.GAL.5.4.1">Ariorica pininti pimoncarajeitero sanquenarentsi irineacameetsatantempiri Tasorentsi, te pincoyeji irineshinoncatempi.</s>
      <s id="b.GAL.5.4.2">Pitseenquiricari Quirishito.</s>
     </seg>
     <seg type="verse" id="b.GAL.5.5">
      <s id="b.GAL.5.5.1">Iro cantaincha ariorica ashinetero Ishire Tasorentsi oamejeitee anquemisante, ayojeitaque irimoncaratero Tasorentsi maaroni icantaqueeri.</s>
      <s id="b.GAL.5.5.2">Aitaquequea ayojeitaque iroameetsatasanojeitee.</s>
     </seg>
     <seg type="verse" id="b.GAL.5.6">
      <s id="b.GAL.5.6.1">Ariorica aquemisantasanotaqueri Jesoquirishito, eiro isampiteetsi Tasorentsi: "¿Pitoyeantampa?"</s>
      <s id="b.GAL.5.6.2">Teve.</s>
      <s id="b.GAL.5.6.3">Te inquenqueshireteroji.</s>
      <s id="b.GAL.5.6.4">Ariorica anquemisante, ari anintajeiteri itsipapee atiri.</s>
      <s id="b.GAL.5.6.5">Irootaque icoacaaqueeri Tasorentsi.</s>
     </seg>
     <seg type="verse" id="b.GAL.5.7">
      <s id="b.GAL.5.7.1">Peerani cameetsa piquemisantajeiveitani.</s>
      <s id="b.GAL.5.7.2">Pishiretasanojeivetacaroni quearioyetatsiri.</s>
      <s id="b.GAL.5.7.3">¿Janicampa jocacaaquempirori piquemisanti?</s>
     </seg>
     <seg type="verse" id="b.GAL.5.8">
      <s id="b.GAL.5.8.1">Te irijocacayempiro irinti Tasorentsi.</s>
      <s id="b.GAL.5.8.2">Iriotaque coyeaquempiri iroavisacotempi.</s>
     </seg>
     <seg type="verse" id="b.GAL.5.9">
      <s id="b.GAL.5.9.1">Otimirica tapiacaarori tanta capichaji, ari otapiacaacaro oshequi tanta, otsoteanaquero, maaroni.</s>
      <s id="b.GAL.5.9.2">Aisati oquempetaca, aparoni amatavitantatsiri yamatavijeitiri oshequi atiri.</s>
     </seg>
     <seg type="verse" id="b.GAL.5.10">
      <s id="b.GAL.5.10.1">Noshiretacari Tasorentsi, niotaque inquenqueshiretacaajempi, pinquempejeitantajenari.</s>
      <s id="b.GAL.5.10.2">Te nioteji janicarica ashereaquempiri, iro cantaincha coajica iroasanqueteri Tasorentsi.</s>
     </seg>
     <seg type="verse" id="b.GAL.5.11">
      <s id="b.GAL.5.11.1">Timatsi cantanirotatsiri nocamantiri atiri irimoncaratero isanquenare Moishishi.</s>
      <s id="b.GAL.5.11.2">Noncantempime: "Pintoyeantea pavisacojeitantajeari", eiro nocamantimpime: "Icamimentaquee Quirishito coroshiqui yoavisacojeitajee".</s>
      <s id="b.GAL.5.11.3">Impoiji eirome iquisaname joriopee.</s>
     </seg>
     <seg type="verse" id="b.GAL.5.12">
      <s id="b.GAL.5.12.1">Timatsi yora cantanirovetimpiri pintoyeantea, oshequi yashereajeitaquempi.</s>
      <s id="b.GAL.5.12.2">Nocoaveta narori iraitsoquireempame iriori.</s>
     </seg>
     <seg type="verse" id="b.GAL.5.13">
      <s id="b.GAL.5.13.1">Meeca, noyemisantaririnte, noncamantempi.</s>
      <s id="b.GAL.5.13.2">Icoyeaquempi Tasorentsi iroavisacojeitempi, te irinintacayempiji pimpomerentsiventearo isanquenareni Moishishi.</s>
      <s id="b.GAL.5.13.3">Yoavisacojeitaquempi, iro cantaincha te irishinetempiji pantero paitapeerica picoiri.</s>
      <s id="b.GAL.5.13.4">Icoaque pinintavacaajeitajea maaroni, aisati pincavintsavacaajeitajea.</s>
     </seg>
     <seg type="verse" id="b.GAL.5.14">
      <s id="b.GAL.5.14.1">Jero oca isanquenatiniri Moishishi: "Oquempetaca avisati cavintsaajancha, aisati pinquempejeiteri itsipapee, pincavintsaasanojeiteri, pinintasanojeiteri".</s>
      <s id="b.GAL.5.14.2">Ariorica amajeitaquero oca, cameetsa.</s>
      <s id="b.GAL.5.14.3">Moncarataca.</s>
     </seg>
     <seg type="verse" id="b.GAL.5.15">
      <s id="b.GAL.5.15.1">Iro cantaincha piquisavacaajeitaca, oshequi picatsimajeitaque: oquempetaca patsicavacaajeitaca, aisati oquempetaca pipatsareavacaajeitaca, patsare.</s>
      <s id="b.GAL.5.15.2">Ariorica pincatsimajeite, aitaque pimpoyereavacaajeitajea; eiro pimajeitirotsi pinquemisantajeite.</s>
     </seg>
     <seg type="verse" id="b.GAL.5.16">
      <s id="b.GAL.5.16.1">Noncamantasanotempi: pincantero Ishire Tasorentsi oamejeitempi paitapeerica panteri.</s>
      <s id="b.GAL.5.16.2">Eiro pantirotsi caari cameetsatatsi picoayevetari avirori pantajeitemeri.</s>
     </seg>
     <seg type="verse" id="b.GAL.5.17">
      <s id="b.GAL.5.17.1">Timatsi caari cameetsatatsi acoayevetari antajeiteri arori, aisati timatsi ocoacaavetaqueeri Ishire Tasorentsi antacayeemeri.</s>
      <s id="b.GAL.5.17.2">Te omoncaratavacayeaji.</s>
      <s id="b.GAL.5.17.3">Onashiyetaca, irootaque caari amajeitantaro cameetsayetatsiri antemeri.</s>
     </seg>
     <seg type="verse" id="b.GAL.5.18">
      <s id="b.GAL.5.18.1">Ariorica anquemisantero Ishire Tasorentsi paitarica antacayeeri, eiro aquenqueshiretirotsi amoncaratero isanquenare Moishishi.</s>
     </seg>
     <seg type="verse" id="b.GAL.5.19">
      <s id="b.GAL.5.19.1">Ayojeitaquero caari cameetsatatsi antapinijeitiri: ineavintsatiro shirampari caari yai, oneavintsatiri tsinane caari ai, antavintsatavacaajeita: acantirove, te ampashiventeaji.</s>
     </seg>
     <seg type="verse" id="b.GAL.5.20">
      <s id="b.GAL.5.20.1">Aisati ashiacantaqueri paitapeerica ajitasorentsitashiyetari, amatsitanti, aquisavacaajeita, aquisatsatavacaajeita, anevetaro paitapeerica yashiyetari ashanincapee, atsimaajencata, te ancavintsaavacayeaji, te aacameetsatavacaajeiteaji, irointi aquisashireavacaajeita.</s>
     </seg>
     <seg type="verse" id="b.GAL.5.21">
      <s id="b.GAL.5.21.1">Aisati anintitaqueri aitayeteri irovaararo ashaninca, avanti, ashinquijeita, maaroni.</s>
      <s id="b.GAL.5.21.2">Peerani nocamantitimpini: "Queariompiya.</s>
      <s id="b.GAL.5.21.3">Ariorica antapinitero maaroni ocapee, eiro amatirotsi ajate anta ipincatsaritinta Tasorentsi".</s>
      <s id="b.GAL.5.21.4">Meeca nampiitajempiro: "Queariompiya.</s>
      <s id="b.GAL.5.21.5">Pantirocari caari cameetsatatsi".</s>
     </seg>
     <seg type="verse" id="b.GAL.5.22">
      <s id="b.GAL.5.22.1">Iro cantaincha Ishire Tasorentsi oamejeitaquee anintavacaajeitaca, aquimoshirejeitaque, aveshireajeitaca, eiro aquisavacaatsi, acavintsavacaaca, acameetsataque, eiro amatavitantitsi,</s>
     </seg>
     <seg type="verse" id="b.GAL.5.23">
      <s id="b.GAL.5.23.1">aneshinoncatavacaaca, eiro antayetirotsi caari cameetsatatsi acoavetari antemeri.</s>
      <s id="b.GAL.5.23.2">Te ontsaneapitsateeroji isanquenare Moishishi maaroni oca.</s>
     </seg>
     <seg type="verse" id="b.GAL.5.24">
      <s id="b.GAL.5.24.1">Yora pajacojeitachari coroshiqui icamajeitaque, torein: tecatsi irantaje aisati.</s>
      <s id="b.GAL.5.24.2">Ariorica aquemisantaqueri Jesoquirishito, oquempetaca arosati pajacotajancha, oshiacantaca acamaque, tecatsi ancantea ancoajeitaje antajero caari cameetsatatsi.</s>
     </seg>
     <seg type="verse" id="b.GAL.5.25">
      <s id="b.GAL.5.25.1">Iro cantaincha oshiacantaca oaneajee aisati Ishire Tasorentsi, iotacaajeitajee aisati.</s>
      <s id="b.GAL.5.25.2">Tsame ancantero oamejeitee paitapeerica antayeteri.</s>
     </seg>
     <seg type="verse" id="b.GAL.5.26">
      <s id="b.GAL.5.26.1">Eiro ashemetitsi, aquisacaaricari itsipapee.</s>
      <s id="b.GAL.5.26.2">Eiro anintashireitiritsi ioyetiri iriori.</s>
     </seg>
    </div>
    <div type="chapter" id="b.GAL.6">
     <seg type="verse" id="b.GAL.6.1">
      <s id="b.GAL.6.1.1">Noyemisantaririnte, ariorica pineeri pishaninca yantiro caari cameetsatatsi, pincantero Ishire Tasorentsi oametempi pincavintsayeri.</s>
      <s id="b.GAL.6.1.2">Queariya, piquishiricari, jentsiquero pineanateri.</s>
      <s id="b.GAL.6.1.3">Queariompiya pantirocari avirori caari cameetsatatsi.</s>
     </seg>
     <seg type="verse" id="b.GAL.6.2">
      <s id="b.GAL.6.2.1">Pincavintsaavacaajeitea.</s>
      <s id="b.GAL.6.2.2">Ariorica pincavintsante, pimataquero yoamejeiteeri Quirishito.</s>
     </seg>
     <seg type="verse" id="b.GAL.6.3">
      <s id="b.GAL.6.3.1">Itimirica shemetatsiri, yamatavitaja irisati.</s>
      <s id="b.GAL.6.3.2">Te incameetsateji iriori.</s>
     </seg>
     <seg type="verse" id="b.GAL.6.4">
      <s id="b.GAL.6.4.1">Pinquenqueshireempa: piote ocameetsatirica pantayetiri.</s>
      <s id="b.GAL.6.4.2">Ariorica ocameetsati pantayetiri, pinquimoshiretanaque.</s>
      <s id="b.GAL.6.4.3">Eiro pishemetitsi, eiro pitseenquiritsi itsipapee,</s>
     </seg>
     <seg type="verse" id="b.GAL.6.5">
      <s id="b.GAL.6.5.1">tempa ainiro antajeitiri maaroni.</s>
     </seg>
     <seg type="verse" id="b.GAL.6.6">
      <s id="b.GAL.6.6.1">Ocameetsati ampapiniteri oamejeiteerori irineane Tasorentsi maaroni coiteimojeitacariri.</s>
      <s id="b.GAL.6.6.2">Te ancoyeji incoiteayetearo paitapeerica.</s>
      <s id="b.GAL.6.6.3">Irinti quemisantajeitiriri pajeiterineri.</s>
     </seg>
     <seg type="verse" id="b.GAL.6.7">
      <s id="b.GAL.6.7.1">Queariompiya, eiro pamatavijeitajatsi avisati, te incoacayeeji Tasorentsi antseencajeiteri.</s>
      <s id="b.GAL.6.7.2">Paitapeerica apanquiyetiri, aayetajero oitsoquipee oshanincasanori iroori.</s>
     </seg>
     <seg type="verse" id="b.GAL.6.8">
      <s id="b.GAL.6.8.1">Oshiaquero ariorica antapinitero caari cameetsatatsi acoajeivetari, ari ajate Sharincaveniqui.</s>
      <s id="b.GAL.6.8.2">Ariorica antapinitero ocoacaaqueeri Ishire Tasorentsi, ari ancantaitatiyempani asavique inquitequi.</s>
     </seg>
     <seg type="verse" id="b.GAL.6.9">
      <s id="b.GAL.6.9.1">Eiro aperatarotsi antapinitero cameetsatatsiri.</s>
      <s id="b.GAL.6.9.2">Ariorica ancantatiyempani antapinitero, ari impinajeitaquee coajicani Tasorentsi.</s>
     </seg>
     <seg type="verse" id="b.GAL.6.10">
      <s id="b.GAL.6.10.1">Ari ocameetsati ancavintsaajeiteri itsipapee atiri, aiquero ajatatiye ancavintsaasanojeiteri ayemisantaririnte.</s>
     </seg>
     <seg type="verse" id="b.GAL.6.11">
      <s id="b.GAL.6.11.1">Narotaque Pavoro sanquenatimpirori oca: pineaquero, antearo nosanquenataquero.</s>
     </seg>
     <seg type="verse" id="b.GAL.6.12">
      <s id="b.GAL.6.12.1">Yora coanirovetachari pintoyeantea, icoaque yora ijorioririnte irineacameetsanirojeiteri.</s>
      <s id="b.GAL.6.12.2">Te irinintaniroteji inquisajeiteri.</s>
      <s id="b.GAL.6.12.3">Incantempime: "Icamimentaquempi Quirishito coroshiqui yoavisacojeitajimpi", ari inquisajeiterime ishaninca.</s>
     </seg>
     <seg type="verse" id="b.GAL.6.13">
      <s id="b.GAL.6.13.1">Maaroni yora toyeantachari te irimoncarateroji isanquenare Moishishi, iro cantaincha icoanirovetaca pintoyeantea avirori irishemetanteari.</s>
      <s id="b.GAL.6.13.2">Irishemetimentempime, incanterime ishaninca: "Pineaquero, notoyeantacaacari.</s>
      <s id="b.GAL.6.13.3">Iquemisantajeitaquena".</s>
     </seg>
     <seg type="verse" id="b.GAL.6.14">
      <s id="b.GAL.6.14.1">Iro cantaincha te oncameetsateji noshemete nainti, irointi nocoaque noveshireimenteari yora Avincatsarite Jesoquirishito: yora pajacotimenteeri coroshiqui.</s>
      <s id="b.GAL.6.14.2">Meeca oquempetimotaquena nopajacotaca narori.</s>
      <s id="b.GAL.6.14.3">Nocamaque, te meeca noncoayetajeroji caari cameetsatatsi icoayetiri atiri, te nonquenqueshiretajeroji caari cameetsatatsi.</s>
     </seg>
     <seg type="verse" id="b.GAL.6.15">
      <s id="b.GAL.6.15.1">Eiro yavisacotashitatsi maaroni toyeantachari, aisati eiro yavisacotashitatsi caari toyeantacha.</s>
      <s id="b.GAL.6.15.2">Iro cantaincha ariorica impashinitacaajee Tasorentsi, ari avavisacotajea.</s>
     </seg>
     <seg type="verse" id="b.GAL.6.16">
      <s id="b.GAL.6.16.1">Ariorica piquemisantaquero oca, ari ishanincataquempi Tasorentsi, aisati nocoaque cameetsa irisavicacayempi, aisati nocoaque incavintsayempi.</s>
     </seg>
     <seg type="verse" id="b.GAL.6.17">
      <s id="b.GAL.6.17.1">Meeca eiro pashereanatsi, eiro pipiatsatanatsi.</s>
      <s id="b.GAL.6.17.2">Narotaque antaveetiniriri Jesoshi, irootaque iquishimentantanarori tseencantatsiri, irootaque namashiyetantacari novatsapeequi.</s>
     </seg>
     <seg type="verse" id="b.GAL.6.18">
      <s id="b.GAL.6.18.1">Meeca, noyemisantaririnte, nocoaque irineshinoncajeitajempi aisati Avincatsarite Jesoquirishito.</s>
      <s id="b.GAL.6.18.2">Tempa aitaque icantapinijeitimpiri.</s>
      <s id="b.GAL.6.18.3">Ari ocarati.</s>
      <s id="b.GAL.6.18.4">Narotaque sanquenatirori oca:</s>
     </seg>
    </div>
   </div>
   <div type="book" id="b.EPH">
    <div type="chapter" id="b.EPH.1">
     <seg type="verse" id="b.EPH.1.1">
      <s id="b.EPH.1.1.1">¿Savicajeitatsimpi, ejesosati?</s>
      <s id="b.EPH.1.1.2">¿Tecatsimpa oajeitempine?</s>
      <s id="b.EPH.1.1.3">Narotaque Pavoro sanquenajeitimpirori oca.</s>
      <s id="b.EPH.1.1.4">Itiancaquena Jesoquirishito noquenquetsatacotiri, irootaque icoacaaquenari Tasorentsi.</s>
      <s id="b.EPH.1.1.5">Meeca nosanquenajeitimpiro maaroni quemisantajeitatsiri, maaroni quearioventiniriri Jesoquirishito icoacaajeitaquempiri.</s>
     </seg>
     <seg type="verse" id="b.EPH.1.2">
      <s id="b.EPH.1.2.1">Nocoaque irineshinoncajeitempi Apa Tasorentsi, cameetsa irisavicacaajeitempi.</s>
      <s id="b.EPH.1.2.2">Aisati iriori Avincatsarite Jesoquirishito: irineshinoncajeitempi, aisati cameetsa irisavicacaajeitempi.</s>
     </seg>
     <seg type="verse" id="b.EPH.1.3">
      <s id="b.EPH.1.3.1">Tsame ancamantajeiteri atiri icameetsatasanoti catsini Tasorentsi: yora iriri Avincatsarite Jesoquirishito.</s>
      <s id="b.EPH.1.3.2">Aquemisantaqueri Quirishito, meeca icantajeitaquee Tasorentsi: "Pisaviquimojeitena coajica anta inquitequi jenoqui".</s>
      <s id="b.EPH.1.3.3">Tempa aisati meeca oshequi icavintsaajeitaquee, aveshireimentasanotacari catsini, oquempetaca asaviquimojeitaqueri inquitequi.</s>
     </seg>
     <seg type="verse" id="b.EPH.1.4">
      <s id="b.EPH.1.4.1">Peerani, tequerani irovetsiqueroni quipatsi, icoyeajeititaqueeni, iotitacani iroavisacojeitee Quirishito.</s>
      <s id="b.EPH.1.4.2">Iquenqueshiretitacani: "Noameetsatasanojeiteri maaroni quemisantajeiterineri notomi".</s>
      <s id="b.EPH.1.4.3">Meeca ineacameetsajeitaquee, iquempetacantajeitaquee te anteroji caari cameetsatatsi.</s>
     </seg>
     <seg type="verse" id="b.EPH.1.5">
      <s id="b.EPH.1.5.1">Inintasanojeitaquee catsini, irootaque itiancantacariri Jesoquirishito icamimentajeitaquee.</s>
      <s id="b.EPH.1.5.2">Aitaque icantitani peerani: "Nontomintajeiteari iriori quemisantatsineri".</s>
      <s id="b.EPH.1.5.3">Irootaque icoacaajeitaqueeri maaroni.</s>
     </seg>
     <seg type="verse" id="b.EPH.1.6">
      <s id="b.EPH.1.6.1">Meeca ashanincajeitacari Itomi inintasanotiri, irootaque ineshinoncajeitantaqueeri.</s>
      <s id="b.EPH.1.6.2">Icavintsaasanojeitaquee catsini.</s>
      <s id="b.EPH.1.6.3">Tsame ancantaitatiyempani ancamantajeiteri atiri: "Icameetsatasanotaque Tasorentsi".</s>
     </seg>
     <seg type="verse" id="b.EPH.1.7">
      <s id="b.EPH.1.7.1">Ineshinoncatasanojeitaquee maaroni, inintasanojeitaquee catsini.</s>
      <s id="b.EPH.1.7.2">Itiancaqueri Itomi icamimentajeitaquee, aparajatimentajeitaquee iriraja.</s>
      <s id="b.EPH.1.7.3">Icavintsaasanojeitaquee, meeca te inquenqueshiretajeroji aisati caari cameetsatatsi antajeitiri.</s>
      <s id="b.EPH.1.7.4">Tempa aitaque yoavisacojeitaquee.</s>
      <s id="b.EPH.1.7.5">Iotacaajeitaquee, otimantacari ayojeitantajari.</s>
     </seg>
     <seg type="verse" id="b.EPH.1.9">
      <s id="b.EPH.1.9.1">Aisati iotacaajeitaquee paita itiancantacariri Quirishito: te ayojeiveitearoni peerani.</s>
      <s id="b.EPH.1.9.2">Aitaque, peerani icoitacani intianqueri iroavisacojeitajee.</s>
     </seg>
     <seg type="verse" id="b.EPH.1.10">
      <s id="b.EPH.1.10.1">Jero oca icoacaajeitaqueeri maaroni: coajica impincatsaritasanotanaque catsini Quirishito.</s>
      <s id="b.EPH.1.10.2">Ariorica omoncarataquea, irampatojeitaquee maaroni catsini: inquitesati aisati maaroni quipatsisati.</s>
      <s id="b.EPH.1.10.3">Impoiji impincatsariventajeitaquee, maaroni.</s>
     </seg>
     <seg type="verse" id="b.EPH.1.11">
      <s id="b.EPH.1.11.1">Ari aquemisantajeitaqueri Quirishito, meeca timatsi icoacaajeitaqueeri Tasorentsi.</s>
      <s id="b.EPH.1.11.2">Tempa icoyeajeitaquee peerani, catsini: tequerani irovetsiqueroni quipatsi.</s>
      <s id="b.EPH.1.11.3">Timatsi aisati icashiacaajeitaqueeri: irimajeitaqueero maaroni icantaqueeri.</s>
     </seg>
     <seg type="verse" id="b.EPH.1.12">
      <s id="b.EPH.1.12.1">Narojeitaque jorio jivajeitatsiri noquemisantajeitaqueri Quirishito, irootaque icoantacari Tasorentsi nompincatsajeiteri, aisati noncamantajeiteri atiri: "Icameetsatasanotaque Tasorentsi".</s>
     </seg>
     <seg type="verse" id="b.EPH.1.13">
      <s id="b.EPH.1.13.1">Aisati avirojei: piquemacojeitaqueri Quirishito.</s>
      <s id="b.EPH.1.13.2">Piquemaque ipocashijeitaquee yoavisacojeitaquee.</s>
      <s id="b.EPH.1.13.3">Queario oni, irosati piquemisantantacari.</s>
      <s id="b.EPH.1.13.4">Peerani icantajeitaquee Tasorentsi: "Ariorica pinquemisantaquena, quiso oajeitempi Noshire".</s>
      <s id="b.EPH.1.13.5">Meeca quiso oajeitaquempi, ayojeitantacari pishanincatacari Quirishito.</s>
     </seg>
     <seg type="verse" id="b.EPH.1.14">
      <s id="b.EPH.1.14.1">Ariorica quiso oajeitaquee, ayojeitaque queario, intsoteajeero Tasorentsi maaroni icantitaqueeri.</s>
      <s id="b.EPH.1.14.2">Eiro yamataviteetsi.</s>
      <s id="b.EPH.1.14.3">Tempa queario iraajeitanajee inampiqui antsipajeitanteariri iriori.</s>
      <s id="b.EPH.1.14.4">Tempa icameetsatasanotaque.</s>
      <s id="b.EPH.1.14.5">Tsame aisati ancamantajeiteri maaroni atiri: "Icameetsataque Tasorentsi".</s>
     </seg>
     <seg type="verse" id="b.EPH.1.15">
      <s id="b.EPH.1.15.1">Noquemacojeitaquempi avirori, piquemisantasanojeitaqueri Avincatsarite Jesoshi, aisati pinintasanojeitaqueri piyemisantaririnte.</s>
     </seg>
     <seg type="verse" id="b.EPH.1.16">
      <s id="b.EPH.1.16.1">Irootaque nocantantariri Tasorentsi: "Ariove pimatacaaqueri ejesosati".</s>
      <s id="b.EPH.1.16.2">Nocantani nopasonquitacoventajeitimpi, aisati nocantiri Tasorentsi iramitacojeitempi.</s>
     </seg>
     <seg type="verse" id="b.EPH.1.17">
      <s id="b.EPH.1.17.1">Noquenquetsatacaapinitiri yora iriri Avincatsarite Jesoquirishito: tempa icameetsatasanotaque.</s>
      <s id="b.EPH.1.17.2">Nocantiri: "Piotacaajeiteri ejesosati, piotacaajeiteri jaoca picanta avirori.</s>
     </seg>
     <seg type="verse" id="b.EPH.1.18">
      <s id="b.EPH.1.18.1">Piotacaasanojeiteri, iriojeitantearori jaoca noncantajeiteari, coajica: tempa ocameetsatasanotaque catsini anta inquitequi".</s>
      <s id="b.EPH.1.18.2">Tempa yashijeitaquee, irootaque nocoantacari piojeite ocameetsatasanojeiti maaroni icashiacaajeitaqueeri.</s>
     </seg>
     <seg type="verse" id="b.EPH.1.19">
      <s id="b.EPH.1.19.1">Oshequi catsini itasorentsitasanotaque, te ompeempaji itasorenca.</s>
      <s id="b.EPH.1.19.2">Itasoncaventajeitaqueri maaroni quemisantajeitiriri.</s>
      <s id="b.EPH.1.19.3">Peerani iotacaajeitaquee itasorentsitasanotaque,</s>
     </seg>
     <seg type="verse" id="b.EPH.1.20">
      <s id="b.EPH.1.20.1">tempa yoitinaajiri Quirishito.</s>
      <s id="b.EPH.1.20.2">Yaanajiri anta inquitequi, aisati isavicacaajiri anta iracosanoriqui icaratajiri ipincatsariventantajeiti.</s>
     </seg>
     <seg type="verse" id="b.EPH.1.21">
      <s id="b.EPH.1.21.1">Icantaqueri: "Notiomi, nocoaque pimpincatsariventajeiteri maaroni pincatsarijeivetachari, savicacantajeivetachari, jivatacaantajeivetachari, maaroni.</s>
      <s id="b.EPH.1.21.2">Pimpincatsariventajeiteri maaroni timajeitatsiri meeca, aisati pimpincatsariventajeiteri maaroni timajeitajantsineri coajicani".</s>
      <s id="b.EPH.1.21.3">Ari yanaacojeitiri maaroni, ipincatsaritasanotaque catsini.</s>
     </seg>
     <seg type="verse" id="b.EPH.1.22">
      <s id="b.EPH.1.22.1">Aisati icantaqueri: "Avirotaque cantacanterone jaocarica oncantayeteari paitapeerica, aisati pimpincatsariventajeiteri maaroni quemisantajeitimpiri.</s>
     </seg>
     <seg type="verse" id="b.EPH.1.23">
      <s id="b.EPH.1.23.1">Impincatsajeitempi iriori.</s>
      <s id="b.EPH.1.23.2">Tempa piquempetasanotaquena narori, pitasorentsitasanotaque catsini, picantani pitasoncacoventajeitaqueri maaroni quemisantajeitimpiri".</s>
     </seg>
    </div>
    <div type="chapter" id="b.EPH.2">
     <seg type="verse" id="b.EPH.2.1">
      <s id="b.EPH.2.1.1">Peerani, avirori, te piojeiveitearini Tasorentsi, pantapiniveitaroni caari cameetsatatsi, irootaque pijajeitanteameri Sharincaveniqui: iro cantaincha yoavisacojeitaquempi Tasorentsi, irootaque pijajeitantajeari inquitequi, paneasanojeitapaaje anta.</s>
     </seg>
     <seg type="verse" id="b.EPH.2.2">
      <s id="b.EPH.2.2.1">Piquempejeiveitarini yora itsipapee tseencantatsiri, piquemisantaveitarini Satanashi, yora pincatsariventiriri iamaaririnte tasoncantavetachari.</s>
      <s id="b.EPH.2.2.2">Iriotaque pincatsariventajeitiriri maaroni piatsajeitariri Tasorentsi.</s>
     </seg>
     <seg type="verse" id="b.EPH.2.3">
      <s id="b.EPH.2.3.1">Tempa peerani aquempeveitarini yora tseencantatsiri, antapiniveitaroni caari cameetsatatsi acoajeiveitaroni.</s>
      <s id="b.EPH.2.3.2">Acantani, antapiniveitaroni paitapeerica acoaveitaniri, paitapeerica aquenqueshireveitaniri.</s>
      <s id="b.EPH.2.3.3">Irootaque iquishimentantavetaqueerori Tasorentsi, iquempetacaantaquee itsipapee atiri.</s>
     </seg>
     <seg type="verse" id="b.EPH.2.4">
      <s id="b.EPH.2.4.1">Peerani, antapiniveitaroni caari cameetsatatsi, ashi aironi: te ayojeiveitearini Tasorentsi, aisati ajajeiteme Sharincaveniqui.</s>
      <s id="b.EPH.2.4.2">Iro cantaincha yashi yoiro icavintsaasanojeitaquee, oshequi inintasanojeitaquee.</s>
      <s id="b.EPH.2.4.3">Peerani yoaneajiri itomi, icantani meeca yaneanaji.</s>
      <s id="b.EPH.2.4.4">Meeca aisati yoavisacojeitaquee arori, ancantaitatiyempani asaviquimojeiteri inquitequi.</s>
      <s id="b.EPH.2.4.5">Tempa ineshinoncajeitaquee, irootaque yoavisacojeitantajeeri.</s>
     </seg>
     <seg type="verse" id="b.EPH.2.6">
      <s id="b.EPH.2.6.1">Icamaque Quirishito, impoiji yoitinaajiri Tasorentsi.</s>
      <s id="b.EPH.2.6.2">Aisati arori aquempevetacari, ipashinitacaaquee Tasorentsi arori, aveshireimentajeitacari meeca Quirishito; aisati ayojeiti ancarajeiteri coajica anta inquitequi.</s>
     </seg>
     <seg type="verse" id="b.EPH.2.7">
      <s id="b.EPH.2.7.1">Incantaitatiyempani iriotacaajeitajee, oshequi catsini ineshinoncatasanojeitaquee, icavintsaasanojeitaquee: yashi yoiro.</s>
      <s id="b.EPH.2.7.2">Iro icavintsaajeitantaqueeri ashanincatacari Jesoquirishito.</s>
     </seg>
     <seg type="verse" id="b.EPH.2.8">
      <s id="b.EPH.2.8.1">Piquemisantaqueri, irootaque yoavisacotantaquempiri Tasorentsi: tempa oshequi ineshinoncatasanojeitaquempi.</s>
      <s id="b.EPH.2.8.2">Tecatsi pincantajeitea poavisacojeitajea avisati, irintiquea yoavisacotashijeitaquempi.</s>
     </seg>
     <seg type="verse" id="b.EPH.2.9">
      <s id="b.EPH.2.9.1">Arosatime oavisacotajanchaneme, tempa ashemejeiteme.</s>
     </seg>
     <seg type="verse" id="b.EPH.2.10">
      <s id="b.EPH.2.10.1">Iro cantaincha itasoncaventajeitaquee Tasorentsi ashanincajeitantacariri Jesoquirishito, icoaque antayetero cameetsayetatsiri.</s>
      <s id="b.EPH.2.10.2">Peerani, tequerani antimeni, otimini icoacaajeitaqueeri antayeteri.</s>
      <s id="b.EPH.2.10.3">Icoaque ancantaitatiyempani antapinijeitero.</s>
     </seg>
     <seg type="verse" id="b.EPH.2.11">
      <s id="b.EPH.2.11.1">Te avirojei jorio.</s>
      <s id="b.EPH.2.11.2">Ipincajeitaquempi iriori, icanti: "Te iriojeiteriji pashinipee atiri Tasorentsi, te intoyeanteaji".</s>
      <s id="b.EPH.2.11.3">Ijijeiveta iotiri irinti Tasorentsi.</s>
     </seg>
     <seg type="verse" id="b.EPH.2.12">
      <s id="b.EPH.2.12.1">Pinquenqueshirejeitero jaoca picantajeitani peerani: te pinquemisantajeiveitearini Quirishito, te pishanincajeiteariji joriopee, te piojeiveitearoni icantayetiri Tasorentsi, aisati te piojeiveitearoni icashiacaajeitaqueeri.</s>
      <s id="b.EPH.2.12.2">Te pioveitearini Tasorentsi, aisati te pioveiteani icoaqueni irineshinoncajeitempi.</s>
     </seg>
     <seg type="verse" id="b.EPH.2.13">
      <s id="b.EPH.2.13.1">Queario, peerani te piojeiveitearini Tasorentsi, oquempetaca pitimini arejiqui catsini.</s>
      <s id="b.EPH.2.13.2">Iro cantaincha icamimentajeitaquempi Quirishito, aparajatimentajeitaquempi iriraja.</s>
      <s id="b.EPH.2.13.3">Meeca piquemisantajeitaqueri, pishanincajeitacari.</s>
      <s id="b.EPH.2.13.4">Irootaque piojeitantacariri Tasorentsi, quiso poasanojeitantacariri.</s>
     </seg>
     <seg type="verse" id="b.EPH.2.14">
      <s id="b.EPH.2.14.1">Peerani narori, aisati maaroni nojorioririnte, noquisajeiveitimpini: narori aisati iriori maaroni pishanincapeeni, aisati piquisajeiveitanani avirori.</s>
      <s id="b.EPH.2.14.2">Iro cantaincha yoavisacojeitaquee Quirishito, ipeajiro aquisavacaajeiveitani, cameetsa isavicacaajeitaquee.</s>
      <s id="b.EPH.2.14.3">Meeca aquempetavacaajeitaja maaroni.</s>
     </seg>
     <seg type="verse" id="b.EPH.2.15">
      <s id="b.EPH.2.15.1">Icamimentaquee, eiroquea apomerentsiventantarotsi isanquenareni Moishishi, tecatsi oncantajeitee.</s>
      <s id="b.EPH.2.15.2">Peerani onashitacaajeiveiteeni, te ashanincatavacaajeiveiteani.</s>
      <s id="b.EPH.2.15.3">Iro cantaincha meeca ashanincajeitacari Quirishito, aisati ashanincatavacaajeitaca maaroni, aquempetavacaajeitaja,</s>
     </seg>
     <seg type="verse" id="b.EPH.2.16">
      <s id="b.EPH.2.16.1">acatsimareavacaajeitaja maaroni.</s>
      <s id="b.EPH.2.16.2">Iro acatsimareavacantajeitajari, ashanincajeitajari yora pajacotimentajeitaqueeri coroshiqui.</s>
      <s id="b.EPH.2.16.3">Meeca eiro atsipetashitarotsi anquemisantero isanquenareni Moishishi avavisacotantajeari.</s>
      <s id="b.EPH.2.16.4">Meeca aneacameetsajeitiri Tasorentsi maaroni: noshaninca aisati pishaninca.</s>
     </seg>
     <seg type="verse" id="b.EPH.2.17">
      <s id="b.EPH.2.17.1">Narojeitaque jorio: niojeivetaca jaoca icantari Tasorentsi, niojeivetaro irineane, iro cantaincha te nonquemisantajeiteriji.</s>
      <s id="b.EPH.2.17.2">Avirojei, avinti, te piojeiveitearini catsini, oquempetaca pitimini avirori arejiqui.</s>
      <s id="b.EPH.2.17.3">Iro cantaincha ipocaque Quirishito, icamantajeitaquee maaroni jaoca acantajari ashanincatavacantajeitajari, aquempetavacantajeitajari.</s>
     </seg>
     <seg type="verse" id="b.EPH.2.18">
      <s id="b.EPH.2.18.1">Oshequi imataqueeneri Quirishito, irootaque amajeitantacarori aquenquetsatacaajeitiri Tasorentsi.</s>
      <s id="b.EPH.2.18.2">Aisati Ishire Tasorentsi oamejeitaquee aquenquetsatacaajeitiri.</s>
     </seg>
     <seg type="verse" id="b.EPH.2.19">
      <s id="b.EPH.2.19.1">Peerani te pioveitearini Tasorentsi, te pishanincaveitearini.</s>
      <s id="b.EPH.2.19.2">Iro cantaincha meeca, pinashijeitaca; piquempejeitacari itsipapee quemisantatsiri, piojeitaqueri Tasorentsi, pishanincajeitacari.</s>
     </seg>
     <seg type="verse" id="b.EPH.2.20">
      <s id="b.EPH.2.20.1">Meeca noshiacantempiro.</s>
      <s id="b.EPH.2.20.2">Ariorica avetsiquero avanco, tempa ajivataque amenero cameetsari quipatsi, impoiji amenero otincamipee cameetsatatsiri, quisotatsiri.</s>
      <s id="b.EPH.2.20.3">Impoiji atancotashitaquero maaroni inchaquipee, ashiticaquero oshipee, maaroni.</s>
      <s id="b.EPH.2.20.4">Ariorica antsonquero pancotsi, asavicaque.</s>
      <s id="b.EPH.2.20.5">Aisati aquempejeitacaro, ariorica aquemisantaque.</s>
      <s id="b.EPH.2.20.6">Ijivataque yora itiancanepee Tasorentsi aisati yora camantantatsiniri icamantajeitaquee jaoca icantari Jesoquirishito: icameetsataque, imataquero yoavisacojeitaquee.</s>
      <s id="b.EPH.2.20.7">Tempa iriotaque meeca Avincatsarite.</s>
      <s id="b.EPH.2.20.8">Impoiji ashequiajeitaque maaroni quemisantatsiri, aisati otasoncaventajeitaquee Ishire Tasorentsi aquempetavacaajeitantajari: tempa ashanincajeitacari Quirishito, maaroni.</s>
      <s id="b.EPH.2.20.9">Meeca yashijeitaquee Tasorentsi, quiso yoajeitaquee.</s>
     </seg>
    </div>
    <div type="chapter" id="b.EPH.3">
     <seg type="verse" id="b.EPH.3.1">
      <s id="b.EPH.3.1.1">Te avirojei jorio, iro cantaincha nonintajeitaquempi.</s>
      <s id="b.EPH.3.1.2">Nocavintsaajeitaquempi, nocamantaquempi: "Ariorica pinquemisantajeiteri Jesoquirishito, ari iroavisacojeitempi", irootaque yoiminqueanteetaquenari caravosoqui.</s>
     </seg>
     <seg type="verse" id="b.EPH.3.2">
      <s id="b.EPH.3.2.1">Tempa ineshinoncataquena Tasorentsi, irootaque nomatantarori noquenquetsatacaajeitimpi.</s>
     </seg>
     <seg type="verse" id="b.EPH.3.3">
      <s id="b.EPH.3.3.1">Iotacaaquena caari iojeitini itsipapee, tampatica yoametaquena.</s>
      <s id="b.EPH.3.3.2">Aitaque nosanquenajeitaquempiro, novaajimpiro icamantaquenari.</s>
     </seg>
     <seg type="verse" id="b.EPH.3.4">
      <s id="b.EPH.3.4.1">Ariorica pineanatero oca nosanquenataquempiri, piojeitavaquero oca niotacotaqueri Quirishito, caari ioyeetini peerani.</s>
     </seg>
     <seg type="verse" id="b.EPH.3.5">
      <s id="b.EPH.3.5.1">Te irioveitearoni yora peeraniniri, iro cantaincha Ishire Tasorentsi iotacaajeitaquena: narojeitaque itiancanepee Quirishito aisati quenquetsatacoyetiriri.</s>
     </seg>
     <seg type="verse" id="b.EPH.3.6">
      <s id="b.EPH.3.6.1">Te avirojei jorio, iro cantaincha iotacaaquena ariorica pinquemisantajeite, pavisacojeitanaque.</s>
      <s id="b.EPH.3.6.2">Pimoncarajeitacari noshanincapee narori: ainiro cameetsayetatsiri icashiacaajeitaqueeri Tasorentsi.</s>
      <s id="b.EPH.3.6.3">Aisati ashanincatavacaajeitaca: noshaninca aisati pishaninca avirori.</s>
      <s id="b.EPH.3.6.4">Ariorica piquemisantaqueri Quirishito, irimoncarajeitaquempiro maaroni icantajeitaquenari narori.</s>
     </seg>
     <seg type="verse" id="b.EPH.3.7">
      <s id="b.EPH.3.7.1">Irootaque oca noquenquetsatacotapinitaqueri.</s>
      <s id="b.EPH.3.7.2">Ineshinoncataquena Tasorentsi, aisati itasoncaventaquena, nomatantacarori noquenquetsati.</s>
     </seg>
     <seg type="verse" id="b.EPH.3.8">
      <s id="b.EPH.3.8.1">Pamene, noquemisantaveta; iro cantaincha te nonquempeteariji itsipapee quemisantatsiri: tecatsi nomataque narori.</s>
      <s id="b.EPH.3.8.2">Iro cantaincha ineshinoncatashitaquena Tasorentsi, itiancaquena nocamantajeitaqueri itsipapee atiri jaoca icantari Quirishito icavintsaasanojeitaquee catsini.</s>
      <s id="b.EPH.3.8.3">Te ayotacotashiteariji, irointi oamejeitaquee Ishire.</s>
     </seg>
     <seg type="verse" id="b.EPH.3.9">
      <s id="b.EPH.3.9.1">Aisati itiancaquena nocamantajeitaquempi icoaque iroavisacojeitempi avirori, aisati maaroni itsipapee atiri.</s>
      <s id="b.EPH.3.9.2">Aitaque peerani catsini icoaqueni iroavisacojeitempi, iro cantaincha te irioyeeteni peerani iroavisacojeitempi, iroaquera iotacaajeitaquee.</s>
      <s id="b.EPH.3.9.3">Iriotaque vetsicajeitiriri maaroni timajeitatsiri.</s>
     </seg>
     <seg type="verse" id="b.EPH.3.10">
      <s id="b.EPH.3.10.1">Meeca icoaque iriotacaajeiteri maaroni yora inquitequiniri: yora cantacaantayetatsiri aisati yora pincatsariyetatsiri.</s>
      <s id="b.EPH.3.10.2">Iriojeitanaque inquitequiniri oshequi itasoncaventajeitaqueri Tasorentsi quemisantajeitiriri, impoiji iriojeitanaque ainiro iotantari catsini Tasorentsi, yashi yoiro ioti catsini.</s>
     </seg>
     <seg type="verse" id="b.EPH.3.11">
      <s id="b.EPH.3.11.1">Aitaque icoitacani peerani iriojeite maaroni inquitequiniri.</s>
      <s id="b.EPH.3.11.2">Ainiro imayetaqueeneri Avincatsarite Jesoquirishito, iotantacari yora inquitequiniri oshequi ioti Tasorentsi catsini.</s>
      <s id="b.EPH.3.11.3">Irootaque icoacaaqueriri.</s>
     </seg>
     <seg type="verse" id="b.EPH.3.12">
      <s id="b.EPH.3.12.1">Aquemisantaqueri Quirishito, irootaque ayotantacari ocameetsataque anquenquetsatacayeri Tasorentsi, inquemisantavaquee.</s>
      <s id="b.EPH.3.12.2">Eiro atsaroacaaritsi.</s>
     </seg>
     <seg type="verse" id="b.EPH.3.13">
      <s id="b.EPH.3.13.1">Piojeitaque noamejeitaquempi, irootaque oshequi yoashinoncanteetaquenari, iro cantaincha eiro poashiretacojeitanatsi, irointi pinquimoshirejeite.</s>
     </seg>
     <seg type="verse" id="b.EPH.3.14">
      <s id="b.EPH.3.14.1">Oshequi ioti Tasorentsi, oshequi imataqueeneri, irootaque nopincatsatantacariri, aisati noquenquetsatacaapinitantacariri.</s>
     </seg>
     <seg type="verse" id="b.EPH.3.15">
      <s id="b.EPH.3.15.1">Iriotaque ashijeitaqueeri, maaroni quemisantajeitaqueriri.</s>
      <s id="b.EPH.3.15.2">Asavicajeiti arori aca quipatsiquica, ainiro isaviqui pashini inquitequi, iro cantaincha ashanincajeitacari.</s>
     </seg>
     <seg type="verse" id="b.EPH.3.16">
      <s id="b.EPH.3.16.1">Icameetsatasanotaque catsini Apa, itasorentsitasanotaque catsini, irootaque nocantantacariri incantero Ishire ontasoncaventempi, impoiji ontimasanotanaque piotanteari.</s>
     </seg>
     <seg type="verse" id="b.EPH.3.17">
      <s id="b.EPH.3.17.1">Nocantaqueri inquemisantacaasanojeitempi, pishiretapinitanteariri Quirishito.</s>
      <s id="b.EPH.3.17.2">Aisati, nocoaque pishirejeitaquearo jaoca icanta Tasorentsi inintasanojeitaquempi, pinquemisantasanotantajeariri.</s>
     </seg>
     <seg type="verse" id="b.EPH.3.18">
      <s id="b.EPH.3.18.1">Ariorica pishiretasanotaqueari, pinquempeteari itsipapee quemisantatsiri, piotasanojeite oshequi catsini inintasanojeitaquee Quirishito, te capichaji.</s>
      <s id="b.EPH.3.18.2">Yashi yoiro inintasanojeitaquee, icantani.</s>
     </seg>
     <seg type="verse" id="b.EPH.3.19">
      <s id="b.EPH.3.19.1">Nocoaque piojeite inintasanojeitaquee, iro cantaincha te ayojeiteji paita inintantajeiteeri.</s>
      <s id="b.EPH.3.19.2">Ariorica piojeitaque inintasanojeitaquee, nocoaque aisati pishiretasanojeiteari Tasorentsi aisati nocoaque irimatacaasanojeitempiro catsini maaroni icoacaajeitaquempiri.</s>
     </seg>
     <seg type="verse" id="b.EPH.3.20">
      <s id="b.EPH.3.20.1">Ari itasoncaventasanojeitaquee Tasorentsi, oshequi intacojeitaquee, yoanaaqueero maaroni acoacojeitaqueriri.</s>
      <s id="b.EPH.3.20.2">Tecatsi ancantea antsoteajeitero anquenqueshirejeitero maaroni imajeitaqueeneri.</s>
     </seg>
     <seg type="verse" id="b.EPH.3.21">
      <s id="b.EPH.3.21.1">Tsame maaroni quemisantajeitiriri Jesoquirishito ampincatsajeiteri Tasorentsi; tsame ancamantapinijeiteri atiripee icameetsatasanoti, ancantaitatiyempani.</s>
      <s id="b.EPH.3.21.2">Aitaque ancantajeiteari.</s>
     </seg>
    </div>
    <div type="chapter" id="b.EPH.4">
     <seg type="verse" id="b.EPH.4.1">
      <s id="b.EPH.4.1.1">Noquemisantaqueri Avincatsarite, irootaque yoiminqueanteetaquenari aca caravosoquica.</s>
      <s id="b.EPH.4.1.2">Meeca noncantajeitempi: cameetsa pisavicajeite; icoyeajeitaquempi Avincatsarite, meeca pimajeiteneri maaroni icoacaajeitaquempiri.</s>
     </seg>
     <seg type="verse" id="b.EPH.4.2">
      <s id="b.EPH.4.2.1">Eiro pishemejeititsi, pincavintsantajeite, eiro pishemajeitaritsi pishaninca, irointi pinintajeiteri, eiro piquishiritsi.</s>
     </seg>
     <seg type="verse" id="b.EPH.4.3">
      <s id="b.EPH.4.3.1">Pincantajeitero Ishire Tasorentsi oamejeitempi pinquempetavacaajeitanteari, cameetsa paacameetsatavacaajeitanteari.</s>
     </seg>
     <seg type="verse" id="b.EPH.4.4">
      <s id="b.EPH.4.4.1">Maaroni quemisantatsiri ashanincatavacaajeitaca, aisati ainiro Ishire Tasorentsi apaniro, ora quiso oajeitaqueeri.</s>
      <s id="b.EPH.4.4.2">Amoncaratavacaajeitaca: icoyeajeitaquee Tasorentsi, ayojeitaque irimajeitaqueenero maaroni icantajeitaqueeri, irootaque aveshireimentasanotantacariri.</s>
     </seg>
     <seg type="verse" id="b.EPH.4.5">
      <s id="b.EPH.4.5.1">Icarataque Avincatsarite apincatsajeitaqueri apaniro, amoncaratavacaajeitaca aquemisantajeitaqueri arori, aisati amoncaratavacaajeitaca avaotisatimentajeitacari.</s>
     </seg>
     <seg type="verse" id="b.EPH.4.6">
      <s id="b.EPH.4.6.1">Itimi aparo Tasorentsi: yora Apasanori arori.</s>
      <s id="b.EPH.4.6.2">Ipincatsariventajeitaquee maaroni arori, itasoncaventajeitaquee, quiso yoajeitaquee maaroni.</s>
     </seg>
     <seg type="verse" id="b.EPH.4.7">
      <s id="b.EPH.4.7.1">Ineshinoncaajeitaquee Quirishito, iro cantaincha onashiyetaca imatacaajeitaqueeri.</s>
     </seg>
     <seg type="verse" id="b.EPH.4.8">
      <s id="b.EPH.4.8.1">Ora irineane Tasorentsi oquenquetsatacotitarini, ocantitani: "Irovancanajearica Quirishito coajica inquitequi, iranaacojeiteri maaroni camaari quisajeivetacariri; irinti atiripee, irimatacaajeiteri paitapeerica".</s>
     </seg>
     <seg type="verse" id="b.EPH.4.9">
      <s id="b.EPH.4.9.1">¿Paita ocantantari: "Irovancanajea"?</s>
      <s id="b.EPH.4.9.2">Aitaque iponeanacari peerani inquitequi jenoqui, irosati isavicantapaacari aca quipatsiquica.</s>
      <s id="b.EPH.4.9.3">Impoiji yovancanaja aisati.</s>
     </seg>
     <seg type="verse" id="b.EPH.4.10">
      <s id="b.EPH.4.10.1">Yora aniireatsiri aca quipatsiquica yovancanaja aisati anta inquitequi jenoqui.</s>
      <s id="b.EPH.4.10.2">Anta ipincatsariventajeitaquee aisati itasoncaventajeitaquee maaroni, catsini.</s>
     </seg>
     <seg type="verse" id="b.EPH.4.11">
      <s id="b.EPH.4.11.1">Imatacaasanojeitaqueri quemisantajeitatsiri yantajeitaquero paitarica icoacaajeitaqueriri: itiancanepee, camantantatsiri, quenquetsatacaantatsiri, jivatacaantatsiri, oametantatsiri, maaroni.</s>
     </seg>
     <seg type="verse" id="b.EPH.4.12">
      <s id="b.EPH.4.12.1">Ari imatacaajeitaquee arori, aisati iriori maaroni quemisantajeitiriri, irootaque amajeitantarori antaveetiniri.</s>
      <s id="b.EPH.4.12.2">Aisati imatacaajeitaquee aquemisantacaasanojeitaqueri maaroni quemisantajeivetariri Quirishito.</s>
     </seg>
     <seg type="verse" id="b.EPH.4.13">
      <s id="b.EPH.4.13.1">Ari incanteani irimatacaajeitee, irosati amoncaratavacanteari anquemisantasanojeite, aisati ayotasanojeitanteariri iriori.</s>
      <s id="b.EPH.4.13.2">Icoaque ayotasanojeiteri anquempetasanojeitanteariri iriori.</s>
     </seg>
     <seg type="verse" id="b.EPH.4.14">
      <s id="b.EPH.4.14.1">Peerani aquempeveitarini jananequi, te amatasanojeiveitearoni antajeivetaniri.</s>
      <s id="b.EPH.4.14.2">Aquemisantashijeivetacarini amatavijeitaqueerini, te ayoveiteani.</s>
      <s id="b.EPH.4.14.3">Iro cantaincha te incoyeji Tasorentsi anquempetajeari jananequi, irointi icoaque anquempeteari antearipee, icoaque ontimasanote ayojeitanteari.</s>
     </seg>
     <seg type="verse" id="b.EPH.4.15">
      <s id="b.EPH.4.15.1">Icoasanotaque ancavintsaasanojeiteri itsipapee, cameetsa ancamantajeiteri irineane: tempa queariotasanotaque.</s>
      <s id="b.EPH.4.15.2">Icoaque aiquero ajatatiye anquempetasanojeitanaqueari Quirishito: yora Avincatsarite.</s>
     </seg>
     <seg type="verse" id="b.EPH.4.16">
      <s id="b.EPH.4.16.1">Aquemisantajeitaqueri, irootaque ashanincatavacaajeitantacari; aisati yoamejeitaquee amitacotavacaajeitantacari, aisati yoamejeitaquee amajeitantacanariri maaroni icoacaajeitaqueeri.</s>
      <s id="b.EPH.4.16.2">Aisati yoamejeitaquee anintavacaajeitantacari.</s>
     </seg>
     <seg type="verse" id="b.EPH.4.17">
      <s id="b.EPH.4.17.1">Meeca novaajempiro icantaqueri Avincatsarite, noncamantempiro icoacaaquempiri.</s>
      <s id="b.EPH.4.17.2">Te incoacayempiji pinquempetajeari caari quemisantatsi: yatsipetashijeita iriori yaamaashiyetacaro paitapeerica, te inquenqueshireempaji.</s>
     </seg>
     <seg type="verse" id="b.EPH.4.18">
      <s id="b.EPH.4.18.1">Te iriojeiteriji Tasorentsi, oquempetaca te ontimeji ishire.</s>
      <s id="b.EPH.4.18.2">Te irinintajeiteji inquenqueshireteri, te incoajeiteji irioteri, irootaque caari irimatantearo Tasorentsi iroaneasanojeiteri irisaviquimojeitanteariri anta inampiqui.</s>
     </seg>
     <seg type="verse" id="b.EPH.4.19">
      <s id="b.EPH.4.19.1">Yantapinitashitacaro caari cameetsatsi, iro cantaincha te impashiventajeiteaji.</s>
      <s id="b.EPH.4.19.2">Imayempitapinijeiti, itsinampavacaajeita, maaroni.</s>
     </seg>
     <seg type="verse" id="b.EPH.4.20">
      <s id="b.EPH.4.20.1">Yora Quirishito, te iroamejeitempiji pinquempeteari yora tseencantatsiri.</s>
     </seg>
     <seg type="verse" id="b.EPH.4.21">
      <s id="b.EPH.4.21.1">Tempa piquemacotaqueri Jesoshi, queario noamejeitaquempi jaoca icantari.</s>
     </seg>
     <seg type="verse" id="b.EPH.4.22">
      <s id="b.EPH.4.22.1">Ari meeca eiro piquempetajatsi peerani.</s>
      <s id="b.EPH.4.22.2">Pashi poironi te pincameetsateni.</s>
      <s id="b.EPH.4.22.3">Pinintasanotironi pantayetironi caari cameetsatatsi, irootaque pamatavitantajari avisati.</s>
     </seg>
     <seg type="verse" id="b.EPH.4.23">
      <s id="b.EPH.4.23.1">Eiro piquenqueshiretajirotsi piquenqueshireveitaniri peerani, irointi pinquenqueshiretajero cameetsatatsiri.</s>
     </seg>
     <seg type="verse" id="b.EPH.4.24">
      <s id="b.EPH.4.24.1">Pimpashinijeitanaque: eiro pantashitajarotsi caari cameetsatatsi, irinti pinquempejeitajea Tasorentsi, tempa icameetsatasanotaque.</s>
     </seg>
     <seg type="verse" id="b.EPH.4.25">
      <s id="b.EPH.4.25.1">Meeca eiro pamatavitantajitsi aisati, irointi tampatica pineanateri pishaninca.</s>
      <s id="b.EPH.4.25.2">Pamene: ariorica ashanincatacari Quirishito, ashanincatavacaajeitaca, maaroni.</s>
     </seg>
     <seg type="verse" id="b.EPH.4.26">
      <s id="b.EPH.4.26.1">Ariorica pinquisashireaquea, eiro pantasanotirotsi caari cameetsatatsi.</s>
      <s id="b.EPH.4.26.2">Aisati, ariorica pinquisashiretaquea, pishintsite pincatsimareajea aisati,</s>
     </seg>
     <seg type="verse" id="b.EPH.4.27">
      <s id="b.EPH.4.27.1">oncanteataquea eiro catsini imatimatantimpitsi camaari irantacayempiro caari cameetsatatsi.</s>
     </seg>
     <seg type="verse" id="b.EPH.4.28">
      <s id="b.EPH.4.28.1">Ariorica picoshiveitani, eiro papiitajirotsi pincoshitaje, irointi pintsameete.</s>
      <s id="b.EPH.4.28.2">Pantaveetanontea avisati, aisati pincavintsayeri ashinoncaincari.</s>
     </seg>
     <seg type="verse" id="b.EPH.4.29">
      <s id="b.EPH.4.29.1">Eiro pineanatantarotsi caari cameetsatatsi, irointi pineanatantearo cameetsayetatsiri.</s>
      <s id="b.EPH.4.29.2">Cameetsa poametavacayea, piveshireacayeari pishaninca.</s>
     </seg>
     <seg type="verse" id="b.EPH.4.30">
      <s id="b.EPH.4.30.1">Terica pisavique cameetsa, oashiretanaca Ishire Tasorentsi.</s>
      <s id="b.EPH.4.30.2">Eiro poashiretacaarotsi: tempa irootaque quempoyeajeitaquempiri.</s>
      <s id="b.EPH.4.30.3">Oncanteani onquempoyeajeitaquempi irosati pijatanteari inquitequi.</s>
      <s id="b.EPH.4.30.4">Anta inquitequi pavisacotasanotapaaje catsini.</s>
     </seg>
     <seg type="verse" id="b.EPH.4.31">
      <s id="b.EPH.4.31.1">Meeca eiro piquisatsi, eiro pitsimaajencatatsi, eiro picatsimatantitsi, eiro piquisatsatantitsi, eiro picantimatantitsi.</s>
      <s id="b.EPH.4.31.2">Eiro catsini piquishiritsi itsipapee,</s>
     </seg>
     <seg type="verse" id="b.EPH.4.32">
      <s id="b.EPH.4.32.1">irointi pincavintsaajeiteri, pineshinoncajeiteri.</s>
      <s id="b.EPH.4.32.2">Piquemisantaqueri Quirishito, meeca te inquishimentempiroji Tasorentsi pantayetaqueri, irointi icavintsaajeitaquempi: aisati pinquempejeiteri pishaninca iriori, eiro piquishimentiritsi yantayetaqueri, irointi pincavintsayeri.</s>
     </seg>
    </div>
    <div type="chapter" id="b.EPH.5">
     <seg type="verse" id="b.EPH.5.1">
      <s id="b.EPH.5.1.1">Tempa avirojeitaque itomipee Tasorentsi inintasanotiri: ari meeca pinquempejeiteari.</s>
     </seg>
     <seg type="verse" id="b.EPH.5.2">
      <s id="b.EPH.5.2.1">Inintajeitaquempi Quirishito, irisati shinetaincha ipajacoyeetiri, icamimentajeitaquempi.</s>
      <s id="b.EPH.5.2.2">Ineacameetsatasanotaquero Tasorentsi oca imataqueri itomi.</s>
      <s id="b.EPH.5.2.3">Oquempetaca inintajeitaquempi Quirishito, aisati pinquempeteri pishaninca, pinintasanojeiteri.</s>
     </seg>
     <seg type="verse" id="b.EPH.5.3">
      <s id="b.EPH.5.3.1">Eiro pantirotsi caari pai, eiro pitsinampantitsi catsini, eiro pinevetarotsi yashijeitari itsipapee: quemisantatsiri te irantapiniteroji oca.</s>
     </seg>
     <seg type="verse" id="b.EPH.5.4">
      <s id="b.EPH.5.4.1">Eiro picantatsatacotirotsi tsinane, eiro pincantatsatacotiritsi shirampari.</s>
      <s id="b.EPH.5.4.2">Ocameetsati pimpashiventacayearo maaroni caari cameetsatatsi.</s>
      <s id="b.EPH.5.4.3">Te oncameetsateji pishineventearo, eiro pishirontimentarotsi.</s>
      <s id="b.EPH.5.4.4">Irointi ocameetsataque ampasonquiteri Tasorentsi: tempa icavintsaasanojeitaquee.</s>
     </seg>
     <seg type="verse" id="b.EPH.5.5">
      <s id="b.EPH.5.5.1">Jero oca noncamantempiri, piotasanotavaquero: eiro ijatitsi inquitequi yora antapinitirori caari yai, aisati eiro ijatitsi tsinampaantatsiri, aisati nevetitayetariri iroaararo itsipapee.</s>
      <s id="b.EPH.5.5.2">Yora nintasanotirori irashitaarantea iquempetacantaquero iroorica Tasorentsi inintantarori.</s>
      <s id="b.EPH.5.5.3">Pineaquero, eiro ijatitsi irinti anta ipincatsarijeitinta Quirishito aisati Tasorentsi.</s>
     </seg>
     <seg type="verse" id="b.EPH.5.6">
      <s id="b.EPH.5.6.1">Ainiro coavetachari iramatavitempi: oshequi irineanatashivetempi, vero, vero.</s>
      <s id="b.EPH.5.6.2">Incamantashijeitempi ocameetsati pimajeitero oca caari cameetsatatsi, iro cantaincha eiro piquemisantiritsi.</s>
      <s id="b.EPH.5.6.3">Iroasanquejeitaqueri Tasorentsi maaroni caari quemisantiri.</s>
     </seg>
     <seg type="verse" id="b.EPH.5.7">
      <s id="b.EPH.5.7.1">Eiro catsini piquempetaritsi.</s>
     </seg>
     <seg type="verse" id="b.EPH.5.8">
      <s id="b.EPH.5.8.1">Peerani oquempetani pitimini tsiteniriqui: pantapinitironi caari cameetsatatsi.</s>
      <s id="b.EPH.5.8.2">Iro cantaincha yoameetsataquempi Quirishito, oquempetaca itimacaajimpi quitaiteriqui.</s>
      <s id="b.EPH.5.8.3">Meeca cameetsa pisavicaje, onquempetanteari pintime quitaiteriqui.</s>
     </seg>
     <seg type="verse" id="b.EPH.5.9">
      <s id="b.EPH.5.9.1">Ariorica antime quitaiteriqui, ancavintsante, antime cameetsa, tampatica aneanate.</s>
     </seg>
     <seg type="verse" id="b.EPH.5.10">
      <s id="b.EPH.5.10.1">Piojeitero icoacaaquempiri Avincatsarite, impoiji pimamatero.</s>
     </seg>
     <seg type="verse" id="b.EPH.5.11">
      <s id="b.EPH.5.11.1">Eiro pantirotsi yantayetiri timajeitatsiri tsiteniriqui, irointi piotacaajeiteri te oncameetsateji oca yantajeitaqueri.</s>
     </seg>
     <seg type="verse" id="b.EPH.5.12">
      <s id="b.EPH.5.12.1">Nopashiventacaacaro noquenquetsatacotiro yantajeitiri, ora imanavetacari.</s>
     </seg>
     <seg type="verse" id="b.EPH.5.13">
      <s id="b.EPH.5.13.1">Ariorica piotacayeri te oncameetsateji yantajeitiri, onconijataque maaroni yantajeitaqueri.</s>
      <s id="b.EPH.5.13.2">Impoiji iriotanaque te incameetsateji.</s>
      <s id="b.EPH.5.13.3">Impoiji ariorica incoaque incameetsatanaque, onquempetajea irisavicaje iriori quitaiteriqui.</s>
     </seg>
     <seg type="verse" id="b.EPH.5.14">
      <s id="b.EPH.5.14.1">Tempa icanteeti: "Ariorica pimaaque, pintinaanaje.</s>
      <s id="b.EPH.5.14.2">Ariorica picamaque, pintinaanaje aisati.</s>
      <s id="b.EPH.5.14.3">Iriotacaasanotempi Quirishito, irisavicacayempi quitaiteriqui".</s>
     </seg>
     <seg type="verse" id="b.EPH.5.15">
      <s id="b.EPH.5.15.1">Pinquenqueshiretasanotero paitapeerica pantayeteri: eiro piquempetaritsi caari iotatsi, irointiquea ocameetsati ontimasanote piotanteari.</s>
     </seg>
     <seg type="verse" id="b.EPH.5.16">
      <s id="b.EPH.5.16.1">Ariorica ompomerentsitimojeitempi, iro cantaincha pinquearioventero pantero cameetsayetatsiri.</s>
     </seg>
     <seg type="verse" id="b.EPH.5.17">
      <s id="b.EPH.5.17.1">Eiro pantashiyetarotsi paitapeerica, irointi pijivate pinquenqueshiretasanotea.</s>
      <s id="b.EPH.5.17.2">Piojeitero paitapeerica icoacaaquempiri Avincatsarite: impoiji pimamajeitero irointi.</s>
     </seg>
     <seg type="verse" id="b.EPH.5.18">
      <s id="b.EPH.5.18.1">Eiro pishinquitatsi, te oncameetsateji catsini: irointi pinquemisantasanotero Ishire Tasorentsi oamejeitantempiri.</s>
     </seg>
     <seg type="verse" id="b.EPH.5.19">
      <s id="b.EPH.5.19.1">Oshequi pincantapiniteri pishaninca: "Tempa icameetsataque Avincatsarite", aisati pimpampoyeaventapinijeiteri Tasorentsi, piveshireimenteari.</s>
     </seg>
     <seg type="verse" id="b.EPH.5.20">
      <s id="b.EPH.5.20.1">Pipincatsataqueri Avincatsarite Jesoquirishito, irootaque itasoncacoventantaquempiri Apa Tasorentsi.</s>
      <s id="b.EPH.5.20.2">Meeca pimpasonquitapiniteri.</s>
     </seg>
     <seg type="verse" id="b.EPH.5.21">
      <s id="b.EPH.5.21.1">Ariorica pipincatsatiri Quirishito, pimpincatsatavacaajeitea, paacameetsatavacaajeitea.</s>
     </seg>
     <seg type="verse" id="b.EPH.5.22">
      <s id="b.EPH.5.22.1">Tsinane, ¿pipincatsatirimpa Avincatsarite?</s>
      <s id="b.EPH.5.22.2">Ari, aisati pinquempeteri pijime, pimpincatsateri iriori.</s>
     </seg>
     <seg type="verse" id="b.EPH.5.23">
      <s id="b.EPH.5.23.1">Iquempetaca Quirishito ipincatsariventajeitiri quemisantajeitiriri, aisati inquempetea shirampari, impincatsariventero ijina.</s>
      <s id="b.EPH.5.23.2">Tempa oshequi icavintsaajeitaquee Quirishito, irootaque yoavisacojeitantajeeri.</s>
     </seg>
     <seg type="verse" id="b.EPH.5.24">
      <s id="b.EPH.5.24.1">Oquempetaca aquemisantajeitaqueri Quirishito, ocameetsati tsinane onquemisantapiniteri ojime.</s>
     </seg>
     <seg type="verse" id="b.EPH.5.25">
      <s id="b.EPH.5.25.1">Iquempetaca Quirishito inintasanojeitaquee, irosati icamimentantaqueeri, avirojei shirampari, cameetsa pinintasanotero pijina.</s>
     </seg>
     <seg type="verse" id="b.EPH.5.26">
      <s id="b.EPH.5.26.1">Pineaquero, inintajeitaquee Quirishito, icamimentajeitaquee, irootaque yoameetsatantajeiteeri.</s>
      <s id="b.EPH.5.26.2">Ariorica anquemisantajeitero irineane Tasorentsi aisati avaotisajeitea, iroameetsatasanojeitee Quirishito anquearioventajeiteneri maaroni icoacaajeitaqueeri.</s>
     </seg>
     <seg type="verse" id="b.EPH.5.27">
      <s id="b.EPH.5.27.1">Icoaque irineacameetsajeitee arori, aisati iriori maaroni itsipapee quemisantatsiri; eiro otimimojeiteetsi caari cameetsatatsi.</s>
      <s id="b.EPH.5.27.2">Icoaque ancameetsatasanotanaque, eiro catsini otimi antane.</s>
      <s id="b.EPH.5.27.3">Pineaquero, oshequi inintajeitaquee.</s>
     </seg>
     <seg type="verse" id="b.EPH.5.28">
      <s id="b.EPH.5.28.1">Aisati, shirampari, pinintasanojeitero pijina.</s>
      <s id="b.EPH.5.28.2">Oquempetaca picavintsaaja avisati, pincavintsayero pijina.</s>
      <s id="b.EPH.5.28.3">Yora cavintsairori ijina, icavintsaaja irisati.</s>
     </seg>
     <seg type="verse" id="b.EPH.5.29">
      <s id="b.EPH.5.29.1">Te amatapiniteaji anquisajea arosati, irointi acavintsaaja arosati, aneshinoncataja arosati.</s>
      <s id="b.EPH.5.29.2">Aisati, iquempetaquee Quirishito arori, ariorica aquemisantajeitiri,</s>
     </seg>
     <seg type="verse" id="b.EPH.5.30">
      <s id="b.EPH.5.30.1">icavintsaajeitaquee; tempa ishanincajeitaquee, quiso yoajeitaquee.</s>
     </seg>
     <seg type="verse" id="b.EPH.5.31">
      <s id="b.EPH.5.31.1">Ocanti Sanquenarentsi: "Ariorica iraaque shirampari ijina, irojocanaqueri iriri, aisati iriniro, quiso iroanaquero ijina.</s>
      <s id="b.EPH.5.31.2">Yora shirampari aisati ijina ishiaquero apaniro ivatsa iriori: quiso iroavacayea, te oncameetsateji irojocavacayea".</s>
     </seg>
     <seg type="verse" id="b.EPH.5.32">
      <s id="b.EPH.5.32.1">Opomerentsivetaca anquemero oca, iro cantaincha oshiaqueri Quirishito aisati maaroni quemisantajeitiriri, apaniro anajeitaque: iotaca ashanincatavacaajeitaca, aquempeavacaajeitaca.</s>
     </seg>
     <seg type="verse" id="b.EPH.5.33">
      <s id="b.EPH.5.33.1">Ari nampiitajempiro: iquempetaca icavintsaaja irisati shirampari, ocameetsati incavintsaasanotero ijina, incanteani.</s>
      <s id="b.EPH.5.33.2">Aisati ocameetsati ompincatsateri tsinane ojime.</s>
     </seg>
    </div>
    <div type="chapter" id="b.EPH.6">
     <seg type="verse" id="b.EPH.6.1">
      <s id="b.EPH.6.1.1">Jananequi, ariorica piquemisantaqueri Avincatsarite, icoacaaquempi pinquemisantajeiteri aisati ashijeitimpiri.</s>
     </seg>
     <seg type="verse" id="b.EPH.6.2">
      <s id="b.EPH.6.2.1">Otimini peerani oshequi icantapinivetacariniri Tasorentsi peeraniniri, iro cantaincha te incantapiniteriji: "Ariorica pinquemisantena, ario peerani pintimeni quipatsiqui".</s>
      <s id="b.EPH.6.2.2">Impoijiquea icantirini: "Ariorica pimpincatsateri piri, aisati pimpincatsatero piniro, cameetsa nosavicacayempi; peerani pintimeni avinti quipatsiqui, eirotsita picamitatsi".</s>
     </seg>
     <seg type="verse" id="b.EPH.6.4">
      <s id="b.EPH.6.4.1">Shirampari, eiro pishemaritsi pitomipee, iquisacari; irointi poamejeiteri icantayetiri Avincatsarite, aisati poamejeiteri impincatsateri.</s>
     </seg>
     <seg type="verse" id="b.EPH.6.5">
      <s id="b.EPH.6.5.1">Intimerica amanantimpiri, pinquemisanteri, pimpincatsateri.</s>
      <s id="b.EPH.6.5.2">Oquempetaca pantiniri Quirishito maaroni icoacaaquempiri, panteneri amanantimpiri maaroni icoacaaquempiri iriori.</s>
     </seg>
     <seg type="verse" id="b.EPH.6.6">
      <s id="b.EPH.6.6.1">Eiro pamatavitiritsi.</s>
      <s id="b.EPH.6.6.2">Eirorica yamenimpitsi, pincanteani pantaveeteneri: tempa aisati pantaveetiniri Quirishito.</s>
      <s id="b.EPH.6.6.3">Pincoasanotaque panteneri Tasorentsi maaroni icoacaaquempiri.</s>
     </seg>
     <seg type="verse" id="b.EPH.6.7">
      <s id="b.EPH.6.7.1">Te irio pantaveetasanotene atiri, irintiquea pantaveetini Avincatsarite.</s>
     </seg>
     <seg type="verse" id="b.EPH.6.8">
      <s id="b.EPH.6.8.1">Piojeite ariorica pantapinitero cameetsatatsiri, impinatempi.</s>
      <s id="b.EPH.6.8.2">Impinateri pimantaari, caari pimantacha, maaroni.</s>
     </seg>
     <seg type="verse" id="b.EPH.6.9">
      <s id="b.EPH.6.9.1">Aisati amanantiriri atiri: pincavintsaajeiteri pamanantanepee, tempa nocantaqueri inquemisantempi.</s>
      <s id="b.EPH.6.9.2">Eiro piquisapinitiritsi.</s>
      <s id="b.EPH.6.9.3">Eiro pipeacojeitarotsi: avirojeitaque ipincatsariventajeitiri Quirishito, aisati ipincatsariventajeitiri pamanantane: pimoncaratavacaajeitaca.</s>
     </seg>
     <seg type="verse" id="b.EPH.6.10">
      <s id="b.EPH.6.10.1">Apanivaniji noncamantempi: pincanteri Avincatsarite impincatsariventajeitempi, aisati intasoncacoventajeitempi.</s>
     </seg>
     <seg type="verse" id="b.EPH.6.11">
      <s id="b.EPH.6.11.1">Iquempetaca yaventapinitaro soraro ashirotatsiri iitsaare eiro imatantaritsi oyerinemeri, paventajeiteari Tasorentsi eiro imatantimpitsi camaari, yora amatavijeitempinemeri.</s>
     </seg>
     <seg type="verse" id="b.EPH.6.12">
      <s id="b.EPH.6.12.1">Te irio ampiatea atiri aneayetiri, irinti apiataca caari conijayetatsi: yora pincatsariventiriri camaari, jivajeitiriri camaari, pincatsariventiriri maaroni tseencantatsiri, antirori caari cameetsatatsi, maaroni camaari catsini.</s>
      <s id="b.EPH.6.12.2">Iquisajeitaquee iriori.</s>
     </seg>
     <seg type="verse" id="b.EPH.6.13">
      <s id="b.EPH.6.13.1">Oquempetaca yaventayetaro soraro ashiroyetatsiri, paventeari avirori Tasorentsi poimpianteariri camaari.</s>
      <s id="b.EPH.6.13.2">Iroashinoncayempime, iro cantaincha eiro imatasanotimpitsi, panaacotajeri.</s>
      <s id="b.EPH.6.13.3">Pintsoteayeteneri Tasorentsi maaroni icoacaajeitaquempiri; eiro pojoquirotsi piquemisanti.</s>
     </seg>
     <seg type="verse" id="b.EPH.6.14">
      <s id="b.EPH.6.14.1">Pinquemisantasanotanaque, pinquenqueshirejeitero queariotasanotatsiri eiro yoashinoncantimpitsi camaari: oquempevetaca yaventaro soraro ishiticatsaquiro eiro imatantari yora quisavetariri.</s>
      <s id="b.EPH.6.14.2">Pincameetsatasanotanaque eiroquea imatantimpitsi camaari: pinquempetanteariri soraro, yaventaro ipashicanejitari.</s>
     </seg>
     <seg type="verse" id="b.EPH.6.15">
      <s id="b.EPH.6.15.1">Oquempetaca soraro isapatotanaca cameetsa iquenayetantari, ari pivetsicaquea pinquenayetanaque, pincamanteri atiri jaoca incanteari iravisacotantajeari.</s>
     </seg>
     <seg type="verse" id="b.EPH.6.16">
      <s id="b.EPH.6.16.1">Aisati ainiro soraro yojocaari, yojocantarori parashetatsiri chacopi caari iquentanteetari.</s>
      <s id="b.EPH.6.16.2">Aisati avirori, pinquemisanteri Tasorentsi, eiroquea imatantimpitsi camaari irantacayempi caari cameetsatatsi.</s>
     </seg>
     <seg type="verse" id="b.EPH.6.17">
      <s id="b.EPH.6.17.1">Aisati, oquempetaca soraro ipashicainatacaro ashiro yavisacotantari, paventeari avirori Tasorentsi pavisacotantajeari: impoiji eiro imatimpitsi camaari.</s>
      <s id="b.EPH.6.17.2">Ainiro aisati ivesamento soraro imatantariri iisane: oshiaquero irineane Tasorentsi oamejeitaquee Ishire amatanteariri camaari.</s>
     </seg>
     <seg type="verse" id="b.EPH.6.18">
      <s id="b.EPH.6.18.1">Pinquenquetsatacaapiniteri Tasorentsi.</s>
      <s id="b.EPH.6.18.2">Paitapeerica oncoacayempiri Ishire, pincanteri.</s>
      <s id="b.EPH.6.18.3">Pincamanteri coiteimotaquempiri.</s>
      <s id="b.EPH.6.18.4">Eiro piperaventarotsi pinquenquetsatacayeri: pincantapiniteri: "Pincavintsaajeiteri noyemisantaririnte".</s>
     </seg>
     <seg type="verse" id="b.EPH.6.19">
      <s id="b.EPH.6.19.1">Aisati pincanteri iramitacotena narori, eiro nopashiventanta nonquenquetsatacaajeiteri atiri.</s>
      <s id="b.EPH.6.19.2">Noncamantajeiteri caari iojeiveitani: iroavisacojeiteri Tasorentsi maaroni quemisantajeiterineri.</s>
     </seg>
     <seg type="verse" id="b.EPH.6.20">
      <s id="b.EPH.6.20.1">Nocamantapinitaqueri atiri, irootaque yoiminqueanteetaquenari aca caravosoquica.</s>
      <s id="b.EPH.6.20.2">Pincanteri iramitacotena cameetsa noncamantapiniteri atiri, eiro nomanirotsi.</s>
      <s id="b.EPH.6.20.3">Tempa irootaque icoacaaquenari Tasorentsi.</s>
     </seg>
     <seg type="verse" id="b.EPH.6.21">
      <s id="b.EPH.6.21.1">Ariorica irareetea Tiquico, incamantapaaquempi jaocarica nocantacari, aisati incamantempi paitarica nantayetaqueri.</s>
      <s id="b.EPH.6.21.2">Iriotaque ayemisantaririnte nonintasanotiri, iquearioventiniri Avincatsarite maaroni icoacaaqueriri.</s>
     </seg>
     <seg type="verse" id="b.EPH.6.22">
      <s id="b.EPH.6.22.1">Irootaque notiancantacariri, nocoaque piojeite jaocarica nocantacari.</s>
      <s id="b.EPH.6.22.2">Aisati nocoaque iriveshireacaajeitempi.</s>
     </seg>
     <seg type="verse" id="b.EPH.6.23">
      <s id="b.EPH.6.23.1">Meeca, noyemisantaririnte, nocoaque cameetsa irisavicacayempi Apa Tasorentsi, nocoaque iroamejeitempi pinquemisantasanojeite aisati pinintasanojeiteri pishaninca.</s>
      <s id="b.EPH.6.23.2">Aisati nocoaque inquempetacayempi iriori Avincatsarite Jesoquirishito.</s>
     </seg>
     <seg type="verse" id="b.EPH.6.24">
      <s id="b.EPH.6.24.1">Ariorica pincanteani pinintasanoteri Jesoquirishito, nocoaque irineshinoncajeitempi Tasorentsi, maaroni.</s>
      <s id="b.EPH.6.24.2">Narotaque sanquenajeitimpirori:</s>
     </seg>
    </div>
   </div>
   <div type="book" id="b.PHI">
    <div type="chapter" id="b.PHI.1">
     <seg type="verse" id="b.PHI.1.1">
      <s id="b.PHI.1.1.1">¿Savicajeitatsimpi jiriposhisati?</s>
      <s id="b.PHI.1.1.2">¿Tecatsimpa oajeitempine?</s>
      <s id="b.PHI.1.1.3">Narotaque Pavoro sanquenajeitaquempirori, nocarataqueri aca iriori Timoteo.</s>
      <s id="b.PHI.1.1.4">Narotaque antaveetiniriri Jesoquirishito icoacaaquenari.</s>
      <s id="b.PHI.1.1.5">Nosanquenajeitimpiro maaroni noyemisantaririnte: quenquetsatacantajeitatsiri aisati amitacojeitiriri quemisantatsiri, maaroni.</s>
     </seg>
     <seg type="verse" id="b.PHI.1.2">
      <s id="b.PHI.1.2.1">Nocoaque irineshinoncajeitempi Tasorentsi, aisati cameetsa irisavicacaajeitempi.</s>
      <s id="b.PHI.1.2.2">Aisati nocoaque inquempetacaajeitempi Avincatsarite Jesoquirishito.</s>
     </seg>
     <seg type="verse" id="b.PHI.1.3">
      <s id="b.PHI.1.3.1">Ariorica noquenqueshirejeitaquempi, nopasonquitapinitiri Tasorentsi.</s>
      <s id="b.PHI.1.3.2">Avirojeitaque nopasonquitimentiri.</s>
     </seg>
     <seg type="verse" id="b.PHI.1.4">
      <s id="b.PHI.1.4.1">Aitaque nocantani noquenquetsatacaapinitiri Tasorentsi, nocantapinitiri: "Pincavintsaajeiteri jiriposhisati", aisati noveshireimentajeitaquempi.</s>
     </seg>
     <seg type="verse" id="b.PHI.1.5">
      <s id="b.PHI.1.5.1">Picantani pamitacotapinijeitaquena avaraaquero irineane Tasorentsi, acamantajeitiri atiri jaoca icantajari yavisacotantajari.</s>
      <s id="b.PHI.1.5.2">Irootaque nopasonquitimentantimpiri.</s>
     </seg>
     <seg type="verse" id="b.PHI.1.6">
      <s id="b.PHI.1.6.1">Ocameetsataque oca pantapinijeitaqueri, tempa irio Tasorentsi antacaaquempirori.</s>
      <s id="b.PHI.1.6.2">Niotaque incantatiyempani, irimatacaapinitempiro, irosati impocantajeari Jesoquirishito.</s>
      <s id="b.PHI.1.6.3">Ariorica impocapaaje iriori, ari moncaratapaaca maaroni pantajeitaqueri.</s>
     </seg>
     <seg type="verse" id="b.PHI.1.7">
      <s id="b.PHI.1.7.1">Tempa ocameetsataque noneacameetsajeitaquempi, aitaque oshequi nonintasanojeitaquempi.</s>
      <s id="b.PHI.1.7.2">Ariorica nonapiniti caravosoqui, noquenquetsatacotiri Jesoquirishito, aisati ariorica yoisoquijana, aisati noquenquetsatacotiri.</s>
      <s id="b.PHI.1.7.3">Nocamantapinitiri yora pincatsaripee paita noquenquetsatacotantariri Jesoquirishito; aisati nocamantiri oqueariotasanotaque irineane Tasorentsi.</s>
      <s id="b.PHI.1.7.4">Iro cantaincha picantani avirori picavintsaasanojeitaquena, aisati ineshinoncajeitaquee Tasorentsi.</s>
     </seg>
     <seg type="verse" id="b.PHI.1.8">
      <s id="b.PHI.1.8.1">Iotaque iriori oshequi nocoiteajeitaquempi.</s>
      <s id="b.PHI.1.8.2">Oshequi inintasanojeitaquee Jesoquirishito, aisati noquempetaca narori, oshequi nonintasanojeitaquempi.</s>
     </seg>
     <seg type="verse" id="b.PHI.1.9">
      <s id="b.PHI.1.9.1">Aisati nocantiri Tasorentsi iramitacojeitempi, nocoaque aiquero pijatatiye pinintasanojeiteri itsipapee.</s>
      <s id="b.PHI.1.9.2">Aisati nocantiri iroamejeitempi iriori piotasanojeitanteariri, aisati ontimimojeitantempiri piotanteari: aiquero pijajeitatiye.</s>
     </seg>
     <seg type="verse" id="b.PHI.1.10">
      <s id="b.PHI.1.10.1">Nocoaque piojeite pantero cameetsatatsiri, eiroquea pantirotsi caari cameetsatatsi.</s>
      <s id="b.PHI.1.10.2">Nocoaque pincameetsatasanojeitanaque, eiro otimitsi pantane; pincantaitatiyempani, irosati impocantajeari Jesoquirishito.</s>
     </seg>
     <seg type="verse" id="b.PHI.1.11">
      <s id="b.PHI.1.11.1">Tempa yoameetsatasanojeitimpi, meeca nocoaque cameetsa pisavicajeite, iramitacojeitempi iriori.</s>
      <s id="b.PHI.1.11.2">Impoiji maaroni atiri impincatsajeiteri Tasorentsi, incantajeite: "Tempa icameetsatasanoti Tasorentsi".</s>
     </seg>
     <seg type="verse" id="b.PHI.1.12">
      <s id="b.PHI.1.12.1">Noncamantempi, noyemisantaririnte: yoiminqueetaquena, iro cantaincha te nantsipetashitearoji nosaviqui aca caravosoqui.</s>
      <s id="b.PHI.1.12.2">Nocantani nocamantajeitiri atiripee jaoca incanteari iravisacojeitantajeari.</s>
      <s id="b.PHI.1.12.3">Iquemajeitaquena maaroni soraropee: yora shentajeitirori ivanco pincatsari.</s>
      <s id="b.PHI.1.12.4">Aisati pashinipee atiri, iquemajeitaquena.</s>
      <s id="b.PHI.1.12.5">Iojeiti tecatsi nante, irointi yoiminqueashiyeetaquena; apatiro noquenquetsatacotiri Quirishito.</s>
      <s id="b.PHI.1.12.6">Eirome notimime aca, eirome iojeitajime jaoca incanteari iravisacotantajeari.</s>
     </seg>
     <seg type="verse" id="b.PHI.1.14">
      <s id="b.PHI.1.14.1">Ineapaaquena ayemisantaririnte jaoca nocantari aca, irootaque iveshireimentajeitantacariri Avincatsarite.</s>
      <s id="b.PHI.1.14.2">Meeca te intsaroajeiteji, irointi icoasanojeitanaque incamantajeiteri maaroni atiri irineane Tasorentsi.</s>
     </seg>
     <seg type="verse" id="b.PHI.1.15">
      <s id="b.PHI.1.15.1">Ainiro oshequi quenquetsatacotiriri Quirishito.</s>
      <s id="b.PHI.1.15.2">Ineaquena aparopee oshequi noquemisantacaajeitiri atiripee, irootaque iquisaneentantaquenari, aisati ipiatsatantaquenari; icoaque iranaacojeitena impincatsarite.</s>
      <s id="b.PHI.1.15.3">Iro cantaincha ainiro pashini cavintsaasanotaquenari,</s>
     </seg>
     <seg type="verse" id="b.PHI.1.16">
      <s id="b.PHI.1.16.1">oshequi inintajeitaquena irinti.</s>
      <s id="b.PHI.1.16.2">Iojeitaque iriori notimi aca caravosoqui noncamantajeitanteariri pincatsaripee paita noquenquetsatacotantariri Jesoquirishito, noncamanteri jaoca incanteari iravisacotantajeari.</s>
     </seg>
     <seg type="verse" id="b.PHI.1.17">
      <s id="b.PHI.1.17.1">Yora quisaquenari, te incoacayeriji atiri inquemisantajeitena, irintiquea coaintsi iranaacotena inquemisantacaajeiteri atiripee.</s>
      <s id="b.PHI.1.17.2">Te irantaveetasanoteneri Quirishito, irointi icoaveta iroashinoncayename aca caravosoqui.</s>
     </seg>
     <seg type="verse" id="b.PHI.1.18">
      <s id="b.PHI.1.18.1">Ari, oncanteata inquishenata.</s>
      <s id="b.PHI.1.18.2">Aparopee iquisaneentaquena, yora pashini icavintsaaquena, iro cantaincha iquenquetsatacojeitaqueri Quirishito, irootaque noquimoshiretantacari narori.</s>
      <s id="b.PHI.1.18.3">Noncanteani nonquimoshiretasanotanaque.</s>
     </seg>
     <seg type="verse" id="b.PHI.1.19">
      <s id="b.PHI.1.19.1">Niotaque ariorica inquenquetsate, ari cameetsa nontime narori.</s>
      <s id="b.PHI.1.19.2">Tempa picantaqueri Tasorentsi, irootaque yamitacotantaquenari, aisati amitacotaquena Ishire Jesoquirishito.</s>
     </seg>
     <seg type="verse" id="b.PHI.1.20">
      <s id="b.PHI.1.20.1">Te noncoyeji nompashiventea, irointi nocoasanotaque narori cameetsa nonquemisantasanoteri Quirishito; nocoaque nonquempetajea peerani, te nontsaroyeji.</s>
      <s id="b.PHI.1.20.2">Arioricampa iroyeetaquena meeca, irompa eirorica yoyeetanatsi, iro cantaincha paitapeerica nanteneriri, nocoasanotaque incantajeite atiri: "Tempa icameetsatasanoti Quirishito".</s>
     </seg>
     <seg type="verse" id="b.PHI.1.21">
      <s id="b.PHI.1.21.1">Eirotsitarica yoyeetanatsi meeca, irosati noncanteani nonquemisantasanoteri Quirishito.</s>
      <s id="b.PHI.1.21.2">Ariorica noncamaque, ocameetsatasanotaque aisati: tempa noneasanoteri anta inquitequi; irootaque nocoasanotaqueri.</s>
     </seg>
     <seg type="verse" id="b.PHI.1.22">
      <s id="b.PHI.1.22.1">Eirotsitarica nocami, ari noncanteani nomateneri Avincatsarite paitapeerica icoacaaquenari.</s>
      <s id="b.PHI.1.22.2">Tempa ocameetsataque.</s>
      <s id="b.PHI.1.22.3">Aisati, ariorica noncamaque, ocameetsataque.</s>
      <s id="b.PHI.1.22.4">Te nioteji paitarica nocoasanotaqueri.</s>
     </seg>
     <seg type="verse" id="b.PHI.1.23">
      <s id="b.PHI.1.23.1">Nocoasanovetacaro apite.</s>
      <s id="b.PHI.1.23.2">Nocoaque noncame, nojatashitanteariri Quirishito, quiso noanteariri.</s>
      <s id="b.PHI.1.23.3">Tempa ocameetsatasanotaque.</s>
     </seg>
     <seg type="verse" id="b.PHI.1.24">
      <s id="b.PHI.1.24.1">Iro cantaincha aisati ocameetsatasanotaque noncanteani nanee, namitacojeitantempiri avirori.</s>
     </seg>
     <seg type="verse" id="b.PHI.1.25">
      <s id="b.PHI.1.25.1">Naamaaca meeca eirotsita yoyeetanatsi, eirotsitarica nojatitsi inquitequi.</s>
      <s id="b.PHI.1.25.2">Nosaviquimojeitempi namitacojeitempi pinquemisantasanojeite, aisati piveshireimentajeiteari yora piquemisantaqueri.</s>
     </seg>
     <seg type="verse" id="b.PHI.1.26">
      <s id="b.PHI.1.26.1">Ariorica nojatashijeitajempi aisati, piveshireimentavajena, aisati piojeitanaque icameetsatasanotaque Jesoquirishito.</s>
     </seg>
     <seg type="verse" id="b.PHI.1.27">
      <s id="b.PHI.1.27.1">Jero oca pinquenqueshiretasanoteri: piquemisantaqueri Quirishito pavisacotantajari, meeca icoaque cameetsa pisavicajeite, pantapinijeitero maaroni icoacaaquempiri.</s>
      <s id="b.PHI.1.27.2">Ariorica nojatashijeitempi nocoaque noneajeitapeempi piquearioventajeitaquero piquemisantajeiti maaroni.</s>
      <s id="b.PHI.1.27.3">Eiroricampa nojatashijeitimpitsi, iro cantaincha nocoaque nonquemacojeitempi pincaratavacaajeitea, pimpomerentsiventearo pincamantajeiteri atiri: "Ariorica pinquemisanteri Quirishito, iroavisacotempi".</s>
     </seg>
     <seg type="verse" id="b.PHI.1.28">
      <s id="b.PHI.1.28.1">Eiro pitsaroacaajeitaritsi yora quisajeitempine: impoiji inquenqueshirejeitanaquea: "¿Paita caari itsaroacantana?"</s>
      <s id="b.PHI.1.28.2">Iriojeite iriori irijajeite Sharincaveniqui, iriojeite aisati yoavisacojeitaquempi Tasorentsi.</s>
     </seg>
     <seg type="verse" id="b.PHI.1.29">
      <s id="b.PHI.1.29.1">Icavintsaajeitaquempi Tasorentsi, inintacaajeitaquempi pinquemisantajeiteri Quirishito.</s>
      <s id="b.PHI.1.29.2">Iro cantaincha aisati inintacaajeitaquempi pineacatsitimentajeiteari.</s>
     </seg>
     <seg type="verse" id="b.PHI.1.30">
      <s id="b.PHI.1.30.1">Aitaque amoncaratavacaajeitaca apomerentsiventajeitiniri.</s>
      <s id="b.PHI.1.30.2">Peerani pineajeitaquena nopomerentsiventiniri.</s>
      <s id="b.PHI.1.30.3">Meeca aisati piquemacojeitaquena, oshequi nopomerentsiventiniri.</s>
     </seg>
    </div>
    <div type="chapter" id="b.PHI.2">
     <seg type="verse" id="b.PHI.2.1">
      <s id="b.PHI.2.1.1">Tempa ocameetsati piveshireimentajeiteari Quirishito.</s>
      <s id="b.PHI.2.1.2">Inintajeitaquempi, irootaque ocameetsatantari piveshireimenteari.</s>
      <s id="b.PHI.2.1.3">Tempa quiso oajeitaquempi Ishire Tasorentsi.</s>
      <s id="b.PHI.2.1.4">Tempa piojeiti picavintsanti.</s>
      <s id="b.PHI.2.1.5">Tempa piojeiti pineshinoncatanti.</s>
     </seg>
     <seg type="verse" id="b.PHI.2.2">
      <s id="b.PHI.2.2.1">Ari meeca nocoaque cameetsa pisavicajeite, paacameetsatavacaajeitea, pinintavacaajeitea.</s>
      <s id="b.PHI.2.2.2">Cameetsa omoncaratavacaajeitea paitapeerica pincoajeiteri aisati paitapeerica pinquenqueshirejeiteri.</s>
      <s id="b.PHI.2.2.3">Ariorica pantajeitero oca, ari nonquimoshiretanaque.</s>
     </seg>
     <seg type="verse" id="b.PHI.2.3">
      <s id="b.PHI.2.3.1">Paitapeerica pantajeiteri, eiro piquisavacaajeitatsi, eiro pishemejeititsi.</s>
      <s id="b.PHI.2.3.2">Eiro pijijeititsi picameetsatasanoti, eiro pijijeititsi panaacojeitaqueri itsipapee, irointi pinquenqueshirejeite: "Icameetsatasanojeiti itsipapee, yanaacojeitaquena icameetsati".</s>
     </seg>
     <seg type="verse" id="b.PHI.2.4">
      <s id="b.PHI.2.4.1">Ocameetsaveta pincavintsayea avisati, iro cantaincha ocameetsatasanoti aisati pincavintsaajeiteri itsipapee.</s>
     </seg>
     <seg type="verse" id="b.PHI.2.5">
      <s id="b.PHI.2.5.1">Pinquempejeiteari Jesoquirishito: te incavintsayeaji irisati, irointi icavintsaajeitaquee arori.</s>
     </seg>
     <seg type="verse" id="b.PHI.2.6">
      <s id="b.PHI.2.6.1">Iriovetaca Tasorentsisanori inaveta, iro cantaincha icantiri iriri: "Apa, nioti aquempetavacaajeitaca, Tasorentsi anajeiti,</s>
     </seg>
     <seg type="verse" id="b.PHI.2.7">
      <s id="b.PHI.2.7.1">iro cantaincha nocoaque nompeapeempa atiri, nantempiro maaroni picoacaaquenari".</s>
      <s id="b.PHI.2.7.2">Ari yojocanaquero ipincatsaritantaniri, itasorentsitantaniri.</s>
      <s id="b.PHI.2.7.3">Ari itimantapaacari peerani quipatsiqui, yatiritasanotapaaque:</s>
     </seg>
     <seg type="verse" id="b.PHI.2.8">
      <s id="b.PHI.2.8.1">iquempejeitapaaquee arori.</s>
      <s id="b.PHI.2.8.2">Te impincatsarivetapeempaji, irointi ipincatsataqueri iriri.</s>
      <s id="b.PHI.2.8.3">Irisati coaintsi ipajacoyeetaqueri coroshiqui, icamimentajeitaquee arori.</s>
      <s id="b.PHI.2.8.4">Irootaque inintacaaqueriri iriri.</s>
     </seg>
     <seg type="verse" id="b.PHI.2.9">
      <s id="b.PHI.2.9.1">Iro cantaincha impoiji yaajiri jenoqui, cameetsa isavicacaajiri catsini.</s>
      <s id="b.PHI.2.9.2">Ipeavajiri aisati pincatsarisanori, yanaacojeitapaaqueri maaroni timajeitatsiri.</s>
     </seg>
     <seg type="verse" id="b.PHI.2.10">
      <s id="b.PHI.2.10.1">Icoaque Tasorentsi ampincatsajeiteri Jesoshi, catsini: yora jenoquiniri, arori quipatsiquiniri, yora ishaavijiniri, maaroni.</s>
      <s id="b.PHI.2.10.2">Aiquero ajatatiye, ampincatsatasanojeiteri catsini.</s>
     </seg>
     <seg type="verse" id="b.PHI.2.11">
      <s id="b.PHI.2.11.1">Aisati ancantasanojeite: "Iriotaque Jesoquirishito Pincatsarisanori", impoiji aacameetsatasanojeitanteariri catsini yora Apa Tasorentsi.</s>
     </seg>
     <seg type="verse" id="b.PHI.2.12">
      <s id="b.PHI.2.12.1">Ari, noshaninca, picantani piquemisantapinijeitaquenani.</s>
      <s id="b.PHI.2.12.2">Notsipatantimpiniri piquemisantajeitaquenani.</s>
      <s id="b.PHI.2.12.3">Meeca te nontsipajeitempiji, iro cantaincha nocoaque pinquemisantasanojeitena aisati.</s>
      <s id="b.PHI.2.12.4">Tempa yoavisacojeitaquempi Tasorentsi: meeca pimpincatsatasanojeiteri, panteneri maaroni icoacaajeitaquempiri.</s>
     </seg>
     <seg type="verse" id="b.PHI.2.13">
      <s id="b.PHI.2.13.1">Tempa itasoncacoventapinitaquempi, picoajeitantacari pimayetaquero cameetsayetatsiri.</s>
      <s id="b.PHI.2.13.2">Tempa ocameetsataque maaroni icoacaajeitaquempiri, aitaque yamitacotapinijeitaquempi pimataquero.</s>
     </seg>
     <seg type="verse" id="b.PHI.2.14">
      <s id="b.PHI.2.14.1">Pimatasanojeitero maaroni icoacaaquempiri: eiro pishemarotsi, eiro pipiatsataritsi iriori.</s>
     </seg>
     <seg type="verse" id="b.PHI.2.15">
      <s id="b.PHI.2.15.1">Ariorica panteneri Tasorentsi maaroni icoacaaquempiri, eiro otimitsi pantane, irointi pincameetsashiretanaque.</s>
      <s id="b.PHI.2.15.2">Tempa itomintajeitaquempi, ishintojeitaquempi.</s>
      <s id="b.PHI.2.15.3">Yoameetsatasanojeitaquempi.</s>
      <s id="b.PHI.2.15.4">Ara pinampiqui picarajeitaqueri oshequi tseencantatsiri: te incameetsateji, te irioteriji Tasorentsi.</s>
      <s id="b.PHI.2.15.5">Oquempetaca tsiomentotsi otsiotaca amenantari, ari cameetsa pisavicajeite piotacaajeitanteariri yora tseencantatsiri.</s>
     </seg>
     <seg type="verse" id="b.PHI.2.16">
      <s id="b.PHI.2.16.1">Oquempetaca pitsiotacaro tsiomentotsi pamenantari tsiteniriqui, aisati poamejeiteri pishaninca irineane Tasorentsi irineantapaajearori iriori inquite, incantaitatiyempani iraneapaaje anta.</s>
      <s id="b.PHI.2.16.2">Ari pimamajeitero oca; impoiji, impocajerica Quirishito, nonquimoshireimentajeitaquempi.</s>
      <s id="b.PHI.2.16.3">Niotanaque te nantsipetashitearoji noamejeitaquempi.</s>
     </seg>
     <seg type="verse" id="b.PHI.2.17">
      <s id="b.PHI.2.17.1">Meeca piquemisantajeitaque.</s>
      <s id="b.PHI.2.17.2">Tempa narotaque quemisantacaajeitaquempiri, irootaque icoanteetacari iroyeetena.</s>
      <s id="b.PHI.2.17.3">Arioricampa iroyeetena meeca, iro cantaincha niotaque aiquero pijatatiye pimpincatsatasanotanaqueri Tasorentsi.</s>
      <s id="b.PHI.2.17.4">Irootaque noquimoshiretantacari, aisati nocoaque pinquimoshireventena avirori.</s>
     </seg>
     <seg type="verse" id="b.PHI.2.18">
      <s id="b.PHI.2.18.1">Queario, ocameetsati pinquimoshirejeitanaque, anquempetavacaajeitanteari, anquimoshiretasanojeitanteari, maaroni.</s>
     </seg>
     <seg type="verse" id="b.PHI.2.19">
      <s id="b.PHI.2.19.1">Ariorica incoacayena Avincatsarite Jesoshi, nocoaque intsipaite nontianquempiri Timoteo.</s>
      <s id="b.PHI.2.19.2">Ariorica impiaje aisati aca, incamantapaajena jaoca picantajeitari, nonquimoshiretanteari.</s>
     </seg>
     <seg type="verse" id="b.PHI.2.20">
      <s id="b.PHI.2.20.1">Te noncarateriji itsipa quempetearine iriori: oshequi icoaque incavintsaajeitempi cameetsa pisavicajeitanteari.</s>
     </seg>
     <seg type="verse" id="b.PHI.2.21">
      <s id="b.PHI.2.21.1">Ainiro pashinipee: iquenqueshirejeitaquero paitapeerica icoayetiri iriori, te inquenqueshiretapiniteroji icoaqueri Jesoquirishito.</s>
     </seg>
     <seg type="verse" id="b.PHI.2.22">
      <s id="b.PHI.2.22.1">Iro cantaincha piojeitaque icameetsataque Timoteo, iquearioventiro yamitacotaquena noquenquetsatacaaqueri atiri: nocamantajeitiri jaoca incanteari iravisacotanteari.</s>
      <s id="b.PHI.2.22.2">Oshequi yamitacotaquena, iquempetacantaquena narorica iriri.</s>
     </seg>
     <seg type="verse" id="b.PHI.2.23">
      <s id="b.PHI.2.23.1">Irootaque nocoantacari nontianquempiri.</s>
      <s id="b.PHI.2.23.2">Ariorica niotasanotaque iroyeetena, irompa eirorica, ari intsipaite nontianqueri Timoteo incamantapeempi.</s>
     </seg>
     <seg type="verse" id="b.PHI.2.24">
      <s id="b.PHI.2.24.1">Aisati naamaaca irishinetena Avincatsarite nojatashijeitempi.</s>
      <s id="b.PHI.2.24.2">Eiro osamanititsi, ari nareetapaajempi.</s>
     </seg>
     <seg type="verse" id="b.PHI.2.25">
      <s id="b.PHI.2.25.1">Chapinqui pitiancaquenari ayemisantaririnte Epajororito, oshequi intacotaquena.</s>
      <s id="b.PHI.2.25.2">Icarataquena, nantaveejeitiniri Avincatsarite.</s>
      <s id="b.PHI.2.25.3">Oquempetaca soraropee iquearioventiniri iyapitanote paitapeerica yantiniriri, nocarataqueri Epajororito noquearioventiniri Avincatsarite maaroni nantiniriri; te nomperaventearoji icoacaaquenari.</s>
     </seg>
     <seg type="verse" id="b.PHI.2.26">
      <s id="b.PHI.2.26.1">Oshequi icoiteajeitaquempi.</s>
      <s id="b.PHI.2.26.2">Piquemacojeivetacari yojoquiitaca, oshequi poashiretacovetacari.</s>
      <s id="b.PHI.2.26.3">Meeca iquenqueshiretaquempi, te incoyeji poashiretacoteari.</s>
     </seg>
     <seg type="verse" id="b.PHI.2.27">
      <s id="b.PHI.2.27.1">Queario, yojoquiitasanovetaca, irovetaincha incameme, iro cantaincha ineshinoncatajiri Tasorentsi, yoavisacotajiri.</s>
      <s id="b.PHI.2.27.2">Aisati narori, ineshinoncatajana, te incoacayenaji incamimotena.</s>
      <s id="b.PHI.2.27.3">Ioti nashinoncaavetaca, te incoacayenaji noashiretacoteari.</s>
     </seg>
     <seg type="verse" id="b.PHI.2.28">
      <s id="b.PHI.2.28.1">Meeca nocoasanotaque nontiancajempiri.</s>
      <s id="b.PHI.2.28.2">Ariorica pineajeitavajeri, pinquimoshireventajeitavajeri, impoiji eiro noashiretacotimpitsi.</s>
     </seg>
     <seg type="verse" id="b.PHI.2.29">
      <s id="b.PHI.2.29.1">Paacameetsatavajeri, pinquimoshireventavajeri; tempa irio quemisantiriri Avincatsarite.</s>
      <s id="b.PHI.2.29.2">Pimpincatsatavaqueri, aisati pimpincatsajeiteri iriori maaroni quempejeitacariri.</s>
     </seg>
     <seg type="verse" id="b.PHI.2.30">
      <s id="b.PHI.2.30.1">Tempa yantaveetiniri Quirishito, irootaque yojoquiitantacari, irovetaincha incameme.</s>
      <s id="b.PHI.2.30.2">Oshequi intacotapinitaquena: iquempetaquempi pintacotapinijeitename, pintimeme aca.</s>
      <s id="b.PHI.2.30.3">Te incavintsayeaji irisati, irootaque incamanteameri.</s>
     </seg>
    </div>
    <div type="chapter" id="b.PHI.3">
     <seg type="verse" id="b.PHI.3.1">
      <s id="b.PHI.3.1.1">Aisati, noyemisantaririnte, noncantajeitempi: pinquimoshireventajeiteari Avincatsarite.</s>
      <s id="b.PHI.3.1.2">Te noshemearoji oca nosanquenatapinitimpiri, tempa ocameetsati pinquemapinitero.</s>
     </seg>
     <seg type="verse" id="b.PHI.3.2">
      <s id="b.PHI.3.2.1">Paamayeariyea yora coatsiri impeacaajeitempi jorio: te incameetsateji.</s>
      <s id="b.PHI.3.2.2">Paamayeariyea, yoashinoncaimpicari, icoaveta intotacayempime.</s>
     </seg>
     <seg type="verse" id="b.PHI.3.3">
      <s id="b.PHI.3.3.1">Atsipetashita atotiro ameshina, eiro oameetsateetsi, eiro oavisacoteetsi.</s>
      <s id="b.PHI.3.3.2">Iro cantaincha Ishire Tasorentsi oamejeitaquee apincatsatasanojeitiri Tasorentsi, irootaque yoameetsajeitanteeri, yoavisacojeitanteeri.</s>
      <s id="b.PHI.3.3.3">Aveshireimentajeitacari Jesoquirishito, ayojeitaque tecatsi ancantajeitea avavisacotajea arosati.</s>
     </seg>
     <seg type="verse" id="b.PHI.3.4">
      <s id="b.PHI.3.4.1">Arioricame amaterome avavisacoteame arosati, tempa narosati oavisacotajanchaneme.</s>
      <s id="b.PHI.3.4.2">Oshequi nomayevetaca, nanaacojeivetacari itsipapee.</s>
     </seg>
     <seg type="verse" id="b.PHI.3.5">
      <s id="b.PHI.3.5.1">Iroaquera notimapaaqueni, 7 nomaacotapaaque, ari itoyeanteetaquena.</s>
      <s id="b.PHI.3.5.2">Narotaque ishanincani Ishiraerini.</s>
      <s id="b.PHI.3.5.3">Aisati noshanincatacari Vejamini.</s>
      <s id="b.PHI.3.5.4">Narotaque joriosanori, nashi noiro.</s>
      <s id="b.PHI.3.5.5">Nomoncaratasanotaquero isanquenare Moishishi, tempa naro variseo.</s>
     </seg>
     <seg type="verse" id="b.PHI.3.6">
      <s id="b.PHI.3.6.1">Nocoasanoveitani catsini nonquemisanterime Tasorentsi, irootaque noquisajeitantacariri yora quemisantajeitiriri: nojijeiveitarini yamatavijeitiri atiri.</s>
      <s id="b.PHI.3.6.2">Cameetsa nomoncarataquero isanquenare Moishishi, tecatsi incanteetenani: "Ainiro pantane".</s>
     </seg>
     <seg type="verse" id="b.PHI.3.7">
      <s id="b.PHI.3.7.1">Noveshireimentaveitaroni maaroni nantiniri, noshemeveitani, iro cantaincha meeca niotaque natsipetashitacaroni.</s>
      <s id="b.PHI.3.7.2">Queario, natsipetashijeitacaroni maaroni.</s>
      <s id="b.PHI.3.7.3">Meeca eiro noquenqueshiretajirotsi nantaveitaniri, irintiquea Jesoquirishito nompincatsate.</s>
      <s id="b.PHI.3.7.4">Niotaque ipincatsariventasanotaquena, noveshireimentasanotacari, icameetsatasanotaque.</s>
      <s id="b.PHI.3.7.5">Te nonquenqueshiretajeroji maaroni nantaveitaniri peerani: te oncameetsateji, nojocanaquero nantaveitaniri, oquempetaca ajocapinitiro cajara.</s>
      <s id="b.PHI.3.7.6">Te nonquenqueshiretajeroji jaoca nocantaveitaniri, notseencaja narosati; meeca nopincatsataqueri Quirishito irinti, noquemisantaqueri.</s>
      <s id="b.PHI.3.7.7">Nocoasanotaque nompincatsatanaqueri, irootaque nojocajeitantarori maaroni nantaveitaniri.</s>
     </seg>
     <seg type="verse" id="b.PHI.3.9">
      <s id="b.PHI.3.9.1">Nocoaque noshanincatasanotaqueari.</s>
      <s id="b.PHI.3.9.2">Te noncameetsatashiteaji narori: nomoncarayevetaro isanquenare Moishishi, iro cantaincha te oameetsantenaji.</s>
      <s id="b.PHI.3.9.3">Irointiquea noquemisantaqueri Quirishito, irootaque yoameetsatantaquenari irinti.</s>
      <s id="b.PHI.3.9.4">Aitaque, yoameetsajeitiri Tasorentsi maaroni quemisantajeitiriri.</s>
     </seg>
     <seg type="verse" id="b.PHI.3.10">
      <s id="b.PHI.3.10.1">Nocoaque niotasanoteri Quirishito.</s>
      <s id="b.PHI.3.10.2">Oquempetaca itasoncacoventajiri Tasorentsi yoitinaantajariri, nocoaque intasoncacoventapinitena narori.</s>
      <s id="b.PHI.3.10.3">Aisati, oquempetaca oshequi icatsitimentajeitaquee, nocoaque noncatsitimenteri narori; oquempetaca icamimentajeitaquee, nocoaque nantaveeteneri narori irosati iroimentanteetenarori.</s>
     </seg>
     <seg type="verse" id="b.PHI.3.11">
      <s id="b.PHI.3.11.1">Impoiji ariorica intinaajeitanaje maaroni camaintsiri, nocoasanotaque nontinaanaje narori, nontsipatanteariri Tasorentsi.</s>
     </seg>
     <seg type="verse" id="b.PHI.3.12">
      <s id="b.PHI.3.12.1">Tequeratsita nomayetero oca noquenquetsatacotaqueri, tequeratsita noncameetsatasanote.</s>
      <s id="b.PHI.3.12.2">Iro cantaincha nocoasanotaque nomamateneri catsini, tempa yoavisacotajana Jesoquirishito nomatantearori.</s>
     </seg>
     <seg type="verse" id="b.PHI.3.13">
      <s id="b.PHI.3.13.1">Pineaquero, noyemisantaririnte: te noncantempiji nomatasanoyetaquero maaroni nocoaqueri nomateri.</s>
      <s id="b.PHI.3.13.2">Te nonquenqueshiretajeroji maaroni nantayeveitaniri, irointiquea iotaca noquenqueshiretasanotiro maaroni nanteneriri Quirishito, aisati nocoasanotaque catsini quiso noanaqueri iriori.</s>
     </seg>
     <seg type="verse" id="b.PHI.3.14">
      <s id="b.PHI.3.14.1">Noquemisantaqueri, irootaque icoantacari Tasorentsi nojate inquitequi, nosaviquimotapaajeri iriori.</s>
      <s id="b.PHI.3.14.2">Meeca noquearioventiro nantaveetasanotiniri impinatantenari coajica anta jenoqui.</s>
     </seg>
     <seg type="verse" id="b.PHI.3.15">
      <s id="b.PHI.3.15.1">Nocoaque pinquempejeitena, maaroni quemisantasanotatsiri.</s>
      <s id="b.PHI.3.15.2">Terica pinquempejeitenaji, iriotacaajeitempi Tasorentsi tequerata omoncarateaji pinquemisantasanojeite.</s>
     </seg>
     <seg type="verse" id="b.PHI.3.16">
      <s id="b.PHI.3.16.1">Iro cantaincha pinquearioventero pimatasanotero maaroni icoacaaquempiri.</s>
      <s id="b.PHI.3.16.2">Tempa aitaque iotacaaquempiro maaroni.</s>
     </seg>
     <seg type="verse" id="b.PHI.3.17">
      <s id="b.PHI.3.17.1">Noyemisantaririnte, pinquempejeitena.</s>
      <s id="b.PHI.3.17.2">Aisati piotacojeiteri itsipapee, iquempejeitanarica.</s>
      <s id="b.PHI.3.17.3">Impoiji pinquempejeitena maaroni: pinquemisantasanojeiteri Quirishito.</s>
     </seg>
     <seg type="verse" id="b.PHI.3.18">
      <s id="b.PHI.3.18.1">Peerani nocamantaquempi ainiro oshequi quishiriri Quirishito: yora pajacotimenteeri coroshiqui.</s>
      <s id="b.PHI.3.18.2">Meeca napiitajimpiro: queario icarati oshequi quishiriri.</s>
      <s id="b.PHI.3.18.3">Te impincatsajeiteriji Tasorentsi, irointi iveshireimentaro yoari: oquempetaca ipeajiro yoari itasorentsite.</s>
      <s id="b.PHI.3.18.4">Oncameetsateme impashiventajeiteame, iro cantaincha ishemetashijeitaca.</s>
      <s id="b.PHI.3.18.5">Iotaca iquenqueshirejeitiro jaoca icantajeitari aca quipatsiqui.</s>
      <s id="b.PHI.3.18.6">Coajica irijajeitanaque Sharincaveniqui.</s>
      <s id="b.PHI.3.18.7">Niraacojeitaqueri narori.</s>
     </seg>
     <seg type="verse" id="b.PHI.3.20">
      <s id="b.PHI.3.20.1">Iro cantaincha acoaque anampitasanotearo ainti inquitequi.</s>
      <s id="b.PHI.3.20.2">Coajica imponeaquea inquitequi yora oavisacojeiteeri: yora Avincatsarite Jesoquirishito.</s>
     </seg>
     <seg type="verse" id="b.PHI.3.21">
      <s id="b.PHI.3.21.1">Yashi yoiro itasoncanti, imatantarori paitapeerica icoaqueri.</s>
      <s id="b.PHI.3.21.2">Intasoncacoventapaajee arori, impashinitapaajeenero avatsa, anquempetanteariri iriori.</s>
      <s id="b.PHI.3.21.3">Meeca ashi airo apatsaajeiti, acamajeiti; iro cantaincha coajica anquempejeiteari iriori, oncameetsatasanotanaque avatsa, catsini: eiro apatsaajeitajitsi, eiro acamajitsi.</s>
     </seg>
    </div>
    <div type="chapter" id="b.PHI.4">
     <seg type="verse" id="b.PHI.4.1">
      <s id="b.PHI.4.1.1">Ari, noyemisantaririnte, oshequi nonintajeitaquempi, oshequi nocoiteajeitaquempi, oshequi noquimoshireventaquempi, oshequi noveshireimentajeitaquempi.</s>
      <s id="b.PHI.4.1.2">Quiso poajeiteri Avincatsarite, poijatasanojeiteri.</s>
      <s id="b.PHI.4.1.3">Queario, oshequi nonintajeitaquempi.</s>
     </seg>
     <seg type="verse" id="b.PHI.4.2">
      <s id="b.PHI.4.2.1">Meeca noncamantero Evoria aisati Shintique eiro oquisavacaatsi.</s>
      <s id="b.PHI.4.2.2">Cameetsa oncanteri Avincatsarite iramitacotero aacameetsatavacayea.</s>
     </seg>
     <seg type="verse" id="b.PHI.4.3">
      <s id="b.PHI.4.3.1">Meeca noncamantempi, noshaninca, tempa atsipatavacaaca antaveetiniri Avincatsarite: nocoaque pamitacotero ora tsinane aacameetsatavacaajea aisati.</s>
      <s id="b.PHI.4.3.2">Peerani opomerentsiventavetaroni ocamantajeivetari atiri jaoca incanteari iroavisacotantajeari: ocarajeivetaquenani, aisati iriori Queremente, aisati pashini amitacojeitanari.</s>
      <s id="b.PHI.4.3.3">Osanquenajeitaca ivajiropee yora amitacojeitanari anta jenoqui, isanquenatacotaca maaroni savicatsineri inquitequi.</s>
     </seg>
     <seg type="verse" id="b.PHI.4.4">
      <s id="b.PHI.4.4.1">Pincantaitatiyempani pinquimoshireventajeiteri Avincatsarite.</s>
      <s id="b.PHI.4.4.2">Nampiitajempiro: pinquimoshireventasanojeiteri, maaroni.</s>
     </seg>
     <seg type="verse" id="b.PHI.4.5">
      <s id="b.PHI.4.5.1">Nocoaque iriojeite atiri picavintsantasanojeiti.</s>
      <s id="b.PHI.4.5.2">Eiro pipeacotarotsi: irotaintsi impocaje Avincatsarite.</s>
     </seg>
     <seg type="verse" id="b.PHI.4.6">
      <s id="b.PHI.4.6.1">Eiro picantashirejeititsi.</s>
      <s id="b.PHI.4.6.2">Pincantaitatiyempani pinquenquetsatacayeri Tasorentsi, pincanteri paitarica picoiri.</s>
      <s id="b.PHI.4.6.3">Paitapeerica pincoajeiteriri, ari pincamanteri.</s>
      <s id="b.PHI.4.6.4">Aisati pimpasonquitapinijeiteri.</s>
     </seg>
     <seg type="verse" id="b.PHI.4.7">
      <s id="b.PHI.4.7.1">Impoiji inquimoshiretacaasanojeitempi Tasorentsi catsini.</s>
      <s id="b.PHI.4.7.2">Yanaacotasanojeitaquee arori, te amateroji anquimoshiretacaasanojeiteri itsipapee, te ayoteroji.</s>
      <s id="b.PHI.4.7.3">Ariorica pinquemisanteri Jesoquirishito, incanteani Tasorentsi inquimoshiretacaajeitempi, iriveshireacaajeitempi.</s>
     </seg>
     <seg type="verse" id="b.PHI.4.8">
      <s id="b.PHI.4.8.1">Apanivaniji, noyemisantaririnte, noncamantempiro oca.</s>
      <s id="b.PHI.4.8.2">Pincoasanojeite eiro pamatavitanti, irointi tampatica pineanajeite, pincameetsate, pineshinoncatante, pintacotantea, pincavintsante, pinintavacaajeitea.</s>
      <s id="b.PHI.4.8.3">Queario, pincanteani pinquenqueshiretasanotero maaroni cameetsayetatsiri, irootaque pinquenqueshirejeiteri maaroni ineacameetsajeitiri Tasorentsi.</s>
     </seg>
     <seg type="verse" id="b.PHI.4.9">
      <s id="b.PHI.4.9.1">Pantapinijeitero maaroni noamejeitaquempiri, maaroni nocamantajeitaquempiri, maaroni piquemajeitavaquenari.</s>
      <s id="b.PHI.4.9.2">Paitapeerica pineaqueri nantaqueri narori, ari pantajeitero avirori.</s>
      <s id="b.PHI.4.9.3">Impoiji quiso iroajeitempi Tasorentsi: yora veshireacaajeitimpiri.</s>
     </seg>
     <seg type="verse" id="b.PHI.4.10">
      <s id="b.PHI.4.10.1">Peerani piquenqueshirejeivetaquena, impoiji pipeacovetajana; iro cantaincha meeca piquenqueshirejeitajana aisati, picavintsaajeitaquena, irootaque noquimoshiretasanotantacari.</s>
      <s id="b.PHI.4.10.2">Tempa icameetsataque Avincatsarite.</s>
      <s id="b.PHI.4.10.3">Te pimpeacotasanotenaji, iro cantaincha te pimaveitearoni pincavintsaajeitena.</s>
     </seg>
     <seg type="verse" id="b.PHI.4.11">
      <s id="b.PHI.4.11.1">Te noncamantempiji ainiro coiteimotaquenari paitapeerica: teve.</s>
      <s id="b.PHI.4.11.2">Te oshequiteji timimojeitanari, iro cantaincha niotaque meeca noquimoshiretashita.</s>
     </seg>
     <seg type="verse" id="b.PHI.4.12">
      <s id="b.PHI.4.12.1">Nametacaro te nashitaaranteaji, aisati nametacaro ariorica nashiyetearo paitapeerica.</s>
      <s id="b.PHI.4.12.2">Nioyetaquero maaroni: niotaque noquemacaro noanaro, aisati niotaquero notasheaque.</s>
      <s id="b.PHI.4.12.3">Niotaque nashitaarantaca, aisati niotaque nashinoncaaca.</s>
     </seg>
     <seg type="verse" id="b.PHI.4.13">
      <s id="b.PHI.4.13.1">Tempa quiso yoana Quirishito, imatacaaquena, irootaque nomatantarori paitapeerica icoacaaquenari Tasorentsi.</s>
     </seg>
     <seg type="verse" id="b.PHI.4.14">
      <s id="b.PHI.4.14.1">Iro cantaincha pineshinoncajeitaquena.</s>
      <s id="b.PHI.4.14.2">Piojeitaque nashinoncaavetaca, irootaque picavintsaajeitantaquenari.</s>
     </seg>
     <seg type="verse" id="b.PHI.4.15">
      <s id="b.PHI.4.15.1">Aisati piojeiti jaoca ocantani peerani, iroaquerani noquenquetsatacantaquempini ara pinampiqui, nintacojeitaquempi.</s>
      <s id="b.PHI.4.15.2">Nojatantajari aisati, noponeanaja Maseroniaqui, nojayetaque pashinipeequi nampitsi.</s>
      <s id="b.PHI.4.15.3">Avirojei pintacojeitavaquena, pipashijeitavaquenaro coiteimojeitaquenari.</s>
      <s id="b.PHI.4.15.4">Te inquempejeitempiji yora quemisantajeitatsiri anta pashinipeequi nampitsi.</s>
     </seg>
     <seg type="verse" id="b.PHI.4.16">
      <s id="b.PHI.4.16.1">Aisati, nosavicantacari anta Tesaronicaqui, pitiancajeitaquenaro coiteimotaquenari.</s>
      <s id="b.PHI.4.16.2">Impoiji pashini pipacantajana aisati.</s>
     </seg>
     <seg type="verse" id="b.PHI.4.17">
      <s id="b.PHI.4.17.1">Te noncoacaavetempiji pimpapinitena paitapeerica, irointi nocoasanotaque pimayetero cameetsatatsiri, cameetsa impinatasanojeitantempiri Tasorentsi.</s>
     </seg>
     <seg type="verse" id="b.PHI.4.18">
      <s id="b.PHI.4.18.1">Ipapaaquenaro Epajororito maaroni pipacantaquenari.</s>
      <s id="b.PHI.4.18.2">Ocameetsatasanoti oca pantaqueri, oquempetaca irio pipaqueri Tasorentsi maaroni.</s>
      <s id="b.PHI.4.18.3">Ineacameetsataquero, iveshireimentaquempi.</s>
      <s id="b.PHI.4.18.4">Meeca otimimotasanotaquena paitapeerica, tecatsi pashini coiteimotenane; moncarataca.</s>
     </seg>
     <seg type="verse" id="b.PHI.4.19">
      <s id="b.PHI.4.19.1">Piquemisantasanotaqueri Jesoquirishito, irootaque irintacojeitantempiri Tasorentsi, impajeitempi maaroni coiteimojeitaquempiri.</s>
      <s id="b.PHI.4.19.2">Ashitaarantincari ini iriori, te irimashitsateji.</s>
      <s id="b.PHI.4.19.3">Tempa ipincatsaritasanoti, icameetsatasanoti.</s>
     </seg>
     <seg type="verse" id="b.PHI.4.20">
      <s id="b.PHI.4.20.1">Tsame ampincatsatasanojeiteri Apa Tasorentsi, ancantaitatiyempani.</s>
      <s id="b.PHI.4.20.2">Aitaque ancantasanojeiteari.</s>
     </seg>
     <seg type="verse" id="b.PHI.4.21">
      <s id="b.PHI.4.21.1">Novetsajeitimpi, aisati novetsajeitari maaroni iriori quemisantiriri Jesoquirishito.</s>
      <s id="b.PHI.4.21.2">Ivetsajeitaquempi aisati maaroni ayemisantaririnte aca.</s>
     </seg>
     <seg type="verse" id="b.PHI.4.22">
      <s id="b.PHI.4.22.1">Aisati ivetsajeitaquempi maaroni quemisantatsiri: yora iratiritipee Sesari, maaroni.</s>
     </seg>
     <seg type="verse" id="b.PHI.4.23">
      <s id="b.PHI.4.23.1">Nocoaque irineshinoncatasanojeitempi Avincatsarite Jesoquirishito.</s>
      <s id="b.PHI.4.23.2">Piveshireimentajeiteari, maaroni.</s>
      <s id="b.PHI.4.23.3">Narotaque sanquenataquempirori oca:</s>
     </seg>
    </div>
   </div>
   <div type="book" id="b.COL">
    <div type="chapter" id="b.COL.1">
     <seg type="verse" id="b.COL.1.1">
      <s id="b.COL.1.1.1">¿Savicajeitatsimpi, corosashisati?</s>
      <s id="b.COL.1.1.2">¿Tecatsimpa oyempine?</s>
      <s id="b.COL.1.1.3">Narotaque Pavoro sanquenatimpirori oca.</s>
      <s id="b.COL.1.1.4">Narotaque itiancane Quirishito, irootaque noquenquetsatantari: irootaque inintacaaquenari Tasorentsi.</s>
      <s id="b.COL.1.1.5">Nocarataqueri aca ayemisantaririnte Timoteo.</s>
      <s id="b.COL.1.1.6">Nosanquenajeitimpiro maaroni quemisantasanotiriri Tasorentsi ara pinampiqui: avirojeitaque noyemisantaririnte quemisantasanojeitiriri Quirishito.</s>
      <s id="b.COL.1.1.7">Nocoaque irineshinoncajeitempi Apa Tasorentsi, aisati nocoaque cameetsa irisavicacaajeitempi.</s>
     </seg>
     <seg type="verse" id="b.COL.1.3">
      <s id="b.COL.1.3.1">Nocantani nocantapinitiri Tasorentsi iramitacojeitempi, aisati nopasonquitapinitiri Tasorentsi: yora iriri Avincatsarite Jesoquirishito.</s>
      <s id="b.COL.1.3.2">Avirojeitaque nopasonquitacoventiri.</s>
     </seg>
     <seg type="verse" id="b.COL.1.4">
      <s id="b.COL.1.4.1">Oshequi noquemacotaquempi, piquemisantasanotiri Avincatsarite, aisati oshequi pinintasanojeitiri ayemisantaririnte.</s>
     </seg>
     <seg type="verse" id="b.COL.1.5">
      <s id="b.COL.1.5.1">Peerani piquemaqueroni ariorica pinquemisante, pavisacotaje.</s>
      <s id="b.COL.1.5.2">Queario oca piquemaqueri.</s>
      <s id="b.COL.1.5.3">Aisati piojeitavaqueroni cameetsa irisavicacayempi Tasorentsi anta inquitequi.</s>
     </seg>
     <seg type="verse" id="b.COL.1.6">
      <s id="b.COL.1.6.1">Oca piquemaqueri ojatacoyetanaque maaroni nampitsipeequi.</s>
      <s id="b.COL.1.6.2">Piquemantacarori avirori, piojeitavaquero queario ineshinoncajeitaquee Tasorentsi.</s>
      <s id="b.COL.1.6.3">Ari piquemisantaquero, irootaque pipashinitantajari.</s>
      <s id="b.COL.1.6.4">Aisati iquempejeitaquempi pashinipee atiri, ipashinijeitaji iriori.</s>
     </seg>
     <seg type="verse" id="b.COL.1.7">
      <s id="b.COL.1.7.1">Tempa irio Epajarashi quenquetsatacaimpiniri peerani.</s>
      <s id="b.COL.1.7.2">Iquempetaquena, icantani yantaveetiniri Quirishito.</s>
      <s id="b.COL.1.7.3">Cameetsa yantaveetiniri, irootaque notiancantacariri peerani iquenquetsatacaimpi.</s>
     </seg>
     <seg type="verse" id="b.COL.1.8">
      <s id="b.COL.1.8.1">Icamantaquena piquemisantaquero Ishire Tasorentsi, irootaque pinintasanojeitantacariri itsipapee atiri,</s>
     </seg>
     <seg type="verse" id="b.COL.1.9">
      <s id="b.COL.1.9.1">irosati nocantantacariri Tasorentsi: "Pamitacojeiteri noyemisantaririnte anta Corosashiqui".</s>
      <s id="b.COL.1.9.2">Ari nocantani nocantapinitiri Tasorentsi: "Piotacayeri corosashisati maaroni picoacaaqueriri".</s>
      <s id="b.COL.1.9.3">Aisati nocantiri: "Nocoaque pintianqueneri Pishire oametasanojeiteri, iotacaasanojeiteri".</s>
     </seg>
     <seg type="verse" id="b.COL.1.10">
      <s id="b.COL.1.10.1">Aisati nocantiri iramitacotempi cameetsa pisavique, piveshireacaasanojeitanteariri, pimayetantearori cameetsayetatsiri.</s>
      <s id="b.COL.1.10.2">Tempa irio Avincatsarite, irootaque ocameetsatantari amajeiteneri oca.</s>
      <s id="b.COL.1.10.3">Aisati nocantiri iramitacotempi piotanteariri, aiquero pijatatiye.</s>
     </seg>
     <seg type="verse" id="b.COL.1.11">
      <s id="b.COL.1.11.1">Pashini aisati nocantiri irimatacantempirori: tempa irio Tasorentsisanori, icameetsatasanoti.</s>
      <s id="b.COL.1.11.2">Irimatacayempiro pimatapinitantearori cameetsayetatsiri: eiro pishemarotsi, irointi pinquimoshireventero.</s>
     </seg>
     <seg type="verse" id="b.COL.1.12">
      <s id="b.COL.1.12.1">Aisati nocantiri Apa iramitacotempi pimpasonquitanteariri.</s>
      <s id="b.COL.1.12.2">Tempa yoameetsajeitaquee, ivetsicashireajeitaquee ajajeitantajeari anta icashiacaajeitaqueenta.</s>
      <s id="b.COL.1.12.3">Ancarajeitapaajeri maaroni ayemisantaririnte anta oquitaitetasanotinta catsini.</s>
     </seg>
     <seg type="verse" id="b.COL.1.13">
      <s id="b.COL.1.13.1">Peerani oquempevetaca atimaveitani anta otsitenitasanotinta: apincatsaveitarini camaari.</s>
      <s id="b.COL.1.13.2">Iro cantaincha yoavisacojeitajee Tasorentsi, irootaque apincatsatantajariri Itomi: yora inintasanotiri.</s>
     </seg>
     <seg type="verse" id="b.COL.1.14">
      <s id="b.COL.1.14.1">Icamimentajeitaquee arori, avavisacojeitantajari.</s>
      <s id="b.COL.1.14.2">Icavintsaasanojeitaquee, meeca eiro iquenqueshireacotajeerotsi caari cameetsatatsi antajeitiniri.</s>
     </seg>
     <seg type="verse" id="b.COL.1.15">
      <s id="b.COL.1.15.1">Te inconijateji Tasorentsi, iro cantaincha iconijataque itomi, iquempetasanotacari.</s>
      <s id="b.COL.1.15.2">Peerani, irio jivatatsiri itimi irinti, tequerata ontimayete oca aneayetaqueri.</s>
     </seg>
     <seg type="verse" id="b.COL.1.16">
      <s id="b.COL.1.16.1">Tempa iriotaque vetsicajeitiriri maaroni: inquitesati, quipatsisati, conijayetatsiri, caari conijayetatsi, maaroni.</s>
      <s id="b.COL.1.16.2">Ari yovetsicajeitiri caari conijayetatsi: yora pincatsarijeitatsiri, jivatacaajeitantatsiri, savicacaajeitantatsiri, maaroni.</s>
      <s id="b.COL.1.16.3">Iriotaque Quirishito vetsicajeitiriri maaroni.</s>
      <s id="b.COL.1.16.4">Te irovetsicashiteariji, irointi yovetsicantari impincatsajeiteri iriori.</s>
     </seg>
     <seg type="verse" id="b.COL.1.17">
      <s id="b.COL.1.17.1">Iriotaque Quirishito intasanotacarori itimi, catsini.</s>
      <s id="b.COL.1.17.2">Icantaqueri maaroni yovetsicane: "Aitaque pincantajeiteari".</s>
     </seg>
     <seg type="verse" id="b.COL.1.18">
      <s id="b.COL.1.18.1">Iro aito iotacairori avatsa maaroni.</s>
      <s id="b.COL.1.18.2">Eirome otimime, eiro aneime.</s>
      <s id="b.COL.1.18.3">Aisati iquempetaca Quirishito: ipincatsariventajeitaquee arori, aisati maaroni itsipapee quemisantiriri; eirome itimime, eiro ayojeitirime Tasorentsi, eiro aquemisantajeitime, eiro avavisacojeitajame.</s>
      <s id="b.COL.1.18.4">Irio jivatiriri maaroni tinaajeitajanchaneri, yanaacojeitaqueri ipincatsaritasanoti.</s>
      <s id="b.COL.1.18.5">Queario ipincatsaritasanoti catsini,</s>
     </seg>
     <seg type="verse" id="b.COL.1.19">
      <s id="b.COL.1.19.1">itasorentsitasanotaque catsini: irootaque icoacaaqueriri iriri.</s>
     </seg>
     <seg type="verse" id="b.COL.1.20">
      <s id="b.COL.1.20.1">Peerani aquisajeiveitarini Tasorentsi, iro cantaincha icamimentajeitaquee Quirishito coroshiqui, yaparajatimentaqueero iriraja.</s>
      <s id="b.COL.1.20.2">Yoameetsajeitaquee, meeca aneacameetsajeitajiri Tasorentsi, aisati ineacameetsajeitaquee arori.</s>
      <s id="b.COL.1.20.3">Aisati inquitesati, ineacameetsajeitiri Tasorentsi; aisati iriori, ineacameetsatiri.</s>
      <s id="b.COL.1.20.4">Ari imataquero Quirishito, cameetsa asavicajeitantari maaroni.</s>
     </seg>
     <seg type="verse" id="b.COL.1.21">
      <s id="b.COL.1.21.1">Ari, peerani te pinquenqueshiretapiniterini Tasorentsi, piquisajeiveitarini.</s>
      <s id="b.COL.1.21.2">Piquenqueshireveitaroni caari cameetsatatsi, aisati pantapiniveitaroni, caari piquenqueshiretantarini Tasorentsi.</s>
     </seg>
     <seg type="verse" id="b.COL.1.22">
      <s id="b.COL.1.22.1">Iro cantaincha yatiritapaaque Jesoquirishito, impoiji icamimentaquempi, yoameetsataquempi, irootaque pineacameetsatantariri Tasorentsi, aisati ineacameetsatantimpiri iriori.</s>
      <s id="b.COL.1.22.2">Ineaquempi picameetsatasanotaque, iquempetacaantaquempi te aneajeroji meeca pantane.</s>
      <s id="b.COL.1.22.3">Meeca eiro icantajimpitsi: "Ainiro pantane".</s>
     </seg>
     <seg type="verse" id="b.COL.1.23">
      <s id="b.COL.1.23.1">Iro cantaincha icoaque ancantaitatiyempani anquemisanteri.</s>
      <s id="b.COL.1.23.2">Aiquero ajatatiye, anquemisantasanotanaque.</s>
      <s id="b.COL.1.23.3">Pamene, ovaraanaca irineane Tasorentsi maaroni nampitsipeequi.</s>
      <s id="b.COL.1.23.4">Ocamantajeitee jaoca ancanteari avavisacotantajeari.</s>
      <s id="b.COL.1.23.5">Tempa naro ovaraaquerori, nocarajeitaqueri itsipapee ovaraayetaquerori; aisati icamantaquempiro Epajarashi.</s>
      <s id="b.COL.1.23.6">Pishiretacaro, piotantacari pavisacotaji.</s>
      <s id="b.COL.1.23.7">Meeca eiro piperaventarotsi.</s>
     </seg>
     <seg type="verse" id="b.COL.1.24">
      <s id="b.COL.1.24.1">Oshequi iquematsicatacaro Quirishito yoavisacojeitantacariri maaroni quemisantajeitiriri, meeca ishiacantaquee arori ivatsasanori iriori.</s>
      <s id="b.COL.1.24.2">Aisati narori, noquempetacari: ainiro noquematsicatimentaquempiri, noquemisantacantantaquempiri, irootaque noquimoshiretantacari.</s>
      <s id="b.COL.1.24.3">Moncarataca meeca.</s>
     </seg>
     <seg type="verse" id="b.COL.1.25">
      <s id="b.COL.1.25.1">Icantaquena Tasorentsi: "Pamitacojeiteri maaroni piyemisantaririnte, aisati poametasanojeiteri noneane".</s>
     </seg>
     <seg type="verse" id="b.COL.1.26">
      <s id="b.COL.1.26.1">Ari meeca noamejeitempiro caari iojeiveitani inampirepee Tasorentsi, aisati caari iojeiveitani atiripee.</s>
      <s id="b.COL.1.26.2">Meeca iotacaajeiteero Tasorentsi, aisati iriori maaroni itsipapee quemisantajeitiriri.</s>
     </seg>
     <seg type="verse" id="b.COL.1.27">
      <s id="b.COL.1.27.1">Icoaque meeca piojeitero oca imajeitaquempiri: ocameetsatasanoti catsini.</s>
      <s id="b.COL.1.27.2">Te avirojei jorio, iro cantaincha quiso yoasanojeitaquempi Quirishito, irootaque piojeitantacari cameetsa pisaviquimojeiteri Tasorentsi, coajica.</s>
     </seg>
     <seg type="verse" id="b.COL.1.28">
      <s id="b.COL.1.28.1">Iriotaque Quirishito noquenquetsatacotiri.</s>
      <s id="b.COL.1.28.2">Nocantajeitiri atiri: "Pantirocari caari cameetsatatsi".</s>
      <s id="b.COL.1.28.3">Aisati noametasanojeitiri iriotasanotanteariri Quirishito, irishiretasanotanteariri.</s>
      <s id="b.COL.1.28.4">Impoiji iriotacojeiteri atiripee, icameetsatasanoti.</s>
     </seg>
     <seg type="verse" id="b.COL.1.29">
      <s id="b.COL.1.29.1">Irootaque nopomerentsitimentantaquempiri, caari noperaventantimpi.</s>
      <s id="b.COL.1.29.2">Irio Quirishito shintsitacaaquenari, itasoncaventaquena nomatantacarori.</s>
     </seg>
    </div>
    <div type="chapter" id="b.COL.2">
     <seg type="verse" id="b.COL.2.1">
      <s id="b.COL.2.1.1">Nocoaque piojeite nocantani nopomerentsitacoventimpi noquenquetsatacairi Tasorentsi: nocantapinitiri iramitacotempi, aisati noquempetacoventiri yora ayemisantaririnte anta Araoriseaqui.</s>
      <s id="b.COL.2.1.2">Aisati iriori nopomerentsitacoventajeitiri maaroni caari neana.</s>
      <s id="b.COL.2.1.3">Nocantapinitiri Tasorentsi iramitacotempi</s>
     </seg>
     <seg type="verse" id="b.COL.2.2">
      <s id="b.COL.2.2.1">piveshireajeitantajeari, pinintavacaajeitantajeari.</s>
      <s id="b.COL.2.2.2">Aisati nocoaque ontimimotasanotempi piotanteari, nocoaque piotasanoteri yora imanaqueniri Tasorentsi.</s>
      <s id="b.COL.2.2.3">Meeca iotacaajeitimpi: piojeitiri, iriotaque Quirishito.</s>
     </seg>
     <seg type="verse" id="b.COL.2.3">
      <s id="b.COL.2.3.1">Iotasanoti catsini, otimasanoti catsini iotantari.</s>
      <s id="b.COL.2.3.2">Te amateroji anquenqueshiretero maaroni iotiri irinti.</s>
     </seg>
     <seg type="verse" id="b.COL.2.4">
      <s id="b.COL.2.4.1">Queariompia, yamataviyeetimpicari: irootaque noamejeitantimpirori maaroni oca.</s>
     </seg>
     <seg type="verse" id="b.COL.2.5">
      <s id="b.COL.2.5.1">Queario, te nontsipajeitempiji, iro cantaincha oshequi noquenqueshiretaquempi.</s>
      <s id="b.COL.2.5.2">Noveshireimentaquempi: cameetsa pisavicajeiti, aisati piquemisantasanojeitaque.</s>
     </seg>
     <seg type="verse" id="b.COL.2.6">
      <s id="b.COL.2.6.1">Tempa peerani pishiretacari Avincatsarite Jesoquirishito, irootaque yoavisacotantaquempiri.</s>
      <s id="b.COL.2.6.2">Irosati pincanteani: pishireteari maaroni quitaiteriqui, paitapeerica panteri.</s>
     </seg>
     <seg type="verse" id="b.COL.2.7">
      <s id="b.COL.2.7.1">Noshiacantempiro: ora panquirentsi, irootaque ovaritsa shiocacairori, aisati irootaque shintsitacairori.</s>
      <s id="b.COL.2.7.2">Aisati pinquempeteari avirori, quiso poyeri Quirishito iriotacantempiri, aisati irishintsitacantempiri.</s>
      <s id="b.COL.2.7.3">Pincantaitatiyempani pinquemisantasanoteri, tempa irootaque yoameyeetimpiri.</s>
      <s id="b.COL.2.7.4">Aitaque pincantajeiteari, pimpasonquijeiteri Quirishito, tempa icavintsaasanojeitaquee.</s>
     </seg>
     <seg type="verse" id="b.COL.2.8">
      <s id="b.COL.2.8.1">Queariompia: eiro piquemisantiritsi yora coavetachari iramatavijeitempi.</s>
      <s id="b.COL.2.8.2">Iroamejeitempime atiripee maaroni iquenqueshireyetiri, aisati maaroni ioyevetari: oca yoameyevetariri ishanincani iriori, intasanotacarori itimi, iro cantaincha te ontampaticateji.</s>
      <s id="b.COL.2.8.3">Yamatavitimpicari.</s>
      <s id="b.COL.2.8.4">Te incoacayempiji iriori pinquemisantero yoametimpiri Quirishito.</s>
     </seg>
     <seg type="verse" id="b.COL.2.9">
      <s id="b.COL.2.9.1">Peerani iquempetaquee Quirishito avatsa arori, iro cantaincha itasorentsitasanotaque catsini, yashi yoiro.</s>
     </seg>
     <seg type="verse" id="b.COL.2.10">
      <s id="b.COL.2.10.1">Ariorica quiso poyeri, intasoncaventapinijeitempi, incantaitatiyempani, eiro pashinoncantajatsi catsini.</s>
      <s id="b.COL.2.10.2">Ipincatsaritasanotaque catsini, yanaacotasanojeitiri maaroni itsipapee pincatsarivetachari.</s>
     </seg>
     <seg type="verse" id="b.COL.2.11">
      <s id="b.COL.2.11.1">Yora joriopee, itoyeantajeita: yojocaquero imeshina.</s>
      <s id="b.COL.2.11.2">Meeca oquempevetaca pitoyeantaca avirori, iro cantaincha yojocacaaquempiro Quirishito caari cameetsatatsi pantiniri.</s>
      <s id="b.COL.2.11.3">Meeca eiro acoirotsi antapinitero caari cameetsatatsi: tempa ipashinitacaajeitaquee.</s>
     </seg>
     <seg type="verse" id="b.COL.2.12">
      <s id="b.COL.2.12.1">Ariorica pivaotisajeitaca, oquempetaca pitsipatacari Jesoshi: picamajeitaque, aisati pitijajeitaca.</s>
      <s id="b.COL.2.12.2">Tecatsi pincantero pincoayetero pantero caari cameetsatatsi: tempa oquempetaca picamaque.</s>
      <s id="b.COL.2.12.3">Itinaanaja aisati Quirishito, meeca oquempetaca pitinaajeitanaja aisati: meeca pinashijeitaja.</s>
      <s id="b.COL.2.12.4">Iro pinashijeitantajari, pishiretacari yora Tasorentsisanori: yora oitinaajiriri Quirishito.</s>
     </seg>
     <seg type="verse" id="b.COL.2.13">
      <s id="b.COL.2.13.1">Peerani oquempetimojeitaquempi picamaque, te pinquenqueshireterini Tasorentsi, irointi pantapiniveitaroni caari cameetsatatsi.</s>
      <s id="b.COL.2.13.2">Te pioveitearini Tasorentsi.</s>
      <s id="b.COL.2.13.3">Meecaquea icavintsaajeitaquempi: te inquenqueshiretajeroji aisati caari cameetsatatsi pantajeiveitaniri.</s>
      <s id="b.COL.2.13.4">Meeca piquempetacari Quirishito: piojeitiri Tasorentsi, aisati coajica pisaviquimojeiteri anta inquitequi.</s>
     </seg>
     <seg type="verse" id="b.COL.2.14">
      <s id="b.COL.2.14.1">Pamene: peerani oshequi apomerentsiventavetaro isanquenareni Moishishi avavisacotantajeameri, iro cantaincha te amoncarajeiteroji.</s>
      <s id="b.COL.2.14.2">Ayojeitanaque otimini antane, irootaque ajatanteameri ishaaviji.</s>
      <s id="b.COL.2.14.3">Iro cantaincha icamimentajeitaquee Quirishito coroshiqui, yoavisacojeitaquee.</s>
      <s id="b.COL.2.14.4">Meeca eiro apomerentsiventirotsi sanquenarentsi avavisacojeitantajeari.</s>
     </seg>
     <seg type="verse" id="b.COL.2.15">
      <s id="b.COL.2.15.1">Peerani, icamantacari Quirishito coroshiqui, iotacaajeitaquee tecatsi incantajeitee camaari iroashinoncaajeitee.</s>
      <s id="b.COL.2.15.2">Itsaneacoventaquee, eiro ishinetiritsi camaari irantanatee.</s>
     </seg>
     <seg type="verse" id="b.COL.2.16">
      <s id="b.COL.2.16.1">Te oncameetsateji inquishimentempiro pishaninca poapinitari aisati piraapinitiri.</s>
      <s id="b.COL.2.16.2">Ainiro quitaiteripee inashitacaari joriopee, aisati imaoreajeitantari.</s>
      <s id="b.COL.2.16.3">Irosati yantironi: maaroni osarintsi, maaroni cashiri, aisati maaroni saavaro.</s>
      <s id="b.COL.2.16.4">Terica pimoncarateari avirori, eiro pishinetiritsi inquishimentempiro.</s>
     </seg>
     <seg type="verse" id="b.COL.2.17">
      <s id="b.COL.2.17.1">Peerani icantani yametapinijeitaro joriopee, iquenqueshireantariri Tasorentsi, iro cantaincha meeca yareetaca Quirishito.</s>
      <s id="b.COL.2.17.2">Iriosanori irinti, ampincatsajeiteri.</s>
      <s id="b.COL.2.17.3">Moncarataca, ari ocarati: eiro meeca apiitapinitajirotsi yamejeitari joriopee.</s>
     </seg>
     <seg type="verse" id="b.COL.2.18">
      <s id="b.COL.2.18.1">Queariompia, eiro pishinetiritsi iramatavitempi.</s>
      <s id="b.COL.2.18.2">Icoacaimpicari pinquempeteari iriori, icantimpicari: "Pimpincatsateri inampire Tasorentsi pavisacotantajeari.</s>
      <s id="b.COL.2.18.3">Noneaquero caari ineapiniyeeti: ¿pineaquerompa avirori?"</s>
      <s id="b.COL.2.18.4">Ishemetive.</s>
      <s id="b.COL.2.18.5">Eiro piquenqueshiretirotsi incantavetempiri, itseeyani.</s>
     </seg>
     <seg type="verse" id="b.COL.2.19">
      <s id="b.COL.2.19.1">Te inquenqueshireteriji yora Jivajeitaqueeri, te irioteriji.</s>
      <s id="b.COL.2.19.2">Aroquea ainti, ariorica anquenqueshireteri Quirishito, iriotacaajeitee, iramitacojeitee quiso avavacaajeitea, amatasanotantearori icoacaaqueeri Tasorentsi.</s>
     </seg>
     <seg type="verse" id="b.COL.2.20">
      <s id="b.COL.2.20.1">Icamaque Quirishito, aisati oquempevetaca pitsipatacari picamaque avirori.</s>
      <s id="b.COL.2.20.2">Meeca eiro piquenqueshiretajirotsi yoameyevetimpiri atiripee: eiro oavisacotimpitsi.</s>
      <s id="b.COL.2.20.3">¿Paita patsipetashitantarori pantashiyevetacaro icantimpiri iriori?</s>
     </seg>
     <seg type="verse" id="b.COL.2.21">
      <s id="b.COL.2.21.1">Icantanirovetimpi: "Ariorica picoaque poavisacotea, eiro pipamitiritsi yora, eiro poaritsi yora, eiro pantiritsi".</s>
     </seg>
     <seg type="verse" id="b.COL.2.22">
      <s id="b.COL.2.22.1">Tempa icantashitacaro atiri oca, yoametashitimpiro.</s>
      <s id="b.COL.2.22.2">Pamene, tempa ashi airo avapinijeitaro avari: ariorica ayearo, poyere; tecatsi oncantero ashire.</s>
     </seg>
     <seg type="verse" id="b.COL.2.23">
      <s id="b.COL.2.23.1">Ariorica antiteari, ajiticari ayoti, ajiticari aquemisantasanoti, ajiticari te ashemete, ajiticari ashinoncaimentacari Tasorentsi.</s>
      <s id="b.COL.2.23.2">Iro cantaincha atsipetashitacaro atita.</s>
      <s id="b.COL.2.23.3">Ariorica antitaquea, acantani acoaquero caari cameetsatatsi, aisati ashemetaque.</s>
     </seg>
    </div>
    <div type="chapter" id="b.COL.3">
     <seg type="verse" id="b.COL.3.1">
      <s id="b.COL.3.1.1">Peerani te piojeiveitearini Tasorentsi, pijajeiteme Sharincaveniqui; iro cantaincha icamimentajeitaquempi Quirishito, yoavisacojeitaquempi.</s>
      <s id="b.COL.3.1.2">Impoiji itinaanaja; irootaque meeca piojeitantariri Tasorentsi, eiro pijajeititsi Sharincaveniqui, ainti pijajeite inquitequi: anta isaviquinta Quirishito iracosanoriqui Tasorentsi, icaratiri ipincatsaritasanotaque.</s>
      <s id="b.COL.3.1.3">Meeca pincoasanotanaque pisavicajeite anta, pintsipajeitanteariri.</s>
     </seg>
     <seg type="verse" id="b.COL.3.2">
      <s id="b.COL.3.2.1">Pinquenqueshirejeitea jaoca pincanteari anta inquitequi, eiro piquenqueshiretapiniyetajirotsi jaoca pincantajeiteari aca quipatsiquica.</s>
     </seg>
     <seg type="verse" id="b.COL.3.3">
      <s id="b.COL.3.3.1">Oquempetaca picamaque, eiro meeca piquenqueshireyetajirotsi timayetatsiri quipatsiquica, eiro piquempetajatsi peerani.</s>
      <s id="b.COL.3.3.2">Iro cantaincha yoaneajeitaquempi Tasorentsi, pintimajeitapaaje inquitequi.</s>
      <s id="b.COL.3.3.3">Iquempoyeaquempi, inquempetacantajempi Quirishito.</s>
     </seg>
     <seg type="verse" id="b.COL.3.4">
      <s id="b.COL.3.4.1">Coajica impiaje quipatsiquica Quirishito, yora oaneajeitaqueeri.</s>
      <s id="b.COL.3.4.2">Cameetsa impincatsaritapaaque, ancarajeitapaajeri ampincatsaritapaaje arori.</s>
     </seg>
     <seg type="verse" id="b.COL.3.5">
      <s id="b.COL.3.5.1">Eiro catsini papiitajirotsi caari cameetsatatsi pantaveitaniri peerani.</s>
      <s id="b.COL.3.5.2">Shirampari, eiro pantirotsi caari pai.</s>
      <s id="b.COL.3.5.3">Tsinane, eiro pantiritsi caari pai.</s>
      <s id="b.COL.3.5.4">Eiro pimayempitantapinititsi.</s>
      <s id="b.COL.3.5.5">Eiro pinevetarotsi tsinane.</s>
      <s id="b.COL.3.5.6">Eiro pinevetaritsi shirampari.</s>
      <s id="b.COL.3.5.7">Eiro pinevetasanotarotsi vaararontsi: piquempetacantarocari irio pitasorentsite pinintantarori.</s>
     </seg>
     <seg type="verse" id="b.COL.3.6">
      <s id="b.COL.3.6.1">Oshequi imayetiro atiripee, irootaque inquisanteariri coajica Tasorentsi.</s>
     </seg>
     <seg type="verse" id="b.COL.3.7">
      <s id="b.COL.3.7.1">Peerani pantapiniveitaroni, pashi poironi.</s>
     </seg>
     <seg type="verse" id="b.COL.3.8">
      <s id="b.COL.3.8.1">Pojocajeitajero meeca: eiro piquisavacaajeitajatsi, eiro pitsimajencatavacaajatsi, eiro picatsimatavacaajatsi, eiro picantimatavacaajeitajatsi, eiro pineaveetantajarotsi caari cameetsatatsi,</s>
     </seg>
     <seg type="verse" id="b.COL.3.9">
      <s id="b.COL.3.9.1">eiro pamatavitavacaajeitajatsi.</s>
      <s id="b.COL.3.9.2">Tempa pinashijeitaja meeca, eiro papiitajirotsi pantaveitaniri.</s>
     </seg>
     <seg type="verse" id="b.COL.3.10">
      <s id="b.COL.3.10.1">Meeca pimpashinitasanotanaquea, pincameetsatasanojeitanaque, pinquempejeiteari yora Vetsicanaquempiri peerani.</s>
     </seg>
     <seg type="verse" id="b.COL.3.11">
      <s id="b.COL.3.11.1">Te inquenqueshireteroji Tasorentsi jaocarica acantajeitari: ariorica ajorioti, terica; ariorica atoyeanta, terica.</s>
      <s id="b.COL.3.11.2">Te inquenqueshireteroji jaocarica aponeacari, paitapeerica ayoyetiri, arorica pimantaari, terica impimanteeteeji.</s>
      <s id="b.COL.3.11.3">Irointi iquenqueshiretacotee aquemisantiririca Quirishito.</s>
     </seg>
     <seg type="verse" id="b.COL.3.12">
      <s id="b.COL.3.12.1">Pamene, tempa icoyeajeitaquempi Tasorentsi.</s>
      <s id="b.COL.3.12.2">Icoaque pincameetsatasanotanaque, aisati inintajeitaquempi.</s>
      <s id="b.COL.3.12.3">Icoacaajeitaquempi pashi poyero pincavintsante, pineshinoncatante.</s>
      <s id="b.COL.3.12.4">Eiro pishemetitsi, eiro pishema, eiro piquisa.</s>
     </seg>
     <seg type="verse" id="b.COL.3.13">
      <s id="b.COL.3.13.1">Pintacotavacaayea: eiro pipiataritsi quisavetempineri, irointi pincavintsayeri.</s>
      <s id="b.COL.3.13.2">Tempa icavintsaimpi Avincatsarite, meeca pishiacoteri, pincavintsaajeiteri itsipapee.</s>
     </seg>
     <seg type="verse" id="b.COL.3.14">
      <s id="b.COL.3.14.1">Jero oca pimatasanoteri: aiquero pinintavacaasanojeitea catsini, maaroni.</s>
      <s id="b.COL.3.14.2">Pineaquero, ariorica anintavacaajeitea, ari ancameetsatasanojeitanaque maaroni.</s>
     </seg>
     <seg type="verse" id="b.COL.3.15">
      <s id="b.COL.3.15.1">Nocoaque piveshireimentajeiteari yora Quirishito.</s>
      <s id="b.COL.3.15.2">Irootaque icoyeajeitantaquempiri, icoaque piveshireajeitanajea, maaroni.</s>
      <s id="b.COL.3.15.3">Icoaque anquempetavacaajeitea, maaroni quemisantatsiri.</s>
      <s id="b.COL.3.15.4">Aisati icoaque ampasonquijeiteri Tasorentsi.</s>
     </seg>
     <seg type="verse" id="b.COL.3.16">
      <s id="b.COL.3.16.1">Pinquenqueshiretasanotero irineane Quirishito.</s>
      <s id="b.COL.3.16.2">Pincanteri iriotacaajeitempi cameetsa poametavacaajeitantajeari.</s>
      <s id="b.COL.3.16.3">Icavintsaajeitaquempi Tasorentsi, meeca pimpasonquijeiteri.</s>
      <s id="b.COL.3.16.4">Poametavacaajeitea pimpampoyeaventajeiteri.</s>
     </seg>
     <seg type="verse" id="b.COL.3.17">
      <s id="b.COL.3.17.1">Te ancoajeiteji impashiventacaajeitee Avincatsarite Jesoshi, irootaque nocoacantaquempiri poameetsayetero maaroni pantayeteri.</s>
      <s id="b.COL.3.17.2">Ocameetsati anquenqueshiretapiniteri, ampasonquijeitanteariri Tasorentsi.</s>
     </seg>
     <seg type="verse" id="b.COL.3.18">
      <s id="b.COL.3.18.1">Tsinane, pimpincatsateri pijime, irootaque icoacaaquempiri Avincatsarite.</s>
     </seg>
     <seg type="verse" id="b.COL.3.19">
      <s id="b.COL.3.19.1">Shirampari, pinintasanotero pijina, eiroquea piquishirotsi.</s>
     </seg>
     <seg type="verse" id="b.COL.3.20">
      <s id="b.COL.3.20.1">Jananequi, pinquemisantapiniteri ashijeitimpiri, paitapeerica incantempiri.</s>
      <s id="b.COL.3.20.2">Irootaque iveshireimentari Avincatsarite.</s>
     </seg>
     <seg type="verse" id="b.COL.3.21">
      <s id="b.COL.3.21.1">Itimirica pitomipee, eiro piquisatsatiritsi: pishemashireacaaricari.</s>
     </seg>
     <seg type="verse" id="b.COL.3.22">
      <s id="b.COL.3.22.1">Pimantaari, pinquemisantasanoteri yora amanantimpiri, paitapeerica incantempiri.</s>
      <s id="b.COL.3.22.2">Eiroquea pamatavitiritsi: eirorica yamenimpitsi, iro cantaincha eiro piperatarotsi pintsameeteneri.</s>
      <s id="b.COL.3.22.3">Ariorica pipincatsatiri Avincatsarite, ari pishintsiventeneri pivatorote.</s>
     </seg>
     <seg type="verse" id="b.COL.3.23">
      <s id="b.COL.3.23.1">Paitapeerica panteneriri, pishintsiventeneri.</s>
      <s id="b.COL.3.23.2">Pinquempetacanteri pishintsiventiniri Avincatsarite, te irio atiri.</s>
     </seg>
     <seg type="verse" id="b.COL.3.24">
      <s id="b.COL.3.24.1">Piotasanotaque pantapinitaqueneri Avincatsarite Quirishito, iriotaque pinatempineri coajica, iroaneasanotajempi anta inquitequi.</s>
     </seg>
     <seg type="verse" id="b.COL.3.25">
      <s id="b.COL.3.25.1">Irintiquea yora antapinitirori caari cameetsatatsi: iroashinoncayeri irinti.</s>
      <s id="b.COL.3.25.2">Paitapeerica antajeitaqueri, timatsi incanteeri arori, tecatsi ancantea amataviteri.</s>
     </seg>
    </div>
    <div type="chapter" id="b.COL.4">
     <seg type="verse" id="b.COL.4.1">
      <s id="b.COL.4.1.1">Itimirica atiri pamanantiri, cameetsa pineshinoncateri, pincavintsayeri.</s>
      <s id="b.COL.4.1.2">Tempa pioti itimi anta inquitequi pivincatsarite avirori: iotaque maaroni pantajeitaqueri.</s>
     </seg>
     <seg type="verse" id="b.COL.4.2">
      <s id="b.COL.4.2.1">Pincantaitatiyempani pinquenquetsatacaapiniteri Tasorentsi, pimatasanotero catsini.</s>
      <s id="b.COL.4.2.2">Queario, ariorica pinquenquetsatacayeri, pimpasonquitapiniteri aisati.</s>
     </seg>
     <seg type="verse" id="b.COL.4.3">
      <s id="b.COL.4.3.1">Tempa nocamantapinitiri atiripee jaoca incanteari iravisacotantajeari, irootaque yoiminqueanteetaquenari meeca caravosoquica.</s>
      <s id="b.COL.4.3.2">Aisati pincanteri Tasorentsi iramitacotena noncamantajeiteri atiripee jaoca icantajeitaqueeri Quirishito yoavisacotantajeeri.</s>
     </seg>
     <seg type="verse" id="b.COL.4.4">
      <s id="b.COL.4.4.1">Nocoaque cameetsa nontsoteeneri, inquemasanotantearori.</s>
     </seg>
     <seg type="verse" id="b.COL.4.5">
      <s id="b.COL.4.5.1">Aisati avirori, ariorica pincarajeiteri caari quemisantayetatsi, cameetsa pisavique, aisati cameetsa poamejeiteri, eiro piperaventarotsi.</s>
     </seg>
     <seg type="verse" id="b.COL.4.6">
      <s id="b.COL.4.6.1">Ariorica pinquenquetsatacayeri, pincavintsayeri.</s>
      <s id="b.COL.4.6.2">Eiro pashereiritsi: vero, vero, vero.</s>
      <s id="b.COL.4.6.3">Ariorica irisampitempi paitarica, piote cameetsa panqueri incoanteari iriori inquemisante.</s>
     </seg>
     <seg type="verse" id="b.COL.4.7">
      <s id="b.COL.4.7.1">Meeca nontianquempiri Tiquico, ayemisantaririnte nonintasanotiri.</s>
      <s id="b.COL.4.7.2">Iquempejeitaquena, iquearioventiniri Avincatsarite paitapeerica yantiniriri.</s>
      <s id="b.COL.4.7.3">Incamantapaaquempi jaoca nocantacari nosavicaque.</s>
      <s id="b.COL.4.7.4">Irootaque nontiancanteariri, piotanteari jaoca nocantajeitari aca.</s>
      <s id="b.COL.4.7.5">Aisati nocoaque iriveshireacayempi.</s>
     </seg>
     <seg type="verse" id="b.COL.4.9">
      <s id="b.COL.4.9.1">Intsipatanaqueari Tiquico pishaninca Oneshimo.</s>
      <s id="b.COL.4.9.2">Irisati iriori ayemisantaririnte, iquearioventiniri Avincatsarite paitapeerica yantiniriri.</s>
      <s id="b.COL.4.9.3">Nonintasanotiri.</s>
      <s id="b.COL.4.9.4">Ari incarate apite camantapeempineri maaroni nantajeitiri aca.</s>
     </seg>
     <seg type="verse" id="b.COL.4.10">
      <s id="b.COL.4.10.1">Ainiro aca yoiminqueetaqueri aisati yora Arishitaraco, ivetsajeitaquempi.</s>
      <s id="b.COL.4.10.2">Aisati ivetsajeitaquempi Maricoshi, yora iraniri Verenave.</s>
      <s id="b.COL.4.10.3">Tempa nocamantaquempi chapinqui: ariorica irareetempi Maricoshi, pineshinoncatavaqueri.</s>
     </seg>
     <seg type="verse" id="b.COL.4.11">
      <s id="b.COL.4.11.1">Jeri aisati Jesoshi, yora pajitachari aisati Joshito, ivetsataquempi.</s>
      <s id="b.COL.4.11.2">Jorio inajeiti, iro cantaincha icarajeitaquena noquenquetsatacojeitiri Tasorentsi, jaoca icanta ipincatsariventaquee.</s>
      <s id="b.COL.4.11.3">Aisati oshequi iveshireacaaquena.</s>
     </seg>
     <seg type="verse" id="b.COL.4.12">
      <s id="b.COL.4.12.1">Ainiro aisati pishaninca Epajarashi, ivetsajeitaquempi.</s>
      <s id="b.COL.4.12.2">Irisati iriori antaveetiniriri Jesoquirishito.</s>
      <s id="b.COL.4.12.3">Icantani icantapinitiri Tasorentsi iramitacotempi pincameetsatanteari, aisati pimatantearori maaroni icoacaajeitaquempiri Tasorentsi.</s>
     </seg>
     <seg type="verse" id="b.COL.4.13">
      <s id="b.COL.4.13.1">Noncamantempi: queario, ipomerentsiventasanojeitaquempi.</s>
      <s id="b.COL.4.13.2">Aisati ipomerentsiventiri yora araoriseasati, jeri aisati iyeraporishisati.</s>
     </seg>
     <seg type="verse" id="b.COL.4.14">
      <s id="b.COL.4.14.1">Aisati ivetsajeitaquempi Irocashi: yora aavintantatsiri nonintasanotiri.</s>
      <s id="b.COL.4.14.2">Aisati ivetsajeitaquempi yora Temashi.</s>
     </seg>
     <seg type="verse" id="b.COL.4.15">
      <s id="b.COL.4.15.1">Novetsajeitari maaroni ayemisantaririnte anta Araoriseaqui, aisati novetsataro Ninaja, aisati novetsajeitari maaroni quemisantapinijeitatsiri anta ovancoqui.</s>
     </seg>
     <seg type="verse" id="b.COL.4.16">
      <s id="b.COL.4.16.1">Pineanajeiteneri nosanquenare maaroni quemisantatsiri aviroriqui.</s>
      <s id="b.COL.4.16.2">Impoiji pincanteri yora araoriseasati irineanateneri maaroni iyemisantaririnte iriori.</s>
      <s id="b.COL.4.16.3">Aisati pineanajeitero ora nosanquenajeitiniriri iriori.</s>
     </seg>
     <seg type="verse" id="b.COL.4.17">
      <s id="b.COL.4.17.1">Jero oca pincanteriri Ariquipo: "Pimamatero maaroni icoacaaquempiri Avincatsarite".</s>
     </seg>
     <seg type="verse" id="b.COL.4.18">
      <s id="b.COL.4.18.1">Ainirona nosaviqui aca caravosoqui, eiro pipeacotanatsi.</s>
      <s id="b.COL.4.18.2">Nocoaque irineshinoncajeitempi Tasorentsi.</s>
      <s id="b.COL.4.18.3">Ari ocarati.</s>
      <s id="b.COL.4.18.4">Narotaque sanquenajeitimpirori:</s>
     </seg>
    </div>
   </div>
   <div type="book" id="b.1TH">
    <div type="chapter" id="b.1TH.1">
     <seg type="verse" id="b.1TH.1.1">
      <s id="b.1TH.1.1.1">¿Savicajeitatsimpimpa ara, tesaronicasati?</s>
      <s id="b.1TH.1.1.2">¿Tecatsimpa oajeitempine?</s>
      <s id="b.1TH.1.1.3">Narotaque aca Pavoro, nocarajeitiri Shirivano aisati Timoteo.</s>
      <s id="b.1TH.1.1.4">Nosanquenajeitaquempiro maaroni noyemisantaririnte ara.</s>
      <s id="b.1TH.1.1.5">Tempa avirojeitaque shanincajeitacariri Apa Atasorentsite aisati Avincatsarite Jesoquirishito.</s>
     </seg>
     <seg type="verse" id="b.1TH.1.2">
      <s id="b.1TH.1.2.1">Nocoaque irineshinoncajeitempi aisati cameetsa irisavicacaajeitempi.</s>
      <s id="b.1TH.1.2.2">Nocantatiani nopasonquitiri Tasorentsi: nopasonquitimentajeitimpi aisati nocantiri iramitacotempi.</s>
     </seg>
     <seg type="verse" id="b.1TH.1.3">
      <s id="b.1TH.1.3.1">Ariorica noquenquetsatacairi, noquenqueshiretapinitimpi, nocantapinitiri: "Pintasoncaventeri tesaronicasati".</s>
      <s id="b.1TH.1.3.2">Oshequi pishirejeitacari aisati pinintajeitaqueri, irootaque pantaveetantacanariri maaroni icoacaajeitaquempiri.</s>
      <s id="b.1TH.1.3.3">Aisati noquenqueshiretaquempi, piquearioventiro pishiretacari Avincatsarite Jesoquirishito, piojeitaque eiro yamatavitimpitsi.</s>
     </seg>
     <seg type="verse" id="b.1TH.1.4">
      <s id="b.1TH.1.4.1">Noyemisantaririnte, icantani inintaquempi Tasorentsi.</s>
      <s id="b.1TH.1.4.2">Niojeitaque icoyeajeitaquempi, irootaque itomintajeitantaquempiri.</s>
     </seg>
     <seg type="verse" id="b.1TH.1.5">
      <s id="b.1TH.1.5.1">Piojeitaque peerani nocamantajeitaquempi jaoca pincanteari pavisacojeitantajeari; te noncantashiteaji.</s>
      <s id="b.1TH.1.5.2">Oamejeitaquempi Ishire Tasorentsi, otasoncacoventajeitaquempi, piojeitantacarori queariosanotaque nocantaquempiri.</s>
      <s id="b.1TH.1.5.3">Aisati ocameetsajeitaque maaroni nantajeitaqueri, irootaque piotantacari queariotasanotaque nocantaqueri.</s>
     </seg>
     <seg type="verse" id="b.1TH.1.6">
      <s id="b.1TH.1.6.1">Paitarica pineacotaquena nantaqueri, ari piquempejeitaquena.</s>
      <s id="b.1TH.1.6.2">Aisati pimataquero paitarica piquemacotaqueriri yantayetiri Avincatsarite Jesoshi.</s>
      <s id="b.1TH.1.6.3">Piquemisantaquero maaroni nocamantaquempiri, irosati piquemaatsicatimentantacarori, iro cantaincha piveshireimentacaro Ishire Tasorentsi.</s>
     </seg>
     <seg type="verse" id="b.1TH.1.7">
      <s id="b.1TH.1.7.1">Ari cameetsa pisavicajeitaque, irootaque icoantajeitacari inquempejeitempi maaroni ayemisantaririnte anta Maseroniaqui aisati Acayaqui.</s>
     </seg>
     <seg type="verse" id="b.1TH.1.8">
      <s id="b.1TH.1.8.1">Aitaque povaajeitanaquero Irineane Avincatsarite.</s>
      <s id="b.1TH.1.8.2">Te apaniro inquemacotempi yora maseroniasati aisati acayasati, irointi iquemacojeitaquempi maaroni itsipapee atiri piquemisantasanotaque.</s>
      <s id="b.1TH.1.8.3">Te noncamantajeiteriji narori,</s>
     </seg>
     <seg type="verse" id="b.1TH.1.9">
      <s id="b.1TH.1.9.1">irointi iquenquetsatacotashijeitaquempi maaroni.</s>
      <s id="b.1TH.1.9.2">Iojeitaque peerani nojatashitantaquempiri, pojocajeitajiro maaroni povetsicashiyevetari pijitasorentsivetari.</s>
      <s id="b.1TH.1.9.3">Paventajeitacari Tasorentsisanori, yora aneasanotatsiri; meeca pantaveetaqueneri icoacaajeitaquempiri iriori.</s>
     </seg>
     <seg type="verse" id="b.1TH.1.10">
      <s id="b.1TH.1.10.1">Icamaque peerani Jesoshi, yora Itomi Tasorentsi, impoiji yoitinaajiri aisati.</s>
      <s id="b.1TH.1.10.2">Coajica, inquisajeitaqueri maaroni caari cameetsatatsi, iro cantaincha eiro atsaroacaajeitaritsi ainti: tempa yoavisacojeitaquee.</s>
      <s id="b.1TH.1.10.3">Meeca paamaajeiteari Itomi: piojeitaque impocaje, imponeaquea inquitequi.</s>
     </seg>
    </div>
    <div type="chapter" id="b.1TH.2">
     <seg type="verse" id="b.1TH.2.1">
      <s id="b.1TH.2.1.1">Peerani, tequerani nojateni pinampiqui, oshequi noneacatsitacaroni anta Jiriposhiqui, aisati ishirontimenteetaquena.</s>
      <s id="b.1TH.2.1.2">Aisati oshequi opomerentsitimotaquena ara pinampiqui, iro cantaincha te nontsaroapeeji.</s>
      <s id="b.1TH.2.1.3">Aitaque, yamitacotaquena Tasorentsi, nomatantacarori nocamantajeitaquempiro Irineane.</s>
      <s id="b.1TH.2.1.4">Te nantsipetashitearoji noquivantajeitaquempi.</s>
      <s id="b.1TH.2.1.5">Tempa, noyemisantaririnte, piojeitaquero maaroni oca.</s>
     </seg>
     <seg type="verse" id="b.1TH.2.3">
      <s id="b.1TH.2.3.1">Noquemisantacantaquempiniri, te noncoyeni namatavijeitempi.</s>
      <s id="b.1TH.2.3.2">Tampatica noametaquempini: te nontseeyaji.</s>
     </seg>
     <seg type="verse" id="b.1TH.2.4">
      <s id="b.1TH.2.4.1">Iotitaca Tasorentsi cameetsa novaayempiro irineane, irootaque itiancantanari nocamantimpiro.</s>
      <s id="b.1TH.2.4.2">Te nonintasanoveteaji irineacameetsajeitena atiri, irointi nocoasanotaque irineacameetsatena Tasorentsi.</s>
      <s id="b.1TH.2.4.3">Iriotaque iotasanotirori maaroni aquenqueshirejeitiri.</s>
     </seg>
     <seg type="verse" id="b.1TH.2.5">
      <s id="b.1TH.2.5.1">Te noninteji cameetsa noveshireacaashijeitempi, te noncantashijeitempiji: "Picameetsatasanojeitaque".</s>
      <s id="b.1TH.2.5.2">Namatavitimpicari.</s>
      <s id="b.1TH.2.5.3">Ioti Tasorentsi te irio nonintimentempi piirequite.</s>
     </seg>
     <seg type="verse" id="b.1TH.2.6">
      <s id="b.1TH.2.6.1">Tempa narojeitaque itiancane Quirishito noquenquetsati, irootaque ocameetsatantavetari noncantempime: "Pimpincatsajeitena".</s>
      <s id="b.1TH.2.6.2">Iro cantaincha te noncoyeji pimpincatsajeitena, aisati te noncoyeji impincatsajeitena itsipapee atiri.</s>
      <s id="b.1TH.2.6.3">Ariorica atsotairi tsinane otomipee, ari ocavintsairi.</s>
      <s id="b.1TH.2.6.4">Aisati noquempetacantapaaquempini peerani: nocavintsaajeitapaaquempi, te noshintsitacaajeitapeempiji.</s>
     </seg>
     <seg type="verse" id="b.1TH.2.8">
      <s id="b.1TH.2.8.1">Oshequi noneacameetsajeitapaaquempi, oshequi nonintajeitapaaquempi, irootaque nocamantantapaaquempirori irineane Tasorentsi.</s>
      <s id="b.1TH.2.8.2">Meeca, paitapeerica nantayetaqueri, nocantatiani noquenqueshiretapinijeitaquempi.</s>
     </seg>
     <seg type="verse" id="b.1TH.2.9">
      <s id="b.1TH.2.9.1">Piojeiti, noyemisantaririnte, oshequi nopomerentsitacaro nantaveeti quitaiteriqui aisati tsiteniriqui.</s>
      <s id="b.1TH.2.9.2">Te nonintajeiteji pimpomerentsiventenaro avirori pimpashiyetena paitapeerica.</s>
      <s id="b.1TH.2.9.3">Nocamantajeitaquempiro Irineane Tasorentsi.</s>
     </seg>
     <seg type="verse" id="b.1TH.2.10">
      <s id="b.1TH.2.10.1">Pineajeitaquena noquemisantasanotaque, cameetsa nosavicajeitaque, te ontimeji nantane.</s>
      <s id="b.1TH.2.10.2">Aisati ineajeitaquena Tasorentsi, cameetsa nosaviquimojeitaquempi, noyemisantaririnte.</s>
     </seg>
     <seg type="verse" id="b.1TH.2.11">
      <s id="b.1TH.2.11.1">Jero oca noshiacantempiri: tempa cameetsa yoametiri shirampari itomipee.</s>
      <s id="b.1TH.2.11.2">Piojeitaque noquempetacantajeitaquempi notomipee, nocantajeitaquempi pinquemisante, noveshireacaajeitaquempi, aisati noamejeitaquempi</s>
     </seg>
     <seg type="verse" id="b.1TH.2.12">
      <s id="b.1TH.2.12.1">cameetsa pisavicajeite iriveshireimentantempiri Tasorentsi.</s>
      <s id="b.1TH.2.12.2">Tempa icoyeajeitaquempi pisavicajeitantajeari anta ipincatsaritinta, anta ishipaquireacojeitirinta maaroni.</s>
     </seg>
     <seg type="verse" id="b.1TH.2.13">
      <s id="b.1TH.2.13.1">Peerani, noquenquetsatacantapaaquempiniri, pishiretasanotavacaro Irineane Tasorentsi.</s>
      <s id="b.1TH.2.13.2">Te pijitavaqueroji iro nashi noneane, irointiquea piotaquero iroosanotaque irineane Tasorentsi, tempa queario oni.</s>
      <s id="b.1TH.2.13.3">Piquemisantaque, irootaque opashinitacantajimpiri, oameetsatantajimpiri.</s>
      <s id="b.1TH.2.13.4">Irootaque nocantantacariri Tasorentsi: "Ariove, iquemisantaquero tesaronicasati pineane".</s>
      <s id="b.1TH.2.13.5">Aitaque nocantani nocantapinitiri.</s>
     </seg>
     <seg type="verse" id="b.1TH.2.14">
      <s id="b.1TH.2.14.1">Ari, noyemisantaririnte, piquempejeitacari yora quemisantajeitiriri Jesoquirishito anta Joreaqui.</s>
      <s id="b.1TH.2.14.2">Iquisajeitaqueri jorio ayemisantaririnte anta, aisati iquempejeitaquempi pishaninca ara pinampiqui, iquisajeitaquempi iriori.</s>
     </seg>
     <seg type="verse" id="b.1TH.2.15">
      <s id="b.1TH.2.15.1">Yoacantajeitaqueri jorio Jesoquirishito, aisati peerani yoajeitaquerini camantantatsiniri.</s>
      <s id="b.1TH.2.15.2">Aisati iquempejeitaquena narori: iquisajeitaquena, te incoacaajenaji noshanincatajeari.</s>
      <s id="b.1TH.2.15.3">Te onimoteriji Tasorentsi yantanirojeitaqueri: tempa iquisanirojeitaqueri maaroni itsipapee atiri.</s>
     </seg>
     <seg type="verse" id="b.1TH.2.16">
      <s id="b.1TH.2.16.1">Oshequi itsaneacotapinivetaquena nonquenquetsatacaajeitempi avirorijei, maaroni caari joriotatsi.</s>
      <s id="b.1TH.2.16.2">Te incoacaajeivetempiji pavisacojeitaje.</s>
      <s id="b.1TH.2.16.3">Aiquero ijatatii yantaquero caari cameetsatatsi, iro cantaincha meeca iquisaqueri Tasorentsi, queario iroasanquetaajeiteri.</s>
     </seg>
     <seg type="verse" id="b.1TH.2.17">
      <s id="b.1TH.2.17.1">Noyemisantaririnte, te ancaratavacaajeivetempaji, meeca oshequi nocoiteajeitaquempi.</s>
      <s id="b.1TH.2.17.2">Te aneavacaajeitajeaji, iro cantaincha te nompeacotempiji.</s>
      <s id="b.1TH.2.17.3">Oshequi nocoaque aneavacaajeitajea aisati.</s>
     </seg>
     <seg type="verse" id="b.1TH.2.18">
      <s id="b.1TH.2.18.1">Nocoajeivetaca nonquivantajeitajempime.</s>
      <s id="b.1TH.2.18.2">Aisati narori nocoapinivetaca nojatashitempime apaniro, iro cantaincha yoipiavajana Satanashi.</s>
     </seg>
     <seg type="verse" id="b.1TH.2.19">
      <s id="b.1TH.2.19.1">Coajica impocapaaje aisati Avincatsarite Jesoquirishito.</s>
      <s id="b.1TH.2.19.2">Iotaque iriori avirojeitaque noquemisantacaajeitaqueri.</s>
      <s id="b.1TH.2.19.3">Ariorica impocaje, nonquimoshiretimentajeitempi, noveshireimentajeitempi, oshequi nonquenquetsatacojeitempi.</s>
     </seg>
     <seg type="verse" id="b.1TH.2.20">
      <s id="b.1TH.2.20.1">Queario, noveshireimentasanojeitaquempi meeca, noquimoshiretimentasanojeitaquempi.</s>
     </seg>
    </div>
    <div type="chapter" id="b.1TH.3">
     <seg type="verse" id="b.1TH.3.1">
      <s id="b.1TH.3.1.1">Oshequi noquenqueshirejeivetaquempi, iro cantaincha tecatsi noncantea nareetajempi narori.</s>
      <s id="b.1TH.3.1.2">Naamaaca ocameetsati nosavique apaniro aca Atenashiqui,</s>
     </seg>
     <seg type="verse" id="b.1TH.3.2">
      <s id="b.1TH.3.2.1">iro cantaincha nocoaque notianquempiri irinti Timoteo.</s>
      <s id="b.1TH.3.2.2">Tempa iriotaque ayemisantaririnte, tempa iquempejeitaquee antajeitiniri Tasorentsi, aquenquetsatacojeitiri Quirishito, acamantajeitiri atiri yoavisacotantaque.</s>
      <s id="b.1TH.3.2.3">Ari yareetapaaquempi Timoteo, yamitacotapaaquempi piquemisantasanotaque, aisati iveshireacaajeitapaaquempi.</s>
     </seg>
     <seg type="verse" id="b.1TH.3.3">
      <s id="b.1TH.3.3.1">Pamene, timatsi quisajeitaquempiri, iro iquisantaquempiri piquemisantaqueri Jesoshi.</s>
      <s id="b.1TH.3.3.2">Iro cantaincha eiro picantashiretanaquetsi, tempa piotitacani intime quishempineri.</s>
     </seg>
     <seg type="verse" id="b.1TH.3.4">
      <s id="b.1TH.3.4.1">Notsipatantaquempiniri, nocamantitaquempini: "Ariorica pinquemisante, inquisaquempi tseencantatsiri".</s>
      <s id="b.1TH.3.4.2">Aitaque piojeitaque meeca moncarataca nocamantitaquempiniri,</s>
     </seg>
     <seg type="verse" id="b.1TH.3.5">
      <s id="b.1TH.3.5.1">irootaque oshequi noquenqueshireantaquempiri.</s>
      <s id="b.1TH.3.5.2">Notiancaqueri Timoteo niotanteari irosatirica piquemisantajeiti.</s>
      <s id="b.1TH.3.5.3">Naamaavetaquempi yantacaaquempiro camaari caari cameetsatatsi.</s>
      <s id="b.1TH.3.5.4">Ariorica pinquemisanterime camaari, natsipetashitacarome noquemisantacaajeitaquempi peerani.</s>
     </seg>
     <seg type="verse" id="b.1TH.3.6">
      <s id="b.1TH.3.6.1">Ari meeca yareetapaaja aisati Timoteo.</s>
      <s id="b.1TH.3.6.2">Ineaitimpi, meeca ocameetsati oca icamantapaajanari: "Irosati icanta tesaronicasati, iquemisantasanojeitaque, aisati inintasanojeitaqueri itsipapee.</s>
      <s id="b.1TH.3.6.3">Ineacameetsajeitaquempi, icoiteajeitaquempi".</s>
      <s id="b.1TH.3.6.4">Aisati narori, oshequi nocoiteajeitaquempi avirori.</s>
     </seg>
     <seg type="verse" id="b.1TH.3.7">
      <s id="b.1TH.3.7.1">Oshequi nashinoncaaca narori aca, iquisheetaquena.</s>
      <s id="b.1TH.3.7.2">Iro cantaincha niotaque picantatiani piquemisantajeitaque, irootaque noveshireimentantajeitaquempiri.</s>
     </seg>
     <seg type="verse" id="b.1TH.3.8">
      <s id="b.1TH.3.8.1">Meeca noquimoshirejeitanaque, niojeitaque piquearioventaquero piquemisantaqueri Avincatsarite.</s>
     </seg>
     <seg type="verse" id="b.1TH.3.9">
      <s id="b.1TH.3.9.1">Oshequi catsini noveshireimentaquempi, irootaque nopasonquitantacariri Apa Tasorentsi aisati Avincatsarite Jesoquirishito.</s>
      <s id="b.1TH.3.9.2">Tempa yamenacojeitaquee maaroni.</s>
     </seg>
     <seg type="verse" id="b.1TH.3.10">
      <s id="b.1TH.3.10.1">Noquenquetsatacaapinitiri Tasorentsi: quitaiteriqui aisati tsiteniriqui.</s>
      <s id="b.1TH.3.10.2">Nocantiri: "Nocoaque pintianquena noneajeri aisati tesaronicasati".</s>
      <s id="b.1TH.3.10.3">Aisati nocoaque intianquena namitacojeitempi pinquemisantasanojeitanteari eiroquea pitseencashiretantajatsi.</s>
     </seg>
     <seg type="verse" id="b.1TH.3.11">
      <s id="b.1TH.3.11.1">Nocoaque irareetacayena ara pinampiqui.</s>
     </seg>
     <seg type="verse" id="b.1TH.3.12">
      <s id="b.1TH.3.12.1">Nocoaque iramitacotempi cameetsa pinintasanotavacaajeitea catsini, aisati pinintasanojeiteri catsini itsipapee.</s>
      <s id="b.1TH.3.12.2">Nocoaque pimoncarajeitena, nonintasanojeitaquempi avirori.</s>
     </seg>
     <seg type="verse" id="b.1TH.3.13">
      <s id="b.1TH.3.13.1">Nocoaque iroameetsashiretasanotempi catsini, pinquempetanteariri iriori.</s>
      <s id="b.1TH.3.13.2">Coajica impocaje Avincatsarite Jesoshi, intsipajeitaqueari maaroni quemisantajeitiriniri, yora yoameetsajeitiniri.</s>
      <s id="b.1TH.3.13.3">Ari, impocajeiterica, nocoaque irineacameetsajeitempi Tasorentsi: tempa irio Apa arori.</s>
     </seg>
    </div>
    <div type="chapter" id="b.1TH.4">
     <seg type="verse" id="b.1TH.4.1">
      <s id="b.1TH.4.1.1">Meeca, noyemisantaririnte, nocoaque pimajeitero oca noncantempiri: irootaque icoacaimpiri Avincatsarite Jesoshi.</s>
      <s id="b.1TH.4.1.2">Noamejeitaquempiro jaoca pincantajeiteari piveshireacantajeariri Tasorentsi.</s>
      <s id="b.1TH.4.1.3">Ari pimatapinitaquero peerani: aiquero pijatatiye meeca, pimatasanotero.</s>
     </seg>
     <seg type="verse" id="b.1TH.4.2">
      <s id="b.1TH.4.2.1">Piojeitaquero icantaquempiri Avincatsarite Jesoshi, novaajimpiro narori.</s>
     </seg>
     <seg type="verse" id="b.1TH.4.3">
      <s id="b.1TH.4.3.1">Icoasanotaque Tasorentsi pincameetsatasanojeitanaque.</s>
      <s id="b.1TH.4.3.2">Aisati te incoyeji pineavintsatero tsinane caari pai,</s>
     </seg>
     <seg type="verse" id="b.1TH.4.4">
      <s id="b.1TH.4.4.1">irointiquea icoaque quiso poasanotero pijinasanori.</s>
      <s id="b.1TH.4.4.2">Cameetsa paasanotero, pincavintsayero.</s>
     </seg>
     <seg type="verse" id="b.1TH.4.5">
      <s id="b.1TH.4.5.1">Eiro piquempetaritsi caari quemisantiri Tasorentsi: inevetashitacaro tsinane, iotashitaca icoashitaca irineavintsatero.</s>
     </seg>
     <seg type="verse" id="b.1TH.4.6">
      <s id="b.1TH.4.6.1">Aisati icoaque eiro pimatirotsi itsaneayetacari.</s>
      <s id="b.1TH.4.6.2">Eiro pineavintsatitayetiritsi ijina pishaninca.</s>
      <s id="b.1TH.4.6.3">Ariorica pantacoteri, iroasanquetasanotempi Avincatsarite.</s>
      <s id="b.1TH.4.6.4">Tempa oca nocamantasanotitaquempiro peerani.</s>
     </seg>
     <seg type="verse" id="b.1TH.4.7">
      <s id="b.1TH.4.7.1">Te incoacaajeiteeji Tasorentsi anquempeteari otsiti aneavintsayetero tsinane, irointi icoacaajeitaquee ancameetsatanaque.</s>
     </seg>
     <seg type="verse" id="b.1TH.4.8">
      <s id="b.1TH.4.8.1">Yora caari mayeterone oca nocantaquempiri, te irio impiatsatea atiri, irinti ipiatsataca Tasorentsi: yora tiancaquempirori Ishire.</s>
     </seg>
     <seg type="verse" id="b.1TH.4.9">
      <s id="b.1TH.4.9.1">Pinintavacaajeitaca: tempa iriotaque Tasorentsi oamejeitaquempirori.</s>
      <s id="b.1TH.4.9.2">Maname nosanquenatajempime aisati: "Pinintajeiteri piyemisantaririnte", tempa nantsipetearome.</s>
      <s id="b.1TH.4.9.3">Tempa picantani pinintavacaajeitaca.</s>
     </seg>
     <seg type="verse" id="b.1TH.4.10">
      <s id="b.1TH.4.10.1">Queario, pinintajeitaqueri ayemisantaririnte: maaroni yora maseroniasati.</s>
      <s id="b.1TH.4.10.2">Meeca, noshaninca, noncantempi aisati, aiquero pijatatiye pinintasanojeiteri catsini.</s>
     </seg>
     <seg type="verse" id="b.1TH.4.11">
      <s id="b.1TH.4.11.1">Pincoajeitanaque pisavicajeite cameetsa.</s>
      <s id="b.1TH.4.11.2">Eiro pashereiritsi itsipapee.</s>
      <s id="b.1TH.4.11.3">Eiro paamaacotaritsi.</s>
      <s id="b.1TH.4.11.4">Pantaveetapinite, paanteari coiteimojeitimpiri.</s>
      <s id="b.1TH.4.11.5">Tempa nocamantitaquempironi oca.</s>
     </seg>
     <seg type="verse" id="b.1TH.4.12">
      <s id="b.1TH.4.12.1">Ariorica pimajeitero, ari irineacameetsajeitempi maaroni caari quemisantatsi, aisati eiro ocoiteimojeitimpitsi paitapeerica.</s>
     </seg>
     <seg type="verse" id="b.1TH.4.13">
      <s id="b.1TH.4.13.1">Meeca, noyemisantaririnte, noninti noncamantempiro jaoca incantajeiteari yora ayemisantaririnte, camajeitaintsiri.</s>
      <s id="b.1TH.4.13.2">Nocoaque piotasanotero.</s>
      <s id="b.1TH.4.13.3">Eiro piraacotasanotiritsi, eiro piquempetaritsi yora caari iotatsine antinaajeitaje.</s>
     </seg>
     <seg type="verse" id="b.1TH.4.14">
      <s id="b.1TH.4.14.1">Ayojeitaque icamaque Jesoshi, aisati itinaanaja.</s>
      <s id="b.1TH.4.14.2">Aisati inquempejeitaqueari maaroni quemisantajeitaqueriri, camajeivetainchari: irointinaajeitajeri Tasorentsi.</s>
      <s id="b.1TH.4.14.3">Ariorica impocapaaje aisati Jesoshi, intsipajeitaqueari.</s>
     </seg>
     <seg type="verse" id="b.1TH.4.15">
      <s id="b.1TH.4.15.1">Jero oca noncamantempiri, irootaque irineane Avincatsarite.</s>
      <s id="b.1TH.4.15.2">Coajica impocaje, aisati intianqueri Tasorentsi inampirepee, incanteri: "Meecaquea pijajeite pampatojeiteri maaroni quemisantajeitanari".</s>
      <s id="b.1TH.4.15.3">Irosati intiotantaquearo itiore, aisati incajemapaaque yora jivatacaajeitiriri.</s>
      <s id="b.1TH.4.15.4">Irosati irisaviincantapaaqueari Avincatsarite, imponeaquea inquitequi jenoqui.</s>
      <s id="b.1TH.4.15.5">Eirotsitarica acamajeititsi arori, eirotsita ajivajeitiritsi camajeitaintsiri ajajeite jenoqui.</s>
      <s id="b.1TH.4.15.6">Intinaajeitavajetsita quemisantajeitiriniri Quirishito.</s>
      <s id="b.1TH.4.15.7">Impoijiquea ajajeite, antsipajeitanaqueari camajeivetainchari.</s>
      <s id="b.1TH.4.15.8">Iraayeetanaquee anta mencoriqui, antonquiotavaqueari Avincatsarite anta inquitequi.</s>
      <s id="b.1TH.4.15.9">Impoiji ancantaitatiyempani quiso avanaqueri.</s>
     </seg>
     <seg type="verse" id="b.1TH.4.18">
      <s id="b.1TH.4.18.1">Pincamantajeiteri maaroni ayemisantaririnte oca nocamantaquempiri, piveshireantajeiteari, maaroni.</s>
     </seg>
    </div>
    <div type="chapter" id="b.1TH.5">
     <seg type="verse" id="b.1TH.5.1">
      <s id="b.1TH.5.1.1">Te nonintacayempiroji nosanquenatempiro jaoca oncarate impocantajeari Jesoshi.</s>
     </seg>
     <seg type="verse" id="b.1TH.5.2">
      <s id="b.1TH.5.2.1">Yora coshitantatsiri: ariorica incoshite, irimananaquearo tsiteniri.</s>
      <s id="b.1TH.5.2.2">Aisati iquempetacari Avincatsarite, imanaquero jaoca oncarate impoque: tempa piojeitaquero oca.</s>
     </seg>
     <seg type="verse" id="b.1TH.5.3">
      <s id="b.1TH.5.3.1">Ariorica incanteete: "Cameetsa meeca asavicajeite, tecatsi antanateene", ari omapocaqueri irashinoncaaquea.</s>
      <s id="b.1TH.5.3.2">Inquempetearo tsinane tsomontetatsiri.</s>
      <s id="b.1TH.5.3.3">Omapocaquero antsicaneentaquero, tecatsi oncantero ompeajearo.</s>
     </seg>
     <seg type="verse" id="b.1TH.5.4">
      <s id="b.1TH.5.4.1">Iro cantaincha, noyemisantaririnte, piojeitaque avinti: te onquempetimotempiji pintime tsiteniriqui.</s>
      <s id="b.1TH.5.4.2">Eiro imapoquimpitsi Avincatsarite, eiro iquempetacaantimpitsi yora coshitantatsiri, imapoquiri ishaninca icoshitiri.</s>
     </seg>
     <seg type="verse" id="b.1TH.5.5">
      <s id="b.1TH.5.5.1">Aitaque piojeitaque, oquempetimotimpi pitimi quitaiteriqui.</s>
      <s id="b.1TH.5.5.2">Te arojei caari iojeitatsi, te antimeji tsiteniriqui.</s>
     </seg>
     <seg type="verse" id="b.1TH.5.6">
      <s id="b.1TH.5.6.1">Te inquenqueshireteaji itsipapee, iro cantaincha eiro aquempejeitaritsi arori.</s>
      <s id="b.1TH.5.6.2">Tsame anquenqueshirejeitea ainti, aamaajeitajeari Avincatsarite.</s>
      <s id="b.1TH.5.6.3">Eiro ashinquitatsi, irointi anquenqueshireempa.</s>
     </seg>
     <seg type="verse" id="b.1TH.5.7">
      <s id="b.1TH.5.7.1">Imaapiniyeeti tsiteniriqui, ishinquitapiniyeeta tsiteniriqui,</s>
     </seg>
     <seg type="verse" id="b.1TH.5.8">
      <s id="b.1TH.5.8.1">iro cantaincha aquenapinijeitaque ainti quitaiteriqui, eiro ashinquitatsi.</s>
      <s id="b.1TH.5.8.2">Ariorica imanatapinita soraro, ipashicanejitacaro ashiro, aisati ipashicainatacaro.</s>
      <s id="b.1TH.5.8.3">Yaventacaro, eiro aveantaritsi ivesamento oyerinemeri.</s>
      <s id="b.1TH.5.8.4">Tsame anquempejeiveteari iriori, iro cantaincha aventeari Tasorentsi, irinti: anquemisanteri, aninteri, ayotaque ari iroavisacojeitaquee, impoiji eiro imatanteetsi yora camaari.</s>
     </seg>
     <seg type="verse" id="b.1TH.5.9">
      <s id="b.1TH.5.9.1">Te incoyeji Tasorentsi inquisajeitee, irointi icoaque iroavisacojeitee, ariorica anquemisanteri Avincatsarite Jesoquirishito.</s>
     </seg>
     <seg type="verse" id="b.1TH.5.10">
      <s id="b.1TH.5.10.1">Icamimentajeitaquee maaroni, aneatsiri aisati camaintsiri, antsipajeitanteariri maaroni.</s>
     </seg>
     <seg type="verse" id="b.1TH.5.11">
      <s id="b.1TH.5.11.1">Irootaque noncantantempiri: poametavacaajeitea maaroni piveshireajeitanteari, piotasanojeitanteari.</s>
      <s id="b.1TH.5.11.2">Tempa aitaque pimajeitaquero meeca.</s>
     </seg>
     <seg type="verse" id="b.1TH.5.12">
      <s id="b.1TH.5.12.1">Noyemisantaririnte, pimpincatsajeiteri maaroni quemisantacaajeitimpiri, tempa ipomerentsiventimpiro maaroni.</s>
      <s id="b.1TH.5.12.2">Tempa irio Avincatsarite tiancaqueriri, irootaque ipincatsariventajeitantaquempiri aisati yoamejeitantaquempiri.</s>
     </seg>
     <seg type="verse" id="b.1TH.5.13">
      <s id="b.1TH.5.13.1">Cameetsa yantaveetapiniti, irootaque ocameetsatantari pimpincatsatasanojeiteri, pinintasanojeiteri.</s>
      <s id="b.1TH.5.13.2">Aisati nonintaque paacameetsatavacaajeitea maaroni.</s>
     </seg>
     <seg type="verse" id="b.1TH.5.14">
      <s id="b.1TH.5.14.1">Meeca nocoaque noncamantajeitempi, noyemisantaririnte, nocoaque pincantajeiteri yora peranti eiro iperatatsi.</s>
      <s id="b.1TH.5.14.2">Yora tsaroashenti, piveshireacayeari.</s>
      <s id="b.1TH.5.14.3">Pamitacojeiteri yora caariquera materone inquemisantasanote.</s>
      <s id="b.1TH.5.14.4">Jentsiquero poamejeiteri maaroni, eiro piquisatsajeitiritsi.</s>
     </seg>
     <seg type="verse" id="b.1TH.5.15">
      <s id="b.1TH.5.15.1">Ariorica iroashinoncayeetempi, eiro pipiataritsi, irointi pincavintsaavacaapinijeitea.</s>
      <s id="b.1TH.5.15.2">Aitaque pincanteari, pincavintsaapinijeiteri maaroni atiri.</s>
     </seg>
     <seg type="verse" id="b.1TH.5.16">
      <s id="b.1TH.5.16.1">Piveshireimentapiniteari Tasorentsi,</s>
     </seg>
     <seg type="verse" id="b.1TH.5.17">
      <s id="b.1TH.5.17.1">pinquenquetsatacaapiniteri.</s>
     </seg>
     <seg type="verse" id="b.1TH.5.18">
      <s id="b.1TH.5.18.1">Jaocarica incanteetempi, pincanteri: "Irove, Apa, iroashinoncayeetenata; aviroquea avinti noveshireimentaquempi", irootaque icoacaaquempiri.</s>
      <s id="b.1TH.5.18.2">Tempa avirojeitaque quemisantajeitiriri Jesoquirishito.</s>
     </seg>
     <seg type="verse" id="b.1TH.5.19">
      <s id="b.1TH.5.19.1">Pincantasanojeitero Ishire Tasorentsi oamejeitempi, eiro pipiatsajeitarotsi.</s>
     </seg>
     <seg type="verse" id="b.1TH.5.20">
      <s id="b.1TH.5.20.1">Eiro pitseenquirotsi icamantimpiri itiancane Tasorentsi.</s>
     </seg>
     <seg type="verse" id="b.1TH.5.21">
      <s id="b.1TH.5.21.1">Piotasanotavaquero maaroni iroametempimeri itsipapee.</s>
      <s id="b.1TH.5.21.2">Ariorica ocameetsatasanoti, ari pishiretearo.</s>
     </seg>
     <seg type="verse" id="b.1TH.5.22">
      <s id="b.1TH.5.22.1">Paamaaventearo maaroni caari cameetsatatsi.</s>
     </seg>
     <seg type="verse" id="b.1TH.5.23">
      <s id="b.1TH.5.23.1">Yashi yoiro isavicacaajeitaquee Tasorentsi cameetsa.</s>
      <s id="b.1TH.5.23.2">Nocoaque iroameetsashiretasanojeitempi.</s>
      <s id="b.1TH.5.23.3">Nocoaque iramitacotempi poameetsajeitero maaroni piquenqueshiretapinijeitiri aisati maaroni pantapinijeitiri.</s>
      <s id="b.1TH.5.23.4">Cameetsa inquempoyeajempi irosati impocantajeari Avincatsarite Jesoquirishito.</s>
     </seg>
     <seg type="verse" id="b.1TH.5.24">
      <s id="b.1TH.5.24.1">Icoyeaquempi Tasorentsi, eiro meeca yamatavijeitimpitsi, aitaque irimataquero maaroni icantajeitaquempiri.</s>
     </seg>
     <seg type="verse" id="b.1TH.5.25">
      <s id="b.1TH.5.25.1">Noyemisantaririnte, nocoaque pincantapinijeiteri Tasorentsi: "Pamitacoteri Pavoro".</s>
     </seg>
     <seg type="verse" id="b.1TH.5.26">
      <s id="b.1TH.5.26.1">Pincanteri maaroni ayemisantaririnte ara novetsajeitari.</s>
     </seg>
     <seg type="verse" id="b.1TH.5.27">
      <s id="b.1TH.5.27.1">Aisati nocoacaaquempi pineanajeiteneri maaroni pishaninca oca nosanquenajeitaquempiri.</s>
     </seg>
     <seg type="verse" id="b.1TH.5.28">
      <s id="b.1TH.5.28.1">Nocoaque incantaitatiyempani irineshinoncajeitempi Avincatsarite Jesoquirishito.</s>
      <s id="b.1TH.5.28.2">Narotaque sanquenajeitimpirori oca:</s>
     </seg>
    </div>
   </div>
   <div type="book" id="b.2TH">
    <div type="chapter" id="b.2TH.1">
     <seg type="verse" id="b.2TH.1.1">
      <s id="b.2TH.1.1.1">¿Savicajeitatsimpimpa, tesaronicasati?</s>
      <s id="b.2TH.1.1.2">¿Tecatsimpa oajeitempine?</s>
      <s id="b.2TH.1.1.3">Narojeitaque aca Pavoro, Shirivano, aisati Timoteo; nosanquenajeitajimpiro, aisati nosanquenajeitajiniri iriori maaroni noyemisantaririnte ara.</s>
      <s id="b.2TH.1.1.4">Tempa avirojeitaque quemisantajeitaqueriri Apa Atasorentsite aisati Avincatsarite Jesoquirishito.</s>
     </seg>
     <seg type="verse" id="b.2TH.1.2">
      <s id="b.2TH.1.2.1">Nocoaque irineshinoncajeitempi aisati cameetsa irisavicacaajeitempi.</s>
     </seg>
     <seg type="verse" id="b.2TH.1.3">
      <s id="b.2TH.1.3.1">Ocameetsati nopasonquitacoventapinitimpi, noyemisantaririnte.</s>
      <s id="b.2TH.1.3.2">Aiquero pijatatii piquemisantasanojeitanaque aisati pinintavacaasanojeitanaca.</s>
      <s id="b.2TH.1.3.3">Irio nopasonquitapinitiri Tasorentsi.</s>
     </seg>
     <seg type="verse" id="b.2TH.1.4">
      <s id="b.2TH.1.4.1">Queario, nocamantajeitiri itsipapee quemisantiriri picantatiani piquemisantajeiti.</s>
      <s id="b.2TH.1.4.2">Oshequi iquisheetaquempi, aisati oshequi yoashinoncaajeitaquempi, iro cantaincha te pojoqueroji piquemisanti.</s>
     </seg>
     <seg type="verse" id="b.2TH.1.5">
      <s id="b.2TH.1.5.1">Pineaquero, cameetsa ipincatsariventaquempi Tasorentsi.</s>
      <s id="b.2TH.1.5.2">Ishinetacoventajeitaquempi pineacatsijeitacaro maaroni oca, pincameetsashireantajeari, pintsipajeitanteariri anta ipincatsaritinta.</s>
     </seg>
     <seg type="verse" id="b.2TH.1.6">
      <s id="b.2TH.1.6.1">Iro cantaincha icoaque Tasorentsi impiateari yora oashinoncaajeitaquempiri, aitanaquempa irineashiitetemparota iriori.</s>
     </seg>
     <seg type="verse" id="b.2TH.1.7">
      <s id="b.2TH.1.7.1">Meeca yoashinonqueevetaquempi, iro cantaincha coajica cameetsa irisavicacayempi Tasorentsi, pincarajeitena narori.</s>
      <s id="b.2TH.1.7.2">Coajica irimapocapaaquee Avincatsarite Jesoshi, imponeanaquea inquitequi, intsipatapaaqueari inampirepee shintsitasanotatsiri.</s>
      <s id="b.2TH.1.7.3">Irishipaquireapaaque, inquempejeitapaaquearo paamari.</s>
      <s id="b.2TH.1.7.4">Cameetsa irisavicacaajeitapaaquee, iro cantaincha iroasanquejeitapaaqueri maaroni caari quenqueshireterine: maaroni yora caari quemisanterone icantayevetariri.</s>
     </seg>
     <seg type="verse" id="b.2TH.1.9">
      <s id="b.2TH.1.9.1">Incantaitatiyempani irineacatsitacaaqueari anta Sharincaveniqui, eiro catsini ineiritsi iriori Avincatsarite.</s>
      <s id="b.2TH.1.9.2">Eiro ineiritsi impincatsaritasanote, eiro ineiritsi intasoncantasanoyete.</s>
     </seg>
     <seg type="verse" id="b.2TH.1.10">
      <s id="b.2TH.1.10.1">Ariorica impocaje Avincatsarite, impincatsajeitavaqueri maaroni atiri yoameetsajeitiri, aisati iramenasanojeitavaqueri catsini maaroni quemisantajeitiriri.</s>
      <s id="b.2TH.1.10.2">Piquemisantajeitavaquero peerani maaroni nocamantajeitaquempiri, irootaque pincarajeitanteariri ariorica impocaje.</s>
     </seg>
     <seg type="verse" id="b.2TH.1.11">
      <s id="b.2TH.1.11.1">Ari icoyeajeitaquempi Atasorentsite, meeca nocantapinitiri iramitacojeitempi, nocoaque iriveshireimentasanojeitempi.</s>
      <s id="b.2TH.1.11.2">Aisati nocantapinitiri irimatacaajeitempiro maaroni cameetsatatsiri icoacaaquempiri panteneriri.</s>
      <s id="b.2TH.1.11.3">Ariorica pinquemisantasanojeiteri, pantajeiteneri icantaquempiri; aisati nocantapinitiri intasoncaventajeitempi pimatasanotantearori.</s>
     </seg>
     <seg type="verse" id="b.2TH.1.12">
      <s id="b.2TH.1.12.1">Irineajeitempi atiri cameetsa pisavicajeitaque, irootaque impincatsajeitanteariri Avincatsarite Jesoshi.</s>
      <s id="b.2TH.1.12.2">Iojeiti atiri aviro quemisantiriri Jesoshi, irootaque irineacameetsajeitantempiri.</s>
      <s id="b.2TH.1.12.3">Tempa oshequi ineshinoncajeitaquee Atasorentsite, aisati Avincatsarite Jesoquirishito.</s>
     </seg>
    </div>
    <div type="chapter" id="b.2TH.2">
     <seg type="verse" id="b.2TH.2.1">
      <s id="b.2TH.2.1.1">Meeca, noyemisantaririnte, piojeitaque impocaje Avincatsarite Jesoquirishito.</s>
      <s id="b.2TH.2.1.2">Impocajerica, ari irampatojeitapaajee maaroni, ancarajeitanteariri iriori.</s>
      <s id="b.2TH.2.1.3">Meeca noninti noncamantempi: eiro picantashirejeititsi, aisati eiro pitsaroajeititsi.</s>
      <s id="b.2TH.2.1.4">Ariorica incanteetempi: "Areetapaaja Avincatsarite", eiro pishiretarotsi incanteetempiri.</s>
      <s id="b.2TH.2.1.5">Ariorica incanteetempi: "Oametaquena Ishire Tasorentsi, ocanti pocaji".</s>
      <s id="b.2TH.2.1.6">Ariorica incanteetempi: "Noneaqueri narori".</s>
      <s id="b.2TH.2.1.7">Ariorica incanteetempi: "Ocanti isanquenare Pavoro areetaja".</s>
     </seg>
     <seg type="verse" id="b.2TH.2.3">
      <s id="b.2TH.2.3.1">Yamataviyeetimpicari.</s>
      <s id="b.2TH.2.3.2">Eiro pishiretimatarotsi incantempiri.</s>
      <s id="b.2TH.2.3.3">Tequera omoncarateaji impocantajeari Jesoshi.</s>
      <s id="b.2TH.2.3.4">Irijivajeite oshequi atiri inquisajeiteri Tasorentsi, impiajeiteari.</s>
      <s id="b.2TH.2.3.5">Aisati intime yora janirotatsineri Sharincaveniqui, yora jivajeitiriri quisapinitiriri Tasorentsi.</s>
     </seg>
     <seg type="verse" id="b.2TH.2.4">
      <s id="b.2TH.2.4.1">Inquisaniroteri Tasorentsisanori, aisati inquisajeitero maaroni ijitasorentsitashivetari atiri.</s>
      <s id="b.2TH.2.4.2">Incantanirote: "Itimayeveta oshequi tasorentsiyevetachari, iro cantaincha nanaacojeitaqueri nainti.</s>
      <s id="b.2TH.2.4.3">Notasorentsitasanotaque catsini".</s>
      <s id="b.2TH.2.4.4">Irisavicanirotaque anta ivancoqui Tasorentsi, incantanirotaque: "Naro nainti Tasorentsisanori, pinquemisantajeitena".</s>
      <s id="b.2TH.2.4.5">Ari, impoijiquea impocaje Quirishito, irinti.</s>
     </seg>
     <seg type="verse" id="b.2TH.2.5">
      <s id="b.2TH.2.5.1">Peerani notsipajeitantimpiniri, nocamantitaquempironi maaroni oca.</s>
      <s id="b.2TH.2.5.2">Tempa ainiro piquenqueshiretaquero.</s>
     </seg>
     <seg type="verse" id="b.2TH.2.6">
      <s id="b.2TH.2.6.1">Impocanirotitaqueame yora quisasanotaqueriri Tasorentsi, iro cantaincha timatsi tsaneacariri.</s>
      <s id="b.2TH.2.6.2">Timatsi yantanirovetacari meeca, iro cantaincha imanaquero.</s>
      <s id="b.2TH.2.6.3">Te oncameetsateji oca yantanirotaqueri.</s>
      <s id="b.2TH.2.6.4">Ainiroquera tsaneacariri, irootaque caari iconijatanta.</s>
      <s id="b.2TH.2.6.5">Ariorica omoncaratapaaquea impocantajeari, irijate yora shentiriri tsaneacariri, impoiji impocanirotasanotapaaque.</s>
      <s id="b.2TH.2.6.6">Piojeitiri yora tsaneacariri: tempa irio Tasorentsi.</s>
     </seg>
     <seg type="verse" id="b.2TH.2.8">
      <s id="b.2TH.2.8.1">Ari inconijatasanotapaaque yora caari quemisantanirotiro icantiri Tasorentsi.</s>
      <s id="b.2TH.2.8.2">Iro impocanteari intianqueri yora Satanashi.</s>
      <s id="b.2TH.2.8.3">Irimatacayeri paitapeerica, intasoncantayete: incoapaaque avajeitavaqueri cavaco.</s>
      <s id="b.2TH.2.8.4">Aisati incoapaaque iramatavijeitapaaqueri atiri, maaroni.</s>
      <s id="b.2TH.2.8.5">Irantanirotapinitero caari cameetsatatsi, iramatavitasanotanteariri maaroni yora jatatsineri Sharincaveniqui: queario, te incoajeiteji iriojeitero tampaticatatsiri oavisacojeiterinemeri.</s>
      <s id="b.2TH.2.8.6">Ari irishineteri Tasorentsi iramatavijeiteri, inquemisantajeitero tseeyantsi.</s>
      <s id="b.2TH.2.8.7">Iro cantaincha impoitapaaqueri Avincatsarite Jesoshi, intasoncapaaqueri, iroapaaqueri.</s>
      <s id="b.2TH.2.8.8">Irishipaquireacotapaaqueri, impoyereapaajeri, poyere.</s>
     </seg>
     <seg type="verse" id="b.2TH.2.12">
      <s id="b.2TH.2.12.1">Impoiji iroasanquetaasanoteri Tasorentsi maaroni caari quemisantiro queariotasanotatsiri: yora veshireimentarori caari cameetsatatsi.</s>
     </seg>
     <seg type="verse" id="b.2TH.2.13">
      <s id="b.2TH.2.13.1">Iro cantaincha nopasonquitapinitiri Tasorentsi.</s>
      <s id="b.2TH.2.13.2">Avirojeitaque, noyemisantaririnte, nopasonquitacoventajeitiri.</s>
      <s id="b.2TH.2.13.3">Inintajeititaquempini Avincatsarite.</s>
      <s id="b.2TH.2.13.4">Peerani catsini icoyeajeititaquempini Tasorentsi iroavisacojeitempi.</s>
      <s id="b.2TH.2.13.5">Ari oameetsatasanojeitaquempi Ishire, aisati pishirejeitacaro quearioyetatsiri, irosati yoavisacojeitantimpiri.</s>
     </seg>
     <seg type="verse" id="b.2TH.2.14">
      <s id="b.2TH.2.14.1">Narotaque ovaajimpirori oca icamantaquempiri pavisacotantajari.</s>
      <s id="b.2TH.2.14.2">Icoyeajeitaquempi pinquempeteari Avincatsarite Jesoquirishito, pincarajeiteri pimpincatsarijeite.</s>
     </seg>
     <seg type="verse" id="b.2TH.2.15">
      <s id="b.2TH.2.15.1">Pincantaitatiyempani pinquemisantasanojeite.</s>
      <s id="b.2TH.2.15.2">Eiro pipeacojeitarotsi maaroni noametitaquempiri peerani notsipatantaquempiri.</s>
      <s id="b.2TH.2.15.3">Aisati eiro pipeacojeitarotsi maaroni nosanquenajeitaquempiri.</s>
     </seg>
     <seg type="verse" id="b.2TH.2.16">
      <s id="b.2TH.2.16.1">Oshequi inintajeitaquee Avincatsarite Jesoquirishito, aisati Apa Atasorentsite.</s>
      <s id="b.2TH.2.16.2">Icantaitatiani iveshireacaajeitaquee.</s>
      <s id="b.2TH.2.16.3">Ineshinoncajeitaquee, irootaque ayojeitantacari irimajeiteero maaroni icantajeitaqueeri.</s>
     </seg>
     <seg type="verse" id="b.2TH.2.17">
      <s id="b.2TH.2.17.1">Nocoaque iriveshireacaajeitempi.</s>
      <s id="b.2TH.2.17.2">Aisati, paitarica pantapiniteri, paitarica pincanteri, nocoaque iramitacotapinitempi.</s>
     </seg>
    </div>
    <div type="chapter" id="b.2TH.3">
     <seg type="verse" id="b.2TH.3.1">
      <s id="b.2TH.3.1.1">Meeca, noyemisantaririnte, noncamantempi.</s>
      <s id="b.2TH.3.1.2">Noninti pincanteri Avincatsarite iramitacotena noshintsitacantearori novaajero irineane, aisati impincatsajeitanteariri maaroni quemajeitavaqueroneri, inquempejeitempi avirori.</s>
     </seg>
     <seg type="verse" id="b.2TH.3.2">
      <s id="b.2TH.3.2.1">Timatsi caari cameetsajeitatsi coatsiri iroashinoncayena.</s>
      <s id="b.2TH.3.2.2">Pincanteri Tasorensti iroavisacotena.</s>
      <s id="b.2TH.3.2.3">Te meeca inquemisantajeiteji maaroni atiri.</s>
     </seg>
     <seg type="verse" id="b.2TH.3.3">
      <s id="b.2TH.3.3.1">Eiro yamatavitimpitsi Avincatsarite, cameetsa pishireteari.</s>
      <s id="b.2TH.3.3.2">Iramitacotempi piveshireimentasanotanteariri, aisati irojocaacoventempi: eiro ishinetiritsi camaari irantacayempiro paitapeerica.</s>
     </seg>
     <seg type="verse" id="b.2TH.3.4">
      <s id="b.2TH.3.4.1">Iriotaque Avincatsarite iotacaaquenari pimatapinitaquero maaroni nocantimpiri.</s>
      <s id="b.2TH.3.4.2">Aitaque pincantaitatiyempani pinquemisantena.</s>
     </seg>
     <seg type="verse" id="b.2TH.3.5">
      <s id="b.2TH.3.5.1">Avincatsarite Quirishito icantatiani iquearioventiniri Tasorentsi maaroni.</s>
      <s id="b.2TH.3.5.2">Nocoaque irimatacaajeitempiro pinquempeteari iriori.</s>
      <s id="b.2TH.3.5.3">Aisati nocoaque irimatacaajeitempiro pinintasanojeiteri.</s>
     </seg>
     <seg type="verse" id="b.2TH.3.6">
      <s id="b.2TH.3.6.1">Meeca, noyemisantaririnte, noncamantempiro oca icoacaaquempiri Avincatsarite Jesoquirishito.</s>
      <s id="b.2TH.3.6.2">Ariorica iperataca piyemisantaririnte, eiro piquempejeitaritsi.</s>
      <s id="b.2TH.3.6.3">Te nonquempeteariji narori; pineajeitaquena, te nomperateaji nainti.</s>
     </seg>
     <seg type="verse" id="b.2TH.3.7">
      <s id="b.2TH.3.7.1">Piojeitaque ocameetsatimojeitimpi pinquempejeitena avirori.</s>
      <s id="b.2TH.3.7.2">Peerani, notsipatantaquempiniri, te nomperateaji.</s>
     </seg>
     <seg type="verse" id="b.2TH.3.8">
      <s id="b.2TH.3.8.1">Ariorica pipayetaquenaro noari, nopinataquero.</s>
      <s id="b.2TH.3.8.2">Aitaque nantaveetapinitaque quitaiteriqui aisati tsiteniriqui.</s>
      <s id="b.2TH.3.8.3">Nopomerentsiventacaro maaroni coiteimojeitaquenari oncanteata tecatsi pimpomerentsiventenari avirori.</s>
     </seg>
     <seg type="verse" id="b.2TH.3.9">
      <s id="b.2TH.3.9.1">Ocameetsavetaca noncoacotempime paitapeerica, iro cantaincha nonintaque nonijayempiro ocameetsati pantaveetapinite, eiro piperatatsi.</s>
     </seg>
     <seg type="verse" id="b.2TH.3.10">
      <s id="b.2TH.3.10.1">Notsipatantaquempiri nocamantajeitaquempiro oca: yora caari antaveetatsine, eiro yoatsi.</s>
     </seg>
     <seg type="verse" id="b.2TH.3.11">
      <s id="b.2TH.3.11.1">Noquemacotaqueri picarajeitaqueri peranti.</s>
      <s id="b.2TH.3.11.2">Te irantaveeteji, irointi iquenayeti yaamaacotashitari ishaninca, ineaveetashita, vero, vero.</s>
      <s id="b.2TH.3.11.3">Te oncameetsateji.</s>
     </seg>
     <seg type="verse" id="b.2TH.3.12">
      <s id="b.2TH.3.12.1">Tempa ineajeitaquee Avincatsarite Jesoquirishito, irootaque nocamantajeitantimpirori oca.</s>
      <s id="b.2TH.3.12.2">Pincantasanojeiteri irimajerejeite, intsameejeite, impomerentsiventero coiteimojeitacariri.</s>
     </seg>
     <seg type="verse" id="b.2TH.3.13">
      <s id="b.2TH.3.13.1">Noyemisantaririnte, eiro piperatarotsi pintacotantajeitea.</s>
     </seg>
     <seg type="verse" id="b.2TH.3.14">
      <s id="b.2TH.3.14.1">Pioteri yora caari quemisantiro oca nosanquenatimpiri.</s>
      <s id="b.2TH.3.14.2">Eiro piquempetacaasanotiritsi piyemisantaririnte, oncanteata iroashiretanteari.</s>
     </seg>
     <seg type="verse" id="b.2TH.3.15">
      <s id="b.2TH.3.15.1">Eiro piquishiritsi, irointi cameetsa poametasanoteri: tempa iriovetaca piyemisantaririnte.</s>
     </seg>
     <seg type="verse" id="b.2TH.3.16">
      <s id="b.2TH.3.16.1">Tempa cameetsa isaviqui Avincatsarite, meeca nocoaque cameetsa irisavicacaajeitempi maaroni quitaiteriqui, jaocarica pisavicajeiteri.</s>
      <s id="b.2TH.3.16.2">Nocoaque quiso iroajeitempi.</s>
     </seg>
     <seg type="verse" id="b.2TH.3.17">
      <s id="b.2TH.3.17.1">Narotaque nainti Pavoro vetsajeitaquempiri.</s>
      <s id="b.2TH.3.17.2">Pineaquero nosanquenare piotanteari narosanotaque pacantaquempirori.</s>
      <s id="b.2TH.3.17.3">Aitaque nametacaro: ariorica nosanquenatapinitiniri ayemisantaririnte, nosanquenajeitiniri novajiro.</s>
     </seg>
     <seg type="verse" id="b.2TH.3.18">
      <s id="b.2TH.3.18.1">Nocoaque irineshinoncajeitempi Avincatsarite Jesoquirishito.</s>
      <s id="b.2TH.3.18.2">Ari ocarati:</s>
     </seg>
    </div>
   </div>
   <div type="book" id="b.1TI">
    <div type="chapter" id="b.1TI.1">
     <seg type="verse" id="b.1TI.1.1">
      <s id="b.1TI.1.1.1">¿Savicatsimpi, Timoteo?</s>
      <s id="b.1TI.1.1.2">¿Tecatsimpa oyempine?</s>
      <s id="b.1TI.1.1.3">Narotaque Pavoro sanquenatimpirori oca; itiancaquena Avincatsarite Jesoquirishito noquenquetsati, aisati itiancaquena Tasorentsi.</s>
      <s id="b.1TI.1.1.4">Iriotaque matirori yoavisacojeitee, ayotasanojeiti te intimeji pashini oavisacotantatsine.</s>
     </seg>
     <seg type="verse" id="b.1TI.1.2">
      <s id="b.1TI.1.2.1">Noquemisantacaaquempi peerani, irootaque noshiacantantimpiri notomisanori.</s>
      <s id="b.1TI.1.2.2">Nocoaque irineshinoncatempi Apa Atasorentsite, incavintsayempi, cameetsa irisavicacayempi.</s>
      <s id="b.1TI.1.2.3">Aisati inquempetacayempi Jesoquirishito, yora Avincatsarite.</s>
     </seg>
     <seg type="verse" id="b.1TI.1.3">
      <s id="b.1TI.1.3.1">Nojatantacari Maseroniaqui, nocantasanotanaquempi: "Pisavicavaquetsita aca Ejesoqui".</s>
      <s id="b.1TI.1.3.2">Nocoacaaquempi pincantimenteri amatavitantatsiri; pincantajeiteri: "Eiro poametantirotsi tseeyantsi".</s>
     </seg>
     <seg type="verse" id="b.1TI.1.4">
      <s id="b.1TI.1.4.1">Pincantajeiteri ayemisantaririnte: "Eiro piquemisantashitarotsi iquenquetsatashiyetari".</s>
      <s id="b.1TI.1.4.2">Pincanteri aisati: "Eiro pishiretashitarotsi iquenquetsatacotashiyeetari maaroni peeraniniri.</s>
      <s id="b.1TI.1.4.3">Patsipetashitarocari paamaashiyetearo paitapeerica.</s>
      <s id="b.1TI.1.4.4">Tecatsi oncantempi ocapee oamejeitempi.</s>
      <s id="b.1TI.1.4.5">Ainiro icoacaaqueeri Tasorentsi: ariorica ashireteari irinti, ari iroamejeiteero".</s>
     </seg>
     <seg type="verse" id="b.1TI.1.5">
      <s id="b.1TI.1.5.1">¿Paita nocamantantimpirori oca?</s>
      <s id="b.1TI.1.5.2">Irootaque nocamantantimpirori nocoaque pincameetsashiretanaje, nocoaque pintime cameetsa, eiroquea poashiretantatsi; nocoaque pinquemisantasanotanaque.</s>
      <s id="b.1TI.1.5.3">Ariorica pimajeitaquero oca, aitaque pimataquero aisati pinintasanojeiteri itsipapee.</s>
     </seg>
     <seg type="verse" id="b.1TI.1.6">
      <s id="b.1TI.1.6.1">Ainiro comiyetacarori aparopee, iquenquetsatacotashiyetaro irinti caari ioyeti, yatsipetashitaca icantavacaimentaro.</s>
     </seg>
     <seg type="verse" id="b.1TI.1.7">
      <s id="b.1TI.1.7.1">Icoayeveta iroametanterome icantacantiniri Moishishini, iro cantaincha te iriotimateroji icantavetari.</s>
      <s id="b.1TI.1.7.2">Te iriotimateroji paitarica icamantacotasanovetari, vero, vero: ishiaqueri eroti.</s>
     </seg>
     <seg type="verse" id="b.1TI.1.8">
      <s id="b.1TI.1.8.1">Ayojeiti ocameetsati icantacantiniri Moishishini, iro cantaincha acomitarocari.</s>
     </seg>
     <seg type="verse" id="b.1TI.1.9">
      <s id="b.1TI.1.9.1">Piotasanotavaquero oca noncamantempiri: arojeitaque yoameetsatane Tasorentsi, te aro irisanquenateene Moishishini.</s>
      <s id="b.1TI.1.9.2">Irinti isanquenatini yora caari quemisantiro irineane Tasorentsi: yora piatsatariri, caari quemisantiri, yora caari cameetsatatsi, antapinitirori caari cameetsatatsi, caari quenqueshiretiri Tasorentsi, oiriniri iririni, oironiri irinironi, oantatsiri,</s>
     </seg>
     <seg type="verse" id="b.1TI.1.10">
      <s id="b.1TI.1.10.1">neavintsatirori caari yai, ora neavintsatiriri caari ai, yora tsinampairiri ishiramparirinte, noshicantatsiri, tseeyari, maaroni.</s>
      <s id="b.1TI.1.10.2">Aisati isanquenatiniri maaroni quisayetiriri yora oametantayetirori cameetsatatsiri.</s>
      <s id="b.1TI.1.10.3">Tempa irio Tasorentsi sanquenatacaaqueriniri Moishishini.</s>
     </seg>
     <seg type="verse" id="b.1TI.1.11">
      <s id="b.1TI.1.11.1">Cameetsa oni oca noametantiri.</s>
      <s id="b.1TI.1.11.2">Itiancaquena Tasorentsi noncamantacoteri irinti, ioti nomataqueneri icantaquenari.</s>
      <s id="b.1TI.1.11.3">Cameetsa oca nocamantacotiriri: tempa icameetsatasanoti irinti.</s>
     </seg>
     <seg type="verse" id="b.1TI.1.12">
      <s id="b.1TI.1.12.1">Icoyeaquena Avincatsarite Jesoquirishito nanteneri paitapeerica icoacaaquenari.</s>
      <s id="b.1TI.1.12.2">Iotaque nomoncarateneri maaroni icoacaaquenari: iotaque eiro namatavitiritsi.</s>
      <s id="b.1TI.1.12.3">Aisati imatacaaquenaro nantayetiniriri, irootaque nocantantariri: "Ariove, pimatacaaquenaro".</s>
     </seg>
     <seg type="verse" id="b.1TI.1.13">
      <s id="b.1TI.1.13.1">Peerani nocantimaveitarini, noshemetimoveitarini, aisati noquisajeiveitarini maaroni quemisantiriri.</s>
      <s id="b.1TI.1.13.2">Iro cantaincha tequerani nioveitearini Quirishito, tequerani nonquemisantaveiteani.</s>
      <s id="b.1TI.1.13.3">Te nioveiteani paitarica nantayetiniri, irootaque icavintsantaquenari.</s>
     </seg>
     <seg type="verse" id="b.1TI.1.14">
      <s id="b.1TI.1.14.1">Ineshinoncatasanotaquena catsini Avincatsarite: yoametaquena noquemisantiri Jesoquirishito, aisati nonintasanotiri.</s>
     </seg>
     <seg type="verse" id="b.1TI.1.15">
      <s id="b.1TI.1.15.1">Queariotaque oca noncamantempiri, cameetsa pinquemisantavaquero.</s>
      <s id="b.1TI.1.15.2">Ipocapaaque aca quipatsiquica Jesoquirishito yoavisacojeitaqueri caari cameetsajeitatsi.</s>
      <s id="b.1TI.1.15.3">Nanaacojeitaquempi maaroni, te noncameetsaveiteani catsini.</s>
     </seg>
     <seg type="verse" id="b.1TI.1.16">
      <s id="b.1TI.1.16.1">Irootaque icavintsaantaquenari, ijivataquena narori ineshinoncataquena, te inquishenaji.</s>
      <s id="b.1TI.1.16.2">Irootaque ayotantacari aisati inquempejeiteri iriori maaroni quemisanterineri coajica: irineshinoncajeiteri, incantaitatiyempani intimasanojeitantajeari anta inquitequi.</s>
     </seg>
     <seg type="verse" id="b.1TI.1.17">
      <s id="b.1TI.1.17.1">Incantaitatiyempani Atasorentsite impincatsariventajeitajee arori.</s>
      <s id="b.1TI.1.17.2">Tecatsi incantea incame.</s>
      <s id="b.1TI.1.17.3">Yashi yoiro imana.</s>
      <s id="b.1TI.1.17.4">Apaniro itasorentsiti.</s>
      <s id="b.1TI.1.17.5">Tsame ancantaitatiyempani ampincatsatasanojeitanaqueri, ancamantapinijeitanaqueri atiri icameetsatasanoti.</s>
      <s id="b.1TI.1.17.6">Aitaque ancanteari.</s>
     </seg>
     <seg type="verse" id="b.1TI.1.18">
      <s id="b.1TI.1.18.1">Piotaque, Timoteo, noshiacantaquempi notomi.</s>
      <s id="b.1TI.1.18.2">Pinquemisantero oca noncantempiri.</s>
      <s id="b.1TI.1.18.3">Tempa peerani Tasorentsi, icantajeitaqueri ayemisantaririnte: "Oshequi irimatenaro Timoteo nocoacaaqueriri".</s>
      <s id="b.1TI.1.18.4">Irosati yovaajeitantaqueerori arori.</s>
      <s id="b.1TI.1.18.5">Meeca pimamatero icamantacotaquempiri.</s>
      <s id="b.1TI.1.18.6">Pioti yora soraropee ishintsiventiniri iyapitanote paitapeerica icantiriri.</s>
      <s id="b.1TI.1.18.7">Meeca, pinquempeteari, pishintsiventeneri paitapeerica panteneriri Avincatsarite,</s>
     </seg>
     <seg type="verse" id="b.1TI.1.19">
      <s id="b.1TI.1.19.1">pinquemisantasanotanaqueri.</s>
      <s id="b.1TI.1.19.2">Ariorica pioti ocameetsati pantero paitapeerica, ari pimamatero.</s>
      <s id="b.1TI.1.19.3">Ainiro yora iovetachari te oncameetsateji paitapeerica, iro cantaincha yantashitacaro, impoiji yojocajiro iquemisanti.</s>
     </seg>
     <seg type="verse" id="b.1TI.1.20">
      <s id="b.1TI.1.20.1">Aitaque imataquero Imeneo aisati Arijantero: yojocajiro iquemisanti.</s>
      <s id="b.1TI.1.20.2">Te oncameetsateji oca, irootaque nocantantacariri iriori: "Iroashinoncayempita Satanashi"; oncanteataquea iriotanteari pashini ashaninca eiro icantimatantaritsi iriori Tasorentsi.</s>
     </seg>
    </div>
    <div type="chapter" id="b.1TI.2">
     <seg type="verse" id="b.1TI.2.1">
      <s id="b.1TI.2.1.1">Ari nojivataque noncamantempiro oca: pinquenquetsatacayeri Tasorentsi, pincanteri iramitacojeiteri maaroni atiri, pimpasonquitacoventeri.</s>
     </seg>
     <seg type="verse" id="b.1TI.2.2">
      <s id="b.1TI.2.2.1">Aisati pincanteri iramitacojeiteri pincatsaripee aisati maaroni pashini ivincatsaririnte, impoiji cameetsa asavicajeitanteari, eiro itimitsi ashereajeiteeneri.</s>
      <s id="b.1TI.2.2.2">Aisati cameetsa amatasanotero anquemisantajeiteri Tasorentsi, ampincatsajeiteri.</s>
     </seg>
     <seg type="verse" id="b.1TI.2.3">
      <s id="b.1TI.2.3.1">Cameetsa ancamantapiniteri Tasorentsi oca, irootaque icoiri; tempa iriotaque oavisacojeitaqueeri.</s>
     </seg>
     <seg type="verse" id="b.1TI.2.4">
      <s id="b.1TI.2.4.1">Icoasanotaque iriori avavisacojeitajea maaroni, aisati icoaque ayojeitero queariotatsiri, maaroni.</s>
     </seg>
     <seg type="verse" id="b.1TI.2.5">
      <s id="b.1TI.2.5.1">Maaroni asavicajeiti arori aca quipatsiquica.</s>
      <s id="b.1TI.2.5.2">Ainiro Tasorentsi apaniro, isaviqui irinti inquitequi.</s>
      <s id="b.1TI.2.5.3">Te aneapiniteriji, iro cantaincha ainiro aparoni shirampari vaapiniteerori irineane: yora Jesoquirishito.</s>
      <s id="b.1TI.2.5.4">Aisati apaniro yovaaqueneri Tasorentsi aneane arori, ashanincatantacariri.</s>
     </seg>
     <seg type="verse" id="b.1TI.2.6">
      <s id="b.1TI.2.6.1">Yora Quirishito, irisati coashitacha, icanti: "Nocoaque noncamimentajeiteri maaroni atiri noavisacojeitanteariri".</s>
      <s id="b.1TI.2.6.2">Ari imataqueenero ayojeitantacariri.</s>
     </seg>
     <seg type="verse" id="b.1TI.2.7">
      <s id="b.1TI.2.7.1">Ipeaquena camantantatsiri, itiancaquena noamejeiteri maaroni atiri inquemisantajeitero oca queariotatsiri.</s>
      <s id="b.1TI.2.7.2">Te nontseeyaji, queariotaque oca nocantimpiri.</s>
     </seg>
     <seg type="verse" id="b.1TI.2.8">
      <s id="b.1TI.2.8.1">Ari nocoaque anquenquetsatacaajeiteri Tasorentsi, maaroni.</s>
      <s id="b.1TI.2.8.2">Ariorica anquenquetsatacayeri, cameetsa asavicajeite: te oncameetsateji anquisheri itsipapee, te oncameetsateji antseenqueri Tasorentsi.</s>
     </seg>
     <seg type="verse" id="b.1TI.2.9">
      <s id="b.1TI.2.9.1">Aisati nocoaque onquitsaatea tsinane cameetsa, eiro ocoitsi irineveyeetearo, aisati cameetsa onquenqueshiretea.</s>
      <s id="b.1TI.2.9.2">Te oncameetsateji ontsiricoishitero oishi irineveyeetantearori, aisati te oncameetsateji oaneencashitearo oro, aisati perata.</s>
      <s id="b.1TI.2.9.3">Aisati te oncameetsateji oshemetacayero oitsaare pinatasanotachari: ineveyeetarocari.</s>
     </seg>
     <seg type="verse" id="b.1TI.2.10">
      <s id="b.1TI.2.10.1">Irointi ocameetsati oneshinoncatante: ari ocameetsavetari omajeiterome maaroni quemisantajeitiriri Tasorentsi.</s>
     </seg>
     <seg type="verse" id="b.1TI.2.11">
      <s id="b.1TI.2.11.1">Ocameetsati onquemisantasanoteri tsinane shirampari, aisati omajerete, iotantearori paitapeerica.</s>
     </seg>
     <seg type="verse" id="b.1TI.2.12">
      <s id="b.1TI.2.12.1">Te noshineteroji tsinane oametante, aisati te oncameetsateji omperanateari shirampari, irointi ocameetsati omajerete.</s>
     </seg>
     <seg type="verse" id="b.1TI.2.13">
      <s id="b.1TI.2.13.1">Ijivataqueri Tasorentsi peerani yovetsicaqueri Aran, impoiji iroori yovetsicaquero Eva.</s>
     </seg>
     <seg type="verse" id="b.1TI.2.14">
      <s id="b.1TI.2.14.1">Te iramataviteriji Satanashi Aran, irointi yamatavitaque tsinane, impoiji antaquero caari cameetsatatsi: te onquemisanteriji Tasorentsi.</s>
     </seg>
     <seg type="verse" id="b.1TI.2.15">
      <s id="b.1TI.2.15.1">Iro cantaincha ariorica oncavintsayeri tsinane otomipee, oncantatiyempani onquemisanteri Tasorentsi, onintajeiteri oshanincapee, cameetsa osavique, cameetsa onquenqueshiretaquea, ari oavisacotaquea.</s>
     </seg>
    </div>
    <div type="chapter" id="b.1TI.3">
     <seg type="verse" id="b.1TI.3.1">
      <s id="b.1TI.3.1.1">Queario oca icanteetiri: "Ariorica icoaque shirampari irijivatacaajeiteri iyemisantaririnte, tempa ocameetsati oca icoaqueri".</s>
     </seg>
     <seg type="verse" id="b.1TI.3.2">
      <s id="b.1TI.3.2.1">Ariorica irijivatacaajeiteri iyemisantaririnte, te oncameetsateji ontime irantane.</s>
      <s id="b.1TI.3.2.2">Cameetsa iraye ijina aparoni, te oncameetsateji irishinquitea, cameetsa inquenqueshiretanaquea, incameetsashirete, cameetsa irineshinoncatavaqueri quivanterineri, cameetsa iriotasanote iroametante.</s>
     </seg>
     <seg type="verse" id="b.1TI.3.3">
      <s id="b.1TI.3.3.1">Te oncameetsateji irirapinitero quepishijatasanotatsiri, te oncameetsateji inquishea; irointi cameetsa incavintsante, cameetsa irisavique, te oncameetsateji irinintasanoteri quirequi.</s>
     </seg>
     <seg type="verse" id="b.1TI.3.4">
      <s id="b.1TI.3.4.1">Cameetsa iroametapinitero ijina, cameetsa iroametapinijeiteri itomipee, inquemisantantajeiteariri iriori, eiroquea ipiatsajeitantaritsi, cameetsa irisavicantajeiteari.</s>
     </seg>
     <seg type="verse" id="b.1TI.3.5">
      <s id="b.1TI.3.5.1">Eirorica imatirotsi inquemisantacayeri itomipee, aisati ijina: ¿jaoca incanteari irintacoteari maaroni yora quemisantajeitiriri Tasorentsi?</s>
     </seg>
     <seg type="verse" id="b.1TI.3.6">
      <s id="b.1TI.3.6.1">Te oncameetsateji irijivatacante iroaquera quemisantatsi: ishemeticari.</s>
      <s id="b.1TI.3.6.2">Iquempetaricari camaari, ishemetaque peerani, impoiji yoasanquetaqueri Tasorentsi.</s>
     </seg>
     <seg type="verse" id="b.1TI.3.7">
      <s id="b.1TI.3.7.1">Cameetsa iriojeiteri yora caari quemisantajeitatsi, incantajeite: "Icameetsati yora jivatacaajeitiriri quemisantatsiri".</s>
      <s id="b.1TI.3.7.2">Impoiji eiro imatantaritsi incantimajeiteri, aisati eiro imatantaritsi camaari irantacayeri caari cameetsatatsi.</s>
     </seg>
     <seg type="verse" id="b.1TI.3.8">
      <s id="b.1TI.3.8.1">Yora amitacotapinitiriri iyemisantaririnte: cameetsa irishiyeri yora jivatacaajeitiriri, incameetsashiretanaque.</s>
      <s id="b.1TI.3.8.2">Te oncameetsateji iramatavitante.</s>
      <s id="b.1TI.3.8.3">Aisati te oncameetsateji irirero oshequi cachojari.</s>
      <s id="b.1TI.3.8.4">Aisati te oncameetsateji inquenqueshireteri quirequi iroshequiyeri.</s>
     </seg>
     <seg type="verse" id="b.1TI.3.9">
      <s id="b.1TI.3.9.1">Cameetsa inquearioventero inquemisantasanotero maaroni yoameyetiriri Tasorentsi, aisati ocameetsati iriote te aneeroji irantane.</s>
     </seg>
     <seg type="verse" id="b.1TI.3.10">
      <s id="b.1TI.3.10.1">Pijivate pamenasanoteri, piotasanoteri icameetsatasanotirica.</s>
      <s id="b.1TI.3.10.2">Ariorica piojeitaque icameetsatasanoti, ari pincanteri iramitacojeiteri quemisantajeitatsiri.</s>
     </seg>
     <seg type="verse" id="b.1TI.3.11">
      <s id="b.1TI.3.11.1">Aisati onquempeteari ijina, oncameetsashiretanaque: te oncameetsateji oncantimatante, te oncameetsateji oshinquitea, te oncameetsateji amatavitante.</s>
     </seg>
     <seg type="verse" id="b.1TI.3.12">
      <s id="b.1TI.3.12.1">Yora amitacotantatsiri, cameetsa iraye ijina aparoni.</s>
      <s id="b.1TI.3.12.2">Cameetsa iriote inquemisantacaasanoteri itomipee: impincatsateri iriori iriri.</s>
      <s id="b.1TI.3.12.3">Aisati cameetsa iriote inquemisantacaajeiteri maaroni saviquimojeitiriri.</s>
     </seg>
     <seg type="verse" id="b.1TI.3.13">
      <s id="b.1TI.3.13.1">Ariorica cameetsa iramitacojeiteri iyemisantaririnte, ari impincatsayeeteri, aisati irimatero inquemisantasanoteri Jesoquirishito, eiro itsaroacaaritsi.</s>
     </seg>
     <seg type="verse" id="b.1TI.3.14">
      <s id="b.1TI.3.14.1">Nocoavetaca intsipaite nareetitapeempime, iro cantaincha eirorica nomatirotsi.</s>
      <s id="b.1TI.3.14.2">Irootaque nosanquenatantimpirori oca: nocoaque piote jaoca acantajeitari.</s>
      <s id="b.1TI.3.14.3">Icoyeajeitaquee Tasorentsi: tempa arojeitaque quemisantajeitiriri.</s>
      <s id="b.1TI.3.14.4">Aneatsiri ini.</s>
      <s id="b.1TI.3.14.5">Ayojeitiro oca queariotasanotatsiri: cameetsa anquearioventero avaayetero.</s>
     </seg>
     <seg type="verse" id="b.1TI.3.16">
      <s id="b.1TI.3.16.1">Queario, te ayotashiteaji jaoca icantari Tasorentsi, iro cantaincha iotacaajeitaquee Quirishito.</s>
      <s id="b.1TI.3.16.2">Tasorentsi ini, iro cantaincha yatiritapaaque.</s>
      <s id="b.1TI.3.16.3">Ora Ishire, irootaque iotacaajeiteeri itasorentsitaque.</s>
      <s id="b.1TI.3.16.4">Yora inampirepee Tasorentsi yamenacoventajeitaqueri Quirishito.</s>
      <s id="b.1TI.3.16.5">Acamantacojeitaqueri arori maaroni nampitsipeequi, iquemisantajeitaqueri savicajeitatsiri.</s>
      <s id="b.1TI.3.16.6">Yovancajiri iriri aisati inquitequi, cameetsa isavicapaaji catsini.</s>
     </seg>
    </div>
    <div type="chapter" id="b.1TI.4">
     <seg type="verse" id="b.1TI.4.1">
      <s id="b.1TI.4.1.1">Jero oca ocamantasanojeitee Ishire Tasorentsi.</s>
      <s id="b.1TI.4.1.2">Coajica, irotimataintsi impocantajeari Quirishito, intime jocajeiteroneri oca queariotatsiri aquemisantajeitiri.</s>
      <s id="b.1TI.4.1.3">Inquemisanteri amatavijeiterineri, ovaayetirori yoameyetiriri camaari iriori.</s>
     </seg>
     <seg type="verse" id="b.1TI.4.2">
      <s id="b.1TI.4.2.1">Iramatavitante yora atiri, iro cantaincha irishiacanteame iquemisanti.</s>
      <s id="b.1TI.4.2.2">Tecatsi incantea iriote te oncameetsateji oca icantayetiri.</s>
     </seg>
     <seg type="verse" id="b.1TI.4.3">
      <s id="b.1TI.4.3.1">Intsaneapiniteari shirampari iraye ijina, aisati intsaneaquearo tsinane aye ojime.</s>
      <s id="b.1TI.4.3.2">Aisati intsaneapitsataqueeri avajeiteari avari yovetsicaqueeri Tasorentsi.</s>
      <s id="b.1TI.4.3.3">Aquemisantajeitiri Tasorentsi, ayojeiti queariotaque yoamejeitaqueeri irinti.</s>
      <s id="b.1TI.4.3.4">Aitaque icoaque ampasonquitacoteri ayeari, irosati avanteariri.</s>
     </seg>
     <seg type="verse" id="b.1TI.4.4">
      <s id="b.1TI.4.4.1">Ocameetsajeitaque maaroni yovetsicaqueri Tasorentsi.</s>
      <s id="b.1TI.4.4.2">Ariorica ampasonquiteri, cameetsa avajeiteari, eiro apinquiritsi.</s>
     </seg>
     <seg type="verse" id="b.1TI.4.5">
      <s id="b.1TI.4.5.1">Yoameetsantaqueeri Tasorentsi avajeitari.</s>
      <s id="b.1TI.4.5.2">Ariorica ampasonquiteri, aisati anquenqueshiretero irineane, ocameetsati avapinijeiteari maaroni.</s>
     </seg>
     <seg type="verse" id="b.1TI.4.6">
      <s id="b.1TI.4.6.1">Ariorica povaajeiteneri ayemisantaririnte oca nocantimpiri, ocameetsati.</s>
      <s id="b.1TI.4.6.2">Tempa pishiretapinitacaro, oametasanotaquempi.</s>
      <s id="b.1TI.4.6.3">Ariorica poamejeiteri itsipapee nocamantimpiri, ari incantempi Jesoquirishito: "Cameetsa oca pantaquenari".</s>
     </seg>
     <seg type="verse" id="b.1TI.4.7">
      <s id="b.1TI.4.7.1">Eiro pishiretarotsi oca iquenquetsatashitari tseeyari: te oncameetsateji pinquenqueshiretapinitero.</s>
      <s id="b.1TI.4.7.2">Irointiquea pinquearioventero pinquemisantasanoteri Tasorentsi, irinti.</s>
     </seg>
     <seg type="verse" id="b.1TI.4.8">
      <s id="b.1TI.4.8.1">Ocameetsaveta pinquenaveete aisati pintsameete, oshintsitasanotantajeari pivatsa; iro cantaincha ocameetsatasanoti catsini pinquearioventeneri Tasorentsi paitapeerica panteneriri.</s>
      <s id="b.1TI.4.8.2">Eiro patsipetarotsi irointi: cameetsa pisavique meeca, aisati cameetsa pisavique coajica anta inquitequi.</s>
     </seg>
     <seg type="verse" id="b.1TI.4.9">
      <s id="b.1TI.4.9.1">Queariotasanotaque oca nocamantaquempiri.</s>
      <s id="b.1TI.4.9.2">Ocameetsataque irishirejeitearo maaroni atiri.</s>
     </seg>
     <seg type="verse" id="b.1TI.4.10">
      <s id="b.1TI.4.10.1">Apomerentsiventacari atiri, aquematsicatimentacari inquemisantajeitantajeari.</s>
      <s id="b.1TI.4.10.2">Aneatsiri ini Tasorentsi, ayojeiti eiro yamataviteetsi: iriotaque oavisacojeitiriri maaroni atiri.</s>
      <s id="b.1TI.4.10.3">Queario, yoavisacotasanojeitiri maaroni quemisantajeitiriri.</s>
     </seg>
     <seg type="verse" id="b.1TI.4.11">
      <s id="b.1TI.4.11.1">Pincantajeiteri atiri irimamajeitero oca nocantimpiri, poametasanojeiteri.</s>
     </seg>
     <seg type="verse" id="b.1TI.4.12">
      <s id="b.1TI.4.12.1">Evancariquerampi, iro cantaincha eiro pishineyetiritsi intseenqueetempi.</s>
      <s id="b.1TI.4.12.2">Paitapeerica pantayetaqueneriri Tasorentsi, cameetsa pimayetero, inquempetantempiri piyemisantaririnte: pineanate cameetsa, pisavique cameetsa, pinintajeiteri itsipapee, pinquemisanteri Tasorentsi, poameetsantero maaroni pinquenqueshireyeteri.</s>
     </seg>
     <seg type="verse" id="b.1TI.4.13">
      <s id="b.1TI.4.13.1">Coajica noneajantempi.</s>
      <s id="b.1TI.4.13.2">Meeca pineanatapiniteneri ayemisantaririnte irineane Tasorentsi, piveshireacaapiniteari, poametapiniteri.</s>
      <s id="b.1TI.4.13.3">Pincantatiyempani, irosati nareetantapaajeari.</s>
     </seg>
     <seg type="verse" id="b.1TI.4.14">
      <s id="b.1TI.4.14.1">Peerani icamantacotantaquempiri, aisati icantantariri jivatacaantatsiri Tasorentsi iramitacotempi, aisati yajiricainataquempi, irosati imatacaantaquempiri Tasorentsi.</s>
      <s id="b.1TI.4.14.2">Meeca eiro piperaventarotsi oca imatacaaquempiri.</s>
     </seg>
     <seg type="verse" id="b.1TI.4.15">
      <s id="b.1TI.4.15.1">Pimatapinitero oca imatacaaquempiri, iriotasanojeitantajeari maaroni atiri pimatasanotaquero.</s>
     </seg>
     <seg type="verse" id="b.1TI.4.16">
      <s id="b.1TI.4.16.1">Pinquenqueshiretasanotero paitarica pantayeteri, aisati paitarica poameyeteriri: pinquearioventajeitero.</s>
      <s id="b.1TI.4.16.2">Ariorica pimajeitero oca, ari poavisacotacantajeiteri maaroni quemajeitempineri, aisati pavisacotaje avirori.</s>
     </seg>
    </div>
    <div type="chapter" id="b.1TI.5">
     <seg type="verse" id="b.1TI.5.1">
      <s id="b.1TI.5.1.1">Eiro piquisatsatiritsi anteashipari; irointi cameetsa pineanateri, pinquempetacanteri irio piri avirori, cameetsa pincavintsayeri.</s>
      <s id="b.1TI.5.1.2">Aisati evancaripee, pinquempetacanteri pirenti.</s>
     </seg>
     <seg type="verse" id="b.1TI.5.2">
      <s id="b.1TI.5.2.1">Ora anteashiparo, pinquempetacantero piniro.</s>
      <s id="b.1TI.5.2.2">Aisati evancaropee, pinquempetacantero pitsiro: eiro piquenqueshiretirotsi pantero.</s>
     </seg>
     <seg type="verse" id="b.1TI.5.3">
      <s id="b.1TI.5.3.1">Ariorica ontimashitajea camajimentaaro, terica intime neshinoncatajerone, pineshinoncateroyea avinti.</s>
     </seg>
     <seg type="verse" id="b.1TI.5.4">
      <s id="b.1TI.5.4.1">Iro cantaincha itimirica otomi, oshinto, iriorica osari, cameetsa irineshinoncatero iriori.</s>
      <s id="b.1TI.5.4.2">Irootaque icoiri Tasorentsi cameetsa ayojeite ancavintsayeri ashanincasanori arori.</s>
      <s id="b.1TI.5.4.3">Cameetsa ampajeiteri ashijeiteeri coiteimojeitacariri.</s>
      <s id="b.1TI.5.4.4">Tempa peerani ipajeitaquee maaroni coiteimojeitaqueeri arori.</s>
     </seg>
     <seg type="verse" id="b.1TI.5.5">
      <s id="b.1TI.5.5.1">Ariorica otimashitasanotaja camajimentaaro, apaniro oquenqueshiretasanotiri Tasorentsi irinti, te intimeji pashini neshinoncateroneri.</s>
      <s id="b.1TI.5.5.2">Ocantani: tsiteniriqui, quitaiteriqui, oquenquetsatacaapinitiri Tasorentsi, ocantapinitiri paitarica ocoayetiri.</s>
     </seg>
     <seg type="verse" id="b.1TI.5.6">
      <s id="b.1TI.5.6.1">Iro cantaincha ainiro pashini, onashita irointi: ocoaque onquimoshiretashitea.</s>
      <s id="b.1TI.5.6.2">Aneavetaca, iro cantaincha eiro oneiritsi Tasorentsi.</s>
     </seg>
     <seg type="verse" id="b.1TI.5.7">
      <s id="b.1TI.5.7.1">Pincamantajeiteri maaroni quemisantatsiri irimamajeitero oca nocantimpiri, oncanteata eiro otimitsi irantane.</s>
     </seg>
     <seg type="verse" id="b.1TI.5.8">
      <s id="b.1TI.5.8.1">Ocameetsati aneshinoncajeiteri itsipapee ashaninca, aisati ashanincasanori arori, aneshinoncatasanoteri.</s>
      <s id="b.1TI.5.8.2">Eirorica aneshinoncatiritsi, eiro acantitsi: "Noquemisanti narori".</s>
      <s id="b.1TI.5.8.3">Teve.</s>
      <s id="b.1TI.5.8.4">Te incameetsateji tseencantatsiri, iro cantaincha terica aneshinoncateri ashaninca arori, anaacojeitajiri ainti yora tseencavetachari, te ancameetsatasanoteji catsini.</s>
     </seg>
     <seg type="verse" id="b.1TI.5.9">
      <s id="b.1TI.5.9.1">Ariorica omoncarataquero camajimentaaro 60 osarintsite, ari pincantero intacojeiteari maaroni ayemisantaririnte.</s>
      <s id="b.1TI.5.9.2">Ocameetsataque aisati aaveitaniri aparoni ojimeni, te oshequiyerini.</s>
     </seg>
     <seg type="verse" id="b.1TI.5.10">
      <s id="b.1TI.5.10.1">Ocameetsati pineacojeitaquero omayetaquero cameetsayetatsiri: intacojeitacari otomipee, oneshinoncajeitaqueri itsipapee, amitacojeitaqueri maaroni quemisantajeitiriri Tasorentsi, ocavintsaajeitaqueri ashinoncaincari, oquearioventaquero omayetaquero cameetsayetatsiri.</s>
      <s id="b.1TI.5.10.2">Ariorica pineacojeitaquero omayetaquero oca cameetsayetatsiri, ari ocameetsati pincantero intacojeiteari quemisantajeitatsiri ashinoncaajeitachari.</s>
     </seg>
     <seg type="verse" id="b.1TI.5.11">
      <s id="b.1TI.5.11.1">Iro cantaincha eiro picantirotsi ora camajimentaaro caari anteashipatatsi.</s>
      <s id="b.1TI.5.11.2">Ocoiricari shirampari antashiteari.</s>
      <s id="b.1TI.5.11.3">Ocoicari aaje aisati, ojocajiricari Quirishito.</s>
     </seg>
     <seg type="verse" id="b.1TI.5.12">
      <s id="b.1TI.5.12.1">Ojivavetaca ocantavetacari: "Nonquemisantasanotempi", iro cantaincha impoiji amatavitaqueri.</s>
      <s id="b.1TI.5.12.2">Irootaque iroasanquetantearori.</s>
     </seg>
     <seg type="verse" id="b.1TI.5.13">
      <s id="b.1TI.5.13.1">Aisati operatacari, oquenaquenayeticari pancotsipeequi, oneaveetashitacari, vero, vero, oquempetaricari tsiroti.</s>
      <s id="b.1TI.5.13.2">Aamaashitaricari oshaninca, oneanatantarocari caari cameetsatatsi.</s>
     </seg>
     <seg type="verse" id="b.1TI.5.14">
      <s id="b.1TI.5.14.1">Irootaque nocoantacari aaje aisati camajimentaaro, tequeratsitarica anteashiparote.</s>
      <s id="b.1TI.5.14.2">Cameetsa intime otomipee.</s>
      <s id="b.1TI.5.14.3">Cameetsa oncoteneri ojime iroyeari, aisati otomipee.</s>
      <s id="b.1TI.5.14.4">Cameetsa ontijeneri iitsaare, onquiveneri iitsaarepee, maaroni.</s>
      <s id="b.1TI.5.14.5">Ariorica cameetsa ontime, tecatsiquea incantea atiri incantimajeitee.</s>
     </seg>
     <seg type="verse" id="b.1TI.5.15">
      <s id="b.1TI.5.15.1">Jero imayetaquero Satanashi aparopee: yojocacaajiro oquemisantavetacari Quirishito.</s>
     </seg>
     <seg type="verse" id="b.1TI.5.16">
      <s id="b.1TI.5.16.1">Itimirica oshanincasanori camajimentaaro, cameetsa iriotashitea incavintsayero iriori.</s>
      <s id="b.1TI.5.16.2">Te oncameetsateji incanteri quemisantajeitatsiri: "Pincavintsaajeiteroyea avinti".</s>
      <s id="b.1TI.5.16.3">Timatsi pashini camajimentaaro, savicatsiri apaniro: tecatsi oshanincasanori cavintsayeroneri.</s>
      <s id="b.1TI.5.16.4">Irooquea irointi, cameetsa incavintsaajeitero yora quemisantajeitatsiri.</s>
     </seg>
     <seg type="verse" id="b.1TI.5.17">
      <s id="b.1TI.5.17.1">Cameetsarica ijivatacanti yora jivatacaajeitiriri quemisantatsiri, ocameetsati impinatasanoteri.</s>
      <s id="b.1TI.5.17.2">Cameetsa inquemisantasanoteri aisati.</s>
      <s id="b.1TI.5.17.3">Ariorica ipomerentsiventaquero iquenquetsati aisati yoametanti, cameetsa impinatasanoteri.</s>
     </seg>
     <seg type="verse" id="b.1TI.5.18">
      <s id="b.1TI.5.18.1">Aitaque ocanti Sanquenarentsi: "Eiro pipashicavantetiritsi yora vaca aaticaitirori tirico, pishineteri iroyea.</s>
      <s id="b.1TI.5.18.2">Tempa yaaticaitimpiro paantarori oitsoqui".</s>
      <s id="b.1TI.5.18.3">Aisati ocanti: "Ocameetsati impinayeeteri yora antaveetiniriri".</s>
     </seg>
     <seg type="verse" id="b.1TI.5.19">
      <s id="b.1TI.5.19.1">Eiro piquemisantashitaritsi aparo cantacotashitearineri jivatacaajeitimpiri, piquemisantirocari tseeyantsi.</s>
      <s id="b.1TI.5.19.2">Iro cantaincha incarataquerica neasanoterineri 2, ariorica 3, ari pishiretearo oca incamantempiri.</s>
     </seg>
     <seg type="verse" id="b.1TI.5.20">
      <s id="b.1TI.5.20.1">Queariorica otimi yantasanotaqueri, ari pincanteri: "Eiro papiitajirotsi aisati oca pantaqueri".</s>
      <s id="b.1TI.5.20.2">Cameetsa iriojeitero maaroni quemisantatsiri oca pincanteriri, inquenqueshirejeitanteari, iriojeitanteari eiro yantantarotsi iriori caari cameetsatatsi.</s>
     </seg>
     <seg type="verse" id="b.1TI.5.21">
      <s id="b.1TI.5.21.1">Ayojeitaque icarajeitaquee Atasorentsite, aisati Jesoquirishito.</s>
      <s id="b.1TI.5.21.2">Aisati icarajeitaquee inampirepee iriori.</s>
      <s id="b.1TI.5.21.3">Irootaque nocantantimpiri pimamajeitero pincanteri antirori caari cameetsatatsi.</s>
      <s id="b.1TI.5.21.4">Eiro pipincatsatashitaritsi jivatacaavetimpiri avirori.</s>
      <s id="b.1TI.5.21.5">Ocameetsati pimoncaratavacaajeitea avirori.</s>
     </seg>
     <seg type="verse" id="b.1TI.5.22">
      <s id="b.1TI.5.22.1">Eiro pipeashitaritsi shirampari jivatacaajeiterineri quemisantatsiri, eiro pipamiinatashitaritsi.</s>
      <s id="b.1TI.5.22.2">Pijivate piotasanoteri.</s>
      <s id="b.1TI.5.22.3">Eiro pishinetiritsi itsipa irantero caari cameetsatatsi: ariorica pishineteri, ontime pantane avirori.</s>
      <s id="b.1TI.5.22.4">Pantirocariya avirori caari cameetsatatsi.</s>
     </seg>
     <seg type="verse" id="b.1TI.5.23">
      <s id="b.1TI.5.23.1">Eiro apatiro piriro nija, irointi pirero aisati ovaja capichaji.</s>
      <s id="b.1TI.5.23.2">Oameetsatajempiro pamporetsa picatsiti.</s>
      <s id="b.1TI.5.23.3">Aapinitaquempi pimaore, iro cantaincha oshintsitacayempi ovaja.</s>
      <s id="b.1TI.5.23.4">Ariorica pirapinitero capichaji, ari oavisacotajempi, aisati oshintsitacaajempi.</s>
     </seg>
     <seg type="verse" id="b.1TI.5.24">
      <s id="b.1TI.5.24.1">Oconijataque caari cameetsatatsi yantaniroyetiri aparopee atiri; iojeitaque incantacoteri Tasorentsi: "Ainiro yantane".</s>
      <s id="b.1TI.5.24.2">Ainiro pashini manavetacarori yantayetiri, iro cantaincha coajica onconijate aisati maaroni yantayetiri iriori.</s>
     </seg>
     <seg type="verse" id="b.1TI.5.25">
      <s id="b.1TI.5.25.1">Aisati, ariorica antayetaquero cameetsayetatsiri, oconijataque aparopee, ineacojeitaqueero atiri.</s>
      <s id="b.1TI.5.25.2">Iro cantaincha tequera onconijateji maaroni cameetsatatsiri antajeitaqueri: coajica onconijatasanotaque maaroni.</s>
      <s id="b.1TI.5.25.3">Aitaque oncanteari.</s>
     </seg>
    </div>
    <div type="chapter" id="b.1TI.6">
     <seg type="verse" id="b.1TI.6.1">
      <s id="b.1TI.6.1.1">Yora amanantiriri iveranaro, iperanatasanotacari.</s>
      <s id="b.1TI.6.1.2">Iro cantaincha ariorica iquemisantaque yora pimantaari, ocameetsati impincatsateri yora amanantiriri.</s>
      <s id="b.1TI.6.1.3">Impoiji tecatsi incanteete incantimateri Tasorentsi, aisati tecatsi incanteete: "Te oncameetsateji oca yoametiriri quemisantatsiri".</s>
     </seg>
     <seg type="verse" id="b.1TI.6.2">
      <s id="b.1TI.6.2.1">Ariorica iquemisantaque yora amanantajiriri, te oncameetsateji incante yora pimantaari: "Iriotaque meeca noyemisantaririnte, nomoncaratavacaaca.</s>
      <s id="b.1TI.6.2.2">Eiro meeca nopincatsatiritsi".</s>
      <s id="b.1TI.6.2.3">Irointi cameetsa irantaveetasanoteneri: tempa irio iyemisataririnte yantaveetiniri, irootaque inintantariri.</s>
      <s id="b.1TI.6.2.4">Irootaque, Timoteo, poamejeiteriri maaroni, pincantajeiteri maaroni irimajeitero.</s>
     </seg>
     <seg type="verse" id="b.1TI.6.3">
      <s id="b.1TI.6.3.1">Ainiro quenacaashitacarori oca noametiriri.</s>
      <s id="b.1TI.6.3.2">Te irishiretearoji ora queariotatsiri yoametiriri Avincatsarite Jesoquirishito.</s>
      <s id="b.1TI.6.3.3">Aisati te irishiretearoji oca oamejeitaqueeri anquemisanteri Tasorentsi.</s>
     </seg>
     <seg type="verse" id="b.1TI.6.4">
      <s id="b.1TI.6.4.1">Oshequi ishemeti, iro cantaincha te aneeroji iotantari.</s>
      <s id="b.1TI.6.4.2">Te irioteji.</s>
      <s id="b.1TI.6.4.3">Isampitacotashitacaro paitapeerica.</s>
      <s id="b.1TI.6.4.4">Ineanatashiniroveetaca, vero, vero.</s>
      <s id="b.1TI.6.4.5">Impoiji iquisashireaqueri itsipapee, iquisatsataqueri, icantimataqueri, yaamaacotacari yantiro caari cameetsatatsi.</s>
     </seg>
     <seg type="verse" id="b.1TI.6.5">
      <s id="b.1TI.6.5.1">Iquisavacaajeitaca yora quenqueshiretirori caari cameetsatatsi, te inquenqueshireteroji queariotatsiri.</s>
      <s id="b.1TI.6.5.2">Iquemisantaniromempeaca, ijitashivetaca ari irayeme paitapeerica.</s>
     </seg>
     <seg type="verse" id="b.1TI.6.6">
      <s id="b.1TI.6.6.1">Iro cantaincha ariorica anquemisantasanoteri Tasorentsi, aisati aveshireimenteari, ari asavicasanojeitanaque cameetsa.</s>
     </seg>
     <seg type="verse" id="b.1TI.6.7">
      <s id="b.1TI.6.7.1">Atimantapaacari peerani, tecatsi amapaaque.</s>
      <s id="b.1TI.6.7.2">Aisati onquempetea, ariorica ancamaque, tecatsi aanajeri aisati.</s>
     </seg>
     <seg type="verse" id="b.1TI.6.8">
      <s id="b.1TI.6.8.1">Iro cantaincha timatsirica avajeitari aisati aquitsaajeitari, aitapaaji, eiro aiquero acoanaitii aisati.</s>
     </seg>
     <seg type="verse" id="b.1TI.6.9">
      <s id="b.1TI.6.9.1">Irintiquea yora coatsiri irashitaarantea yantanirotashiyetacaro paitapeerica irishequiantearori irovaararo.</s>
      <s id="b.1TI.6.9.2">Omapocashitapaacari yantaquero paitapeerica.</s>
      <s id="b.1TI.6.9.3">Te inquenqueshireteaji, icoashitacaro caari cameetsayetatsi, impoiji incamaquerica, irijate Sharincaveniqui.</s>
     </seg>
     <seg type="verse" id="b.1TI.6.10">
      <s id="b.1TI.6.10.1">Ariorica ancoasanotaque ashiyetearo paitapeerica, aitaque antaquero caari cameetsatatsi.</s>
      <s id="b.1TI.6.10.2">Oshequi quemisantavetachari yojocajiro iquemisanti.</s>
      <s id="b.1TI.6.10.3">¿Paita yojocantarori?</s>
      <s id="b.1TI.6.10.4">Tempa icoaque irashiyetearo paitapeerica, iro cantaincha impoiji oshequi inquenqueshiretanaquea, iroashiretasanotanaquea catsini.</s>
     </seg>
     <seg type="verse" id="b.1TI.6.11">
      <s id="b.1TI.6.11.1">Iro cantaincha avinti, piquearioventiniri Tasorentsi paitarica icantimpiri.</s>
      <s id="b.1TI.6.11.2">Pinevetarocari avirori paitapeerica.</s>
      <s id="b.1TI.6.11.3">Pincoasanote pincameetsatasanotanaque avinti.</s>
      <s id="b.1TI.6.11.4">Pimpincatsateri Tasorentsi, pinquemisantasanoteri, pinquearioventeneri maaroni icoacaaquempiri, pantaveeteneri; pinintasanojeiteri itsipapee, pineshinoncajeiteri.</s>
     </seg>
     <seg type="verse" id="b.1TI.6.12">
      <s id="b.1TI.6.12.1">Ariorica opomerentsivetaca piquemisantasanotiri Tasorentsi meeca, iro cantaincha ocameetsatasanoti pimataquero.</s>
      <s id="b.1TI.6.12.2">Pinquearioventeneri icoacaajeitimpiri.</s>
      <s id="b.1TI.6.12.3">Eiro pipeacotarotsi: pincantaitatiyempani panee inquitequi.</s>
      <s id="b.1TI.6.12.4">Icoyeaquempi Tasorentsi iroaneantajempiri anta inquitequi.</s>
      <s id="b.1TI.6.12.5">Tempa irootaque picantaqueri avirori, icarajeitaque oshequi quemajeitavaquempiri.</s>
      <s id="b.1TI.6.12.6">Queariotaque picantaqueriri.</s>
     </seg>
     <seg type="verse" id="b.1TI.6.13">
      <s id="b.1TI.6.13.1">Tempa irio Tasorentsi oaneajeiteeneri inquitequi, maaroni.</s>
      <s id="b.1TI.6.13.2">Aisati peerani Jesoquirishito, te intsaroacayeariji Pontsio Pirato, yora oacantaqueriri.</s>
      <s id="b.1TI.6.13.3">Icantiri: "Queario, narotaque pincatsari".</s>
      <s id="b.1TI.6.13.4">Meeca icarajeitaquee Tasorentsi aisati Jesoquirishito, yamenacoventajeitaquee.</s>
     </seg>
     <seg type="verse" id="b.1TI.6.14">
      <s id="b.1TI.6.14.1">Irootaque noncantantempirori oca: pintsoteaquero maaroni nocantimpiri, eiro picomitarotsi.</s>
      <s id="b.1TI.6.14.2">Pincantatiyempani, pimatasanotero irosati impocantajeari Avincatsarite Jesoquirishito.</s>
     </seg>
     <seg type="verse" id="b.1TI.6.15">
      <s id="b.1TI.6.15.1">Ioti Tasorentsi jaoca oncarate impocantajeari, iriotaque cantatsineri.</s>
      <s id="b.1TI.6.15.2">Iquimoshiretaque iriori.</s>
      <s id="b.1TI.6.15.3">Apaniro ini, itasorentsitasanotaque catsini, ipincatsariventajeitiri maaroni pincatsariventavetariri atiri, ijivatacaajeitiri maaroni jivatacaajeivetariri atiripee.</s>
     </seg>
     <seg type="verse" id="b.1TI.6.16">
      <s id="b.1TI.6.16.1">Apaniro irinti eiro itsoncatsi, eiro icamitsi catsini.</s>
      <s id="b.1TI.6.16.2">Anta itiminta otimi quitaiteri catsini, tecatsi ancantea ajatashitero.</s>
      <s id="b.1TI.6.16.3">Te intimeji neerineri Tasorentsi.</s>
      <s id="b.1TI.6.16.4">Tecatsi ancantea aneajeiteri.</s>
      <s id="b.1TI.6.16.5">Ocameetsati ampincatsatasanojeitanaqueri maaroni.</s>
      <s id="b.1TI.6.16.6">Icantatiani ipincatsariventanti irinti, yashi yoiro.</s>
      <s id="b.1TI.6.16.7">Aitaque icanta.</s>
     </seg>
     <seg type="verse" id="b.1TI.6.17">
      <s id="b.1TI.6.17.1">Pincanteri ashitaarantincari eiro ishemetitsi.</s>
      <s id="b.1TI.6.17.2">Aisati pincanteri eiro iveshireimentarotsi yashiyevetari, tempa ari ompeajea, coajica.</s>
      <s id="b.1TI.6.17.3">Irintiquea Tasorentsi iriveshireimentea.</s>
      <s id="b.1TI.6.17.4">Ipapinijeitaquee maaroni coiteimojeitaqueeri aquimoshirejeitantari.</s>
     </seg>
     <seg type="verse" id="b.1TI.6.18">
      <s id="b.1TI.6.18.1">Oshequi iroaararo iriori ashitaarantincari.</s>
      <s id="b.1TI.6.18.2">Pincamanteri meeca irineshinoncajeiteri ishanincapee, oshequi irineshinoncateri.</s>
      <s id="b.1TI.6.18.3">Te oncameetsateji irimashitsate.</s>
      <s id="b.1TI.6.18.4">Cameetsa incavintsante, irointi.</s>
     </seg>
     <seg type="verse" id="b.1TI.6.19">
      <s id="b.1TI.6.19.1">Ariorica irimayetaquero oca, cameetsa.</s>
      <s id="b.1TI.6.19.2">Impinateri Tasorentsi coajica anta inquitequi, anta incantaitatiyempani iraneapaaje cameetsa.</s>
     </seg>
     <seg type="verse" id="b.1TI.6.20">
      <s id="b.1TI.6.20.1">Meeca, Timoteo, otimi icantaquempiri Tasorentsi pantaqueneri.</s>
      <s id="b.1TI.6.20.2">Ari pimamateneriqueti, eiro pamatavitiritsi.</s>
      <s id="b.1TI.6.20.3">Eiro pishiretashitarotsi cantaantsi.</s>
      <s id="b.1TI.6.20.4">Ainiro oametantayevetarori paitapeerica, ijiveta ioti, iro cantaincha te omoncaratavacayeaji icantiri.</s>
      <s id="b.1TI.6.20.5">Eiro pishiretashitarotsi yoametashiyevetimpiri.</s>
     </seg>
     <seg type="verse" id="b.1TI.6.21">
      <s id="b.1TI.6.21.1">Ijitashivetaca yora ioti, iro cantaincha, te irioteji.</s>
      <s id="b.1TI.6.21.2">Irootaque caari iquemisantanta.</s>
      <s id="b.1TI.6.21.3">Ari, nocoaque irineshinoncatempi Tasorentsi.</s>
      <s id="b.1TI.6.21.4">Narotaque sanquenatimpirori oca:</s>
     </seg>
    </div>
   </div>
   <div type="book" id="b.2TI">
    <div type="chapter" id="b.2TI.1">
     <seg type="verse" id="b.2TI.1.1">
      <s id="b.2TI.1.1.1">¿Ainirompi, Timoteo?</s>
      <s id="b.2TI.1.1.2">¿Tecatsimpa oyempine?</s>
      <s id="b.2TI.1.1.3">Narotaque Pavoro sanquenatajimpirori oca.</s>
      <s id="b.2TI.1.1.4">Itiancaquena Jesoquirishito noncamantajeiteri maaroni atiri ariorica inquemisantajeiteri Jesoquirishito, ari iroaneajeitajeri anta inquitequi.</s>
      <s id="b.2TI.1.1.5">Irootaque icoacaaquenari Tasorentsi.</s>
      <s id="b.2TI.1.1.6">Notiomi, nonintasanotimpi.</s>
      <s id="b.2TI.1.1.7">Nocoaque irineshinoncatempi Tasorentsi, aisati Avincatsarite Jesoquirishito.</s>
      <s id="b.2TI.1.1.8">Aisati nocoaque incavintsaasanotempi, cameetsa irisavicacayempi.</s>
     </seg>
     <seg type="verse" id="b.2TI.1.3">
      <s id="b.2TI.1.3.1">Noquenquetsatacaapinitiri Tasorentsi maaroni quitaiteriqui, aisati tsiteniriqui.</s>
      <s id="b.2TI.1.3.2">Paitaricapee nanteneriri, nocoasanotaque noveshireacayeari.</s>
      <s id="b.2TI.1.3.3">Tempa peerani yantaveetinirini iriori yora noshanincani.</s>
      <s id="b.2TI.1.3.4">Peerani, nojocantanaquempiriranqui, poashiretanaca, piraaca.</s>
      <s id="b.2TI.1.3.5">Oshequi meeca nocoiteaquempi.</s>
      <s id="b.2TI.1.3.6">Nocoaveta noneajempime aisati, noveshireimentasanotajempime.</s>
      <s id="b.2TI.1.3.7">Noquenqueshiretajimpi, oshequi piquemisantasanotaque, picantani.</s>
      <s id="b.2TI.1.3.8">Piquempetacaro pisaro Iroira, aisati piniro Eonise: oquemisantasanojeiti iroori.</s>
      <s id="b.2TI.1.3.9">Nioti ainirotatsi piquemisanti, irootaque nopasonquitacoventantimpiri.</s>
     </seg>
     <seg type="verse" id="b.2TI.1.6">
      <s id="b.2TI.1.6.1">Piquemisantaqueri Tasorentsi, irootaque noncantantempiri: peerani, nopamiinatantaquempiri, aisati nocantantacariri Tasorentsi iramitacotempi, timatsi imatacaaquempiri.</s>
      <s id="b.2TI.1.6.2">Meeca pimatasanotero maaroni imatacaaquempiri.</s>
     </seg>
     <seg type="verse" id="b.2TI.1.7">
      <s id="b.2TI.1.7.1">Te incoyeji antsaroacayeari atiri, irointi icoasanotaque anquearioventeneri maaroni.</s>
      <s id="b.2TI.1.7.2">Icoaque anintajeiteri atiri; aisati icoaque ontimimojeitee ayojeitanteari, cameetsa asavicajeitantajeari.</s>
     </seg>
     <seg type="verse" id="b.2TI.1.8">
      <s id="b.2TI.1.8.1">Eiro pipashiventacaarotsi pinquenquetsatacoteri Avincatsarite.</s>
      <s id="b.2TI.1.8.2">Aisati, eiro pipashiventacaanatsi; noquemisantaqueri Avincatsarite, irootaque yoiminqueanteetaquenari meeca caravosoquica.</s>
      <s id="b.2TI.1.8.3">Oshequi noneacatsitimentacari Quirishito, cameetsa pinquempetena avirori.</s>
      <s id="b.2TI.1.8.4">Aitaque irimatacayempiro Tasorentsi maaroni icoacaaquempiri.</s>
     </seg>
     <seg type="verse" id="b.2TI.1.9">
      <s id="b.2TI.1.9.1">Peerani, tequerani irovetsiqueroni oca quipatsica, iotitaqueeni anquemisanteri Jesoquirishito.</s>
      <s id="b.2TI.1.9.2">Icoyeajeititaqueeni cameetsa asavicajeitanteari.</s>
      <s id="b.2TI.1.9.3">Te ancameetsaveiteani, iro cantaincha timatsi icoacaaqueeri.</s>
      <s id="b.2TI.1.9.4">Ineshinoncatashijeitaquee, yoavisacojeitaquee.</s>
     </seg>
     <seg type="verse" id="b.2TI.1.10">
      <s id="b.2TI.1.10.1">Ipocapaaque quipatsiquica Jesoquirishito, yora oavisacojeitaqueeri.</s>
      <s id="b.2TI.1.10.2">Meeca ayotasanojeitaquero maaroni imataqueeneri Tasorentsi.</s>
      <s id="b.2TI.1.10.3">Eiro meeca atsaroitsi ancame.</s>
      <s id="b.2TI.1.10.4">Ayojeiti ariorica ancamanaque, eiro ajatitsi ainti Sharincaveniqui.</s>
      <s id="b.2TI.1.10.5">Cameetsa oni oca icamantajeiteeri: yoaneasanojeitaquee, ancantaitatiyempani asaviquimojeiteri inampiqui.</s>
     </seg>
     <seg type="verse" id="b.2TI.1.11">
      <s id="b.2TI.1.11.1">Itiancaquena Tasorentsi noncamantajeiteri atiri oca cameetsatatsiri, aisati noamejeiteri.</s>
     </seg>
     <seg type="verse" id="b.2TI.1.12">
      <s id="b.2TI.1.12.1">Irootaque noneacatsitantacarori maaroni aca caravosoquica.</s>
      <s id="b.2TI.1.12.2">Iro cantaincha te nompashiventeaji.</s>
      <s id="b.2TI.1.12.3">Niotasanotiri yora noquemisantiri: niotaque eiro yamatavitanatsi, irootaque nocantantacariri: "Pinquempoyeajena".</s>
      <s id="b.2TI.1.12.4">Niotasanoti inquempoyeajena irosati impocantajeari.</s>
     </seg>
     <seg type="verse" id="b.2TI.1.13">
      <s id="b.2TI.1.13.1">Queariotasanotaque maaroni noametaquempiri, te namatavitempiji.</s>
      <s id="b.2TI.1.13.2">Pimoncaratero maaroni nocantaquempiri.</s>
      <s id="b.2TI.1.13.3">Pinquemisanteri Jesoquirishito, pinintasanoteri.</s>
     </seg>
     <seg type="verse" id="b.2TI.1.14">
      <s id="b.2TI.1.14.1">Quiso oajeitaquee Ishire Tasorentsi.</s>
      <s id="b.2TI.1.14.2">Timatsi omatacaaquempiri, ari pimamayetero cameetsa.</s>
     </seg>
     <seg type="verse" id="b.2TI.1.15">
      <s id="b.2TI.1.15.1">Pioti yojocajeitaquena ashiasati: Jijero, Eromojeneshi, maaroni.</s>
     </seg>
     <seg type="verse" id="b.2TI.1.16">
      <s id="b.2TI.1.16.1">Nocoaque incavintsayeri Avincatsarite Oneshijoro, aisati ishaninca iriori.</s>
      <s id="b.2TI.1.16.2">Intacotapinitaquena Oneshijoro, te impashiventeaji iquivantana aca caravosoquica.</s>
     </seg>
     <seg type="verse" id="b.2TI.1.17">
      <s id="b.2TI.1.17.1">Itimantacari aca Oromaqui, icoacoayetaquena, irosati ineantapaaquenari aca.</s>
     </seg>
     <seg type="verse" id="b.2TI.1.18">
      <s id="b.2TI.1.18.1">Piotasanoti aisati oshequi yamitacotaquena anta Ejesoqui.</s>
      <s id="b.2TI.1.18.2">Coajica, impocajerica Avincatsarite, aitaque incavintsaapaajeri.</s>
     </seg>
    </div>
    <div type="chapter" id="b.2TI.2">
     <seg type="verse" id="b.2TI.2.1">
      <s id="b.2TI.2.1.1">Meeca, notiomi, tempa ineshinoncataquempi Jesoquirishito, irootaque nocantantimpiri pishintsiventeneri maaroni pantayeteneriri.</s>
     </seg>
     <seg type="verse" id="b.2TI.2.2">
      <s id="b.2TI.2.2.1">Timatsi piquemitaquenari, tempa picarajeitaqueri oshequi pashini quemajeitaquenari.</s>
      <s id="b.2TI.2.2.2">Ari poameyeteri pashini ashaninca, inquearioventeneri Tasorentsi iroametante iriori.</s>
      <s id="b.2TI.2.2.3">Irovaajeneri aisati itsipapee oca noametaquempiri.</s>
     </seg>
     <seg type="verse" id="b.2TI.2.3">
      <s id="b.2TI.2.3.1">Yora soraropee cameetsari ineacatsitimentapinitari ivincatsarite.</s>
      <s id="b.2TI.2.3.2">Pinquempeteari avirori, eiro pitsaroitsi pineacatsitimenteari Avincatsarite Jesoquirishito.</s>
     </seg>
     <seg type="verse" id="b.2TI.2.4">
      <s id="b.2TI.2.4.1">Aisati te iriomparitapiniteaji soraro, te impanquiveeteji, irointi apatiro iquearioventiniri iyapitanote inintacairiri.</s>
     </seg>
     <seg type="verse" id="b.2TI.2.5">
      <s id="b.2TI.2.5.1">Ocameetsati yora aatiquirori perota inquemisanteri yora jivatacairiri.</s>
      <s id="b.2TI.2.5.2">Eirorica iquemisantasanotiri, eiro ipashiyeetaritsi oca ipapinitiriri anaacotantatsiri.</s>
     </seg>
     <seg type="verse" id="b.2TI.2.6">
      <s id="b.2TI.2.6.1">Yora panquiveetatsiri, ariorica intsameetacotasanotero ivanquire, ari irayero oshequi oitsoqui, coajica.</s>
      <s id="b.2TI.2.6.2">Te irantsipetearoji itsameetacotiro.</s>
     </seg>
     <seg type="verse" id="b.2TI.2.7">
      <s id="b.2TI.2.7.1">Pinquenqueshiretasanotero oca noshiacantimpiri, ari iriotacaasanotempiro Avincatsarite.</s>
     </seg>
     <seg type="verse" id="b.2TI.2.8">
      <s id="b.2TI.2.8.1">Pinquenqueshireteri aisati Jesoquirishito, yora ishanincani Iravirini; yoyeevetacari, iro cantaincha itinaanaja aisati.</s>
      <s id="b.2TI.2.8.2">Irootaque oca nocamantapinijeitiriri atiri, iravisacojeitantajeari.</s>
     </seg>
     <seg type="verse" id="b.2TI.2.9">
      <s id="b.2TI.2.9.1">Nocantani noquenquetsatacaajeitiri atiripee, irootaque noneacatsitantacarori meeca.</s>
      <s id="b.2TI.2.9.2">Yoisoyeetaquena, iquempetacanteetaquena oayeri.</s>
      <s id="b.2TI.2.9.3">Iro cantaincha tecatsi incanteetero iroisotero irineane Tasorentsi: tempa ovaraanaca irointi.</s>
     </seg>
     <seg type="verse" id="b.2TI.2.10">
      <s id="b.2TI.2.10.1">¿Paita noneacatsitantacarori maaroni oca?</s>
      <s id="b.2TI.2.10.2">Irio noneacatsitimentiri maaroni atiri icoyeaqueri Tasorentsi, incantaitatiyempani irisavicanteari cameetsa anta inquitequi.</s>
      <s id="b.2TI.2.10.3">Iriotaque Jesoquirishito oavisacoterineri.</s>
     </seg>
     <seg type="verse" id="b.2TI.2.11">
      <s id="b.2TI.2.11.1">Queariotaque oca icanteetiri: "Ariorica ancamimenteri Quirishito, ari antsipatapaajeari anta inquitequi, asaviquimotapaajeri.</s>
     </seg>
     <seg type="verse" id="b.2TI.2.12">
      <s id="b.2TI.2.12.1">Ariorica ampomerentsiventeneri antayeteneri paitapeerica meeca, iro cantaincha coajica ancarajeiteri ampincatsarijeite.</s>
      <s id="b.2TI.2.12.2">Ariorica ancanteri atiri: 'Te nioteriji Jesoquirishito', aisati incantacotee iriori: 'Apa, te nioteriji yoca'.</s>
     </seg>
     <seg type="verse" id="b.2TI.2.13">
      <s id="b.2TI.2.13.1">Ariorica amataviteri, iro cantaincha eiro yamataviteetsi irinti.</s>
      <s id="b.2TI.2.13.2">Irimoncarataquero maaroni icantaqueeri".</s>
     </seg>
     <seg type="verse" id="b.2TI.2.14">
      <s id="b.2TI.2.14.1">Tempa icarajeitaquee Avincatsarite.</s>
      <s id="b.2TI.2.14.2">Pincantapiniteri atiri eiro icantavacaimentarotsi paitapeerica yoameyetiriri.</s>
      <s id="b.2TI.2.14.3">Yatsipetashitacaro icantavacaimentaro oca, icomitacaaricari yora quemajeiterineri.</s>
     </seg>
     <seg type="verse" id="b.2TI.2.15">
      <s id="b.2TI.2.15.1">Pantasanoyeteneri Tasorentsi, incantantempiri: "Cameetsa maaroni pantaquenari", impoiji eiro otimitsi pimpashiventanteari.</s>
      <s id="b.2TI.2.15.2">Piotasanotiro irineane Tasorentsi, meeca poametantero cameetsa; tempa tampatica oametanti irointi.</s>
     </seg>
     <seg type="verse" id="b.2TI.2.16">
      <s id="b.2TI.2.16.1">Eiro pishiretarotsi cantaantsi, eiro picantavacaatsi: pojocacaasanotiricari atiri inquemisanterime Tasorentsi.</s>
     </seg>
     <seg type="verse" id="b.2TI.2.17">
      <s id="b.2TI.2.17.1">Oshiaquero patsaarontsijenca, ariorica aaquee, ontsoncanaquee maaroni atseempequiqui, ampatsayetanaque.</s>
      <s id="b.2TI.2.17.2">Yatsipetacaro icantavacaanirotaca yora Imeneo aisati Jireto.</s>
     </seg>
     <seg type="verse" id="b.2TI.2.18">
      <s id="b.2TI.2.18.1">Icomijeitacaro quearioyetatsiri.</s>
      <s id="b.2TI.2.18.2">Icantaniroti: "Aitanaji.</s>
      <s id="b.2TI.2.18.3">Itinaajeivetaja itsipapee, iro cantaincha eiro atinaajeitajatsi ainti".</s>
      <s id="b.2TI.2.18.4">Iquenqueshiretacaajeitaqueri maaroni quemajeitaqueriri.</s>
     </seg>
     <seg type="verse" id="b.2TI.2.19">
      <s id="b.2TI.2.19.1">Piotero ocaocantiri irineane Tasorentsi: "Iotasanotiri Tasorentsi maaroni quemisantajeitiriri".</s>
      <s id="b.2TI.2.19.2">Aisati ocanti: "Intimerica cantatsine: 'Noquemisantiri Avincatsarite', ocameetsati irojoquero caari cameetsatatsi yantayetiri".</s>
      <s id="b.2TI.2.19.3">Aitaque ocantaqueri.</s>
      <s id="b.2TI.2.19.4">Irineane Tasorentsi oshiaquero antearo mapi: te ompashinitapiniteaji.</s>
     </seg>
     <seg type="verse" id="b.2TI.2.20">
      <s id="b.2TI.2.20.1">Anta ivancoqui ashitaarantincari timatsi oshequi iveratote.</s>
      <s id="b.2TI.2.20.2">Ainiro pinatasanotachari, yovetsiqueetiro oro aisati perata.</s>
      <s id="b.2TI.2.20.3">Ainiro caari pinatacha, yovetsiqueetiro inchato aisati quipatsi.</s>
      <s id="b.2TI.2.20.4">Ora pinatachari, iveshireimentacaro: icoaque irameniteri maaroni ishaninca.</s>
      <s id="b.2TI.2.20.5">Ora caari pinatacha onantari cajara.</s>
     </seg>
     <seg type="verse" id="b.2TI.2.21">
      <s id="b.2TI.2.21.1">Ariorica poameetsataquea avisati, pojocaquerorica caari cameetsatatsi pantapinijeitiri, ari pinquempetearo perato pinatasanotachari; iriveshireimentempi Avincatsarite, incoaque irineajeitajempi maaroni.</s>
      <s id="b.2TI.2.21.2">Impoiji pimataqueneri paitarica incoacaaquempiri.</s>
     </seg>
     <seg type="verse" id="b.2TI.2.22">
      <s id="b.2TI.2.22.1">Eiro catsini piquenqueshiretirotsi caari cameetsayetatsi yantayetiri evancaripee.</s>
      <s id="b.2TI.2.22.2">Irointiquea pincoasanotanaque pincameetsatanaje, pinquemisantasanotanaje, pininteri itsipapee, pincarajeiteri itsipapee cameetsayetatsiri: maaroni yora aventasanotariri Avincatsarite.</s>
     </seg>
     <seg type="verse" id="b.2TI.2.23">
      <s id="b.2TI.2.23.1">Eiro picantavacaimentashitarotsi caari ayotasanojeiti: piquisavacaacari.</s>
     </seg>
     <seg type="verse" id="b.2TI.2.24">
      <s id="b.2TI.2.24.1">Ariorica antaveeteneri Avincatsarite paitapeerica, te oncameetsateji anquisajeiteri ayemisantaririnte; irointi cameetsa ancavintsayeri itsipapee, cameetsa avameteri, eiro ashemaritsi,</s>
     </seg>
     <seg type="verse" id="b.2TI.2.25">
      <s id="b.2TI.2.25.1">cameetsa avameteri yora quisajeitaqueeri.</s>
      <s id="b.2TI.2.25.2">Cameetsarica avameteri, impoiji ariorica inquenqueshiretanaquea, irojocajero caari cameetsayetatsi inquemisantantearori queariotatsiri.</s>
      <s id="b.2TI.2.25.3">Iramitacoteri Tasorentsi.</s>
     </seg>
     <seg type="verse" id="b.2TI.2.26">
      <s id="b.2TI.2.26.1">Yamatavivetacari camaari: Otimaveta icoacaavetacariri, irootaque yantantavetacanariri iriori; iro cantaincha iroavisacoteri Tasorentsi, ariorica inquemisanteri.</s>
     </seg>
    </div>
    <div type="chapter" id="b.2TI.3">
     <seg type="verse" id="b.2TI.3.1">
      <s id="b.2TI.3.1.1">Piotero oca: coajica, ariorica omoncarataquea impocantajeari Jesoshi, oshequi ompomerentsitimoteari quemisantatsiri.</s>
     </seg>
     <seg type="verse" id="b.2TI.3.2">
      <s id="b.2TI.3.2.1">Irisati nintajanchane atiri, incoasanoteri quirequi, irishemete, irishirontimenteari itsipapee, incantimateri Tasorentsi, impiatsateari ashitariri, eiro ipasonquitiritsi neshinoncaterineri, eiro iquenqueshiretiritsi Tasorentsi.</s>
     </seg>
     <seg type="verse" id="b.2TI.3.3">
      <s id="b.2TI.3.3.1">Eiro iotirotsi incavintsayeri itsipapee, eiro iotitsi incatsimareajea, incantimatante, eiro ipashiventacaarotsi irantayetero tsinanepee, inquisanaquea, inquisayeteri cameetsayetatsiri,</s>
     </seg>
     <seg type="verse" id="b.2TI.3.4">
      <s id="b.2TI.3.4.1">iramataviyeteri ishanincasanoripee, irantashiyetearo paitapeerica, eiro iquenqueshiretatsi, irishemetasanote, incoanaque inquimoshiretashitea, eiro icoitsi irioteri Tasorentsi.</s>
     </seg>
     <seg type="verse" id="b.2TI.3.5">
      <s id="b.2TI.3.5.1">Inquemisantamempeashiteari Tasorentsi, iro cantaincha eiro ipincatsatiritsi.</s>
      <s id="b.2TI.3.5.2">Eiro piquempetaritsi avirori.</s>
     </seg>
     <seg type="verse" id="b.2TI.3.6">
      <s id="b.2TI.3.6.1">Inqueavancoteri itsipapee atiri, iramatavitapeero tsinanepee.</s>
      <s id="b.2TI.3.6.2">Te onquenqueshiretasanoteaji, irootaque irimatantearori iramatavitapeero.</s>
      <s id="b.2TI.3.6.3">Oshequi antaquero caari cameetsatatsi, ocoasanotaque antayetero.</s>
     </seg>
     <seg type="verse" id="b.2TI.3.7">
      <s id="b.2TI.3.7.1">Oshequi oquemisantashiyetacari pashini oamenirotirori, iro cantaincha te iotasanoteroji queariotatsiri.</s>
     </seg>
     <seg type="verse" id="b.2TI.3.8">
      <s id="b.2TI.3.8.1">Peerani yora Janeshi aisati Jampireshi ipiatsatacarini Moishishini, te incoacayeriji joriopee inquemisantajeiteri.</s>
      <s id="b.2TI.3.8.2">Aisati iquempetacari meeca yora amatavitantatsiri: te incoacayeriji atiri inquemisantero queariotasanotatsiri.</s>
      <s id="b.2TI.3.8.3">Te oncameetsateji oca iquenqueshireyetaqueri, iquemisantamempeashitaca.</s>
     </seg>
     <seg type="verse" id="b.2TI.3.9">
      <s id="b.2TI.3.9.1">Eiro icantatiani irimatero oca.</s>
      <s id="b.2TI.3.9.2">Tempa peerani iotacojeitiri yora piatsatacariniri Moishishini.</s>
      <s id="b.2TI.3.9.3">Aisati coajica iriojeitanaque atiri queario yamatavitantaque yora amatavitantatsiri.</s>
     </seg>
     <seg type="verse" id="b.2TI.3.10">
      <s id="b.2TI.3.10.1">Piotacotasanotaquena.</s>
      <s id="b.2TI.3.10.2">Piotaquero noameyetimpiri.</s>
      <s id="b.2TI.3.10.3">Piotaquero nantayetiri.</s>
      <s id="b.2TI.3.10.4">Piotaquero nocoaqueri nomayeteri narori nantayeteri.</s>
      <s id="b.2TI.3.10.5">Piotaque aisati noquemisantaqueri Tasorentsi, noquearioventiniri maaroni, nonintaqueri, te noshemearoji nocatsitimentaqueri.</s>
     </seg>
     <seg type="verse" id="b.2TI.3.11">
      <s id="b.2TI.3.11.1">Aisati pioti iquishimentapiniyeetaquenaro noquemisanti.</s>
      <s id="b.2TI.3.11.2">Piotaque aisati noquematsicatapinitacaro anta Antioquiaqui, Iconioqui, aisati Irishitaraqui.</s>
      <s id="b.2TI.3.11.3">Oshequi iquisajeitaquena savicajeitatsiri anta.</s>
      <s id="b.2TI.3.11.4">Iro cantaincha yoavisacotapinitaquena Avincatsarite.</s>
     </seg>
     <seg type="verse" id="b.2TI.3.12">
      <s id="b.2TI.3.12.1">Queario, iquisheetiri maaroni quemisantiriri Jesoquirishito, ariorica icoasanotaque inquemisantasanoteri.</s>
     </seg>
     <seg type="verse" id="b.2TI.3.13">
      <s id="b.2TI.3.13.1">Aiquero irijatatiye iramatavitasanotante yora caari cameetsatatsi, aisati oametantirori tseeyantsi.</s>
      <s id="b.2TI.3.13.2">Aisati yora camaari iramataviteri iriori.</s>
     </seg>
     <seg type="verse" id="b.2TI.3.14">
      <s id="b.2TI.3.14.1">Aviroquea avinti, pincantaitatiyempani pishiretanaquearo maaroni noamejeitaquempiri.</s>
      <s id="b.2TI.3.14.2">Tempa piotaque eiro namatavitimpitsi.</s>
     </seg>
     <seg type="verse" id="b.2TI.3.15">
      <s id="b.2TI.3.15.1">Peerani, pijananequiveitani, yoameyeetaquempiro irineane Tasorentsi.</s>
      <s id="b.2TI.3.15.2">Irootaque oametaquempirori piquemisantaqueri Jesoquirishito, pavisacotantajari.</s>
     </seg>
     <seg type="verse" id="b.2TI.3.16">
      <s id="b.2TI.3.16.1">Iriotaque Tasorentsi sanquenatacantaquerori irineane, maaroni.</s>
      <s id="b.2TI.3.16.2">Oamejeitaqueero queariotasanotatsiri, terica oncameetsateji antaqueri, ocamantaquee.</s>
      <s id="b.2TI.3.16.3">Oamejeitaquee jaoca ancanteari avameetsatantajeari arosati, aisati oamejeitaquee ancameetsajeitanaque.</s>
     </seg>
     <seg type="verse" id="b.2TI.3.17">
      <s id="b.2TI.3.17.1">Irootaque otimantacari irineane Tasorentsi, ancameetsatasanotantajeari.</s>
      <s id="b.2TI.3.17.2">Impoiji tecatsi ancantea ancomitea, irointi antasanojeitero maaroni icoacaaqueeri Tasorentsi.</s>
     </seg>
    </div>
    <div type="chapter" id="b.2TI.4">
     <seg type="verse" id="b.2TI.4.1">
      <s id="b.2TI.4.1.1">Coajica impocaje Jesoquirishito impincatsaritapaaque.</s>
      <s id="b.2TI.4.1.2">Ariorica impocaje, ari irinijaajeitapaaqueero yantayetiri maaroni aneajeitatsiri aisati maaroni camajeitaintsiri.</s>
      <s id="b.2TI.4.1.3">Incamantajeitee jaoca incantajeiteeri.</s>
      <s id="b.2TI.4.1.4">Ayojeiti icarajeitaquee meeca, aisati icarajeitaquee Tasorentsi, irootaque meeca nocamantantimpirori oca.</s>
     </seg>
     <seg type="verse" id="b.2TI.4.2">
      <s id="b.2TI.4.2.1">Pinquenquetsatapinitero irineane Tasorentsi maaroni quitaiteriqui.</s>
      <s id="b.2TI.4.2.2">Jaocarica incarateri catsirincaiteri, jaocarica pisaviqueri, eiro catsini pimajeretitsi, irointi pinquenquetsatacayeri maaroni atiri.</s>
      <s id="b.2TI.4.2.3">Terica oncameetsateji oca yantaqueri, ari pincanteri, aisati pintsaroteri.</s>
      <s id="b.2TI.4.2.4">Pincantajeiteri cameetsa irisavicajeite.</s>
      <s id="b.2TI.4.2.5">Jentsiquero poametasanojeiteri itsipapee, eiroquea piquisatsatiritsi.</s>
     </seg>
     <seg type="verse" id="b.2TI.4.3">
      <s id="b.2TI.4.3.1">Coajica, ariorica cameetsa avamejeiveteari atiri irineane Tasorentsi, iro cantaincha eirorica iquemisantajeitirotsi.</s>
      <s id="b.2TI.4.3.2">Eiro icoirotsi, irointiquea incoasanojeite oamejeiterineri tseeyantsi.</s>
      <s id="b.2TI.4.3.3">Irooquea icoasanotaqueri inquemero, irointi.</s>
     </seg>
     <seg type="verse" id="b.2TI.4.4">
      <s id="b.2TI.4.4.1">Eiro iquemisantirotsi irineane Tasorentsi, irointi inquemisantashitearo iquenquetsatashiyetari atiri.</s>
     </seg>
     <seg type="verse" id="b.2TI.4.5">
      <s id="b.2TI.4.5.1">Aviroquea, avinti, paamaventea: piquempetaricari.</s>
      <s id="b.2TI.4.5.2">Ariorica pincatsitimenteri Avincatsarite, eiro poashiretatsi.</s>
      <s id="b.2TI.4.5.3">Pinquemisantacayeri itsipapee.</s>
      <s id="b.2TI.4.5.4">Pimatasanotaqueneri Tasorentsi maaroni icoacaaquempiri.</s>
     </seg>
     <seg type="verse" id="b.2TI.4.6">
      <s id="b.2TI.4.6.1">Iro nocamantantimpirori oca, irotaintsi iroyeetena, irotaintsi nojate narori inquitequi.</s>
     </seg>
     <seg type="verse" id="b.2TI.4.7">
      <s id="b.2TI.4.7.1">Nopomerentsiventasanotiniri Avincatsarite, nomataqueneri maaroni icoacaaquenari, te namataviteriji.</s>
     </seg>
     <seg type="verse" id="b.2TI.4.8">
      <s id="b.2TI.4.8.1">Coajica, impocajerica Avincatsarite, impashiyetenaro cameetsayetatsiri.</s>
      <s id="b.2TI.4.8.2">Eiro ipanarotsi apaniro narori, irointi impajeiteri maaroni atiri, yora yoameetsantaqueri: arojeitaque maaroni aamaajeitacariri.</s>
      <s id="b.2TI.4.8.3">Tempa cameetsa icantacoventajeitaquee maaroni.</s>
     </seg>
     <seg type="verse" id="b.2TI.4.9">
      <s id="b.2TI.4.9.1">Pishintsite pimpoque pineena.</s>
     </seg>
     <seg type="verse" id="b.2TI.4.10">
      <s id="b.2TI.4.10.1">Yora Temashi, icoaque iriveshireimentearo timayetatsiri quipatsiqui.</s>
      <s id="b.2TI.4.10.2">Yojocanaquena, ijatanaque Tesaronicaqui.</s>
      <s id="b.2TI.4.10.3">Yora Queresente, ijatanaque Carashiaqui, yora Tito ijatanaque Taramashiaqui.</s>
     </seg>
     <seg type="verse" id="b.2TI.4.11">
      <s id="b.2TI.4.11.1">Apanivaniji Irocashi, itsipataquena.</s>
      <s id="b.2TI.4.11.2">Ariorica pimpoque, pamaquenari Maricoshi, oshequi nocoaque iramitacotena.</s>
     </seg>
     <seg type="verse" id="b.2TI.4.12">
      <s id="b.2TI.4.12.1">Aisati ijatanaque yora Tiquico.</s>
      <s id="b.2TI.4.12.2">Notianquiri iriori Ejesoqui.</s>
     </seg>
     <seg type="verse" id="b.2TI.4.13">
      <s id="b.2TI.4.13.1">Aisati pamaquenaro noicoro noanajiri Toroarequi, otimi anta ivancoqui Caripio.</s>
      <s id="b.2TI.4.13.2">Aisati pamaquenaro maaroni sanquenarentsipee, aisati novaperitepee.</s>
     </seg>
     <seg type="verse" id="b.2TI.4.14">
      <s id="b.2TI.4.14.1">Yoashinoncaasanotaquena Arijantero, yora vetsicapinitirori ashiro.</s>
      <s id="b.2TI.4.14.2">Coajica iroasanqueteri Avincatsarite.</s>
     </seg>
     <seg type="verse" id="b.2TI.4.15">
      <s id="b.2TI.4.15.1">Paamayeariyea avirori, yoashinoncaimpicari.</s>
      <s id="b.2TI.4.15.2">Oshequi iquishimentaquenaro nocantajeitaqueriri.</s>
     </seg>
     <seg type="verse" id="b.2TI.4.16">
      <s id="b.2TI.4.16.1">Ijivatantacari pincatsari isampitacoventana, te intimeji cantacoventenaneri, ishiapitsajeitanaquena.</s>
      <s id="b.2TI.4.16.2">Te noncoyeji iroasanqueteri Avincatsarite.</s>
     </seg>
     <seg type="verse" id="b.2TI.4.17">
      <s id="b.2TI.4.17.1">Irintiquea irinti, quiso yoana.</s>
      <s id="b.2TI.4.17.2">Itasoncaventaquena, nomatantarori noquenquetsatacaajeitiri itsipasati atiri, maaroni.</s>
      <s id="b.2TI.4.17.3">Iroashinonqueetename, iro cantaincha yoavisacotaquena Avincatsarite.</s>
     </seg>
     <seg type="verse" id="b.2TI.4.18">
      <s id="b.2TI.4.18.1">Ariorica iroashinonqueetaquename aisati, niotaque ari iroavisacotajena aisati; irisavicacayena inquitequi, anta ipincatsaritinta iriori.</s>
      <s id="b.2TI.4.18.2">Tsame ampincatsatasanojeiteri, aitaque ancantaitatiyempani.</s>
     </seg>
     <seg type="verse" id="b.2TI.4.19">
      <s id="b.2TI.4.19.1">Novetsataro Pirishira, aisati iriori Aquira.</s>
      <s id="b.2TI.4.19.2">Aisati novetsatari maaroni ishaninca Oneshijoro.</s>
     </seg>
     <seg type="verse" id="b.2TI.4.20">
      <s id="b.2TI.4.20.1">Ainiroquera Erashito, isaviqui anta Corintoqui.</s>
      <s id="b.2TI.4.20.2">Navisantacarori Miretoqui, noneanajiri Torojimo: ijoquiitaca.</s>
     </seg>
     <seg type="verse" id="b.2TI.4.21">
      <s id="b.2TI.4.21.1">Pishintsite pimpoque, tequeratsita onquimojate.</s>
      <s id="b.2TI.4.21.2">Ivetsajeitimpi Eovoro, Pororente, Irino, Iraoria, jeri maaroni ayemisantaririnte.</s>
     </seg>
     <seg type="verse" id="b.2TI.4.22">
      <s id="b.2TI.4.22.1">Nocoaque incavintsayempi Avincatsarite, irineshinoncatasanotempi.</s>
      <s id="b.2TI.4.22.2">Narotaque sanquenatimpirori oca:</s>
     </seg>
    </div>
   </div>
   <div type="book" id="b.TIT">
    <div type="chapter" id="b.TIT.1">
     <seg type="verse" id="b.TIT.1.1">
      <s id="b.TIT.1.1.1">¿Ainirompi Tito?</s>
      <s id="b.TIT.1.1.2">¿Tecatsimpa oyempine?</s>
      <s id="b.TIT.1.1.3">Narotaque Pavoro sanquenatimpirori oca.</s>
      <s id="b.TIT.1.1.4">Nocoasanotaque nanteneri Tasorentsi paitapeerica incoacayenari.</s>
      <s id="b.TIT.1.1.5">Itiancaquena Jesoquirishito nonquemisantacaasanojeiteri maaroni atiri, yora icoyeaqueri Tasorentsi.</s>
      <s id="b.TIT.1.1.6">Aisati niotacaasanoteri queariotasanotatsiri inquearioventantearori inquemisante.</s>
     </seg>
     <seg type="verse" id="b.TIT.1.2">
      <s id="b.TIT.1.2.1">Peerani, tequerani irovetsiqueroni quipatsi, icantitacani Tasorentsi: "Noaneasanojeiteri maaroni nocoyeajeitaqueri, nosavicacaajeiteri aca inquitequi".</s>
      <s id="b.TIT.1.2.2">Te iriotimateroji Tasorentsi iramatavitante.</s>
      <s id="b.TIT.1.2.3">Ayojeitaque ancantaitatiyempani aneajeitanaje anta inquitequi.</s>
     </seg>
     <seg type="verse" id="b.TIT.1.3">
      <s id="b.TIT.1.3.1">Meeca omoncarataca iriojeitantearori maaroni atiri irineane Tasorentsi, yora oavisacojeitaqueeri.</s>
      <s id="b.TIT.1.3.2">Irootaque itiancantaquenari noncamantajeiteri atiripee.</s>
     </seg>
     <seg type="verse" id="b.TIT.1.4">
      <s id="b.TIT.1.4.1">Peerani noquemisantacaaquempi, irootaque meeca noquempetacantantaquempiri notomisanori.</s>
      <s id="b.TIT.1.4.2">Nocoaque irineshinoncatempi Tasorentsi, cameetsa irisavicacayempi, aisati inquempetacayempi Jesoquirishito, yora oavisacojeitaqueeri.</s>
     </seg>
     <seg type="verse" id="b.TIT.1.5">
      <s id="b.TIT.1.5.1">Peerani nojocanaquempi anta Queretaqui, pamitacotantariri ayemisantaririnte iquemisantasanotantacari.</s>
      <s id="b.TIT.1.5.2">Aisati nocantaquempi: "Ariorica pinquenayetanaque anta maaroni nampitsipeequi, pincoyeajeiteri jivatacaajeiterineri ayemisantaririnte, yora quemisantacayerineri".</s>
     </seg>
     <seg type="verse" id="b.TIT.1.6">
      <s id="b.TIT.1.6.1">Meeca noncamantempi.</s>
      <s id="b.TIT.1.6.2">Te oncameetsateji irijivatacantashitea; irointi ariorica cameetsa isaviqui, aisati otimirica ijina aparoni, aisati ocameetsatirica iquemisantajeitaque maaroni itomipee, aisati icantacoyeetiririca itomipee: "Cameetsa iriori, te impiatsatanteaji", ari iriotaque jivatacaajeiterineri ayemisantaririnte.</s>
     </seg>
     <seg type="verse" id="b.TIT.1.7">
      <s id="b.TIT.1.7.1">Pineaquero, ariorica incoaque irantaveeteneri Tasorentsi, acoajeitaque arori incameetsatasanote.</s>
      <s id="b.TIT.1.7.2">Te oncameetsateji impiatsatantea, inquishempa, irishinquitempa, irantanayeteri itsipapee, iramataviteri itsipapee iraitanteariri iirequite aisati iroaararo.</s>
      <s id="b.TIT.1.7.3">Te oncameetsateji maaroni oca.</s>
     </seg>
     <seg type="verse" id="b.TIT.1.8">
      <s id="b.TIT.1.8.1">Irointiquea ocameetsati irintacoteari itsipapee, irinintero maaroni cameetsayetatsiri, inquenqueshiretanaquea, inquemisantasanotanaque, incameetsatasanotaque, iriote iraamaaventea irisati eiro yantantarotsi caari cameetsatatsi.</s>
     </seg>
     <seg type="verse" id="b.TIT.1.9">
      <s id="b.TIT.1.9.1">Cameetsa inquearioventero inquemisantasanotero irineane Tasorentsi, ora avamejeitaqueriri, irimatantearori iroametantasanotero iriori queariotatsiri.</s>
      <s id="b.TIT.1.9.2">Aisati iriotasanote iroameteri yora tseencantatsiri.</s>
     </seg>
     <seg type="verse" id="b.TIT.1.10">
      <s id="b.TIT.1.10.1">Ainiro oshequi caari quemisantiri jivatacaajeivetariri, neaveetashitachari, amatavitantatsiri, maaroni.</s>
      <s id="b.TIT.1.10.2">Aitaque icantajeita yora cantanirojeitashitariri quemisantatsiri: "Pimpeajeitajea jorio, maaroni".</s>
     </seg>
     <seg type="verse" id="b.TIT.1.11">
      <s id="b.TIT.1.11.1">Nocoaque poimajerentanirojeiteri.</s>
      <s id="b.TIT.1.11.2">Yojocacaaniroyetaqueri oshequi quemisantatsiri iquemisanti.</s>
      <s id="b.TIT.1.11.3">Te oncameetsateji oca yoametantanirotiri.</s>
      <s id="b.TIT.1.11.4">Apatiroti icoaque iraitashiteari quemisantatsiri iirequite.</s>
     </seg>
     <seg type="verse" id="b.TIT.1.12">
      <s id="b.TIT.1.12.1">Ainiro aparo, yora quenquetsatacairiri ishaninca, icanti iriori: "Yashi yoiro queretasati yamatavitanti, icatsimatanti.</s>
      <s id="b.TIT.1.12.2">Oashenti ini".</s>
     </seg>
     <seg type="verse" id="b.TIT.1.13">
      <s id="b.TIT.1.13.1">Queariotaque oca icantaqueri.</s>
      <s id="b.TIT.1.13.2">Ari pintsarotasanojeiteri yoranqui, inquemisantasanojeitantearori queariotatsiri.</s>
     </seg>
     <seg type="verse" id="b.TIT.1.14">
      <s id="b.TIT.1.14.1">Te oncameetsateji ashiretashitearo iyenquetsare jorio, aisati icantashiyetari yora tseenquirori queariotasanotatsiri.</s>
     </seg>
     <seg type="verse" id="b.TIT.1.15">
      <s id="b.TIT.1.15.1">Ariorica acameetsati arori, aneacameetsajeiteri maaroni ashanincapee, eiro aamaajeitaritsi.</s>
      <s id="b.TIT.1.15.2">Iro cantaincha irinti, te incameetsateji, aisati itseencanti, irootaque caari ineacameetsatantari ishanincapee; irointi yaamaashijeitari.</s>
      <s id="b.TIT.1.15.3">Queario, eiro imatirotsi inquenqueshireyetero cameetsayetatsiri.</s>
     </seg>
     <seg type="verse" id="b.TIT.1.16">
      <s id="b.TIT.1.16.1">Icantanirojeiveta yoranqui: "Niotiri Tasorentsi", iro cantaincha te irisavique cameetsa, irootaque ayotantacari itseeyani, te irioteriji.</s>
      <s id="b.TIT.1.16.2">Te incameetsateji catsini yoranqui, ipiatsatanta, te irioteji irantero cameetsatatsiri.</s>
     </seg>
    </div>
    <div type="chapter" id="b.TIT.2">
     <seg type="verse" id="b.TIT.2.1">
      <s id="b.TIT.2.1.1">Aviroquea, avinti, cameetsa pinquenquetsatero queariotasanotatsiri.</s>
     </seg>
     <seg type="verse" id="b.TIT.2.2">
      <s id="b.TIT.2.2.1">Poameteri yora antearipee eiro ishinquitatsi, cameetsa irisavique, cameetsa inquenqueshiretanaquea, inquemisantasanotanaque, irinintasanotanaqueri itsipapee, inquearioventeneri Tasorentsi maaroni.</s>
     </seg>
     <seg type="verse" id="b.TIT.2.3">
      <s id="b.TIT.2.3.1">Aisati pinquempetero antearopee, poametero cameetsa osavique, onquemisantasanote.</s>
      <s id="b.TIT.2.3.2">Te oncameetsateji oncantimatante, aisati te oncameetsateji irapinitero quepishijari.</s>
      <s id="b.TIT.2.3.3">Cameetsa osavique iriojeitanteari itsipapee quemisantatsiri jaoca incantajeiteari.</s>
     </seg>
     <seg type="verse" id="b.TIT.2.4">
      <s id="b.TIT.2.4.1">Aisati cameetsa oametero evancaropee onintasanoteri ojime aisati otomipee.</s>
     </seg>
     <seg type="verse" id="b.TIT.2.5">
      <s id="b.TIT.2.5.1">Oametero aisati onquenqueshireempa, oncameetsate; cameetsa oncoteneri oshaninca, antsiteneri, onquiveneri iitsaare, maaroni oncavintsante, onquemisantasanoteri ojime.</s>
      <s id="b.TIT.2.5.2">Impoiji tecatsiquea incanteetero intseenqueetero irineane Tasorentsi.</s>
     </seg>
     <seg type="verse" id="b.TIT.2.6">
      <s id="b.TIT.2.6.1">Aisati poameteri evancaripee inquenqueshiretasanojeitanaquea iriori, cameetsa irisavicajeite.</s>
     </seg>
     <seg type="verse" id="b.TIT.2.7">
      <s id="b.TIT.2.7.1">Aisati avirori, cameetsa pisavicanaque, iriojeitanteari atiri jaoca incantajeiteari incavintsante iriori.</s>
      <s id="b.TIT.2.7.2">Cameetsa poametante, tempa piotasanoti yamenacotimpi Tasorentsi.</s>
     </seg>
     <seg type="verse" id="b.TIT.2.8">
      <s id="b.TIT.2.8.1">Cameetsa pinquenquetsatacayeri atiri, oncanteata eiro otimitsi inquishimentempiri.</s>
      <s id="b.TIT.2.8.2">Impoiji impashiventea coavetachari impiatsatempime, eiro otimitsi incantimatantempiri.</s>
     </seg>
     <seg type="verse" id="b.TIT.2.9">
      <s id="b.TIT.2.9.1">Pincamanteri pimantaari inquemisantasanoteri amanantiriri, irimatasanoteneri maaroni icantaqueriri.</s>
      <s id="b.TIT.2.9.2">Te oncameetsateji impiatsateari,</s>
     </seg>
     <seg type="verse" id="b.TIT.2.10">
      <s id="b.TIT.2.10.1">te oncameetsateji incoshiteri.</s>
      <s id="b.TIT.2.10.2">Irointi ocameetsati iriotasanote yora amanantiriri eiro yamatavitiritsi catsini.</s>
      <s id="b.TIT.2.10.3">Impoiji incoasanojeite atiri inquemisanteri yora oavisacojeitaqueeri, incantajeite: "Ocameetsati oca iquenquetsatacoyeetiriri Tasorentsi".</s>
     </seg>
     <seg type="verse" id="b.TIT.2.11">
      <s id="b.TIT.2.11.1">Meeca ayojeitaque ineshinoncajeitaquee Tasorentsi, icoaque iroavisacojeiteri maaroni atiri.</s>
     </seg>
     <seg type="verse" id="b.TIT.2.12">
      <s id="b.TIT.2.12.1">Ari ineshinoncajeitaquee, yoametaquee ajocajero atseencanti, aisati ajocajero icoajeitiri tseencantatsiri.</s>
      <s id="b.TIT.2.12.2">Ayojeiti ocameetsati maaroni quitaiteri anquenqueshiretanaquea, ancameetsatanaque, anquemisantasanotanaqueri Tasorentsi.</s>
     </seg>
     <seg type="verse" id="b.TIT.2.13">
      <s id="b.TIT.2.13.1">Meeca ayojeitaque aamaajeitajeari Tasorentsi: yora Avincatsarite Jesoquirishito.</s>
      <s id="b.TIT.2.13.2">Tempa irio oavisacojeitaqueeri.</s>
      <s id="b.TIT.2.13.3">Ayojeitaque impocaje, eiro yamataviteetsi, irootaque aquimoshirejeitantajari.</s>
      <s id="b.TIT.2.13.4">Aneajeitavajeri, impincatsaritapaaque.</s>
     </seg>
     <seg type="verse" id="b.TIT.2.14">
      <s id="b.TIT.2.14.1">Antapinijeitaquero caari cameetsatatsi, iro cantaincha icamimentajeitaquee yoavisacotantajeitajeeri, yoameetsatantajeitajeeri, ashanincatasanojeitantajariri iriori, acoasanojeitantacari antapinitero cameetsayetatsiri irointi.</s>
     </seg>
     <seg type="verse" id="b.TIT.2.15">
      <s id="b.TIT.2.15.1">Pincamantasanojeiteri maaroni atiri oca nocamantaquempiri.</s>
      <s id="b.TIT.2.15.2">Tempa itiancaquempi Tasorentsi, ari pincamantasanojeiteri atiri inquemisantasanojeitanaque.</s>
      <s id="b.TIT.2.15.3">Terica oncameetsateji yantayetiri, cameetsa pincamantasanoteri.</s>
      <s id="b.TIT.2.15.4">Eiro pishinetiritsi intseencajeitempi.</s>
     </seg>
    </div>
    <div type="chapter" id="b.TIT.3">
     <seg type="verse" id="b.TIT.3.1">
      <s id="b.TIT.3.1.1">Pincamantajeiteri ashaninca impincatsajeiteri maaroni jivatacaajeitiriri aisati pincatsariventajeitiriri, inquemisantajeiteri.</s>
      <s id="b.TIT.3.1.2">Pincanteri ocameetsati incoajeitanaque irantajeitero cameetsayetatsiri.</s>
     </seg>
     <seg type="verse" id="b.TIT.3.2">
      <s id="b.TIT.3.2.1">Pincantajeiteri eiro icantimatiritsi itsipapee, eiro iquisatsatavacaajeitatsi, eiro iquisatsi, irointi cameetsa incavintsaajeiteri maaroni atiri.</s>
     </seg>
     <seg type="verse" id="b.TIT.3.3">
      <s id="b.TIT.3.3.1">Peerani te anquenqueshireveiteani arori, te anquemisantaveiteani, amatavitantaveitani, antapinitashiveitaroni maaroni acoanirotashijeitaniri, aisati antashiveitaroni maaroni anintashijeivetaniri.</s>
      <s id="b.TIT.3.3.2">Acantani antapiniveitaroni caari cameetsatatsi, aquisatsicaveitarini itsipapee, aquisaveitani, aquisavacaajeiveitani.</s>
     </seg>
     <seg type="verse" id="b.TIT.3.4">
      <s id="b.TIT.3.4.1">Iro cantaincha iotacaajeitaquee Tasorentsi, yora oavisacojeitaqueeri.</s>
      <s id="b.TIT.3.4.2">Iotacaajeitaquee icavintsaajeitaquee, inintasanojeitaquee.</s>
     </seg>
     <seg type="verse" id="b.TIT.3.5">
      <s id="b.TIT.3.5.1">Yoavisacojeitaquee.</s>
      <s id="b.TIT.3.5.2">Te antajeivetearoji cameetsatatsiri iroavisacojeitanteeri, iro cantaincha icavintsaashijeitaquee.</s>
      <s id="b.TIT.3.5.3">Avaotisajeitaca, yoaneasanojeitaquee, opashinishirejeitaquee Ishire.</s>
     </seg>
     <seg type="verse" id="b.TIT.3.6">
      <s id="b.TIT.3.6.1">Aquemisantajeitaqueri Jesoquirishito, yora oavisacojeitaqueeri, irootaque itiancasanojeitantaqueeri Tasorentsi Ishire, te intsaneemparoji.</s>
     </seg>
     <seg type="verse" id="b.TIT.3.7">
      <s id="b.TIT.3.7.1">Ineshinoncajeitaquee, irootaque yoameetsatantaqueeri, aisati icanti ancantaitatiyempani antimajeite inquitequi.</s>
      <s id="b.TIT.3.7.2">Ayojeitaque eiro yamataviteetsi.</s>
     </seg>
     <seg type="verse" id="b.TIT.3.8">
      <s id="b.TIT.3.8.1">Queariotaque oca icamantaqueeri.</s>
      <s id="b.TIT.3.8.2">Nocoaque pincantajeiteri quemisantajeitiriri Atasorentsite irimajeitero maaroni oca, pincamantasanoteri.</s>
      <s id="b.TIT.3.8.3">Ocameetsajeitaque maaroni oca: eiro yatsipetashijeitarotsi.</s>
     </seg>
     <seg type="verse" id="b.TIT.3.9">
      <s id="b.TIT.3.9.1">Eiro pisampitacoventirotsi caari iotasanoyeeti, aisati eiro pishiretashitarotsi iquenquetsatacotashitaniri yora intacaroniri.</s>
      <s id="b.TIT.3.9.2">Eiro piquishimentarotsi isanquenareni Moishishi, eiro piquisatsatimentarotsi.</s>
      <s id="b.TIT.3.9.3">Patsipetashitarocari, eiro oametimpitsi.</s>
     </seg>
     <seg type="verse" id="b.TIT.3.10">
      <s id="b.TIT.3.10.1">Intimerica amataviyeterineri quemisantatsiri inquisavacaajeitanteari, pincamanteri eiro yamatavitanti.</s>
      <s id="b.TIT.3.10.2">Terica inquemisantempi, aparo pampiitasanoteri.</s>
      <s id="b.TIT.3.10.3">Iro cantaincha terica inquemisantempi, eiro picantajiritsi: "Noyemisantaririnte".</s>
     </seg>
     <seg type="verse" id="b.TIT.3.11">
      <s id="b.TIT.3.11.1">Iquemisantiro tseeyantsi iriori.</s>
      <s id="b.TIT.3.11.2">Te oncameetsateji yantayetiri, ainiro yantane.</s>
     </seg>
     <seg type="verse" id="b.TIT.3.12">
      <s id="b.TIT.3.12.1">Nontianquempiri Aretemashi; tericampa, irioricampa Tiquico.</s>
      <s id="b.TIT.3.12.2">Ariorica pineavaqueri, pishintsite pijate Nicoporishiqui: aitaque pineavaquenari anta.</s>
      <s id="b.TIT.3.12.3">Nocoaque nonquimojantsitacotanaque anta.</s>
     </seg>
     <seg type="verse" id="b.TIT.3.13">
      <s id="b.TIT.3.13.1">Pintacoteari yora Senashi, aisati Aporo.</s>
      <s id="b.TIT.3.13.2">Yora Senashi ioyetiro icantayetiri pincatsaripee.</s>
      <s id="b.TIT.3.13.3">Pimpavaqueri maaroni coiteimotariri ariorica irovaanajea.</s>
      <s id="b.TIT.3.13.4">Te oncameetsateji oncoiteimoteari paitapeerica.</s>
     </seg>
     <seg type="verse" id="b.TIT.3.14">
      <s id="b.TIT.3.14.1">Ocameetsati iriojeitanaque ashanincapee arori incavintsaantajeite.</s>
      <s id="b.TIT.3.14.2">Ocameetsati iramitacoteri yora ashinoncaincari.</s>
      <s id="b.TIT.3.14.3">Ocameetsati irimayetero maaroni cameetsayetatsiri.</s>
     </seg>
     <seg type="verse" id="b.TIT.3.15">
      <s id="b.TIT.3.15.1">Ivetsajeitaquempi maaroni nocarajeitaqueri aca.</s>
      <s id="b.TIT.3.15.2">Novetsajeitari maaroni quemisantatsiri ara, nintajeitanari.</s>
      <s id="b.TIT.3.15.3">Nocoaque irineshinoncajeitempi Tasorentsi.</s>
      <s id="b.TIT.3.15.4">Narotaque sanquenatimpirori oca:</s>
     </seg>
    </div>
   </div>
   <div type="book" id="b.PHM">
    <div type="chapter" id="b.PHM.1">
     <seg type="verse" id="b.PHM.1.1">
      <s id="b.PHM.1.1.1">¿Savicatsimpi, Jiremona?</s>
      <s id="b.PHM.1.1.2">¿Tecatsimpa oyempine?</s>
      <s id="b.PHM.1.1.3">Narotaque Pavoro sanquenatimpirori oca.</s>
      <s id="b.PHM.1.1.4">Nosaviqui meeca aca caravosoquica.</s>
      <s id="b.PHM.1.1.5">Noquenquetsatacotaqueri Jesoquirishito, irootaque yoiminqueanteetaquenari.</s>
      <s id="b.PHM.1.1.6">Nocaratiri ayemisantaririnte Timoteo nosanquenatimpiro oca.</s>
      <s id="b.PHM.1.1.7">Nonintasanotaquempi.</s>
      <s id="b.PHM.1.1.8">Piquempejeitaquena, antaveejeitiniri Tasorentsi paitapeerica.</s>
     </seg>
     <seg type="verse" id="b.PHM.1.2">
      <s id="b.PHM.1.2.1">Meeca novetsataro Apia, ayemisantaroronte.</s>
      <s id="b.PHM.1.2.2">Aisati novetsatari Ariquipo, yora noshiacantaqueri nosoraroririnte.</s>
      <s id="b.PHM.1.2.3">Yora soraropee iquearioventiniri iyapitanote maaroni icoacairiri.</s>
      <s id="b.PHM.1.2.4">Aisati iriori Ariquipo, imoncarataquena, noquearioventajeitiniri Tasorentsi maaroni icoacaajeitaquenari.</s>
      <s id="b.PHM.1.2.5">Aisati novetsajeitari maaroni ayemisantaririnte apatotapinitachari pivancoqui.</s>
     </seg>
     <seg type="verse" id="b.PHM.1.3">
      <s id="b.PHM.1.3.1">Nocoaque irineshinoncajeitempi Apa Atasorentsite, cameetsa irisavicacaajeitempi.</s>
      <s id="b.PHM.1.3.2">Aisati inquempetacaajeitempi Avincatsarite Jesoquirishito.</s>
     </seg>
     <seg type="verse" id="b.PHM.1.4">
      <s id="b.PHM.1.4.1">Icamantapiniyeetaquena picantani piquemisantiri Avincatsarite Jesoshi, aisati pinintajeitiri maaroni quemisantatsiri yoameetsantiri Tasorentsi.</s>
      <s id="b.PHM.1.4.2">Irootaque nocantapinitantariri Atasorentsite: "Ariove pimatacaaqueri Jiremona pamitacotasanoteri catsini".</s>
     </seg>
     <seg type="verse" id="b.PHM.1.6">
      <s id="b.PHM.1.6.1">Nocantiri iriotacaasanojeiteri maaroni ashaninca piquemisantacaajeitiri.</s>
      <s id="b.PHM.1.6.2">Cameetsa iriotacaasanojeiteri intacotasanojeitee Quirishito.</s>
     </seg>
     <seg type="verse" id="b.PHM.1.7">
      <s id="b.PHM.1.7.1">Meeca niotaque, nonintane, pinintajeitiri itsipapee quemisantatsiri yoameetsantiri Tasorentsi, aisati piveshireacaajeitari, irootaque noquimoshireimentantaquempiri, aisati noveshireimentantaquempiri.</s>
     </seg>
     <seg type="verse" id="b.PHM.1.8">
      <s id="b.PHM.1.8.1">Nioti naro itiancane Quirishito: ishinetaquena noncamantempiro paitarica panteri,</s>
     </seg>
     <seg type="verse" id="b.PHM.1.9">
      <s id="b.PHM.1.9.1">iro cantaincha anintavacaaca, irootaque caari nocoanta noncantempi: "Jero oca pantayeteri".</s>
      <s id="b.PHM.1.9.2">Ari nanteashipataque meeca.</s>
      <s id="b.PHM.1.9.3">Noquenquetsatacotiri Jesoquirishito, irootaque yoiminqueanteetaquenari caravosoquica.</s>
     </seg>
     <seg type="verse" id="b.PHM.1.10">
      <s id="b.PHM.1.10.1">Timatsi noquemisantacaaqueri aca, noshiacantaqueri meeca notomi.</s>
      <s id="b.PHM.1.10.2">Ipajita Oneshimo: iriotaque noncantacoventeri.</s>
     </seg>
     <seg type="verse" id="b.PHM.1.11">
      <s id="b.PHM.1.11.1">Te iramitacoveitempiniji, iro cantaincha meeca oshequi iramitacotempi avirori, aisati iramitacotena narori.</s>
     </seg>
     <seg type="verse" id="b.PHM.1.12">
      <s id="b.PHM.1.12.1">Nontiancajeri meeca impiashitanajempi aisati.</s>
      <s id="b.PHM.1.12.2">Nonintasanotaqueri catsini.</s>
     </seg>
     <seg type="verse" id="b.PHM.1.13">
      <s id="b.PHM.1.13.1">Nocoasanovetaca quiso iroyename aca, iramitacotasanotename aca caravosoquica: onquempeteame arime pintimeme aca, pamitacotename avirori.</s>
      <s id="b.PHM.1.13.2">Noquenquetsatiro irineane Tasorentsi, irootaque notimantacari meeca aca.</s>
     </seg>
     <seg type="verse" id="b.PHM.1.14">
      <s id="b.PHM.1.14.1">Iro cantaincha te nioteji paitarica picoiri avirori.</s>
      <s id="b.PHM.1.14.2">Te noninteji noncantasanotempi pintacotena: aviro avinti cantatsine.</s>
     </seg>
     <seg type="verse" id="b.PHM.1.15">
      <s id="b.PHM.1.15.1">Peerani ishiapitsavetaquempi, meecaquea incantaitatiyempani quiso iroajempi.</s>
     </seg>
     <seg type="verse" id="b.PHM.1.16">
      <s id="b.PHM.1.16.1">Peerani pamanantane inaveitani.</s>
      <s id="b.PHM.1.16.2">Iro cantaincha meeca iriotaque piyemisantaririnte pinintasanotajeri.</s>
      <s id="b.PHM.1.16.3">Oshequi nonintaqueri narori, meeca pinintasanotavajeri avirori.</s>
      <s id="b.PHM.1.16.4">Ocameetsati pininteri pamanantane, iro cantaincha ocameetsatasanoti pinintasanoteri catsini piyemisantaririnte.</s>
     </seg>
     <seg type="verse" id="b.PHM.1.17">
      <s id="b.PHM.1.17.1">Pamene, tempa aquempeavacaaca arori.</s>
      <s id="b.PHM.1.17.2">Ari meeca noninti pineshinoncatavaqueri, pinquempetacantename pineshinoncatavaquename naroricame areetapainchaneme.</s>
     </seg>
     <seg type="verse" id="b.PHM.1.18">
      <s id="b.PHM.1.18.1">Ariorica icoshitaquempi, aisati ariorica irevitaquempi, ari pincoacotenaro narori maaroni.</s>
     </seg>
     <seg type="verse" id="b.PHM.1.19">
      <s id="b.PHM.1.19.1">Narotaque nainti Pavoro sanquenatimpirori oca.</s>
      <s id="b.PHM.1.19.2">Nompinaventajeri paitapeerica irevitaquempiri.</s>
      <s id="b.PHM.1.19.3">Pinquenqueshiretero oshequi nocavintsaaquempi: pioti eirome notimime, eirome pavisacotajime.</s>
     </seg>
     <seg type="verse" id="b.PHM.1.20">
      <s id="b.PHM.1.20.1">Tempa, nonintane, piquemisantiri Avincatsarite, meeca nocoaque pincavintsayena narori.</s>
      <s id="b.PHM.1.20.2">Tempa piquemisantiri Quirishito, meeca nocoaque piveshireacaajena.</s>
     </seg>
     <seg type="verse" id="b.PHM.1.21">
      <s id="b.PHM.1.21.1">Niotaque ari pinquemisantena, irootaque nosanquenatantimpirori oca.</s>
      <s id="b.PHM.1.21.2">Aitaque niotaque ari pimatenaro maaroni nocantaquempiri, aitaque povanaashitavaqueanari maaroni nocantaquempiri.</s>
     </seg>
     <seg type="verse" id="b.PHM.1.22">
      <s id="b.PHM.1.22.1">Aisati nocoaque pivetsiquenaro nosavicantapeempari.</s>
      <s id="b.PHM.1.22.2">Niotaque ariorica pincanteri Tasorentsi, irishinetena noneajempi aisati.</s>
     </seg>
     <seg type="verse" id="b.PHM.1.23">
      <s id="b.PHM.1.23.1">Ainiro nocarataqueri Epajarashi aca caravosoquica.</s>
      <s id="b.PHM.1.23.2">Iquempetaquena iquenquetsatacotiri Jesoquirishito, irootaque yoiminqueanteetacariri iriori.</s>
      <s id="b.PHM.1.23.3">Ivetsatimpi.</s>
     </seg>
     <seg type="verse" id="b.PHM.1.24">
      <s id="b.PHM.1.24.1">Aisati ivetsajeitaquempi Maricoshi, Arishitaraco, Temashi, Irocashi, maaroni.</s>
      <s id="b.PHM.1.24.2">Icarajeitaquena nantajeitiniri Atasorentsite paitapeerica.</s>
     </seg>
     <seg type="verse" id="b.PHM.1.25">
      <s id="b.PHM.1.25.1">Nocoaque irineshinoncatempi Avincatsarite Jesoquirishito.</s>
      <s id="b.PHM.1.25.2">Narotaque sanquenatimpirori oca:</s>
     </seg>
    </div>
   </div>
   <div type="book" id="b.HEB">
    <div type="chapter" id="b.HEB.1">
     <seg type="verse" id="b.HEB.1.1">
      <s id="b.HEB.1.1.1">Peerani yora Tasorentsi yoamejeitaqueri yora quenquetsatacantayetatsiniri.</s>
      <s id="b.HEB.1.1.2">Aparopee ineasanotiri Tasorentsi, irio itsipa iquemashitacari ineanatiri, irio itsipa ineiri inampire, irio itsipa aisati imishitacaacari, maaroni.</s>
      <s id="b.HEB.1.1.3">Aiquero yovainiri, aiquero yovainiri, yoamejeitaqueri.</s>
      <s id="b.HEB.1.1.4">Impoiji iriori yovaajeitaqueneri yora ashanincapeeni.</s>
     </seg>
     <seg type="verse" id="b.HEB.1.2">
      <s id="b.HEB.1.2.1">Meecaquea yoametasanojeitaquee itomisanori iriori Tasorentsi.</s>
      <s id="b.HEB.1.2.2">Tempa iriotaque irinti anaacojeitiriri atiri ipincatsariti.</s>
      <s id="b.HEB.1.2.3">Icantiri peerani: "Notiomi, aviro vetsiqueroneri quipatsi, inquite, maaroni; pincantacantayetero maaroni".</s>
      <s id="b.HEB.1.2.4">Ari imoncarataqueneri icantaqueriri.</s>
     </seg>
     <seg type="verse" id="b.HEB.1.3">
      <s id="b.HEB.1.3.1">Ishiasanotaqueri iriri, ishipaquireasanotaque, ipincatsaritasanotaque.</s>
      <s id="b.HEB.1.3.2">Tempa yanaacojeitiri atiri ipincatsariti.</s>
      <s id="b.HEB.1.3.3">Ariorica irinintanaque irimayetaquero paitapeerica, intasoncaque.</s>
      <s id="b.HEB.1.3.4">Ari imajeitaquero maaroni icantajeitiri catsini: apatiro ineanataque, mataca.</s>
      <s id="b.HEB.1.3.5">Peerani ainironi antayetironi caari cameetsatatsi, irootaque caari acameetsatantaveitani.</s>
      <s id="b.HEB.1.3.6">Iro cantaincha ipocaque irinti icamimentajeitaquee yoameetsajeitantajeeri.</s>
      <s id="b.HEB.1.3.7">Ipianaja aisati anta inquitequi, isavicapaaji iracosanoriqui Tasorentsi, icaratiri ipincatsarijeiti.</s>
     </seg>
     <seg type="verse" id="b.HEB.1.4">
      <s id="b.HEB.1.4.1">Irisati aisati anaacojeitiriri inampirepee Tasorentsi, ipincatsaritasanoti, tempa icantiri Tasorentsi: "Notomi".</s>
      <s id="b.HEB.1.4.2">Ishanincatasanotacari.</s>
     </seg>
     <seg type="verse" id="b.HEB.1.5">
      <s id="b.HEB.1.5.1">¿Icantirimpa Tasorentsi inampire: "Aviro notomi, meeca notomintaquempi"?</s>
      <s id="b.HEB.1.5.2">Te intominteariji inampirepee, irintiquea irinti Quirishito.</s>
      <s id="b.HEB.1.5.3">¿Icantirimpa inampirepee: "Narotaque pirintajeitari, notomintajeitaquempi"?</s>
      <s id="b.HEB.1.5.4">Te incanteriji.</s>
     </seg>
     <seg type="verse" id="b.HEB.1.6">
      <s id="b.HEB.1.6.1">Aisati peerani, ipocantacari itomi quipatsiquica, icanti: "Nocoacaajeitaqueri maaroni nonampirepee impincatsajeiteri notomi".</s>
     </seg>
     <seg type="verse" id="b.HEB.1.7">
      <s id="b.HEB.1.7.1">Icanti Tasorentsi: "Notiancapinitiri nonampirepee yovaajiniri ashaninca noneane, ishintsitasanojeiti.</s>
      <s id="b.HEB.1.7.2">Ainiro shiaarantaquerori paamari".</s>
     </seg>
     <seg type="verse" id="b.HEB.1.8">
      <s id="b.HEB.1.8.1">Iro cantaincha icantiri Itomi irinti: "Oshequi pipincatsariti, oshequi pitasorentsiti: pincantaitatiyempani.</s>
      <s id="b.HEB.1.8.2">Ocameetsatasanotaque pineane, oqueariotasanotaque.</s>
     </seg>
     <seg type="verse" id="b.HEB.1.9">
      <s id="b.HEB.1.9.1">Oshequi pinintacaajeitaqueri atiri intime cameetsa; te pinintacaajeiteriji catsini irantero caari cameetsatatsi.</s>
      <s id="b.HEB.1.9.2">Noveshireacaasanotaquempi, panaacojeitaqueri itsipapee piveshireasanotanaca avinti".</s>
     </seg>
     <seg type="verse" id="b.HEB.1.10">
      <s id="b.HEB.1.10.1">Aisati icantiri: "Pincatsari"; tempa icantiri: "Oshequi pipincatsariti avirori.</s>
      <s id="b.HEB.1.10.2">Peerani povetsicaquero quipatsi, inquite, aisati maaroni timantajeitarori.</s>
     </seg>
     <seg type="verse" id="b.HEB.1.11">
      <s id="b.HEB.1.11.1">Coajica ompeajeitanajea, irompa avinti pincantaitatiyempani pintime.</s>
      <s id="b.HEB.1.11.2">Oquempeta maatsaraantsi yojoqueetiro irantajeari iroaquerari, aisati pinquempetacantajero iroori quipatsi: pojocajero povetsicantajeari pashini.</s>
      <s id="b.HEB.1.11.3">Irompa avinti, eiro pipashinitatsi, eiro pipeatsi catsini".</s>
     </seg>
     <seg type="verse" id="b.HEB.1.13">
      <s id="b.HEB.1.13.1">¿Icantirimpa Tasorentsi inampire: "Pisavique nacosanoriqui irosati impincatsarijeitantempiri quisajeivetimpiri"?</s>
      <s id="b.HEB.1.13.2">Te incanteriji, irinti icanti itomi irinti.</s>
     </seg>
     <seg type="verse" id="b.HEB.1.14">
      <s id="b.HEB.1.14.1">Tempa irio inampirepee antayetiniriri icoacaajeitaqueriri: yamenacoventajeitaqueri maaroni yora oavisacotajanchaneri.</s>
     </seg>
    </div>
    <div type="chapter" id="b.HEB.2">
     <seg type="verse" id="b.HEB.2.1">
      <s id="b.HEB.2.1.1">Icoacaasanojeitaquee Tasorentsi anquenqueshiretasanotero maaroni icantajeitaqueeri Itomi: tempa oqueariotasanotaque, te oncameetsateji ampeacotearo icantaqueeri.</s>
     </seg>
     <seg type="verse" id="b.HEB.2.2">
      <s id="b.HEB.2.2.1">Tempa oqueariotasanotaque maaroni icantajeitiriri inampirepee, aisati yoasanquetaajeitaqueri Tasorentsi maaroni caari quemisantajeitavaqueri: ineacarove.</s>
     </seg>
     <seg type="verse" id="b.HEB.2.3">
      <s id="b.HEB.2.3.1">Meeca oshequi ipomerentsiventajeitaquee Itomi yoavisacojeitantajeeri.</s>
      <s id="b.HEB.2.3.2">Ariorica antseencajeiteri, ¿pijitimpa eiro yoasanquetaajeiteetsi iriri?</s>
      <s id="b.HEB.2.3.3">Ijivataque Avincatsarite iriori yoamejeitaqueri iroamerepee jaoca ancantajeiteari avavisacotantajeitajeari; impoijiquea yovaajeitaqueero arori yora quemajeitaqueriri.</s>
     </seg>
     <seg type="verse" id="b.HEB.2.4">
      <s id="b.HEB.2.4.1">Janicarica icoacaapiniyetiri Tasorentsi itasoncantayeti, imatacaaqueri; aisati omatacaajeitiri Ishire paitapeerica, caari amati arori.</s>
      <s id="b.HEB.2.4.2">Ari aneajeitaqueri, ayojeitantacari queariotaque icantiri Tasorentsi.</s>
     </seg>
     <seg type="verse" id="b.HEB.2.5">
      <s id="b.HEB.2.5.1">Ari meeca nonquenquetsatacotero pashini quipatsi onta inquitequiniri: ora asavicajeitantapaajeari coajica.</s>
      <s id="b.HEB.2.5.2">Eiro anta ipincatsariventajeitajeetsi inampirepee Tasorentsi,</s>
     </seg>
     <seg type="verse" id="b.HEB.2.6">
      <s id="b.HEB.2.6.1">eiro catsini.</s>
      <s id="b.HEB.2.6.2">Tempa peerani icantirini Iravirini Tasorentsi: "Te nonquempetempiji avinti, te nontasorentsiteji narori.</s>
      <s id="b.HEB.2.6.3">¿Paita piquenqueshiretantanari?</s>
      <s id="b.HEB.2.6.4">Tecatsi pinquenqueshireimentenari.</s>
      <s id="b.HEB.2.6.5">Aisati, ¿janicampa yora poneachaneri inquitequi, yora atiritapaatsineri?</s>
      <s id="b.HEB.2.6.6">¿Paita pineacameetsatantariri iriori?</s>
     </seg>
     <seg type="verse" id="b.HEB.2.7">
      <s id="b.HEB.2.7.1">Ariorica impocapaaque quipatsiqui, eiro imoncaratapaajaritsi pinampire ipincatsariti.</s>
      <s id="b.HEB.2.7.2">Iro cantaincha eiro osamanitasanotitsi iranaacotajeri aisati, impincatsaritasanotaje.</s>
      <s id="b.HEB.2.7.3">Pisavicacaajeri cameetsa, pimpeajeri pincatsarisanori.</s>
     </seg>
     <seg type="verse" id="b.HEB.2.8">
      <s id="b.HEB.2.8.1">Pincanteri: 'Pincantacantajeitero maaroni.</s>
      <s id="b.HEB.2.8.2">Ari impincatsajeitempi maaroni timajeitajantsineri'".</s>
      <s id="b.HEB.2.8.3">Irootaque isanquenatiniri Iravirini.</s>
      <s id="b.HEB.2.8.4">Pineaquero, icantiri: "Pincantacantajeitajero maaroni, impincatsajeitempi maaroni timajeitajantsineri".</s>
      <s id="b.HEB.2.8.5">Tequera omoncarateaji maaroni, iro cantaincha</s>
     </seg>
     <seg type="verse" id="b.HEB.2.9">
      <s id="b.HEB.2.9.1">ayojeitaque peerani iponeanaca Jesoshi inquitequi, ipocaque quipatsiqui.</s>
      <s id="b.HEB.2.9.2">Te impincatsaritasanotapeeji, te irimoncaratapaajeariji inampire Tasorentsi ipincatsariti.</s>
      <s id="b.HEB.2.9.3">Oshequi yoashinonqueevetacari, icamimentajeitaquee, irootaque caari ajajeitantea Sharincaveniqui.</s>
      <s id="b.HEB.2.9.4">Irio tiancaqueriri Tasorentsi ayojeitantacari oshequi ineshinoncajeitaquee.</s>
      <s id="b.HEB.2.9.5">Meeca cameetsa isavicapaaji inquitequi, ipincatsaritasanotapaaji aisati.</s>
     </seg>
     <seg type="verse" id="b.HEB.2.10">
      <s id="b.HEB.2.10.1">Ari yovetsicajeitaquee maaroni, irootaque meeca ampincatsajeitanteariri maaroni; tempa itasoncaquee atimajeitantacari meeca.</s>
      <s id="b.HEB.2.10.2">Oshequi iquematsicatimentajeitaquee, irootaque ocameetsatantari ampincatsajeiteri, avavisacojeitantajeari; tempa aitaque icoaque intomintajeitajee Tasorentsi maaroni, icoaque iraajeitajee inquitequi.</s>
     </seg>
     <seg type="verse" id="b.HEB.2.11">
      <s id="b.HEB.2.11.1">Ari yoameetsajeitaquee Jesoshi, meeca acantajeitiri Iriri iriori: "Apa".</s>
      <s id="b.HEB.2.11.2">Irootaque caari ipashiventacantee Jesoshi icantajeitee: "Iye", aisati: "Tsio".</s>
     </seg>
     <seg type="verse" id="b.HEB.2.12">
      <s id="b.HEB.2.12.1">Tempa ocanti Sanquenarentsi: "Icantiri Quirishito Iriri: 'Noncamantajeiteri iyepee aisati tsiopee jaoca picanta; noncarajeiteri nompampoyaventajeitempi'".</s>
     </seg>
     <seg type="verse" id="b.HEB.2.13">
      <s id="b.HEB.2.13.1">Ocanti pashini Sanquenarentsi: "Noncarajeiteri iyepee aisati tsiopee nonquemisantajeiteri Tasorentsi".</s>
      <s id="b.HEB.2.13.2">Iro pashini ocanti: "Apa, pineaquena aca, nocarajeitiri aisati pitomipee, aisati pishintopee.</s>
      <s id="b.HEB.2.13.3">Irootaque pitimacantacariri noshanincajeitajeari".</s>
     </seg>
     <seg type="verse" id="b.HEB.2.14">
      <s id="b.HEB.2.14.1">Arojeitaque atiri itomipee Tasorentsi, irishintopee; caamaneri anajeitaque.</s>
      <s id="b.HEB.2.14.2">Ari iquempejeitapaaquee Jesoshi, icamimentajeitapaaquee.</s>
      <s id="b.HEB.2.14.3">Intsoncajeiteri camaari, coavetachari iroajeiteeme aisati iraajeitanaqueeme Sharincaveniqui. ^</s>
     </seg>
     <seg type="verse" id="b.HEB.2.15">
      <s id="b.HEB.2.15.1">Peerani atsaroacaajeiveitaroni ancamajeiteme, acantatiani; meeca te antsaroajeitanajeji, irointi aveshireajeitanaja.</s>
     </seg>
     <seg type="verse" id="b.HEB.2.16">
      <s id="b.HEB.2.16.1">Te irio irintacotapeempa Jesoshi inampirepee Tasorentsi, aintiquea intacojeitapaaca aroripee: maaroni joriopee.</s>
     </seg>
     <seg type="verse" id="b.HEB.2.17">
      <s id="b.HEB.2.17.1">Ari yatiritapaaque, irirentijeitapaaquee; iquempejeitapaaquee arori, irootaque iotantacari ineshinoncajeitaquee aisati icantaqueri Tasorentsi irineshinoncajeitee iriori.</s>
      <s id="b.HEB.2.17.2">Aisati imajeitaquero maaroni icoacaajeitaqueriri Tasorentsi, icamaque yoameetsajeitantacariri maaroni antirori caari cameetsatatsi, meeca yaacameetsajeitaquee Tasorentsi.</s>
     </seg>
     <seg type="verse" id="b.HEB.2.18">
      <s id="b.HEB.2.18.1">Oshequi iquematsicatacaro iriori; aisati ineantavetacari camaari, irantacayerime caari cameetsatatsi.</s>
      <s id="b.HEB.2.18.2">Meeca aroripee, ariorica anquematsicayetearo paitapeerica, aisati ariorica irineantavetaquee camaari, ioti irinti Jesoshi aitaque ocantari.</s>
      <s id="b.HEB.2.18.3">Irootaque iotantacarori intacojeitaquee.</s>
     </seg>
    </div>
    <div type="chapter" id="b.HEB.3">
     <seg type="verse" id="b.HEB.3.1">
      <s id="b.HEB.3.1.1">Meeca, noyemisantaririnte, noncamantempi te pinquempejeiteariji yora caari quemisantatsi: icoyeajeitaquempi avinti Tasorentsi pintsipajeitanteariri anta inquitequi.</s>
      <s id="b.HEB.3.1.2">Pinquenqueshirejeitanaqueri Jesoshi, jaoca icanta: iquempejeitacari maaroni itiancanepee Tasorentsi, icamantajeiteero maaroni icoacaaqueeri Tasorentsi.</s>
      <s id="b.HEB.3.1.3">Aisati iquempetacari yora ivincatsarite saserote: yovaajiniri Tasorentsi acoacotiriri arori.</s>
     </seg>
     <seg type="verse" id="b.HEB.3.2">
      <s id="b.HEB.3.2.1">Peerani yora Tasorentsi icantaqueri Moishishi: "Cameetsa poamejeiteri pishanincapee, piotacaajeiteri maaroni nocoacaajeitaqueriri".</s>
      <s id="b.HEB.3.2.2">Ari iquearioventaqueneri Moishishi maaroni icantaqueriri Tasorentsi.</s>
      <s id="b.HEB.3.2.3">Yora Jesoshi yanaacotasanotaqueri Moishishi, iquearioventasanotaqueneri Tasorentsi maaroni icantaqueriri, catsini.</s>
     </seg>
     <seg type="verse" id="b.HEB.3.3">
      <s id="b.HEB.3.3.1">Tempa aneacameetsatasanotiri yora vetsiquirori ivanco: te aneacameetsatasanoteroji ivanco irointi.</s>
      <s id="b.HEB.3.3.2">Tempa irio iotatsiri irinti yovetsiqui: te ioteji pancotsi ovetsicajea irosati.</s>
      <s id="b.HEB.3.3.3">Aisati ocameetsati aneacameetsatasanoteri Jesoshi, oshequi ipincatsariti; eiro aneacameetsatasanotiritsi Moishishi irinti, te impincatsaritasanoteji.</s>
     </seg>
     <seg type="verse" id="b.HEB.3.4">
      <s id="b.HEB.3.4.1">Timatsi vetsiquirori maaroni pancotsipee, iro cantaincha yovetsicajeitaqueri Tasorentsi maaroni timajeitatsiri, catsini.</s>
     </seg>
     <seg type="verse" id="b.HEB.3.5">
      <s id="b.HEB.3.5.1">Ari cameetsa iquearioventiniri Moishishi Tasorentsi maaroni icoacaayetaqueriri, iro cantaincha iquempetacari inampire.</s>
      <s id="b.HEB.3.5.2">Intavetacaro yoamejeitaquee capichaji yantayetiri Tasorentsi.</s>
     </seg>
     <seg type="verse" id="b.HEB.3.6">
      <s id="b.HEB.3.6.1">Iro cantaincha, Quirishito irinti, iquearioventasanotiniri Tasorentsi maaroni icoacaaqueriri.</s>
      <s id="b.HEB.3.6.2">Caari ini inampire, irinti itomisanori.</s>
      <s id="b.HEB.3.6.3">Ariorica ancanteani ashirejeiteari, ayojeitaque iraajeitanaquee anta inquitequi, irootaque ocameetsatantari anquimoshirejeite, impoiji ayojeitaque ashanincajeitacari Tasorentsi.</s>
     </seg>
     <seg type="verse" id="b.HEB.3.7">
      <s id="b.HEB.3.7.1">Jero oca osanquenatacaaqueriniri Ishire Tasorentsi yora Iravirini: "Meeca pinquemajeitavaquero icantiri Tasorentsi.</s>
     </seg>
     <seg type="verse" id="b.HEB.3.8">
      <s id="b.HEB.3.8.1">Eiro piquishiritsi, eiro pitseenquiritsi: eiro piquempetaritsi yora piatariniri peerani.</s>
      <s id="b.HEB.3.8.2">Ipiavetacari peerani Tasorentsi anta caaraiteriqui, ijivetani eiro yoasanquetairitsi.</s>
     </seg>
     <seg type="verse" id="b.HEB.3.9">
      <s id="b.HEB.3.9.1">Icantini iriori: 'Queario ipiajeivetaquena narori pishanincani peerani.</s>
      <s id="b.HEB.3.9.2">Ocarataque 40 osarintsi natsipetashita notasoncacoventiri.</s>
     </seg>
     <seg type="verse" id="b.HEB.3.10">
      <s id="b.HEB.3.10.1">Iro cantaincha ipiajeitaquena, irootaque noquisajeitantacariri narori, nocantaquerini: Oshequi pitseencaquena, te pinquenqueshiretenaji.</s>
      <s id="b.HEB.3.10.2">Te pincoajeiteji piojeite paitarica nocoacaajeitaquempiri.</s>
     </seg>
     <seg type="verse" id="b.HEB.3.11">
      <s id="b.HEB.3.11.1">Noquisaqueri, irootaque nocantasanotantacariri: Eiro pareejeitatsi anta Canaqui, aisati eiro pareejeitatsi aca ocameetsaitetica'".</s>
      <s id="b.HEB.3.11.2">Irootaque isanquenatiniri peerani Iravirini.</s>
     </seg>
     <seg type="verse" id="b.HEB.3.12">
      <s id="b.HEB.3.12.1">Queariompia, noyemisantaririnte, pitseenquiricari Tasorentsi: te oncameetsateji.</s>
      <s id="b.HEB.3.12.2">Yanei irinti, icantani.</s>
      <s id="b.HEB.3.12.3">Iro cantaincha ariorica pintseenqueri, pimpeacoteari: eiro piquenqueshiretajiritsi aisati.</s>
     </seg>
     <seg type="verse" id="b.HEB.3.13">
      <s id="b.HEB.3.13.1">Irointi ocameetsati meeca pinquemisantacaapiniteri pishaninca maaroni quitaiteri: coajica eirorica pimatirotsi.</s>
      <s id="b.HEB.3.13.2">Eirorica iquemisantajeiti meeca, incanteani irampiitapinitero caari cameetsatatsi, irametearo: impoiji oshequi iramatavitaquea, eiro icoitsi catsini inquemisante.</s>
     </seg>
     <seg type="verse" id="b.HEB.3.14">
      <s id="b.HEB.3.14.1">Ariorica ancantaitatiyempani ashireteari Quirishito, ayojeitanaque ancarajeiteri ajajeitanaque inquitequi: eiro yamataviteetsi.</s>
     </seg>
     <seg type="verse" id="b.HEB.3.15">
      <s id="b.HEB.3.15.1">Iro cantaincha pinquenqueshiretajero isanquenatiniri Iravirini: "Meeca pinquemajeitavaquero icantiri Tasorentsi.</s>
      <s id="b.HEB.3.15.2">Eiro piquishiritsi, eiro pitseenquiritsi: eiro piquempetaritsi yora piatacariri peerani".</s>
     </seg>
     <seg type="verse" id="b.HEB.3.16">
      <s id="b.HEB.3.16.1">Peerani yora ejipitosati oshequi yoashinoncaajeitaqueri maaroni intacantajeitaqueeri.</s>
      <s id="b.HEB.3.16.2">Ari icantajeitiri Moishishi: "Tsame, naajeitanajempi pashiniqui quipatsi, cameetsaquea asavicajeitantajeari".</s>
      <s id="b.HEB.3.16.3">Icantajeiti: "Cameetsa, tsame ajajeite maaroni".</s>
      <s id="b.HEB.3.16.4">Iro cantaincha tempa iriojeitaque piajeitacariri Moishishi aisati Tasorentsi.</s>
     </seg>
     <seg type="verse" id="b.HEB.3.17">
      <s id="b.HEB.3.17.1">Irootaque ishemantacariri Tasorentsi.</s>
      <s id="b.HEB.3.17.2">Ocarataque 40 osarintsi ishemacari.</s>
      <s id="b.HEB.3.17.3">Oshequi yantajeitaquero iriori caari cameetsatatsi, irootaque ishinetantacariri icamajeitaque anta caaraiteriqui.</s>
     </seg>
     <seg type="verse" id="b.HEB.3.18">
      <s id="b.HEB.3.18.1">Te inquemisantajeiteriji, irootaque icantasanotantariri: "Eiro pareejeitatsi anta ocameetsaiteti".</s>
     </seg>
     <seg type="verse" id="b.HEB.3.19">
      <s id="b.HEB.3.19.1">Pineaquero, itseencajeitaqueri Tasorentsi, irootaque caari yareejeitanta iriori anta ocameetsaitetinta.</s>
     </seg>
    </div>
    <div type="chapter" id="b.HEB.4">
     <seg type="verse" id="b.HEB.4.1">
      <s id="b.HEB.4.1.1">Pamene, icantajeitaquee Tasorentsi: "Ariorica pinquemisantajeitena pisaviquimojeitena aca nonampiqui, aca ocameetsaitetica".</s>
      <s id="b.HEB.4.1.2">Iro cantaincha queariompia, piquempetaricari yora peeraniniri caari areetachani.</s>
     </seg>
     <seg type="verse" id="b.HEB.4.2">
      <s id="b.HEB.4.2.1">Ocameetsatasanotini ora icashiacaavetacariniri Tasorentsi, aisati ocameetsati oca icashiacaajeitaqueeri arori.</s>
      <s id="b.HEB.4.2.2">Iro cantaincha te inquemisantajeiteni iriori, irootaque yatsipetashitantacarori icamantiri.</s>
     </seg>
     <seg type="verse" id="b.HEB.4.3">
      <s id="b.HEB.4.3.1">Ariorica aquemisantasanotaqueri Tasorentsi, ari areetasanotaquea anta ocameetsaitetinta, iro cantaincha eiro yareetatsi yora caari quemisantiri.</s>
      <s id="b.HEB.4.3.2">Tempa icantaquerini Tasorentsi: "Noquisaqueri, irootaque nocantasanotantariri: 'Te pinquemisantenaji, irootaque eiro pareetantatsi anta ocameetsaitetinta'".</s>
      <s id="b.HEB.4.3.3">Peerani, tequerani irovetsiqueroni quipatsi, yovetsiquitavetanari irisavicanteameri, iro cantaincha te irareejeiteaji.</s>
     </seg>
     <seg type="verse" id="b.HEB.4.4">
      <s id="b.HEB.4.4.1">Ayojeitaque yovetsicajeivetacaro maaroni, moncarataca.</s>
      <s id="b.HEB.4.4.2">Tempa ocanti Sanquenarentsi: "Ocarataque 6 quitaiteri yovetsicajeitantacarori Tasorentsi maaroni; moncarataca.</s>
      <s id="b.HEB.4.4.3">Impoiji, quitaiteri 7 yoipacaquero yovetsicantaque, ari ocarati".</s>
     </seg>
     <seg type="verse" id="b.HEB.4.5">
      <s id="b.HEB.4.5.1">Ari yovetsicavetanari, iro cantaincha te inquemisantajeiteriji irioripee, irootaque icantantari aisati Tasorentsi: "Eiro catsini yareejeitatsi aca ocameetsaitetasanotica".</s>
     </seg>
     <seg type="verse" id="b.HEB.4.6">
      <s id="b.HEB.4.6.1">Ari ocameetsataque ora icantaqueriniri Tasorentsi, iro cantaincha eiro yareejeitatsi iriori yora icantaqueniri: pineaquero, te inquemisantajeiteji.</s>
      <s id="b.HEB.4.6.2">Iro cantaincha intimaarantaje areetajanchaneri.</s>
     </seg>
     <seg type="verse" id="b.HEB.4.7">
      <s id="b.HEB.4.7.1">Icanti Tasorentsi: "Meecaquea nocoacaajeitaqueri atiri inquemisantajeitena irareejeitantajeari jenoqui".</s>
      <s id="b.HEB.4.7.2">Irootaque isanquenatacaaqueriniri Iravirini: "Meeca, ariorica pinquemavaqueri Tasorentsi inquenquetsatacayempi, eiro piquishiritsi, eiro pitseenquiritsi".</s>
     </seg>
     <seg type="verse" id="b.HEB.4.8">
      <s id="b.HEB.4.8.1">Arime irareetacaajearime Josoe ishanincapee anta ocameetsaitetinta, ¿arimpa impoiji irisanquenatacaaquerime Tasorentsi Iraviri: "Coajica irareejeitea quemisantajeitanari anta ocameetsaitetinta"?</s>
     </seg>
     <seg type="verse" id="b.HEB.4.9">
      <s id="b.HEB.4.9.1">Irootaque ayojeitantacari coajica ajajeitaje maaroni quemisantatsiri anta ocameetsaiteti, eiro anta apomerentsitapaajatsi antsameejeitaje.</s>
     </seg>
     <seg type="verse" id="b.HEB.4.10">
      <s id="b.HEB.4.10.1">Peerani itsoncantacarori Tasorentsi yovetsicayetaque, yoipacaquero, tecatsi irantaje aisati.</s>
      <s id="b.HEB.4.10.2">Aisati arorijei, ariorica ajajeite irioriquinta, anquempejeitapaajeari, amaoreajeitapaaje, tecatsi antajeitapaaje.</s>
     </seg>
     <seg type="verse" id="b.HEB.4.11">
      <s id="b.HEB.4.11.1">Tsame ancoasanojeitajero areejeitajea anta: eiro apiatsataritsi, eiro atseenquiritsi.</s>
      <s id="b.HEB.4.11.2">Eirorica aquemisantasanotiri, eiro areetajaritsi.</s>
     </seg>
     <seg type="verse" id="b.HEB.4.12">
      <s id="b.HEB.4.12.1">Aneatsiri ini Tasorentsi, oshequi itasorentsiti; imatasanotaquero maaroni icantajeitiri.</s>
      <s id="b.HEB.4.12.2">Tecatsi ompomerentsitimoteari, ioti jaoca ocantari aquenqueshireantari aisati ashire; ioti catsini jaoca acantari; iotiro maaroni aquenqueshirejeitiri aisati maaroni acoajeitiri.</s>
     </seg>
     <seg type="verse" id="b.HEB.4.13">
      <s id="b.HEB.4.13.1">Tecatsi materone irimanapitsateari: ineasanojeitaquee maaroni; jaocarica asavicajeitiri, ineajeitaquee.</s>
      <s id="b.HEB.4.13.2">Itsoteayetiro quipatsi, maaroni; iquenqueshirejeitaquee maaroni.</s>
     </seg>
     <seg type="verse" id="b.HEB.4.14">
      <s id="b.HEB.4.14.1">Ari ijataji Jesoshi anta inquitequi, itsipatapaajari iriri, yora Tasorentsi.</s>
      <s id="b.HEB.4.14.2">Ainiro meeca icantiri Iriri: "Pincavintsaajeiteri quemisantajeitanari", iquempevetacari yora ivincatsarite saserotepee, irootaque ocameetsatantari ancantaitatiyempani anquemisantajeiteri.</s>
     </seg>
     <seg type="verse" id="b.HEB.4.15">
      <s id="b.HEB.4.15.1">Yatiritapaaqueni peerani, iquematsicayetacaro paitapeerica, aisati yora caamari iriori irantacayerime caari cameetsatatsi, iro cantaincha tecatsi irante.</s>
      <s id="b.HEB.4.15.2">Iotitantaqueerori irinti maaroni aquematsicayetari aisati jaoca icantaqueeri camaari.</s>
      <s id="b.HEB.4.15.3">Ioti opomerentsitimojeitaquee, iro cantaincha icavintsaasanojeitaquee.</s>
     </seg>
     <seg type="verse" id="b.HEB.4.16">
      <s id="b.HEB.4.16.1">Eiro meeca atsaroacaajeitajaritsi anquenquetsatacayeri Tasorentsi: ayojeitaque irineshinoncajeitaquee, incavintsaasanojeitaquee.</s>
      <s id="b.HEB.4.16.2">Eiro ishineteetsi ashinoncaajeitea.</s>
     </seg>
    </div>
    <div type="chapter" id="b.HEB.5">
     <seg type="verse" id="b.HEB.5.1">
      <s id="b.HEB.5.1.1">Ari ipeaqueri Tasorentsi atiri ivincatsarite saserote, icoacaapinitiri iramanacoventajeitee arori.</s>
      <s id="b.HEB.5.1.2">Irio vaaqueneriri Tasorentsi paitarica apajeitiriri.</s>
      <s id="b.HEB.5.1.3">Antajeitiro caari cameetsatatsi, irootaque maaroni osarintsi yoantanariri saserote Tasorentsi aparoni virantsi cameetsari, itaaqueneri.</s>
      <s id="b.HEB.5.1.4">Impoiji yaacameetsajeitaquee maaroni quemisantatsiri, iquempetacantajeitaquee te antajeiteroji caari cameetsatatsi.</s>
     </seg>
     <seg type="verse" id="b.HEB.5.2">
      <s id="b.HEB.5.2.1">Ari iquempejeitaquee arori, atiri ini; te irimateroji intime cameetsa catsini, irointi timatsi yantiri iriori caari cameetsatatsi.</s>
      <s id="b.HEB.5.2.2">Irootaque iotantacari icavintsaajeitaquee ariorica antero arori caari cameetsatatsi.</s>
     </seg>
     <seg type="verse" id="b.HEB.5.3">
      <s id="b.HEB.5.3.1">Aisati ariorica yoiniri Tasorentsi ovisha, iquenqueshiretiro antanepee arori, aisati irantane iriori.</s>
     </seg>
     <seg type="verse" id="b.HEB.5.4">
      <s id="b.HEB.5.4.1">Te irisati peashitachane ivincatsarite saserote, irinti peaqueri Tasorentsi; oquempetaca peerani ipeaqueri Aaro isaserotetantacari.</s>
     </seg>
     <seg type="verse" id="b.HEB.5.5">
      <s id="b.HEB.5.5.1">Aisati iquempetaca Quirishito: te irisati peashitachane quempetearine saserote, irinti peaqueri Apa Tasorentsi.</s>
      <s id="b.HEB.5.5.2">Tempa icantiri peerani: "Aviro notomi, meeca quitaiteri notomintaquempi".</s>
     </seg>
     <seg type="verse" id="b.HEB.5.6">
      <s id="b.HEB.5.6.1">Pashini aisati icantiri: "Pincantaitatiyempani pisaserotetanaque, pinquempeteari iriori Merequiserequi".</s>
     </seg>
     <seg type="verse" id="b.HEB.5.7">
      <s id="b.HEB.5.7.1">Peerani, yatiritantapaintaniri Quirishito, oshequi iquenquetsatacaapinitiri Iriri, iraasanotacani, aisati ijaquitacani; icantiri: "Apa, ariorica noncame niotaque pimatajena pointinaajena".</s>
      <s id="b.HEB.5.7.2">Ari oshequi ipincatsataqueri Tasorentsi, irootaque imatantacarori iriori icoacairiri.</s>
     </seg>
     <seg type="verse" id="b.HEB.5.8">
      <s id="b.HEB.5.8.1">Queario, itomi Tasorentsi ini, iro cantaincha iquemisantiri Iriri, irootaque iquematsicatantacarori paitapeerica.</s>
      <s id="b.HEB.5.8.2">Meeca ariorica anquemisante arori, aisati anquematsicatearo paitapeerica, iotiro irinti jaoca ocantari.</s>
     </seg>
     <seg type="verse" id="b.HEB.5.9">
      <s id="b.HEB.5.9.1">Ari imatasanotaquero maaroni icoacairiri iriri, iquemisantasanotaqueri: irootaque imatantarori aisati yoavisacojeitiri maaroni quemisantasanojeitiriri iriori.</s>
      <s id="b.HEB.5.9.2">Meeca eiro ajajeititsi Sharincaveniqui, ainti ajajeite inquitequi, ancantaitatiyempani asavicajeitapaaje.</s>
     </seg>
     <seg type="verse" id="b.HEB.5.10">
      <s id="b.HEB.5.10.1">Iriotaque ishiacantaqueri Tasorentsi ivincatsarite saserote, icanti: "Irio iquempetaca notomi Merequiserequi iriori".</s>
     </seg>
     <seg type="verse" id="b.HEB.5.11">
      <s id="b.HEB.5.11.1">Nocoavetaca nontsoteajeitempirome maaroni oca, noametasanojeitempirome.</s>
      <s id="b.HEB.5.11.2">Otimaveta piotantavetari, iro cantaincha te pinquemisantavaquenaji, irootaque caari piquemantavacaro.</s>
     </seg>
     <seg type="verse" id="b.HEB.5.12">
      <s id="b.HEB.5.12.1">Oncameetsateme poamejeiterime meeca itsipapee, iro cantaincha ainirotatsi picoajeiti oamejeitempineri.</s>
      <s id="b.HEB.5.12.2">Picoajeiti nampiitajempiro caari pomerentsitatsi.</s>
      <s id="b.HEB.5.12.3">Piquempetacari jananequi: coatsimpi pantsomite, te paveeroji pantsiquero poyeari.</s>
     </seg>
     <seg type="verse" id="b.HEB.5.13">
      <s id="b.HEB.5.13.1">Queario, piquempejeitacari jananequi, coatsimpi pantsote: tequera piotasanojeitero Irineane Tasorentsi oamejeiteeri jaoca ancanteari ancameetsajeitantajeari.</s>
     </seg>
     <seg type="verse" id="b.HEB.5.14">
      <s id="b.HEB.5.14.1">Piotasanoterime Tasorentsi, pincoajeiteme poyeari pantsicasanoterime.</s>
      <s id="b.HEB.5.14.2">Piotaqueme paita cameetsatatsiri antajeitaqueri, aisati piotaquerome caari cameetsatatsi eiro pantirome.</s>
     </seg>
    </div>
    <div type="chapter" id="b.HEB.6">
     <seg type="verse" id="b.HEB.6.1">
      <s id="b.HEB.6.1.1">Eiro napiitapinitajimpirotsi oca noametacotapinitiriri Quirishito: te ompomerentsiteaji.</s>
      <s id="b.HEB.6.1.2">Eiro meeca picantajanatsi: "Pampiitapinitajenaro".</s>
      <s id="b.HEB.6.1.3">Ocameetsati aiquero pijatatiye piotasanotanaquero maaroni icoacaajeitaquempiri Tasorentsi.</s>
      <s id="b.HEB.6.1.4">Nocantimpini peerani: "Eiro pantashiyetarotsi paitapeerica, eiro oavisacotimpitsi: tecatsi pincantea poavisacotajea avisati.</s>
      <s id="b.HEB.6.1.5">Ocameetsati pinquemisanteri Quirishito pavisacotantajeari.</s>
     </seg>
     <seg type="verse" id="b.HEB.6.2">
      <s id="b.HEB.6.2.1">Pivaotisatimentajeiteari iriojeitanteari atiri piquemisantiri.</s>
      <s id="b.HEB.6.2.2">Ariorica pincanteri Tasorentsi iramitacoteri piyemisantaririnte, pipamijeitaqueri.</s>
      <s id="b.HEB.6.2.3">Ariorica ancamajeite antinaajeitanaje aisati, impoiji incantacoventajeitee Tasorentsi".</s>
      <s id="b.HEB.6.2.4">Ari eiro napiitajimpirotsi oca piotitaniri,</s>
     </seg>
     <seg type="verse" id="b.HEB.6.3">
      <s id="b.HEB.6.3.1">irointi ariorica irinintacayena Tasorentsi, noametempiro iroaquerari, caari piquemapiniti.</s>
     </seg>
     <seg type="verse" id="b.HEB.6.4">
      <s id="b.HEB.6.4.1">Pamene.</s>
      <s id="b.HEB.6.4.2">Ainiro ashaninca quemavetaroniri irineane Tasorentsi, iveshireimentavetacari Tasorentsi, amitacovetacari Ishire iroori.</s>
      <s id="b.HEB.6.4.3">Iovetaca ocameetsati irineane Tasorentsi; iovetaca coajica impincatsariventajeitee Quirishito.</s>
      <s id="b.HEB.6.4.4">Iro cantaincha yojocajiro iquemisantaveitani.</s>
      <s id="b.HEB.6.4.5">Ariorica yojocajiro iquemisantiri Itomi Tasorentsi, oquempetaca icoaque irampiitajerime aisati impajacotacantajeri.</s>
      <s id="b.HEB.6.4.6">Itseencaqueri, icoaque intseencacaajeiteri itsipapee atiri, irishirontimentajeitanteariri Quirishito.</s>
      <s id="b.HEB.6.4.7">Ari tecatsi incantajea inquemisantasanotaje yora quemisantaveitachaniri.</s>
      <s id="b.HEB.6.4.8">Queariyea, piquempetaricariyea avirori.</s>
     </seg>
     <seg type="verse" id="b.HEB.6.7">
      <s id="b.HEB.6.7.1">Ariorica cameetsa oparii incani quipatsiqui aisati onintiro panquirentsi, otimaque yoajeitari yora panquitirori.</s>
      <s id="b.HEB.6.7.2">Tempa iriotaque Tasorentsi oameetsantirori quipatsi onintantarori panquirentsi.</s>
     </seg>
     <seg type="verse" id="b.HEB.6.8">
      <s id="b.HEB.6.8.1">Iro cantaincha ariorica pineaquero oantsiqui saveshiniro aisati otsipapee totsequishi, tempa picanti: "Te oncameetsateji, tsame anquiacojeitero, antaajeitero maaroni".</s>
      <s id="b.HEB.6.8.2">Queariyea, piquempetarocari avirori, irointi pinquempetearo cameetsari quipatsi.</s>
     </seg>
     <seg type="verse" id="b.HEB.6.9">
      <s id="b.HEB.6.9.1">Ari nocantavetaquempi: "Pitseenquicari", aisati nocantimpi: "Piquempetarocari quipatsi oshiocantari saveshiniro".</s>
      <s id="b.HEB.6.9.2">Iro cantaincha, noshaninca, nonintajeitaquempi.</s>
      <s id="b.HEB.6.9.3">Naamaaca cameetsa pisavicajeitaque, aisati iroavisacojeitempi Tasorentsi.</s>
     </seg>
     <seg type="verse" id="b.HEB.6.10">
      <s id="b.HEB.6.10.1">Tempa icameetsataque, eiro ipeacotarotsi maaroni pantiniriri: ioti piquearioventaquero icoacaimpiri, ioti picavintsaajeitiri piyemisantaririnte, picantani.</s>
     </seg>
     <seg type="verse" id="b.HEB.6.11">
      <s id="b.HEB.6.11.1">Nocoacaasanojeitaquempi pinquearioventajeitero pinintajeiteri itsipapee, pincanteani, irosati omoncaratanteari impinatantempiri Tasorentsi.</s>
     </seg>
     <seg type="verse" id="b.HEB.6.12">
      <s id="b.HEB.6.12.1">Eiro piperaventarotsi icoacaimpiri Tasorentsi, irointi pinquempejeiteari yora itsipapee quemisantasanotiriri, quearioventiniriri maaroni icoacaajeitiriri iriori.</s>
      <s id="b.HEB.6.12.2">Queario irineajeitero maaroni icashiacaajeitaqueriri.</s>
     </seg>
     <seg type="verse" id="b.HEB.6.13">
      <s id="b.HEB.6.13.1">Pamene, ariorica ancoaque ayotacaasanoteri itsipapee ashaninca queario oni acantaqueriri, acantiri: "Ioti Tasorentsi queario oni oca nocantimpiri.</s>
      <s id="b.HEB.6.13.2">Yanaacojeitaquee irinti, ipincatsaritasanoti.</s>
      <s id="b.HEB.6.13.3">Ariorica namatavitempi, yoasanquetanacari".</s>
      <s id="b.HEB.6.13.4">Timatsi meeca icantaqueeri Tasorentsi, iro cantaincha tecatsi anacoterine irinti, tecatsi oasanquetayerine irinti.</s>
      <s id="b.HEB.6.13.5">Apatiro icantiri Avarama: "Queario oca noncamantempiri nainti, tempa naro Tasorentsi: eiro nopashiniyetirotsi noneane".</s>
     </seg>
     <seg type="verse" id="b.HEB.6.14">
      <s id="b.HEB.6.14.1">Impoiji icantiri: "Queario, nontasoncacoventempi, oshequi nintacotempi; aisati noshequiaqueri pishaninca".</s>
     </seg>
     <seg type="verse" id="b.HEB.6.15">
      <s id="b.HEB.6.15.1">Ari yoyeasanotaqueri Avarama, impoiji ineasanotaquero maaroni icashiacairiri.</s>
     </seg>
     <seg type="verse" id="b.HEB.6.16">
      <s id="b.HEB.6.16.1">Tempa ariorica ancoaque ayotacaasanoteri itsipapee ashaninca queario oni acantaqueriri, acantiri: "Ioti Tasorentsi queario oni oca nocantimpiri.</s>
      <s id="b.HEB.6.16.2">Yanaacojeitaquee irinti ipincatsaritasanoti.</s>
      <s id="b.HEB.6.16.3">Irimatacayena nontsoteaquempiro maaroni nocantimpiri.</s>
      <s id="b.HEB.6.16.4">Ariorica namatavitempi, iroasanquetaquena iriori".</s>
      <s id="b.HEB.6.16.5">Ariorica ayotaque ipincatsatasanotaque Tasorentsi, ari ashiretasanotearo icantaqueeri.</s>
     </seg>
     <seg type="verse" id="b.HEB.6.17">
      <s id="b.HEB.6.17.1">Ari otimini icashiacaajeititacariniri Tasorentsi yora peeraniniri.</s>
      <s id="b.HEB.6.17.2">Icoaqueni iriojeite eiro yamatavijeitiritsi, irootaque icantasanotantariri: "Queario oca noncamantempiri nainti, tempa naro Tasorentsi: eiro nopashiniyetirotsi noneane".</s>
     </seg>
     <seg type="verse" id="b.HEB.6.18">
      <s id="b.HEB.6.18.1">Ari oqueariotasanotaque irineane Tasorentsi: te irioteji intseeya.</s>
      <s id="b.HEB.6.18.2">Iro cantaincha aisati icantini: "Queario oca noncamantempiri", ayotasanojeitantacari eiro catsini yamatavitantitsi.</s>
      <s id="b.HEB.6.18.3">Meeca, ariorica aventeari iroavisacojeitajee, ayotasanotaque irimataqueero oca icantaqueeri: iroavisacotasanojeitee.</s>
     </seg>
     <seg type="verse" id="b.HEB.6.19">
      <s id="b.HEB.6.19.1">Ariorica ayojeitaque avavisacotaca, tempa aveshireasanotaca, eiro aquenqueshiretajatsi aisati.</s>
      <s id="b.HEB.6.19.2">Ayojeitaque ocameetsataque anquenquetsatacaajeiteri meeca Tasorentsi, aisati coajica areejeiteari: tecatsi ticavaqueene.</s>
     </seg>
     <seg type="verse" id="b.HEB.6.20">
      <s id="b.HEB.6.20.1">Ijivajeitanaquee Quirishito, icamantacoventaquee: iquempetacari yora Merequiserequi, ivincatsariteni saserote peerani.</s>
     </seg>
    </div>
    <div type="chapter" id="b.HEB.7">
     <seg type="verse" id="b.HEB.7.1">
      <s id="b.HEB.7.1.1">Ari meeca nonquenquetsatacoteri yora Merequiserequi: peerani ipincatsariventajeitaqueri yora saremisati.</s>
      <s id="b.HEB.7.1.2">Aisati Tasorentsi iriori, yora savicatsiri inquitequi, ipeaqueri saserote, icanti: "Irio saserotetatsine yoca".</s>
      <s id="b.HEB.7.1.3">Ari itimi pashiniqui nampitsi Avarama.</s>
      <s id="b.HEB.7.1.4">Yaajeitanaqueri iratiritepee, ijajeitanaque imanajeitiri yora iisaneentane, yora noshiquiriri itomitsori: oshequi inajeiveta, iro cantaincha ipoyereajeitaqueri maaroni, ivincatsaritepee, maaroni.</s>
      <s id="b.HEB.7.1.5">Ari ipianaja Avarama, yoipiajiri itomitsori, aisati yamayetajiro ivararoni yora yovaitiri.</s>
      <s id="b.HEB.7.1.6">Ipiantajari, itonquiotavacari Merequiserequi, icantiri Tasorentsi: "Pintasoncacoventeri Avaramaca cameetsa irisavicanteari".</s>
     </seg>
     <seg type="verse" id="b.HEB.7.2">
      <s id="b.HEB.7.2.1">Impoiji yaarantaji Avarama vaararontsi, ipaarantaqueri, icantiri: "Jeroca irashi Tasorentsi".</s>
      <s id="b.HEB.7.2.2">Otimirica 10, ari ipaqueri aparoni.</s>
      <s id="b.HEB.7.2.3">Ari ipajita iriori Merequiserequi.</s>
      <s id="b.HEB.7.2.4">Acantiri aneanequi: "Cameetsatatsiri".</s>
      <s id="b.HEB.7.2.5">Ipincatsariventajeitiri saremisati.</s>
      <s id="b.HEB.7.2.6">Ocantiri Saremi aneanequi: "Cameetsa asavicajeiti".</s>
     </seg>
     <seg type="verse" id="b.HEB.7.3">
      <s id="b.HEB.7.3.1">Ora sanquenarentsi tecatsi onquenquetsatacoteri iriri Merequiserequi.</s>
      <s id="b.HEB.7.3.2">Tecatsi onquenquetsatacotero iriniro, icharine, tecatsi.</s>
      <s id="b.HEB.7.3.3">Tecatsi onquenquetsatacotero itimantacari aisati icamantacari.</s>
      <s id="b.HEB.7.3.4">Oquempevetaca icantani itimini, irootaque ishiantacariri itomi Tasorentsi; icantani iriori isaserotetanaque, icantapinitiri Tasorentsi: "Pintasoncaventeri maaroni quemisantanari".</s>
     </seg>
     <seg type="verse" id="b.HEB.7.4">
      <s id="b.HEB.7.4.1">Pineaquero, oshequi ipincatsaritini Merequiserequi.</s>
      <s id="b.HEB.7.4.2">Intacantajeitaqueeniri peerani Avaramani, iro cantaincha ipincatsatiri, aisati ipaarantaqueri ivaararoni imanatiniri.</s>
     </seg>
     <seg type="verse" id="b.HEB.7.5">
      <s id="b.HEB.7.5.1">Pamene, impoiji catsini itimi ishanincani Avaramani: yora Irevi.</s>
      <s id="b.HEB.7.5.2">Isanquenatacaaqueri Tasorentsi Moishishi, isanquenatantarori: "Icoaque Tasorentsi impeaquea ishanincani Irevi saserotetatsineri.</s>
      <s id="b.HEB.7.5.3">Nocoaque maaroni ijorioririnte impaaranteri iriori ivararo, ivira, maaroni: intimerica 10, ari imperi aparoni".</s>
      <s id="b.HEB.7.5.4">Pineaquero, ishanincani Avaramani inajeitini: ishanincani Irevi aisati maaroni ijorioririnte.</s>
      <s id="b.HEB.7.5.5">Ishanincatavacaajeitaca.</s>
     </seg>
     <seg type="verse" id="b.HEB.7.6">
      <s id="b.HEB.7.6.1">Iro cantaincha peerani yora Merequiserequi te irishanincatearini Avaramani, inashita iriori; iro cantaincha yaavaquero maaroni ipaarantaqueriri iriori, aisati icantacoventaqueri yora intacantajeitaqueeri: yora icashiacaaqueri Tasorentsi.</s>
     </seg>
     <seg type="verse" id="b.HEB.7.7">
      <s id="b.HEB.7.7.1">Pineaquero, yora Merequiserequi anaacotantatsiri ipincatsariti, irootaque icantantariri Tasorentsi: "Apa, pintasoncacoventeri Avaramaca cameetsa irisavicanteari".</s>
     </seg>
     <seg type="verse" id="b.HEB.7.8">
      <s id="b.HEB.7.8.1">Aca ashaninca inajeiti yora ishanincani Irevi, imoncarajeitaquee arorijei, acamajeiti, iro cantaincha yaapinitaqueri maaroni apajeitaqueriri.</s>
      <s id="b.HEB.7.8.2">Iro cantaincha peerani yora Merequiserequi, inashita: oquempevetaca te incameji irinti, te oncanteji sanquenarentsi: "Icamaque".</s>
     </seg>
     <seg type="verse" id="b.HEB.7.9">
      <s id="b.HEB.7.9.1">Peerani, ipaarantantacariri Avarama vaararontsi, tequerani intimeni Irevi: itimi iriori impoiji.</s>
      <s id="b.HEB.7.9.2">Iro cantaincha arime intimiteame, impaaranterime aisati iriori: tempa inquempetearime yora jivatatsiri itimi.</s>
      <s id="b.HEB.7.9.3">Aisati inquempejeiterime maaroni ishanincapeeni Irevi: maaroni saserotetatsiri.</s>
      <s id="b.HEB.7.9.4">Aitaqueme impincatsajeiterime Merequiserequi maaroni.</s>
      <s id="b.HEB.7.9.5">Pineaquero, ajorioririnte ipincatsajeitaqueri saserotepee, irootaque ipaarantajeitantacariri paitapeerica, iro cantaincha yora saserotepee ipincatsatasanojeitaqueri Merequiserequi: tempa yanaacotantaque iriori isaserotetasanotaque, ipincatsaritasanotaque.</s>
     </seg>
     <seg type="verse" id="b.HEB.7.11">
      <s id="b.HEB.7.11.1">Ari itimajeiveta yora ishanincani Irevi: yora Aaro aisati maaroni ishanincani iriori, isaserotejeitaque; aisati otimaveta isanquenajeitiniri Moishishi, oamejeitiri paitapeerica antajeitiri.</s>
      <s id="b.HEB.7.11.2">Iro cantaincha tecatsi incantee iriorijei iroameetsajeitee, iroavisacojeitee; irootaque itiancantacariri Tasorentsi pashini saserotetajantsiri, quempetajariri yora Merequiserequi.</s>
     </seg>
     <seg type="verse" id="b.HEB.7.12">
      <s id="b.HEB.7.12.1">Ari inashita yora saserotetatsiri, aisati meeca onashita icoacaajeitajeeri Tasorentsi.</s>
     </seg>
     <seg type="verse" id="b.HEB.7.13">
      <s id="b.HEB.7.13.1">Itimaveta saserotepee shanincajeitacariri Irevi, aisati isanquenajeitaqueneri Moishishi, yoamejeitiri paitarica yantajeitaqueri.</s>
      <s id="b.HEB.7.13.2">Iro cantaincha yora iroaqueratajantsiri saserotetajantsiri te irishanincateariji Irevi, irinti ishanincatacari Jora.</s>
      <s id="b.HEB.7.13.3">Te irisaseroteteji itsipapee ishanincani Jora: te irisanquenajeitenerini Moishishi, te incanteriji irinti impeaquea saserote.</s>
     </seg>
     <seg type="verse" id="b.HEB.7.15">
      <s id="b.HEB.7.15.1">Meeca itimi yora quempetariri Merequiserequi, inashita iriori, ayotantacari onashita icoacairiri Tasorentsi.</s>
     </seg>
     <seg type="verse" id="b.HEB.7.16">
      <s id="b.HEB.7.16.1">Te irishanincateariji Aaro ipeantacari saserote; irointi itasorentsitaque aisati icantaitatiani yanei, irootaque ipeantacari saserote.</s>
     </seg>
     <seg type="verse" id="b.HEB.7.17">
      <s id="b.HEB.7.17.1">Tempa icantirini Tasorentsi peerani: "Pincantaitatiyempani pisaserotetanaque, pinquempeteari iriori Merequiserequi".</s>
     </seg>
     <seg type="verse" id="b.HEB.7.18">
      <s id="b.HEB.7.18.1">Otimavetani oca isanquenatiniriri ishanincani Aaro, iro cantaincha te incoyeji Tasorentsi ampomerentsiventearo meeca.</s>
      <s id="b.HEB.7.18.2">Antsipetearome, tecatsi oncantajeitee oavisacojeitee.</s>
     </seg>
     <seg type="verse" id="b.HEB.7.19">
      <s id="b.HEB.7.19.1">Amoncarajeiterome maaroni, eiro oameetsajeiteeme.</s>
      <s id="b.HEB.7.19.2">Iro cantaincha irinti Quirishito aitaque irimatajee iraajeitanajee anta Tasorentsiqui.</s>
      <s id="b.HEB.7.19.3">Te antsipetashiteaji aquemisantajeitaqueri irinti.</s>
     </seg>
     <seg type="verse" id="b.HEB.7.20">
      <s id="b.HEB.7.20.1">Te incantashiteaji Tasorentsi, icantasanoti: "Queario oca noncamantempiri, tempa naro Tasorentsi.</s>
      <s id="b.HEB.7.20.2">Incantaitatiyempani Quirishito irisaserotetanaque".</s>
     </seg>
     <seg type="verse" id="b.HEB.7.21">
      <s id="b.HEB.7.21.1">Te inquempeteariji irinti ishanincajeini Aaro.</s>
      <s id="b.HEB.7.21.2">Iro cantaincha icantiri Quirishito irinti: "Queario oca noncamantempiri, tempa naro Tasorentsi.</s>
      <s id="b.HEB.7.21.3">Te noncantashiteaji, eiro namatavitimpitsi.</s>
      <s id="b.HEB.7.21.4">Avirotaque saserote, pincantaitatiyempani".</s>
     </seg>
     <seg type="verse" id="b.HEB.7.22">
      <s id="b.HEB.7.22.1">Irootaque ayojeitantacari yanaacotantaque Jesoshi isaserotetasanotaque, imajeitaquee yoavisacojeitaquee.</s>
     </seg>
     <seg type="verse" id="b.HEB.7.23">
      <s id="b.HEB.7.23.1">Ari icarajeiveitani oshequi saserotevetachaniri, iro cantaincha icamapinijeitaque, yojocapinijeitaquero isaserotetantaniri.</s>
     </seg>
     <seg type="verse" id="b.HEB.7.24">
      <s id="b.HEB.7.24.1">Irinti Quirishito, icantani itimi: irootaque imatantarori isaseroteti, icantani.</s>
     </seg>
     <seg type="verse" id="b.HEB.7.25">
      <s id="b.HEB.7.25.1">Imajeitaqueri quemisantajeitiriri: yoavisacotasanojeitaqueri maaroni coasanotatsiri iraanajeri Tasorentsiqui.</s>
      <s id="b.HEB.7.25.2">Icantani yanei, irootaque imatantarori icamantacoventajeitaquee.</s>
     </seg>
     <seg type="verse" id="b.HEB.7.26">
      <s id="b.HEB.7.26.1">Queario, ocameetsatasanoti isaseroteventajeitaquee; tempa Tasorentsi ini, te aneroji irantane, te iranteroji caari cameetsatatsi; te inquempejeiteariji yora caari cameetsajeitatsi isaviquimojeivetapaintaniri.</s>
      <s id="b.HEB.7.26.2">Meeca isaviqui cameetsa anta inquitequi jenoqui.</s>
     </seg>
     <seg type="verse" id="b.HEB.7.27">
      <s id="b.HEB.7.27.1">Yora itsipapee saserotetatsiri, maaroni quitaiteri yoapinitiniri Tasorentsi ivirapee, itaapinitiniri.</s>
      <s id="b.HEB.7.27.2">Iro yoapinitantanariri, oshequi iquenqueshiretaquero caari cameetsatatsi yantajeitiri aisati yantajeitiri iriori ijorioririnte.</s>
      <s id="b.HEB.7.27.3">Tecatsi iroapinite irinti Quirishito, irointi apatiro icamimentajeitaquee: moncarataca, eiro yapiitajirotsi aisati.</s>
     </seg>
     <seg type="verse" id="b.HEB.7.28">
      <s id="b.HEB.7.28.1">Ari peerani isanquenatini Moishishi, icanti: "Impeajeitanaquea ishanincani Aaro saserote".</s>
      <s id="b.HEB.7.28.2">Atiri inajeiti iriori, yantajeitiro caari cameetsatatsi.</s>
      <s id="b.HEB.7.28.3">Iro cantaincha impoiji icanti Tasorentsi: "Queario oca noncamantempiri, tempa naro Tasorentsi: incantaitatiyempani Quirishito irisaserotetanaque".</s>
      <s id="b.HEB.7.28.4">Iriotaque Quirishito Itomi, te iranteroji caari cameetsatatsi irinti, icantatiani icameetsatasanotaque.</s>
     </seg>
    </div>
    <div type="chapter" id="b.HEB.8">
     <seg type="verse" id="b.HEB.8.1">
      <s id="b.HEB.8.1.1">Piotavaquero oca noncamantempiri: iriotaque Quirishito saserotetimentajeitaqueeri.</s>
      <s id="b.HEB.8.1.2">Isaviquimotiri Tasorentsi anta inquitequi jenoqui, anta iracosanoriqui; icaratiri ipincatsarijeiti.</s>
     </seg>
     <seg type="verse" id="b.HEB.8.2">
      <s id="b.HEB.8.2.1">Yora ishanincani Aaro iquenquetsatacaapinitiri Tasorentsi anta pancotsiqui yovetsiquiri atiri, icantashitacaro: "Ivanco Tasorentsi".</s>
      <s id="b.HEB.8.2.2">Irinti Quirishito isavicasanoti anta Tasorentsiqui: te irio vetsiquerone atiri, irinti Avincatsarite vetsiquirori inampi iriori.</s>
     </seg>
     <seg type="verse" id="b.HEB.8.3">
      <s id="b.HEB.8.3.1">Yora ivincatsarite saserote ipapinitiri Tasorentsi paitapeerica; yoaqueneri virantsi, shemi; itaaqueneri.</s>
      <s id="b.HEB.8.3.2">Irinti Quirishito, te iroyeneriji virantsi; irisati coaintsi yoyeetantacariri.</s>
      <s id="b.HEB.8.3.3">Impoiji ijatashitaqueri Tasorentsi, icantapaaqueri: "Narotaque nainti camimentajeitaqueriri ashaninca, oavisacojeitaqueriri".</s>
     </seg>
     <seg type="verse" id="b.HEB.8.4">
      <s id="b.HEB.8.4.1">Intimeme meeca aca quipatsiquica, eirome isaserotetime; pineaquero, te irishanincateariji Aaro: iriojeitaque ishanincani Aaro tsoteaquerori isanquenatiniri Moishishi.</s>
     </seg>
     <seg type="verse" id="b.HEB.8.5">
      <s id="b.HEB.8.5.1">Yantaveetapiniti anta icanteetirinta: "Ivanco Tasorentsi", iro cantaincha te anta irisavicasanote Tasorentsi.</s>
      <s id="b.HEB.8.5.2">Apatiro oshiacaventiro inampisanori anta inquitequi.</s>
      <s id="b.HEB.8.5.3">Peerani, yovetsicantarori Moishishi, icantiri Tasorentsi: "Anta toncaariqui pajitachari Shinai noametasanotaquempiro jaoca pincanterori pancotsi: pimoncaratasanotero nocantaquempiri".</s>
     </seg>
     <seg type="verse" id="b.HEB.8.6">
      <s id="b.HEB.8.6.1">Ocameetsavetaca ora isanquenatiniri peerani Moishishi, isaserotejeitantacari Aaro aisati ishanincani, aisati yamitacojeivetacari ajorioririnte.</s>
      <s id="b.HEB.8.6.2">Iro cantaincha oca icantiri meeca Tasorentsi ocameetsatasanotaque, oshequi anaacotaquero isanquenatiniri Moishishi.</s>
      <s id="b.HEB.8.6.3">Aisati iquempetaca, oshequi imatasanotaqueenero Quirishito, oshequi yanaacotaqueri Aaro.</s>
     </seg>
     <seg type="verse" id="b.HEB.8.7">
      <s id="b.HEB.8.7.1">Oncameetsatasanotaqueme isanquenatiniri peerani Moishishi, eirome icantirime pashini Tasorentsi.</s>
     </seg>
     <seg type="verse" id="b.HEB.8.8">
      <s id="b.HEB.8.8.1">Tempa icantini Tasorentsi peerani: "Tequera omoncarateaji, te oncameetsatasanoteji oca isanquenatiniriri Moishishi Aaro".</s>
      <s id="b.HEB.8.8.2">Irootaque isanquenatacantacariri itsipapee quemisantatsiniri peerani: "Icanti Avincatsarite: 'Coajica ontime pashini noncamantajeiteriri maaroni joriopee, onashitanaquea.</s>
     </seg>
     <seg type="verse" id="b.HEB.8.9">
      <s id="b.HEB.8.9.1">Eiro oquempetajarotsi ora nocantaqueriri yora intacantacaroniri.</s>
      <s id="b.HEB.8.9.2">Peerani isavicaveitani maaroni joriopee Ejipitoqui, iro cantaincha naajeitanaqueri pashiniqui quipatsi.</s>
      <s id="b.HEB.8.9.3">Isanquenavetacaro Moishishi nocoacaajeivetacariri, iro cantaincha te inquemisantajeitenaji.</s>
      <s id="b.HEB.8.9.4">Irootaque caari namitacojeitantari.</s>
     </seg>
     <seg type="verse" id="b.HEB.8.10">
      <s id="b.HEB.8.10.1">Meeca timatsi noncamantajeiteriri maaroni joriopee.</s>
      <s id="b.HEB.8.10.2">Coajica niotacaasanojeitaqueri maaroni noncantajeiteriri, inquenqueshiretasanojeitero, eiro ipeacojeitarotsi.</s>
      <s id="b.HEB.8.10.3">Impincatsatasanojeitaquena, aisati nontasoncacoventajeiteri narori.</s>
     </seg>
     <seg type="verse" id="b.HEB.8.11">
      <s id="b.HEB.8.11.1">Eiro yatsipetashijeitatsi iroametavacaajeitea, eiro icantavacaajeitatsi: "Noshaninca, pioteri Novincatsarite".</s>
      <s id="b.HEB.8.11.2">Aitaque iriotashijeitena maaroni: pincatsaritatsiri, caari pincatsaritatsi, maaroni catsini, iriojeitena.</s>
     </seg>
     <seg type="verse" id="b.HEB.8.12">
      <s id="b.HEB.8.12.1">Noncavintsaasanojeiteri maaroni antirori caari cameetsatatsi, eiro noquenqueshireacotajiritsi aisati yantayetiri'".</s>
      <s id="b.HEB.8.12.2">Irootaque icantitacari peerani Tasorentsi.</s>
     </seg>
     <seg type="verse" id="b.HEB.8.13">
      <s id="b.HEB.8.13.1">Pineaquero, icantini: "Ontime pashini noncamantajeiteriri atiri, eiro oquempetajarotsi nocantiniri peerani".</s>
      <s id="b.HEB.8.13.2">Ari oca icantiri meeca, irootaque poyeetajarori icantiniri peerani.</s>
     </seg>
    </div>
    <div type="chapter" id="b.HEB.9">
     <seg type="verse" id="b.HEB.9.1">
      <s id="b.HEB.9.1.1">Peerani icantajeitiri Tasorentsi intacantaqueeniri jaoca incantajeiteari inquemisantajeite, aisati icantiri jaoca oncanteari pancotsi irantaveetanteari saserotepee.</s>
     </seg>
     <seg type="verse" id="b.HEB.9.2">
      <s id="b.HEB.9.2.1">Ari yovetsicajeitaqueroni pancotsi, imoncarataqueroni icantiriniri Tasorentsi.</s>
      <s id="b.HEB.9.2.2">Anta yantaveetapinitinta saserotepee icanteetiro irashi Tasorentsi.</s>
      <s id="b.HEB.9.2.3">Otimi anta yoantarori vera itsiotari, aisati otimi mesa.</s>
      <s id="b.HEB.9.2.4">Anta mesaqui yoapinitiro tanta, ocarataque 12, aquenqueshirejeitantarori ipapinijeitaquee Tasorentsi avajeitari.</s>
     </seg>
     <seg type="verse" id="b.HEB.9.3">
      <s id="b.HEB.9.3.1">Otimaque oticaashiro, ainiro araquerora tecatsi jatapinitatsine, icanteetiro inantasanotari Tasorentsi iriori.</s>
     </seg>
     <seg type="verse" id="b.HEB.9.4">
      <s id="b.HEB.9.4.1">Otimi ara itaapinitantarori casancapatsari, iro yovetsicantarori oro.</s>
      <s id="b.HEB.9.4.2">Otimi aisati cajo, ipashicantarori oro.</s>
      <s id="b.HEB.9.4.3">Ara tsompoina, otimi coviti yovetsicantarori oro, tsompoina irointi iteyeetiro mana.</s>
      <s id="b.HEB.9.4.4">Aisati otimi cajoqui iotiquiro Aaro, ora shiocashitachaniri peerani oshi.</s>
      <s id="b.HEB.9.4.5">Aisati otimi ora mapi isanquenatacairiniri Tasorentsi Moishishi.</s>
     </seg>
     <seg type="verse" id="b.HEB.9.5">
      <s id="b.HEB.9.5.1">Anta otataroqui cajo ishiacantaqueri apite inampirepee Tasorentsi ipajiyeetiri querovine.</s>
      <s id="b.HEB.9.5.2">Ishiacantaca ainiro isavicaque Tasorentsi.</s>
      <s id="b.HEB.9.5.3">Yamenajeitaquero otataro cajo anta yoapinitiro maaroni osarintsiqui ivincatsarite saserote iriraja virantsi.</s>
      <s id="b.HEB.9.5.4">Oquempetaca iquenqueshirejeitiri camimentajeiteeri, cavintsaajeiteeri.</s>
      <s id="b.HEB.9.5.5">Eiro meeca notsoteasanotirotsi noncamantempiro jaoca ocantayetari.</s>
     </seg>
     <seg type="verse" id="b.HEB.9.6">
      <s id="b.HEB.9.6.1">Ari yovetsicajeitaquero peerani, imoncarataquero icantiriri Tasorentsi Moishishi.</s>
      <s id="b.HEB.9.6.2">Impoiji iqueapinijeiti saserotepee, yantaveetapinijeiti.</s>
     </seg>
     <seg type="verse" id="b.HEB.9.7">
      <s id="b.HEB.9.7.1">Iro cantaincha te irijatapinijeiteji oticaashiroqui araquerora.</s>
      <s id="b.HEB.9.7.2">Aparoni ijati maaroni osarintsiqui irinti ivincatsarite.</s>
      <s id="b.HEB.9.7.3">Ijivataque yoiniri Tasorentsi virantsi, impoijiquea iqueanaque apaniro, yaanajiro iriraja, itecaquero anta otataroqui cajo; icantiri Tasorentsi: "Apa, pincavintsaajeitena, eiro piquishimentajeitanarotsi nantajeitaqueri aisati yantajeitaqueri noshanincapee; eiro piquenqueshireacojeitajanarotsi aisati".</s>
     </seg>
     <seg type="verse" id="b.HEB.9.8">
      <s id="b.HEB.9.8.1">Pineaquero, otimi oticaashiro, ticaajeitaqueriri itsipapee saserote aisati maaroni joriopee.</s>
      <s id="b.HEB.9.8.2">Tecatsi incantajeitea irijajeite anta isavicantasanotariqui Tasorentsi.</s>
      <s id="b.HEB.9.8.3">Irootaque oshiacantajeitaqueeri Ishire Tasorentsi, ayojeitantacari yora ishanincani Irevi tecatsi incantajeitee irareetacaajeitee anta Tasorentsiquinta.</s>
     </seg>
     <seg type="verse" id="b.HEB.9.9">
      <s id="b.HEB.9.9.1">Ocameetsati anquenqueshirejeitero meeca ayojeitanteari: maaroni ipapinijeitaqueri Tasorentsi, aisati maaroni yoapinitiniri aisati itaapinitiniri, te oameetsajeiteriji yora papinivetariri aisati taapinivetanariri.</s>
     </seg>
     <seg type="verse" id="b.HEB.9.10">
      <s id="b.HEB.9.10.1">Peerani yoametashijeitari paitarica yantashijeitari; paitarica yoajeitari, aisati paitarica irajeitiri; yoametashijeitari jaoca incanteari inquivapinitea, paitapeerica.</s>
      <s id="b.HEB.9.10.2">Irootaque icoacaajeivetacariri Tasorentsi atiri peerani.</s>
      <s id="b.HEB.9.10.3">Iro cantaincha ari ocaratini, moncarataca.</s>
      <s id="b.HEB.9.10.4">Ipocapaaque meeca Quirishito aamaajeitari.</s>
      <s id="b.HEB.9.10.5">Meeca onashitaja icoacaajeitajeeri Tasorentsi arori, iroaqueratajantsiri, ocameetsatasanotaque.</s>
     </seg>
     <seg type="verse" id="b.HEB.9.11">
      <s id="b.HEB.9.11.1">Ipocapaaque Quirishito iquempevetapaajari ivincatsarite saserote, iro cantaincha ocameetsatasanotaque oca yantapaaqueri irinti.</s>
      <s id="b.HEB.9.11.2">Yantaveetini itsipapee saserote anta pancotsiqui yovetsiquiri atiri; iro cantaincha irinti, ijatasanotaque anta ivancosanoriqui Tasorentsi: ocameetsatasanotaque irointi anta inquitequi.</s>
     </seg>
     <seg type="verse" id="b.HEB.9.12">
      <s id="b.HEB.9.12.1">Aca quipatsiqui yora ivincatsarite saserote ijatapiniti maaroni osarintsi, yaapinitiro iriraja chivo aisati vacajaniqui anta pancotsiqui tsompoina, ora icanteevetari inantasanotari Tasorentsi.</s>
      <s id="b.HEB.9.12.2">Iro cantaincha Quirishito irinti, icamimentajeitaquee, impoiji ijataji anta inquitequi isavicasanotinta Tasorentsi.</s>
      <s id="b.HEB.9.12.3">Ishiacantaca yaanajiro iriraja: caari oni iriraja virantsi, irointi irirajasanori iriori.</s>
      <s id="b.HEB.9.12.4">Icantiri Tasorentsi: "Pineaquero, nocamimentajeitaqueri maaroni atiri noavisacotantajariri, incantaitatiyempani irisavicantajeari aca anampiquica".</s>
      <s id="b.HEB.9.12.5">Te irantsipeteaji irinti impiapinite, aparo imataquero, ari ocarati.</s>
     </seg>
     <seg type="verse" id="b.HEB.9.13">
      <s id="b.HEB.9.13.1">Ari peerani ariorica yantironi ashaninca caari cameetsatatsi, yoaqueri saserote vaca, iriorica chivo, iriorica vacajaniqui.</s>
      <s id="b.HEB.9.13.2">Impoiji yaaquero iriraja, ipantaqueri yora antirori caari cameetsatatsi.</s>
      <s id="b.HEB.9.13.3">Aisati itaaqueri ivatsa, impoiji ipantaqueri shirampari itsimenquitore virantsi.</s>
      <s id="b.HEB.9.13.4">Impoiji icantajeitiri ishaninca: "Icameetsataji aisati yoca.</s>
      <s id="b.HEB.9.13.5">Ocameetsati incarajeitajeri aisati quemisantatsiri".</s>
     </seg>
     <seg type="verse" id="b.HEB.9.14">
      <s id="b.HEB.9.14.1">Irintiquea Quirishito, icameetsatasanotaque irinti, ocantani otimi ishire.</s>
      <s id="b.HEB.9.14.2">Icantiri Tasorentsi: "Apa, nocoasanotaque noncamimentajeiteri atiripee, noavisacojeitanteariri".</s>
      <s id="b.HEB.9.14.3">Ari aparajatimentajeitaquee irirajasanori irinti, te iro iriraja virantsi: icamimentajeitaquee, meeca eiro atsipetajarotsi anquenqueshiretero caari cameetsatatsi, ora jatacaajeiteenemeri Sharincaveniqui, irointi anteneri Tasorentsi maaroni icoacaajeitaqueeri.</s>
      <s id="b.HEB.9.14.4">Impoiji ancantaitatiyempani asaviquimojeiteri anta inquitequi.</s>
     </seg>
     <seg type="verse" id="b.HEB.9.15">
      <s id="b.HEB.9.15.1">Ari peerani apatiro ayojeitaquero isanquenare Moishishi, aisati antapinijeitaquero caari cameetsatatsi, ajajeitanteameri Sharincaveniqui; iro cantaincha icamimentajeitaquee Quirishito, yoavisacojeitantajeeri.</s>
      <s id="b.HEB.9.15.2">Meeca onashita icantajeitaqueeri Tasorentsi: "Ocameetsaiteti maaroni nocashiacaajeitaqueriri quemisantajeitanari nocoyeajeitaqueri.</s>
      <s id="b.HEB.9.15.3">Incantaitatiyempani iroveshireimentajeitearo".</s>
     </seg>
     <seg type="verse" id="b.HEB.9.16">
      <s id="b.HEB.9.16.1">Ari pinquenqueshiretero yamejeitacari ashanincapee.</s>
      <s id="b.HEB.9.16.2">Otimirica ivaararopee, isanquenati paperiqui: "Ariorica noncame nocoaque irashiyetajearo noshanincapeeni".</s>
      <s id="b.HEB.9.16.3">Ari isanquenataquero ivajiropee ashiyetajearone ivaararopee.</s>
      <s id="b.HEB.9.16.4">Impoiji, ariorica incamaque, iriojeitanaque irio ashijeitajearone.</s>
      <s id="b.HEB.9.16.5">Eirotsitarica icami yora sanquenatirori, eirotsita yaajeitirotsi vaararontsi.</s>
      <s id="b.HEB.9.16.6">Iro cantaincha incamaquerica, moncarataca: impoijiquea iraajeitero.</s>
     </seg>
     <seg type="verse" id="b.HEB.9.18">
      <s id="b.HEB.9.18.1">Aisati oquempetacani peerani: otimi icantiriniri Tasorentsi ashanincani peerani.</s>
      <s id="b.HEB.9.18.2">Tecatsi incantea Tasorentsi incame, iro cantaincha icamapinijeitaque poshiniri omoncaratantacari icantiriniri.</s>
     </seg>
     <seg type="verse" id="b.HEB.9.19">
      <s id="b.HEB.9.19.1">Peerani icamantiri Moishishi maaroni icoacaajeitiriri ajorioririnteni, irosati isanquenatantarori.</s>
      <s id="b.HEB.9.19.2">Impoiji icamantajeitiri ishaninca icantiriri Tasorentsi; impoiji aisati yoajeitaqueri vacajaniqui aisati chivo, yaajatavaquero iriraja, iconoajataquero nija.</s>
      <s id="b.HEB.9.19.3">Impoiji yaaquero iviti ovisha quitioncapitiri aisati casancashiri, yovincaquero ojaqui, isaitantariri ishanincapee.</s>
      <s id="b.HEB.9.19.4">Aisati isaitaquero iroori oca isanquenatacaaqueriri Tasorentsi.</s>
     </seg>
     <seg type="verse" id="b.HEB.9.20">
      <s id="b.HEB.9.20.1">Ariorica isaijeitaqueri, icantajeitiri ishaninca: "Ari nocamantajeitaquempiro maaroni iroaquerari icamantaquenari Tasorentsi.</s>
      <s id="b.HEB.9.20.2">Icanti: 'Ariorica pinquemisantajeitena, nontasoncacoventajeitempi'.</s>
      <s id="b.HEB.9.20.3">Aisati avirori picantajeiti: 'Cameetsa'.</s>
      <s id="b.HEB.9.20.4">Irootaque nosaitantaquempirori meeca iriraja".</s>
     </seg>
     <seg type="verse" id="b.HEB.9.21">
      <s id="b.HEB.9.21.1">Impoiji isaitaquero aisati pancotsi iquemisantajeitantari, aisati isaijeitaquero maaroni timayetatsiri tsompoina.</s>
     </seg>
     <seg type="verse" id="b.HEB.9.22">
      <s id="b.HEB.9.22.1">Ari isanquenatini Moishishi: "Irootaque iriraja poshiniri oameetsajeitirori paitapeerica; aisati eirorica itimi camimenterineri atiri, amparajatimenterineri iriraja, eiro yavisacotajitsi".</s>
     </seg>
     <seg type="verse" id="b.HEB.9.23">
      <s id="b.HEB.9.23.1">Ari otimi oshiacantiri oca pancotsi aisati maaroni timajeitatsiri tsompoina.</s>
      <s id="b.HEB.9.23.2">Ocameetsati isaijeitaquero yoameetsatantacarori.</s>
      <s id="b.HEB.9.23.3">Iro cantaincha otimi inquitequi oca ishiacantajeitaqueri, itimi aisati anaacotirori iriraja virantsi, oameetsatasanotirori maaroni timajeitatsiri inquitequi:</s>
     </seg>
     <seg type="verse" id="b.HEB.9.24">
      <s id="b.HEB.9.24.1">iriotaque Quirishito.</s>
      <s id="b.HEB.9.24.2">Yora saserotepee ijatapiniti anta pancotsiqui yovetsicajeitiri atiri, ishiacanteetiro: "Inantari Tasorentsi".</s>
      <s id="b.HEB.9.24.3">Irinti Quirishito ijatasanotaji itimasanotinta Tasorentsi, icantacoventajeitaquee.</s>
     </seg>
     <seg type="verse" id="b.HEB.9.25">
      <s id="b.HEB.9.25.1">Yora ivincatsarite saserote ijatapiniti anta inantariqui Tasorentsi, yaapinitiro maaroni osarintsiqui iriraja poshiniri: te irayeroji iriraja irashi iriori.</s>
      <s id="b.HEB.9.25.2">Te irijatapiniteji irinti Quirishito iraapinitantearori iriraja.</s>
     </seg>
     <seg type="verse" id="b.HEB.9.26">
      <s id="b.HEB.9.26.1">Arioricame iraapiniterome iriraja Tasorentsiqui, oncameetsateme incamapiniteme, peerani catsini: yovetsicantarori quipatsi, irintearome incamapiniteme, irosati meecame.</s>
      <s id="b.HEB.9.26.2">Iro cantaincha moncarataca peerani icamantacari: aparoni icamaque, yoavisacojeitaquee.</s>
     </seg>
     <seg type="verse" id="b.HEB.9.27">
      <s id="b.HEB.9.27.1">Ayojeitaque aparo acamajeitaque, toren, ari acarati; te ampiitapiniteroji ancame.</s>
      <s id="b.HEB.9.27.2">Ariorica ancamaque, impoiji incantacoventajeitaquee Tasorentsi.</s>
     </seg>
     <seg type="verse" id="b.HEB.9.28">
      <s id="b.HEB.9.28.1">Ari oshequi anajeiveta, iro cantaincha aparo icamimentajeitaquee Quirishito; imoncarataquero, eiro icamajitsi aisati.</s>
      <s id="b.HEB.9.28.2">Impocaje aisati coajica ancarajeitasanotajeri, ancarajeiteri aisati maaroni itsipapee aamaajeitariri meeca.</s>
     </seg>
    </div>
    <div type="chapter" id="b.HEB.10">
     <seg type="verse" id="b.HEB.10.1">
      <s id="b.HEB.10.1.1">Pamene, maaroni isanquenatacotaquerini peerani Moishishi oshiacantaqueri yora pocapaintatsiniri, cameetsatasanotatsiri.</s>
      <s id="b.HEB.10.1.2">Yareetapainta, oshequi itasoncaventajeitaquee.</s>
      <s id="b.HEB.10.1.3">Icantiri Moishishi Aaro: "Poapiniteneri Tasorentsi virantsi maaroni osarintsiqui".</s>
      <s id="b.HEB.10.1.4">Ari icantani ishanincani yoapinijeivetari, iro cantaincha tecatsi oncanteri oavisacojeiteri yora quemisantirori isanquenatiniri Moishishini.</s>
     </seg>
     <seg type="verse" id="b.HEB.10.2">
      <s id="b.HEB.10.2.1">Arime oavisacojeiterime yoca yoapinitiri, tempa iroimpacayerome yoapinitiniri.</s>
      <s id="b.HEB.10.2.2">Aisatime iroavisacotajeame yora, eiro iquenqueshirejeitajirome aisati yantayetiri.</s>
     </seg>
     <seg type="verse" id="b.HEB.10.3">
      <s id="b.HEB.10.3.1">Iro cantaincha yoapinijeivetari ivira maaroni osarintsiqui, irosati icanta oquenqueshiretacaapinitiri yantayetiri.</s>
     </seg>
     <seg type="verse" id="b.HEB.10.4">
      <s id="b.HEB.10.4.1">Tecatsi oncanteri iriraja vaca aisati chivo oameetsajeiteri antirori caari cameetsatatsi.</s>
     </seg>
     <seg type="verse" id="b.HEB.10.5">
      <s id="b.HEB.10.5.1">Ipocantacari quipatsiqui peerani Quirishito, tempa icantiri Tasorentsi: "Apa, te pineacameetsatasanoteroji iriraja virantsi, te oameetsajeiteriji antajeitirori caari cameetsatatsi.</s>
      <s id="b.HEB.10.5.2">Irootaque pivetsicantanarori novatsa noncamimentajeitanteariri maaroni atiri, noameetsajeitanteariri.</s>
     </seg>
     <seg type="verse" id="b.HEB.10.6">
      <s id="b.HEB.10.6.1">Te pineacameetsateriji maaroni itaapinijeivetimpiri atiri, aisati maaroni yoapinijeivetimpiri poameetsajeitantearimeri.</s>
     </seg>
     <seg type="verse" id="b.HEB.10.7">
      <s id="b.HEB.10.7.1">Irootaque nocantantimpiri: 'Pamene, Apa, nopocaque aca nantantempirori maaroni picoacaaquenari.</s>
      <s id="b.HEB.10.7.2">Nomoncaratero maaroni isanquenatacotiteetaquenaniri peerani'".</s>
     </seg>
     <seg type="verse" id="b.HEB.10.8">
      <s id="b.HEB.10.8.1">Pinquenqueshiretasanotero oca icantiniri Jesoshi: "Te pincoyeji, Apa, iroajeitempiri atiri virantsi, intaapinijeitempiri.</s>
      <s id="b.HEB.10.8.2">Te pineacameetsatimenteariji yora pavetimpiri maaroni isanquenatacotiniri Moishishi".</s>
     </seg>
     <seg type="verse" id="b.HEB.10.9">
      <s id="b.HEB.10.9.1">Impoiji icantiri: "Pamene, Apa, pocaquena nantantempirori maaroni picoacaaquenari".</s>
      <s id="b.HEB.10.9.2">Icantantarori oca, icanti: "Ontimaite maaroni yantayevetaniri ishanincani Irevi.</s>
      <s id="b.HEB.10.9.3">Ontime iroaqueratajantsineri".</s>
     </seg>
     <seg type="verse" id="b.HEB.10.10">
      <s id="b.HEB.10.10.1">Aparo icamimentajeitaquee Jesoquirishito, eiro yapiitajatsi incamaje aisati, imoncarataquero.</s>
      <s id="b.HEB.10.10.2">Yoameetsatasanojeitaquee, aisati maaroni iriori quemisantajeitiriri, iquempetacantajeitaquee te anteroji caari cameetsatatsi.</s>
     </seg>
     <seg type="verse" id="b.HEB.10.11">
      <s id="b.HEB.10.11.1">Ari yantaveetapinitaque maaroni saserotepee, yoapinitiniri Tasorentsi virantsi, itaapinitiniri, iro cantaincha te oameetsajeiteriji maaroni antirori caari cameetsatatsi.</s>
     </seg>
     <seg type="verse" id="b.HEB.10.12">
      <s id="b.HEB.10.12.1">Iro cantaincha aparoni icamimentajeitaquee Quirishito, yoameetsajeitantajeeri, moncarataca.</s>
      <s id="b.HEB.10.12.2">Impoiji isavicapaaji anta iracosanoriqui Iriri,</s>
     </seg>
     <seg type="verse" id="b.HEB.10.13">
      <s id="b.HEB.10.13.1">yoyeaqueri irimatantearori icantaqueriniri: "Coajica nontsoncajeiteri maaroni quisajeitaquempiri".</s>
     </seg>
     <seg type="verse" id="b.HEB.10.14">
      <s id="b.HEB.10.14.1">Aparo icamimentajeitaquee maaroni: tempa icoyeajeitaquee Tasorentsi, yoameetsatasanojeitaquee.</s>
     </seg>
     <seg type="verse" id="b.HEB.10.15">
      <s id="b.HEB.10.15.1">Aisati oametasanojeitaquee Ishire Tasorentsi queario nosanquenataquempiri; tempa osanquenatacairini peeraniniri: "Icanti Tasorentsi:</s>
     </seg>
     <seg type="verse" id="b.HEB.10.16">
      <s id="b.HEB.10.16.1">'Tempa narotaque Ivincatsarite jorio, irootaque noncantajeitanteariri: Te pimajeiteroji nocantaqueriri Moishishi, iro cantaincha coajica nonquenqueshiretacaajeitempiro maaroni nocoacaajeitaquempiri, pintsoteajeitajero, piotasanojeitajero, maaroni'".</s>
     </seg>
     <seg type="verse" id="b.HEB.10.17">
      <s id="b.HEB.10.17.1">Impoiji aisati osanquenatacaaqueri: "Icanti Tasorentsi: 'Eiro noquenqueshiretacotitajiritsi aisati caari cameetsayetatsi yantajeitaqueri'".</s>
     </seg>
     <seg type="verse" id="b.HEB.10.18">
      <s id="b.HEB.10.18.1">Pamene, ariorica icavintsaajeitiri Tasorentsi antirori caari cameetsatatsi, aisati terica inquenqueshiretacotajeri aisati yantaqueri, eiro icoajitsi aisati camimenterineri iroameetsatanteariri.</s>
      <s id="b.HEB.10.18.2">Pineaquero, ineacameetsajeitaquee meeca.</s>
     </seg>
     <seg type="verse" id="b.HEB.10.19">
      <s id="b.HEB.10.19.1">Noyemisantaririnte, icamimentajeitaquee Quirishito, yaparajatimentajeitaqueero iriraja yoavisacotantaqueeri.</s>
      <s id="b.HEB.10.19.2">Meeca ayojeitaque ineacameetsajeitaquee Tasorentsi, ocameetsatantari anquenquetsatacaapinijeiteri.</s>
     </seg>
     <seg type="verse" id="b.HEB.10.20">
      <s id="b.HEB.10.20.1">Peerani otimini pancotsiqui oticaashiro, ora caari ijatapinijeitantani atiri onta inantarinta Tasorentsi: tempa oticaajeitaqueri.</s>
      <s id="b.HEB.10.20.2">Iro cantaincha icamimentajeitaquee Quirishito, caari otimantaja meeca ticaajeeneri.</s>
      <s id="b.HEB.10.20.3">Yaneanaji aisati, irootaque ocameetsatantari meeca anquenquetsatacaapiniteri Tasorentsi.</s>
     </seg>
     <seg type="verse" id="b.HEB.10.21">
      <s id="b.HEB.10.21.1">Isaserotetasanotaque, ipincatsariventasanojeitaquee arori, aisati maaroni itsipapee quemisantajeitiriri Tasorentsi.</s>
     </seg>
     <seg type="verse" id="b.HEB.10.22">
      <s id="b.HEB.10.22.1">Yaparajatimentajeitaqueero iriraja, aisati avaotisatimentajeitacari.</s>
      <s id="b.HEB.10.22.2">Irootaque meeca eiro atsaroacantaritsi Tasorentsi, ayojeitaque eiro yoipiajeiteetsi, irointi iraacameetsatasanojeitee.</s>
     </seg>
     <seg type="verse" id="b.HEB.10.23">
      <s id="b.HEB.10.23.1">Ayojeitaque irimataqueenero maaroni icantajeitaqueeri, eiro yamatavijeiteetsi: irootaque ocameetsatantari ancamantajeiteri itsipapee atiri oca aquemisantaqueri.</s>
     </seg>
     <seg type="verse" id="b.HEB.10.24">
      <s id="b.HEB.10.24.1">Tsame meeca anquenqueshirejeiteri itsipapee: anintajeiteri aisati ancavintsaajeiteri.</s>
     </seg>
     <seg type="verse" id="b.HEB.10.25">
      <s id="b.HEB.10.25.1">Timatsi ayemisantaririnte caari pocapinitatsi inquemisante: eiro piquempejeitaritsi avirori, irointi pampatotapinijeitea poimoshirencavacaajeitanteari maaroni.</s>
      <s id="b.HEB.10.25.2">Tempa ayojeiti eiro osamanititsi impocantajeari Quirishito, irootaque ocameetsatantari aveshireimentajeiteari aisati aveshireacaajeiteari itsipapee.</s>
     </seg>
     <seg type="verse" id="b.HEB.10.26">
      <s id="b.HEB.10.26.1">Pamene, ariorica ayojeitaque icamimentajeitaquee Quirishito, irootaque yoavisacotantaqueeri, ocameetsataque ashiretearo, anquemisantasanojeiteri: tempa irootaque icantiriri Tasorentsi, oqueariotasanotaque.</s>
      <s id="b.HEB.10.26.2">Te oncameetsateji catsini antseenqueri, te aneriji pashini oavisacoteeneri.</s>
     </seg>
     <seg type="verse" id="b.HEB.10.27">
      <s id="b.HEB.10.27.1">Aitaque coajica inquisajeitanaqueri Tasorentsi maaroni tseenquiriri, iroasanquetasanojeiteri.</s>
      <s id="b.HEB.10.27.2">Impoyereajeitajeri maaroni iisane, poyere.</s>
     </seg>
     <seg type="verse" id="b.HEB.10.28">
      <s id="b.HEB.10.28.1">Yora ajorioririnteni yoapinijeitaquerini caari pincatsatiro isanquenare Moishishi.</s>
      <s id="b.HEB.10.28.2">Itimirica apite cantatsiri, ariorica icarati mava cantatsiri: "Ainiro yantane, noneajeitaqueri", ari yoajeitaqueri ishaninca.</s>
      <s id="b.HEB.10.28.3">Te incavintsaajeitimateriji.</s>
     </seg>
     <seg type="verse" id="b.HEB.10.29">
      <s id="b.HEB.10.29.1">Ariorica intseenqueri atiri Itomi Tasorentsi, aisati incanterica: "Yatsipetashita icamaque Quirishito, yatsipetashita yaparajataquero iriraja, eiro yoavisacoteetsi"; aisati incantimaterorica Ishire Tasorentsi, ora cavintsaajeiteeri: ¿pijitimpa eiro yoasanquetiritsi Tasorentsi?</s>
      <s id="b.HEB.10.29.2">Aitaque iroasanquetasanotaqueri, catsini: irineashiitetearotave, ironea caari iquemisantantari.</s>
     </seg>
     <seg type="verse" id="b.HEB.10.30">
      <s id="b.HEB.10.30.1">Tempa ayojeitiri, ayojeiti icanti: "Aitaque nompiajeiteari, noasanquetaajeiteri nainti".</s>
      <s id="b.HEB.10.30.2">Aisati icanti: "Queario noncantacoventajeiteri maaroni atiri, tempa naro pincatsariventacojeitiriri".</s>
     </seg>
     <seg type="verse" id="b.HEB.10.31">
      <s id="b.HEB.10.31.1">Ariorica intsencante atiripee, inquisaqueri Tasorentsi, yora aneasanotatsiri: ocameetsati intsaroacaasanojeiteari catsini, yoashinoncairicari.</s>
     </seg>
     <seg type="verse" id="b.HEB.10.32">
      <s id="b.HEB.10.32.1">Pinquenqueshirejeitajea jaoca ocantari peerani, iroaquerani piquemacotaquerini Quirishito.</s>
      <s id="b.HEB.10.32.2">Iquishimentajeitaquempiro pishaninca piquemisanti,</s>
     </seg>
     <seg type="verse" id="b.HEB.10.33">
      <s id="b.HEB.10.33.1">ishirontimentajeitaquempi, yoashinoncaajeitaquempi.</s>
      <s id="b.HEB.10.33.2">Aisati pineajeitaqueri yoashinoncaajeitaqueri itsipapee piyemisantaririnte.</s>
     </seg>
     <seg type="verse" id="b.HEB.10.34">
      <s id="b.HEB.10.34.1">Picavintsaapinitaqueri yora yoiminquearanteetaqueri.</s>
      <s id="b.HEB.10.34.2">Ariorica icoshitaquempini pivaararo, piquimoshirejeitaqueni, picantini: "Irayerota.</s>
      <s id="b.HEB.10.34.3">Coajica ontimasanoyetaje cameetsayetatsiri anta inquitequi, eiro itimajitsi coshitajeeneri anta.</s>
      <s id="b.HEB.10.34.4">Ancantaitatiyempani asavicajeite anta ocameetsaitetinta catsini".</s>
     </seg>
     <seg type="verse" id="b.HEB.10.35">
      <s id="b.HEB.10.35.1">Eiro pipeacotarotsi piquimoshireimentiri, aiquero pijatatiye pinquimoshirejeitanaque.</s>
      <s id="b.HEB.10.35.2">Queario, impinatempi Tasorentsi.</s>
     </seg>
     <seg type="verse" id="b.HEB.10.36">
      <s id="b.HEB.10.36.1">Ocameetsati pincanteani pinquearioventero maaroni icoacaimpiri Tasorentsi, impoiji irimatempiro icantaquempiri.</s>
     </seg>
     <seg type="verse" id="b.HEB.10.37">
      <s id="b.HEB.10.37.1">Tempa ocantini sanquenarentsi: "Irotajantsi ipocaje Avincatsarite, eiro osamanititsi, tempa icanti: 'Nompocaje.</s>
     </seg>
     <seg type="verse" id="b.HEB.10.38">
      <s id="b.HEB.10.38.1">Ocameetsati inquemisantasanojeitena yora noameetsantiri.</s>
      <s id="b.HEB.10.38.2">Iro cantaincha irojocajerorica iquemisanti, eiro noveshireimentajaritsi'".</s>
     </seg>
     <seg type="verse" id="b.HEB.10.39">
      <s id="b.HEB.10.39.1">Te ancarajeiteriji arori yora jocajeitirori iquemisanti: irijajeite iriori Sharincaveniqui.</s>
      <s id="b.HEB.10.39.2">Aquemisantajeiti ainti, ajajeite ainti inquitequi.</s>
     </seg>
    </div>
    <div type="chapter" id="b.HEB.11">
     <seg type="verse" id="b.HEB.11.1">
      <s id="b.HEB.11.1.1">Piquemisantiri Tasorentsi piotasanotantacari irimatasanotempiro maaroni icantaquempiri.</s>
      <s id="b.HEB.11.1.2">Ainirotatsi oshequi caariquera aneajeiti, iro cantaincha aquemisantajeiti, irootaque ayojeitantacari aneajeitajero coajicani maaroni icashiacaajeitaqueeri.</s>
     </seg>
     <seg type="verse" id="b.HEB.11.2">
      <s id="b.HEB.11.2.1">Iquemisantini yora peeraniniri, irootaque ineacameetsatantariri Tasorentsi.</s>
     </seg>
     <seg type="verse" id="b.HEB.11.3">
      <s id="b.HEB.11.3.1">Aquemisantajiri arori, irootaque ayojeitantacari ineanataque Tasorentsi otimantacari quipatsi, inquite, aisati maaroni timantarori.</s>
      <s id="b.HEB.11.3.2">Ineanataque otimantanacari: tecatsi irovetsicantearori.</s>
     </seg>
     <seg type="verse" id="b.HEB.11.4">
      <s id="b.HEB.11.4.1">Iquemisantini Averini, irootaque ineacameetsatitantacariri Tasorentsi ipaqueriri; irintiquea Caini, te inquemisanteji, irootaque caari ineacameetsatantaro ipavetacariri iriori.</s>
      <s id="b.HEB.11.4.2">Ineacameetsataqueri Tasorentsi Averini, irootaque ineacameetsatitantacariri ipaqueriri.</s>
      <s id="b.HEB.11.4.3">Icamaqueni iriori peerani, iro cantaincha ocameetsati anquempejeiteari: anquemisantajeite irineacameetsajeitanteeri Tasorentsi.</s>
     </seg>
     <seg type="verse" id="b.HEB.11.5">
      <s id="b.HEB.11.5.1">Iquemisantini Enoco, caari icamanta.</s>
      <s id="b.HEB.11.5.2">Aneatsi ini, yaanajiri Tasorentsi inquitequi.</s>
      <s id="b.HEB.11.5.3">Tecatsi neajerine aisati: queario, yaasanotanajiri inquitequi.</s>
      <s id="b.HEB.11.5.4">Tequerani iraayerini, icantini: "Queario, noneacameetsatasanotaqueri Enoco".</s>
     </seg>
     <seg type="verse" id="b.HEB.11.6">
      <s id="b.HEB.11.6.1">Eirorica aquemisantiri, eiro ineacameetsajeiteetsi.</s>
      <s id="b.HEB.11.6.2">Intimerica coatsiri irareeteari Tasorentsi, ocameetsati inquemisantasanoteri, aisati iriotasanotanaque impinateri coasanotatsiri irioteri.</s>
     </seg>
     <seg type="verse" id="b.HEB.11.7">
      <s id="b.HEB.11.7.1">Aisati iquemisantini Noeni.</s>
      <s id="b.HEB.11.7.2">Icantirini Tasorentsi: "Coajica ompoque antearo incani catsini, incajaretanaque maaroni.</s>
      <s id="b.HEB.11.7.3">Pivetsiquero antearo pitotsi pavisacotantajeari".</s>
      <s id="b.HEB.11.7.4">Ari iquemisantaqueri.</s>
      <s id="b.HEB.11.7.5">Osarintsitasanovetani, iro cantaincha yantaque pitotsi, yavisacotantajari, aisati yavisacojeitantajari maaroni saviquimojeitiriri.</s>
      <s id="b.HEB.11.7.6">Te inquemisantajeiteji itsipapee ishaninca, irootaque yoasanquejeitantacariri Tasorentsi.</s>
      <s id="b.HEB.11.7.7">Irintiquea Noeni yoameetsantiri: tempa iquemisantiri irinti.</s>
     </seg>
     <seg type="verse" id="b.HEB.11.8">
      <s id="b.HEB.11.8.1">Aisati iriorini Avaramani, iquemisantirini Tasorentsi.</s>
      <s id="b.HEB.11.8.2">Icantirini iriori: "Nocoaque pijate pashiniqui quipatsi, anta arejiqui: aitaque pisavicapeeri.</s>
      <s id="b.HEB.11.8.3">Nompempiro pashitasanoteari avirori; aisati nomperi pitomi, picharine, maaroni.</s>
      <s id="b.HEB.11.8.4">Tsame pijate, nocoi nonijayempiro".</s>
      <s id="b.HEB.11.8.5">Ari ijatanaque, iro cantaincha te irioteji jaocarica irijateri.</s>
     </seg>
     <seg type="verse" id="b.HEB.11.9">
      <s id="b.HEB.11.9.1">Yareetantacari, ineapaaqueri pashini atiri savicajeitatsiri.</s>
      <s id="b.HEB.11.9.2">Oquempevetaca caari iipatsite, te irisavicasanoteji, irointi iquenayetaque; iro cantaincha icantani iquemisantiri Tasorentsi.</s>
      <s id="b.HEB.11.9.3">Aisati iquempejeitaca Isaca aisati Jacovo: te irisavicasanoteji, te irivetsicajeiteji cameetsari ivanco,</s>
     </seg>
     <seg type="verse" id="b.HEB.11.10">
      <s id="b.HEB.11.10.1">irointi iquenqueshirejeitiro pashini inampi, caari yovetsiqui atiri.</s>
      <s id="b.HEB.11.10.2">Iojeitaque coajica iraajeitanajeri Tasorentsi anta inampiqui iriori, yovetsicaqueri iriori.</s>
     </seg>
     <seg type="verse" id="b.HEB.11.11">
      <s id="b.HEB.11.11.1">Oquemisantini Sarani: shiravaro oni, te intimeni otomi.</s>
      <s id="b.HEB.11.11.2">Impoiji anteashipatanaque.</s>
      <s id="b.HEB.11.11.3">Icantaquero Tasorentsi: "Coajica intime pitomi", irosati oquemisantantacariri.</s>
      <s id="b.HEB.11.11.4">Ocanti: "Eiro yamatavitanatsi Tasorentsi".</s>
      <s id="b.HEB.11.11.5">Impoiji itimaque.</s>
     </seg>
     <seg type="verse" id="b.HEB.11.12">
      <s id="b.HEB.11.12.1">Aisati yanteashipatasanotaqueni Avaramani, oshequitasanotaque irosarintsite.</s>
      <s id="b.HEB.11.12.2">Te intimaveteaji catsini itomi, iro cantaincha impoiji itimacaaquero ijina otomi.</s>
      <s id="b.HEB.11.12.3">Meeca icarajeiti ishanincani oshequi catsini, tecatsi ancanteri ayojeiteri jaocarica icarajeitiri: iquempejeitacari impoquiropee, tecatsi ancanteri ayojeiteri jaocarica icarajeitiri.</s>
      <s id="b.HEB.11.12.4">Aisati iquempejeitacaro ovane impanequi anta otsapijaqui incajare, oshequi catsini.</s>
     </seg>
     <seg type="verse" id="b.HEB.11.13">
      <s id="b.HEB.11.13.1">Ari icamajeitaque iriorijei quemisantatsiniri: isavicajeivetani Canaqui, iro cantaincha te irineasanojeiteroji maaroni icantaqueriniri Tasorentsi.</s>
      <s id="b.HEB.11.13.2">Iro cantaincha iojeitaque irineajero coajica.</s>
      <s id="b.HEB.11.13.3">Icantajeitini: "Te nonampitasanotearoji quipatsica, te nosavicasanoteji aca".</s>
     </seg>
     <seg type="verse" id="b.HEB.11.14">
      <s id="b.HEB.11.14.1">Irootaque ayojeitantacari icoajeitaqueni irareejeitea pashiniqui nampitsi irinampitasanotantapaajearori.</s>
     </seg>
     <seg type="verse" id="b.HEB.11.15">
      <s id="b.HEB.11.15.1">Incoajeitajeme impiajeitanajeme anta Ejipitoqui iponeantacari, ari irijajeiteme.</s>
     </seg>
     <seg type="verse" id="b.HEB.11.16">
      <s id="b.HEB.11.16.1">Iro cantaincha icoajeitaque irijajeite cameetsaiteriqui nampitsi: ora timatsiri inquitequi.</s>
      <s id="b.HEB.11.16.2">Irootaque yoveshireimentantacariri Tasorentsi iriori: te impashiventacaimateariji, itomintasanojeitacari.</s>
      <s id="b.HEB.11.16.3">Aisati yovetsicajeitiniri isavicajeitantari.</s>
     </seg>
     <seg type="verse" id="b.HEB.11.17">
      <s id="b.HEB.11.17.1">Ari yevancaritapaini Isaca, irosati ineantantariri Tasorentsi Avarama, iriotanteari queariorica iquemisantasanotiri.</s>
      <s id="b.HEB.11.17.2">Icantiri: "Poyenari pitomi papanirorite, pintayenari".</s>
      <s id="b.HEB.11.17.3">Ari iquemisantirini, icantiri: "Ari, nojate noyeri".</s>
     </seg>
     <seg type="verse" id="b.HEB.11.18">
      <s id="b.HEB.11.18.1">Peerani icantirini Tasorentsi Avaramani: "Meeca itimi pitomi papanirorite, pipajitiri Isaca.</s>
      <s id="b.HEB.11.18.2">Iriotaque ashijeitearineri pincharinentayetajeari, maaroni.</s>
      <s id="b.HEB.11.18.3">Tecatsi itsipa ashitearine".</s>
     </seg>
     <seg type="verse" id="b.HEB.11.19">
      <s id="b.HEB.11.19.1">Iquenqueshiretaca: "Icantana Tasorentsi: 'Iriotaque ashijeitearine pincharinentayetajeari, maaroni'.</s>
      <s id="b.HEB.11.19.2">Tequera intime itomi iriori, iro cantaincha icantaquena: 'Poyeri'.</s>
      <s id="b.HEB.11.19.3">Naamaaca ariorica noyeri, irointinaajeri".</s>
      <s id="b.HEB.11.19.4">Ijatanaque, irotaintsi iroyerime, iro cantaincha icantiri Tasorentsi: "Eiro poiritsi, irointi noneantimpi.</s>
      <s id="b.HEB.11.19.5">Meeca niotaque pipincatsatasanotaquena".</s>
      <s id="b.HEB.11.19.6">Ari oquempetimovetacari Avarama yoitinaajiniri itomi, yaneanaji aisati.</s>
     </seg>
     <seg type="verse" id="b.HEB.11.20">
      <s id="b.HEB.11.20.1">Aisati iquemisantini Isacani, irootaque icantacoventantariri Jacovo aisati Esao.</s>
      <s id="b.HEB.11.20.2">Icantiri Tasorentsi: "Pintasoncacoventeri notomi apite".</s>
      <s id="b.HEB.11.20.3">Irootaque itasoncacoventantanariri oshequi.</s>
     </seg>
     <seg type="verse" id="b.HEB.11.21">
      <s id="b.HEB.11.21.1">Aisati iquempetani Jacovoni, iquemisantini.</s>
      <s id="b.HEB.11.21.2">Irotaintsi incame, iro cantaincha ititacaro iotiquiiro; yoivotashitacari Tasorentsi, icantiri: "Pintasoncacoventajeiteri itomipee Jose".</s>
     </seg>
     <seg type="verse" id="b.HEB.11.22">
      <s id="b.HEB.11.22.1">Aisati iriorini Jose, iquemisantini.</s>
      <s id="b.HEB.11.22.2">Peerani itimini Ejipitoqui, aisati maaroni ishaninca, iro cantaincha iotaque iraajeitanajeri joriopee anta iipatsitequi iriori.</s>
      <s id="b.HEB.11.22.3">Irootaque icantantariri ishaninca: "Irotaintsi noncame.</s>
      <s id="b.HEB.11.22.4">Coajica, ariorica pijajeitanaje aipatsitequi arori, paajeitanajeroyea notonquini, pintijapaajero".</s>
     </seg>
     <seg type="verse" id="b.HEB.11.23">
      <s id="b.HEB.11.23.1">Peerani icantajeivetarini yora ivincatsarite ejipitosati: "Noshaninca, pineaqueri yoshequiajeitanaque joriopee: te oncameetsateji.</s>
      <s id="b.HEB.11.23.2">Pijajeite piviincajeiteri maaroni itomipee, iroaquera timayetatsiri".</s>
      <s id="b.HEB.11.23.3">Ari yora iriri Moishishi iquemisantini, aisati iriniro: ipincatsajeitirini Tasorentsi, irootaque icantantari: "Eiro apincatsatiritsi irinti ivincatsarite ejipitosati.</s>
      <s id="b.HEB.11.23.4">Icameetsataque atomi, eiro ashinetiritsi iroviinquiteeri".</s>
      <s id="b.HEB.11.23.5">Ari imanapitsataqueri, caari yoantari.</s>
     </seg>
     <seg type="verse" id="b.HEB.11.24">
      <s id="b.HEB.11.24.1">Ari impoiji oneaqueri Moishishi irishinto pincatsari.</s>
      <s id="b.HEB.11.24.2">Oquenqueshireti: "Eiro noiritsi, irointi nonquempetacantajeri notomi, intime novancoqui".</s>
      <s id="b.HEB.11.24.3">Impoiji yantearitanaque.</s>
      <s id="b.HEB.11.24.4">Iquemisantaqueri Tasorentsi, irootaque icantantari: "Te noncoyeji noshanincateari ejipitosati, naro jorio".</s>
     </seg>
     <seg type="verse" id="b.HEB.11.25">
      <s id="b.HEB.11.25.1">Iotaque iquemisantajeiti joriopee, irootaque yoashinoncaajeitantacariri ejipitosati.</s>
      <s id="b.HEB.11.25.2">Iquimoshirejeivetaca ejipitosati, iro cantaincha te oncameetsateji itimajeiti, irootaque caari icoanta Moishishi irishanincajeiteari.</s>
     </seg>
     <seg type="verse" id="b.HEB.11.26">
      <s id="b.HEB.11.26.1">Te incoyeriji iirequite ejipitosati isaviquimovetacari, irinti icoasanotaque iquemisantiri Quirishito, iquematsicatimentacari iriori.</s>
      <s id="b.HEB.11.26.2">Iotaqueni coajica impinateri Tasorentsi.</s>
     </seg>
     <seg type="verse" id="b.HEB.11.27">
      <s id="b.HEB.11.27.1">Iquemisantini, iotaque te inconijateji Tasorentsi, iro cantaincha iotaque quiso yoiri; irootaque caari itsaroacantari pincatsari, aisati ishiapitsajeitantacariri ejipitosati, yaajeitanaqueri maaroni ijorioririnte.</s>
     </seg>
     <seg type="verse" id="b.HEB.11.28">
      <s id="b.HEB.11.28.1">Aisati iquemisantiri Tasorentsi, yora cantiriri: "Meeca tsiteniri nontianqueri nonampire iroyeri itomipee tseencajeitanari, yora jivatatsiri itimi.</s>
      <s id="b.HEB.11.28.2">Iro cantaincha ariorica poyeri ovisha, pisaitero pivanco iriraja, iravisanteari yora oantatsiri, tecatsiquea incanteri pitomipee".</s>
      <s id="b.HEB.11.28.3">Ari iquemisantaqueri Moishishi, aisati iquemisantacaajeitaqueri ijorioririnte, caari icamajeitanta itomipee.</s>
      <s id="b.HEB.11.28.4">Iro apajitantarori quitaiteri: "Yavisantaniri".</s>
     </seg>
     <seg type="verse" id="b.HEB.11.29">
      <s id="b.HEB.11.29.1">Aisati iquemisantajeitini maaroni joriopee.</s>
      <s id="b.HEB.11.29.2">Ishiapitsajeitacari yora isorarotepee ejipitosati.</s>
      <s id="b.HEB.11.29.3">Yoijajeivetanacari, iraavajerime.</s>
      <s id="b.HEB.11.29.4">Jero oticajeitaqueri joriopee antearoja incajare, tecatsi inquenajeitanaje.</s>
      <s id="b.HEB.11.29.5">Iotaque Tasorentsi iquemisantajeitiri, irootaque iteencareajatantacarori incajare, oquipatsitanaque nianqui.</s>
      <s id="b.HEB.11.29.6">Jentsipaite yavisajeitanaque intatiquero maaroni joriopee.</s>
      <s id="b.HEB.11.29.7">Yoijajeivetapaacari ejipitosati, iro cantaincha yoipiajatajiro Tasorentsi incajare, aajeitaqueri soraropee.</s>
     </seg>
     <seg type="verse" id="b.HEB.11.30">
      <s id="b.HEB.11.30.1">Aisati iquemisantajeitini joriopee anta Jericoqui.</s>
      <s id="b.HEB.11.30.2">Itantacotasanojeitaca savicajeitatsiri, iticajeitavaqueri joriopee.</s>
      <s id="b.HEB.11.30.3">Iro cantaincha icantiri Tasorentsi: "Pishoncajeitanaquearo nampitsi, paniijeitanaque.</s>
      <s id="b.HEB.11.30.4">Aparo quitaiteri, aparo pishoncajearo; otsipa aisati, otsipa aisati, irosati 7 quitaiteri".</s>
      <s id="b.HEB.11.30.5">Ari omoncaratapaaca quitaiteri 7, irosati otireantanaca tantotsi.</s>
      <s id="b.HEB.11.30.6">Icamajeitanaque tseencantatsiri, savicajeitatsiri.</s>
     </seg>
     <seg type="verse" id="b.HEB.11.31">
      <s id="b.HEB.11.31.1">Otimi anta aparoni tsinane, pajitachaniri Arava.</s>
      <s id="b.HEB.11.31.2">Peerani oshequi antayetirini shiramparipee caari ai.</s>
      <s id="b.HEB.11.31.3">Oquemisantaji iroori, amitacotantariri itiancanepee Josoe iramenero nampitsi.</s>
      <s id="b.HEB.11.31.4">Te oncameji irointi anta Jericoqui, te onquempeteariji itsipapee tseencajeitantatsiri.</s>
     </seg>
     <seg type="verse" id="b.HEB.11.32">
      <s id="b.HEB.11.32.1">¿Paita pashini nonquenquetsatacoteri?</s>
      <s id="b.HEB.11.32.2">Oshequitanaque meeca nosanquenare, iro cantaincha itimi oshequi catsini itsipapee quemisantajeitiriri Tasorentsi: Quereo, Varaca, Santso, Jete, Iraviri, Samoiri, aisati itsipapee quenquetsatacantatsiniri.</s>
      <s id="b.HEB.11.32.3">Eiro meeca notsoteirotsi yantayetiri maaroni.</s>
     </seg>
     <seg type="verse" id="b.HEB.11.33">
      <s id="b.HEB.11.33.1">Iquemisantajeitirini Tasorentsi, itsoncajeitantavacariri oajeiterinemeri.</s>
      <s id="b.HEB.11.33.2">Iquemisanti itsipapee imatantarori cameetsa ipincatsariventajeitiri ishaninca, aisati imatantacanariri Tasorentsi icantaqueriri.</s>
      <s id="b.HEB.11.33.3">Yojoqueevetari manitimashiqui, iro cantaincha iquemisantini, irootaque caari yoantarini.</s>
     </seg>
     <seg type="verse" id="b.HEB.11.34">
      <s id="b.HEB.11.34.1">Pashini yojoqueevetari paamariqui, iro cantaincha te intayeaji.</s>
      <s id="b.HEB.11.34.2">Impesheeterime itsipapee, iro cantaincha yoavisacotaarantaqueri Tasorentsi.</s>
      <s id="b.HEB.11.34.3">Imantsiataarantaque, iro cantaincha yoavisacotaarantaqueri, ishintsitacaarantaqueri.</s>
      <s id="b.HEB.11.34.4">Imatacaarantaqueri manatachari.</s>
      <s id="b.HEB.11.34.5">Yoimishiaarantaqueri manaterinemeri quemisantatsiri.</s>
     </seg>
     <seg type="verse" id="b.HEB.11.35">
      <s id="b.HEB.11.35.1">Oquemisanti tsinanepee, irootaque itinaantajari ojimeni, aisati otomipee.</s>
      <s id="b.HEB.11.35.2">Yoashinoncaaranteetaqueri itsipapee quemisantatsiri, yoatsinaaranteetaqueri; icantiri: "Ariorica pojocajero piquemisanti, ari cameetsa noimpacajempi".</s>
      <s id="b.HEB.11.35.3">Iro cantaincha icantiri: "Eiro nojoquirotsi noquemisanti.</s>
      <s id="b.HEB.11.35.4">Coajica cameetsa irisavicacayena Tasorentsi".</s>
     </seg>
     <seg type="verse" id="b.HEB.11.36">
      <s id="b.HEB.11.36.1">Ari ishirontimentaarantacari, ipasanataarantaqueri, tac, tac, tac; yoisotaarantaqueri carenatsaqui, yoiminquiaarantaqueri,</s>
     </seg>
     <seg type="verse" id="b.HEB.11.37">
      <s id="b.HEB.11.37.1">ipichaarantaqueri mapi, pitse, pitse, pitse.</s>
      <s id="b.HEB.11.37.2">Itotaqueri ichaquireaqueri, chaquire.</s>
      <s id="b.HEB.11.37.3">Ipesaarantaqueri, peti.</s>
      <s id="b.HEB.11.37.4">Itsipapee te inquitsaateaji cameetsa, irointi iquitsaatashitacari imeshina ovisha aisati imeshina chivo; ocoiteimotacari paitapeerica, iquisheetaqueri, yoashinonqueetaqueri.</s>
     </seg>
     <seg type="verse" id="b.HEB.11.38">
      <s id="b.HEB.11.38.1">Iquenayetanaque caaraiteriqui aisati toncaariqui.</s>
      <s id="b.HEB.11.38.2">Imanapitsayetacari quisaqueriri anta omoropeequi toncaari.</s>
      <s id="b.HEB.11.38.3">Icameetsatasanojeitaqueni, iro cantaincha te iraacameetsaniroteariji yora tseencantatsiri.</s>
     </seg>
     <seg type="verse" id="b.HEB.11.39">
      <s id="b.HEB.11.39.1">Ari iquemisantajeitaqueni, irootaque ineacameetsatantacariri Tasorentsi, irinti; iro cantaincha te irineasanojeiteroji maaroni icantajeivetacariri.</s>
     </seg>
     <seg type="verse" id="b.HEB.11.40">
      <s id="b.HEB.11.40.1">Ocameetsatasanotaque icoacaajeitaqueeri Tasorentsi: te incoacaajeiteriji yora peeraniniri irijivajeitee irineajeitero, irointi icoaque amoncaratavacaajeitea aneajeitero maaroni.</s>
     </seg>
    </div>
    <div type="chapter" id="b.HEB.12">
     <seg type="verse" id="b.HEB.12.1">
      <s id="b.HEB.12.1.1">Ari oshequi iquemisantajeitaqueni maaroni yocapee noquenquetsatacojeitaqueri.</s>
      <s id="b.HEB.12.1.2">Meeca oquempetaca yapatotashijeitaquee, yamenacojeitaquee iriojeitanteari paitarica antajeiteri arori.</s>
      <s id="b.HEB.12.1.3">Noshiacantempiro: tempa yamejeita evancaripee ishiajeita iriotanteari janicarica anaacotantatsineri.</s>
      <s id="b.HEB.12.1.4">Ariorica irishianaque, tecatsi inquijanaque, irointi yojocanaquero iitsaare irishiasanotanteari.</s>
      <s id="b.HEB.12.1.5">Aisati ocameetsati ajocajero caari cameetsatatsi antajeivetari amatantearori maaroni icoacaajeiteeri Tasorentsi, anquearioventero.</s>
     </seg>
     <seg type="verse" id="b.HEB.12.2">
      <s id="b.HEB.12.2.1">Ancanteani anquenqueshirejeiteri Jesoshi, yora oavisacojeitaqueeri peerani, aisati iriotaque aajeitanajeeneri coajica inquitequi.</s>
      <s id="b.HEB.12.2.2">Oshequi iquematsicatimentajeitaquee coroshiqui peerani, oshequi yoashiventaajeitaqueri iriori.</s>
      <s id="b.HEB.12.2.3">Iro cantaincha iotaque irisavicacaajeitajee cameetsa anta inquitequi, irootaque iquematsicatimentantaqueeri.</s>
      <s id="b.HEB.12.2.4">Meeca isaviqui iriori anta iracosanoriqui Tasorentsi, icarajeitaqueri ipincatsariventajeitaquee.</s>
     </seg>
     <seg type="verse" id="b.HEB.12.3">
      <s id="b.HEB.12.3.1">Oshequi peerani iquisajeitaqueri tseencantatsiri, oshequi yoashinoncaajeitaqueri.</s>
      <s id="b.HEB.12.3.2">Meeca ocameetsati pinquenqueshiretasanojeiteri, impoiji eiro poashiretatsi, eiro pishemashireatsi.</s>
     </seg>
     <seg type="verse" id="b.HEB.12.4">
      <s id="b.HEB.12.4.1">Ari picantayevetari antirori caari cameetsajeitatsi: "Pojocajero pantayetiri", iro cantaincha tequera inquishimentajeitempiro.</s>
      <s id="b.HEB.12.4.2">Tequera iroimentempiro, tequera iroashinoncaimentempiro.</s>
     </seg>
     <seg type="verse" id="b.HEB.12.5">
      <s id="b.HEB.12.5.1">¿Pipeacotarompa itomintaquempi Tasorentsi?</s>
      <s id="b.HEB.12.5.2">Pinquenqueshiretajero aisati oca isanquenatacaaqueriri peeraniniri: "Notiomi, ariorica noasanquetayempi, eiro piquisanatsi, tempa narotaque pivincatsarite.</s>
      <s id="b.HEB.12.5.3">Aisati ariorica noasanquetayempi, eiro pishemashireanatsi.</s>
     </seg>
     <seg type="verse" id="b.HEB.12.6">
      <s id="b.HEB.12.6.1">Ariorica irantero nonintane caari cameetsatatsi, noasanquetaapiniteri.</s>
      <s id="b.HEB.12.6.2">Nocoaque niotacanteariri te oncameetsateji irampiitapinitero.</s>
      <s id="b.HEB.12.6.3">Ariorica noasanquetayempi piotanteari notomintasanotaquempi".</s>
     </seg>
     <seg type="verse" id="b.HEB.12.7">
      <s id="b.HEB.12.7.1">Ariorica iroasanquetaajeitempi Tasorentsi, eiro pishemashireatsi.</s>
      <s id="b.HEB.12.7.2">Inintajeitaquempi, itomintajeitaquempi, irootaque yoasanquetantaquempiri.</s>
      <s id="b.HEB.12.7.3">Tempa amejeitaro arori avasanquetaapinijeitiri atomipee.</s>
     </seg>
     <seg type="verse" id="b.HEB.12.8">
      <s id="b.HEB.12.8.1">Maarori shirampari yoasanquetaajeitaqueri itomipee.</s>
      <s id="b.HEB.12.8.2">Eirorica yoasanquetaimpitsi Tasorentsi, te aviro itomi, irishinto: te pishanincateariji.</s>
     </seg>
     <seg type="verse" id="b.HEB.12.9">
      <s id="b.HEB.12.9.1">Yoasanquetaajeitaquee ashijeiteeri, iro cantaincha tempa apincatsajeitaqueri.</s>
      <s id="b.HEB.12.9.2">Tempa aisati ocameetsati ampincatsajeiteri Tasorentsi ashijeiteeri, ancantaitatiyempani asavicanteari anta inquitequi.</s>
     </seg>
     <seg type="verse" id="b.HEB.12.10">
      <s id="b.HEB.12.10.1">Yora ashijeiteeri yoasanquetaajeitaquee aisati yoamejeitaquee ayojeitantacari asavicajeiti cameetsa aca quipatsiqui: eiro osamanititsi, ari ancamaque.</s>
      <s id="b.HEB.12.10.2">Aisati yora ashijeiteeri te iriojeiteji maaroni, irointi yaamaashiyeta iriori; ainiro iquisashitee.</s>
      <s id="b.HEB.12.10.3">Irintiquea Tasorentsi, te iraamaashiyeteaji irinti, cameetsa yoasanquetaajeitaquee, cameetsa yoametasanojeitaquee.</s>
      <s id="b.HEB.12.10.4">Impoiji ancarajeiteri iriori ancantaitatiyempani ancameetsatasanojeitapaaje.</s>
     </seg>
     <seg type="verse" id="b.HEB.12.11">
      <s id="b.HEB.12.11.1">Ariorica yoasanquetayee, tempa avashirevetanaca, te anquimoshirevetanajeaji.</s>
      <s id="b.HEB.12.11.2">Iro cantaincha impoiji aquenqueshiretanaja, ayotaque yoamejeitaquee anquimoshirejeitanaque aisati ancameetsatanaque.</s>
     </seg>
     <seg type="verse" id="b.HEB.12.12">
      <s id="b.HEB.12.12.1">Piquempejeivetaca pimaotsajeitaque.</s>
      <s id="b.HEB.12.12.2">Pintinaanaje, pishintsitanaje: queario iquishimentajeitaquempiro piquemisantajeiti, iro cantaincha piveshireajeitanaquea.</s>
     </seg>
     <seg type="verse" id="b.HEB.12.13">
      <s id="b.HEB.12.13.1">Pinquearioventero icoacaimpiri Tasorentsi.</s>
      <s id="b.HEB.12.13.2">Piveshireacaajeiteari piyemisantaririnte oashirejeivetachari inquemisantasanojeitanteari iriori.</s>
     </seg>
     <seg type="verse" id="b.HEB.12.14">
      <s id="b.HEB.12.14.1">Pincoasanojeite paacameetsajeiteri maaroni itsipapee atiri, eiro piquishiritsi.</s>
      <s id="b.HEB.12.14.2">Aisati pincoasanotaque pintime cameetsa: eirorica pitimi cameetsa, eiro pimatirotsi pinquemisantacaajeiteri itsipapee, eiro iojeitiritsi Avincatsarite.</s>
     </seg>
     <seg type="verse" id="b.HEB.12.15">
      <s id="b.HEB.12.15.1">Pamitacotavacaajeitea, poametavacaajeitea, iriojeitanteari maaroni ashanincapee ineshinoncajeitaqueri Tasorentsi.</s>
      <s id="b.HEB.12.15.2">Piquisashireajeitiricari pishaninca, te oncameetsateji.</s>
      <s id="b.HEB.12.15.3">Ariorica pinquisavacaajeitea, eiro pitimajeititsi cameetsa, aisati pojocajeitirocari piquemisanti.</s>
     </seg>
     <seg type="verse" id="b.HEB.12.16">
      <s id="b.HEB.12.16.1">Piojeitaque paita yantaquerini Esao.</s>
      <s id="b.HEB.12.16.2">Iriotaque itomi Isaca; Esao iriotaque jivatatsiri itimi; irinti Jacovo, impoitatsiri.</s>
      <s id="b.HEB.12.16.3">Ari yamejeitaca ashijeiteeri icantacoventasanotiri jivatatsiri itimi itomi, intasoncacoventanteariri Tasorentsi.</s>
      <s id="b.HEB.12.16.4">Aisati icantiri: "Aviro poyeetajenaneri, ashiyetajearone timimoyetanari".</s>
      <s id="b.HEB.12.16.5">Aisati inquempeterime iriori Isaca, incavintsaasanoterime Esao.</s>
      <s id="b.HEB.12.16.6">Iro cantaincha pashini quitaiteri oshequi iquemaquero iriori itashe, impoiji ineaqueri irirenti otimi oshequi yoari.</s>
      <s id="b.HEB.12.16.7">Icantiri: "Iye, pimpena noyeari: aasanotaquena notashe".</s>
      <s id="b.HEB.12.16.8">Icantiri: "Ariorica icantacoventaquena nainti apa, aisati incantena nompoyeetajeari, ari nompaquempiro poyeari".</s>
      <s id="b.HEB.12.16.9">Icantiri: "Ari, aviroyeampa.</s>
      <s id="b.HEB.12.16.10">¿Paita noncoanteari nainti incantacoventena coajica?</s>
      <s id="b.HEB.12.16.11">Irotaintsi noncame meeca".</s>
      <s id="b.HEB.12.16.12">Ari ipaqueri yoari.</s>
      <s id="b.HEB.12.16.13">Impoiniji iquenqueshireavetanaja Esao, oshequi iraasanovetanaca, icantavetari iriri: "Apa, nocoasanotaque pincanteri Tasorentsi nompoyetantajempiri".</s>
      <s id="b.HEB.12.16.14">Icantiri: "Eiro.</s>
      <s id="b.HEB.12.16.15">Nocantacoventaqueri meeca pirenti.</s>
      <s id="b.HEB.12.16.16">Impoiji meeca picantaquena".</s>
      <s id="b.HEB.12.16.17">Te incoyeji Esao intasoncacoventerime Tasorentsi, irointi itseencaqueri.</s>
      <s id="b.HEB.12.16.18">Eiro piquempejeitaritsi meeca avirori.</s>
     </seg>
     <seg type="verse" id="b.HEB.12.18">
      <s id="b.HEB.12.18.1">Te pineajeiteroji ineajeitaqueri peeraniniri anta toncaariqui shinaiquiniri, itsaroajeitantacari.</s>
      <s id="b.HEB.12.18.2">Icamantantacariri Tasorentsi Moishishi maaroni icoacaajeitaqueriri, ineaquero omapocanaca otaashitaca paamari, aisati otsitenitanaque quitaiteriqui, ineaquero antearo tampea.</s>
     </seg>
     <seg type="verse" id="b.HEB.12.19">
      <s id="b.HEB.12.19.1">Iquemajeitaquero ishaninca aisati antearojenca itioti aisati iquemajeitantacariri Tasorentsi, itsaroacaajeitacari catsini, icantajeiti: "Eiro pineanajeitanatsi aisati, oshequi notsaroacaajeitaquempi.</s>
      <s id="b.HEB.12.19.2">Nocamicari".</s>
     </seg>
     <seg type="verse" id="b.HEB.12.20">
      <s id="b.HEB.12.20.1">Icanti Tasorentsi: "Te noncoyeji impoque aca toncaariqui atiri aisati ivira.</s>
      <s id="b.HEB.12.20.2">Impoquerica aca ivira, pimpichaajeiteri, poyeri".</s>
      <s id="b.HEB.12.20.3">Ari itsaroajeitanaque maaroni atiri, catsini.</s>
     </seg>
     <seg type="verse" id="b.HEB.12.21">
      <s id="b.HEB.12.21.1">Aisati iriori Moishishi, itsaroacaajeitacaro maaroni ineajeitaqueri; icanti: "Oshequi notsaroanaque, irootaque nopioncantanacari".</s>
     </seg>
     <seg type="verse" id="b.HEB.12.22">
      <s id="b.HEB.12.22.1">Avintipee, te pijajeiteji Shinaiqui, irootaque caari pitsaroajeitanta.</s>
      <s id="b.HEB.12.22.2">Irointi oquempetaca pijajeitaque anta pashiniqui toncaari, pajitachari Sio, ora timatsiri anta Jerosarequi: shiaquerori inampi Tasorentsi.</s>
      <s id="b.HEB.12.22.3">Pineaquero, oquempetaca pijatasanotaque pashiniqui Jerosare, ora inquitequiniri: pareejeitacari Tasorentsi, icavintsaasanojeitaquempi, irootaque caari pitsaroajeitanta.</s>
      <s id="b.HEB.12.22.4">Ainiro anta oshequi catsini inampire, yapatotimentajeitacari, ipampoyeaventajeitaqueri, maaroni.</s>
     </seg>
     <seg type="verse" id="b.HEB.12.23">
      <s id="b.HEB.12.23.1">Anta intime maaroni quemisantatsiri itomintajeitacari Tasorentsi, maaroni savicasanotatsineri anta: ainiro osanquenataca meeca ivajiro, maaroni.</s>
      <s id="b.HEB.12.23.2">Ainiro Tasorentsi, yora cantacoventajeitaqueeri, maaroni.</s>
      <s id="b.HEB.12.23.3">Ainiro aisati maaroni yora quemisantajeitatsiniri peerani; yoameetsajeitaqueri Tasorentsi, cameetsa isavicajeiti meeca inquitequi.</s>
     </seg>
     <seg type="verse" id="b.HEB.12.24">
      <s id="b.HEB.12.24.1">Aisati oquempetaca pareetaca Jesoshiqui, yora oamejeiteeri maaroni icantajeitaqueri Tasorentsi.</s>
      <s id="b.HEB.12.24.2">Peerani yoaqueri Caini irirenti Averi, irootaque yoasanquetaantacariri Tasorentsi Caini.</s>
      <s id="b.HEB.12.24.3">Yoyeetaqueri aisati Jesoshi, iro cantaincha icamimentajeitaquee irinti, icavintsaajeitantaqueeri Tasorentsi.</s>
     </seg>
     <seg type="verse" id="b.HEB.12.25">
      <s id="b.HEB.12.25.1">Pinquemisantajeiteriyea yora quenquetsatacaajeitimpiri, pipiatsataricari.</s>
      <s id="b.HEB.12.25.2">Peerani ipiatsajeitacari ashanincani Moishishi.</s>
      <s id="b.HEB.12.25.3">Ishaninca inaveta, iro cantaincha te inquemisanteriji, irootaque yoasanquetimentajeitantacariri Tasorentsi.</s>
      <s id="b.HEB.12.25.4">Caari ini atiri coatsine inquenquequetsatacayempi meeca, irinti Tasorentsi.</s>
      <s id="b.HEB.12.25.5">Oshequi yanaacotantaque ipincatsariti.</s>
      <s id="b.HEB.12.25.6">Eirorica piquemisantiritsi irinti, tempa iroasanquetasanojeitempi catsini.</s>
     </seg>
     <seg type="verse" id="b.HEB.12.26">
      <s id="b.HEB.12.26.1">Peerani anta Shinaiqui iquenquetsatacantacariri Tasorentsi Moishishi, inicaquero quipatsi.</s>
      <s id="b.HEB.12.26.2">Iro cantaincha icantirini iriori: "Coajica apanivani nonicajero aisati quipatsi, iro cantaincha aisati nonicacoteri inquitesati maaroni".</s>
     </seg>
     <seg type="verse" id="b.HEB.12.27">
      <s id="b.HEB.12.27.1">Ari icantini: "Apanivani nonicajero aisati".</s>
      <s id="b.HEB.12.27.2">Aitaque intsonquero maaroni nicajeitachaneri, maaroni caari quisotasanotatsi.</s>
      <s id="b.HEB.12.27.3">Ontimaarantanaque irointi caari nicachane.</s>
     </seg>
     <seg type="verse" id="b.HEB.12.28">
      <s id="b.HEB.12.28.1">Ari coajica asavicajeitantajearo anta pashiniqui quipatsi, ora caari tsoncanetachane: anta impincatsariventasanojeitee.</s>
      <s id="b.HEB.12.28.2">Irootaque ocameetsatantari ampasonquitasanojeiteri, anquearioventeneri maaroni icoacaaqueeri; tsame ampincatsatasanojeiteri maaroni.</s>
      <s id="b.HEB.12.28.3">Ocameetsati intsaroacaajeiteari maaroni caari pincatsatiri,</s>
     </seg>
     <seg type="verse" id="b.HEB.12.29">
      <s id="b.HEB.12.29.1">tempa intsoncasanojeitaqueri maaroni tseecajeitiriri, impoyereajeitajeri, maaroni: poyere.</s>
     </seg>
    </div>
    <div type="chapter" id="b.HEB.13">
     <seg type="verse" id="b.HEB.13.1">
      <s id="b.HEB.13.1.1">Ari, pinintavacaasanojeitea: pinquempetacanteri itsipapee irio pirenti pinintasanotiri.</s>
     </seg>
     <seg type="verse" id="b.HEB.13.2">
      <s id="b.HEB.13.2.1">Ariorica irareetempi caari pineapiniti, paacameetsatavaqueri.</s>
      <s id="b.HEB.13.2.2">Ainiro aacameetsatavaqueriri caari ineapiniti, ijivetari ishaninca ini yora yaacameetsatiri: jaa, irinti inampirepee Tasorentsi inajeiti.</s>
     </seg>
     <seg type="verse" id="b.HEB.13.3">
      <s id="b.HEB.13.3.1">Pincavintsaajeiteri maaroni ayemisantaririnte, yora yoiminqueeyetiri: pintimeme anta caravosoqui, tempa pincoaqueme cavintsaajempinemeri avirori.</s>
      <s id="b.HEB.13.3.2">Pincavintsaajeiteri maaroni yoashinonqueeyetiri: tempa pishanincajeitacari.</s>
     </seg>
     <seg type="verse" id="b.HEB.13.4">
      <s id="b.HEB.13.4.1">Ocameetsati aye ajina; ocameetsati iroori tsinane aye ojime.</s>
      <s id="b.HEB.13.4.2">Ocameetsati irineero shirampari ijina; ocameetsati oneeri tsinane ojime.</s>
      <s id="b.HEB.13.4.3">Iro cantaincha iroasanquetaajeiteri Tasorentsi maaroni aimentarori ijina aisati maaroni aimentariri ojime.</s>
      <s id="b.HEB.13.4.4">Aitaque iroasanquetaajeiteri maaroni antirori caari yai.</s>
     </seg>
     <seg type="verse" id="b.HEB.13.5">
      <s id="b.HEB.13.5.1">Eiro picoitsi poshequiyeri piirequite, irointi piveshireimentearo timimojeitimpiri.</s>
      <s id="b.HEB.13.5.2">Tempa icanti Tasorentsi: "Eiro noshinetimpitsi pashinoncayea, quiso noajeitempi".</s>
     </seg>
     <seg type="verse" id="b.HEB.13.6">
      <s id="b.HEB.13.6.1">Irootaque ocameetsatantari ancantapinijeite: "Niotaque intacotapinitaquena Avincatsarite, eiro noquenqueshireatsi.</s>
      <s id="b.HEB.13.6.2">Tecatsi incantena atiri iroashinoncayena".</s>
     </seg>
     <seg type="verse" id="b.HEB.13.7">
      <s id="b.HEB.13.7.1">Pinquenqueshiretasanoteri jaoca icantari yora quemisantacaajeitimpiri: yora oamejeitimpirori irineane Tasorentsi.</s>
      <s id="b.HEB.13.7.2">Pinquenqueshiretasanotero maaroni imajeitaqueri, impoiji pinquempejeiteari iriori, pinquemisantasanojeite.</s>
     </seg>
     <seg type="verse" id="b.HEB.13.8">
      <s id="b.HEB.13.8.1">Te impashinitapiniteji Jesoquirishito, irosati icanta: peerani, meeca, irosati coajica.</s>
     </seg>
     <seg type="verse" id="b.HEB.13.9">
      <s id="b.HEB.13.9.1">Eiro piquemisantirotsi yoametantashiyetari atiripee.</s>
      <s id="b.HEB.13.9.2">Tempa ocameetsati anquemisantero yoamejeiteeri Tasorentsi, yora neshinoncajeiteeri.</s>
      <s id="b.HEB.13.9.3">Ainiro cantimentajeiteerori paitarica avajeiteameri, iro cantaincha yatsipetashitacaro: te oameetsajeiteriji irioripee, aisati eiro oameetsajeiteetsi arori.</s>
     </seg>
     <seg type="verse" id="b.HEB.13.10">
      <s id="b.HEB.13.10.1">Ari icamimentajeitaquee Quirishito, avavisacojeitantajari; irintiquea yora cantiriri saserotepee: "Poyenari novira navisacotantajeari", yatsipetashijeitacaro, eiro yavisacotajitsi.</s>
     </seg>
     <seg type="verse" id="b.HEB.13.11">
      <s id="b.HEB.13.11.1">Ari yora ivincatsaritepee saserote yoapinitiri virantsi aisati yaajatapinitiro iriraja anta ivancoqui Tasorentsi.</s>
      <s id="b.HEB.13.11.2">Icantiri Tasorentsi: "Ainiro irantane noshaninca, irootaque noantariri virantsi piotanteari icoaque pincavintsayeri.</s>
      <s id="b.HEB.13.11.3">Jero oca iriraja".</s>
      <s id="b.HEB.13.11.4">Impoiji yaajeitanaquero ivatsani virantsi anta arejiqui, itaaqueri.</s>
     </seg>
     <seg type="verse" id="b.HEB.13.12">
      <s id="b.HEB.13.12.1">Aisati iquempetacantaqueri Jesoshi, yaajeitanaqueri arejiqui yoantacariri: te ari iroyeri nampitsiqui.</s>
      <s id="b.HEB.13.12.2">Iro cantaincha icamaque yoameetsajeitantaqueeri.</s>
     </seg>
     <seg type="verse" id="b.HEB.13.13">
      <s id="b.HEB.13.13.1">Ariorica irishirontimentee tseencantatsiri, ariorica iroashinoncaajeitee, iro cantaincha ocameetsati ancanteani anquemisanteri Jesoshi.</s>
      <s id="b.HEB.13.13.2">Tempa ishirontimentajeitacari iriori, yoashinoncaajeitaqueri.</s>
     </seg>
     <seg type="verse" id="b.HEB.13.14">
      <s id="b.HEB.13.14.1">Caari oni anampisanori oca quipatsi, irointiquea acoajeitaque anampitasanotearo anta inquitequi.</s>
     </seg>
     <seg type="verse" id="b.HEB.13.15">
      <s id="b.HEB.13.15.1">Ariorica aquemisantaqueri Jesoquirishito, ocameetsati ancamantapinijeiteri itsipapee: "Oshequi icameetsataque Tasorentsi, oshequi nopincatsatiri".</s>
     </seg>
     <seg type="verse" id="b.HEB.13.16">
      <s id="b.HEB.13.16.1">Pincanteani pantayetero cameetsayetatsiri aisati pincavintsaajeiteri itsipapee: irootaque icoacaajeitaquempiri Tasorentsi.</s>
     </seg>
     <seg type="verse" id="b.HEB.13.17">
      <s id="b.HEB.13.17.1">Pinquemisantajeiteri yora quenquetsatacaajeitimpirori irineane Tasorentsi, pimpincatsajeiteri.</s>
      <s id="b.HEB.13.17.2">Ocameetsati iroamejeitempi iriori cameetsa, pincameetsashirejeitantajeari.</s>
      <s id="b.HEB.13.17.3">Coajica irisampitavaqueri Tasorentsi: "¿Paita poametaqueriri yora piquemisantacaajeitaqueri?</s>
      <s id="b.HEB.13.17.4">¿Cameetsampa iquemisantaquempi?"</s>
      <s id="b.HEB.13.17.5">Ari incamanteri.</s>
      <s id="b.HEB.13.17.6">Tempa cameetsa iranqueri: "Je, cameetsa iquemisantajeitaquena".</s>
      <s id="b.HEB.13.17.7">Iro cantaincha eirorica piquemisantiri, incanteri: "Teve inquemisantenaji", impoiji iroasanquetempi Tasorentsi.</s>
     </seg>
     <seg type="verse" id="b.HEB.13.18">
      <s id="b.HEB.13.18.1">Te nioteji ainirorica nantane, naamaaca te aneroji; iro cantaincha nocoaque pincanteri Tasorentsi oncanteata eiro otimantatsi catsini.</s>
     </seg>
     <seg type="verse" id="b.HEB.13.19">
      <s id="b.HEB.13.19.1">Aisati pincanteri oncanteataquea nareetitantajempiri aisati, aneavacantajeari.</s>
     </seg>
     <seg type="verse" id="b.HEB.13.20">
      <s id="b.HEB.13.20.1">Aisati noncanteri iramitacojeitempi avirori.</s>
      <s id="b.HEB.13.20.2">Niotaque inquemisantena Tasorentsi, tempa itasoncacoventajeitaquee: icoaque irisavicacaajeitee cameetsa.</s>
      <s id="b.HEB.13.20.3">Peerani aisati yoitinaanajiri Avincatsarite Jesoquirishito: yora cantacoventajeitaqueeri, amenacoventajeitaqueeri.</s>
      <s id="b.HEB.13.20.4">Yamenacoventajeitaquee, iquempetacari ashitariri irovishate, yamenajeitiri.</s>
      <s id="b.HEB.13.20.5">Icamimentajeitaquee ayojeitantacari queario icantaqueeri Tasorentsi: "Noavisacojeitempi, nosavicacayempi aca nonampiquica, pincantaitatiyempani".</s>
     </seg>
     <seg type="verse" id="b.HEB.13.21">
      <s id="b.HEB.13.21.1">Nocantaqueri: "Poameetsatasanojeiteri noshaninca, pimatacayeri cameetsayetatsiri irantajeitantempirori maaroni picoacaajeitaqueriri: tempa iquemisantajeitaqueri Jesoquirishito".</s>
      <s id="b.HEB.13.21.2">Aisati nocantajeitimpi avirorijei: "Pimpincatsatasanojeiteri Quirishito, pincantaitatiyempani.</s>
      <s id="b.HEB.13.21.3">Aitaque ancantajeiteari".</s>
     </seg>
     <seg type="verse" id="b.HEB.13.22">
      <s id="b.HEB.13.22.1">Noshaninca, te oshequiteji oca nosanquenajeitimpiri: pinquenqueshiretasanojeitero.</s>
     </seg>
     <seg type="verse" id="b.HEB.13.23">
      <s id="b.HEB.13.23.1">Piojeitaque yoiminqueetaqueri Timoteo caravosoqui, iro cantaincha isotoanaji meeca.</s>
      <s id="b.HEB.13.23.2">Ariorica jentsipaite irareetea aca, nontsipatanajeari ara pinampiqui, noneajeitapaajempi.</s>
     </seg>
     <seg type="verse" id="b.HEB.13.24">
      <s id="b.HEB.13.24.1">Novetsajeitacari maaroni quenquetsatacantatsiri aisati maaroni ayemisantaririnte.</s>
      <s id="b.HEB.13.24.2">Ivetsajeitaquempi maaroni itariasati.</s>
     </seg>
     <seg type="verse" id="b.HEB.13.25">
      <s id="b.HEB.13.25.1">Nocoaque incavintsaajeitempi Tasorentsi, maaroni.</s>
      <s id="b.HEB.13.25.2">Aitaque incanteari.</s>
      <s id="b.HEB.13.25.3">Ari ocarati. *</s>
     </seg>
    </div>
   </div>
   <div type="book" id="b.JAM">
    <div type="chapter" id="b.JAM.1">
     <seg type="verse" id="b.JAM.1.1">
      <s id="b.JAM.1.1.1">¿Savicajeitatsimpi, nojorioririnte, maaroni?</s>
      <s id="b.JAM.1.1.2">¿Tecatsimpa oyempine?</s>
      <s id="b.JAM.1.1.3">Meeca nosanquenajeitaquempiro, maaroni jayetanaintsiri pashinipeequi nampitsi.</s>
      <s id="b.JAM.1.1.4">Narotaque Santiaco sanquenajeitaquempirori oca, narotaque antaveetiniriri Tasorentsi aisati Avincatsarite Jesoquirishito.</s>
      <s id="b.JAM.1.1.5">Novetsajeitaquempi, maaroni.</s>
     </seg>
     <seg type="verse" id="b.JAM.1.2">
      <s id="b.JAM.1.2.1">Meeca, noyemisantaririnte, noncamantempi: ariorica ompomerentsitimojeitempi paitapeerica, ocameetsati pinquimoshiretasanojeitanaque catsini.</s>
     </seg>
     <seg type="verse" id="b.JAM.1.3">
      <s id="b.JAM.1.3.1">Piotasanojeitero oca: ariorica ompomerentsitimotempi, paventeari Tasorentsi, ari iramitacotaquempi pinquemisantasanojeitantajeari, pincanteani.</s>
     </seg>
     <seg type="verse" id="b.JAM.1.4">
      <s id="b.JAM.1.4.1">Cameetsa pincantaitatiyempani pinquemisantasanojeite, impoiji pincameetsashirejeitanaque, pivetsicashireasanojeitanaquea: pimajeitantearori maaroni icoacaajeitaquempiri Tasorentsi.</s>
     </seg>
     <seg type="verse" id="b.JAM.1.5">
      <s id="b.JAM.1.5.1">Terica piotero icoacaimpiri Tasorentsi, pincanteri: "Piotacayena paitarica pincoacayenari", ari irimataquero iriotacaasanotempi, eiro ishemimpitsi.</s>
     </seg>
     <seg type="verse" id="b.JAM.1.6">
      <s id="b.JAM.1.6.1">Iro cantaincha, ariorica pincanteri, cameetsa pinquenqueshiretasanotea: "Niotaque iquemaquena Tasorentsi, irimataquenaro oca nocoacotiriri".</s>
      <s id="b.JAM.1.6.2">Eiro pitseencajiritsi.</s>
      <s id="b.JAM.1.6.3">Ainiro itsipapee quenquetsatacaavetariri Tasorentsi, iro cantaincha itseencanti.</s>
      <s id="b.JAM.1.6.4">Timatsi icoacovetariri, iro cantaincha yaamaaca eiro iquemiritsi.</s>
      <s id="b.JAM.1.6.5">Iquenqueshirevetaca: "Meeca iquemaquena Tasorentsi", iro cantaincha impoiji iquenqueshiretaca: "Te inquemenaji Tasorentsi".</s>
      <s id="b.JAM.1.6.6">Ari iquempetacaro ora otavoncare anta incajarequi.</s>
      <s id="b.JAM.1.6.7">Otatsincajataquero tampea, ojocaajataquero, opiapinitantari.</s>
     </seg>
     <seg type="verse" id="b.JAM.1.7">
      <s id="b.JAM.1.7.1">Quearioya, piquempetaricari yora tseencantatsiri.</s>
      <s id="b.JAM.1.7.2">Eiro pijititsi irayero iriori paitapeerica incoacoveteariri Avincatsarite.</s>
     </seg>
     <seg type="verse" id="b.JAM.1.8">
      <s id="b.JAM.1.8.1">Yora tseencapinitatsiri, iperaventajeitacaro maaroni yantayevetari.</s>
     </seg>
     <seg type="verse" id="b.JAM.1.9">
      <s id="b.JAM.1.9.1">Ainiro oshequi ayemisantaririnte caari ashitaarantacha, iro cantaincha ocameetsati inquimoshiretasanotanaque: tempa ineacameetsataqueri Tasorentsi iriori.</s>
     </seg>
     <seg type="verse" id="b.JAM.1.10">
      <s id="b.JAM.1.10.1">Aisati ocameetsati yora ashitaarantachari iriveshireimentajeiteari Avincatsarite; eiroquea iveshireimentarotsi yashiyetari, tempa eiro osamanititsi incamanteari, irijocayetanaquero maaroni timimovetariri.</s>
      <s id="b.JAM.1.10.2">Ocameetsati iriote iquempetacaro oteaqui tojari: oshintsiti ocamapiniti.</s>
      <s id="b.JAM.1.10.3">Ocameetsaitetamanaque, iro cantaincha impoiji ijenoquitapaaque catsirincaiteri, icatsirincatasanotapaaque.</s>
      <s id="b.JAM.1.10.4">Oshimpeshitanaque tojari; oshimpetanaque oteaqui, aisati ojireanaque.</s>
      <s id="b.JAM.1.10.5">Pineaquero, eiro osamanititsi incamanteari yora ashitaarantachari, irijocajeitanaquero maaroni timimovetariri.</s>
     </seg>
     <seg type="verse" id="b.JAM.1.12">
      <s id="b.JAM.1.12.1">Ariorica pincoajeivetea pantero caari cameetsatatsi, iro cantaincha eirorica pantiro, pinquimoshiretasanotanaque, aisati impinatasanotempi Tasorentsi: irisavicacaasanotempi anta inampiqui iriori, pincantaitatiyempani panee anta.</s>
      <s id="b.JAM.1.12.2">Aitaque icantitarini: "Nosavicacaajeiteri anta inquitequi maaroni nintasanojeitanari".</s>
     </seg>
     <seg type="verse" id="b.JAM.1.13">
      <s id="b.JAM.1.13.1">Ariorica pinquenqueshiretea pantero caari cameetsatatsi, eiro picantashitatsi: "Icoacaaquenaro Tasorentsi".</s>
      <s id="b.JAM.1.13.2">Pamene, te incoyeji Tasorentsi irantero irinti caari cameetsatatsi, aisati te incoacayeriji itsipapee irantero.</s>
     </seg>
     <seg type="verse" id="b.JAM.1.14">
      <s id="b.JAM.1.14.1">Ariorica anquenqueshiretero antero caari cameetsatatsi, impoiji ancoanaque antero.</s>
     </seg>
     <seg type="verse" id="b.JAM.1.15">
      <s id="b.JAM.1.15.1">Impoiji, ariorica ancoaque antero, antasanotaquero; ontimanteari antseenque, aisati ajatanteari Sharincaveniqui.</s>
     </seg>
     <seg type="verse" id="b.JAM.1.16">
      <s id="b.JAM.1.16.1">Eiro picomitarotsi, noyemisantaririnte nonintasanotiri.</s>
     </seg>
     <seg type="verse" id="b.JAM.1.17">
      <s id="b.JAM.1.17.1">Iriotaque Tasorentsi cavintsaajeiteeri, pasanojeiteeri maaroni cameetsatasanotatsiri.</s>
      <s id="b.JAM.1.17.2">Iriotaque vetsiquiriri catsirincaiteri, cashiri, impoquiropee, maaroni timayetatsiri.</s>
      <s id="b.JAM.1.17.3">Te impashinitapiniteji Tasorentsi, irosati icantani icavintsaasanojeitaquee.</s>
     </seg>
     <seg type="verse" id="b.JAM.1.18">
      <s id="b.JAM.1.18.1">Icoaque Tasorentsi ashanincajeiteari, irootaque itomintantaqueeri.</s>
      <s id="b.JAM.1.18.2">Itimacaaqueero irineane, oametasanojeitaquee queariotasanotatsiri.</s>
      <s id="b.JAM.1.18.3">Aquemisantaquero, irootaque itomintantaqueeri.</s>
      <s id="b.JAM.1.18.4">Ijivajeitaquee arori, iro cantaincha impoiji intomintajeiteari oshequi itsipapee atiri aisati.</s>
     </seg>
     <seg type="verse" id="b.JAM.1.19">
      <s id="b.JAM.1.19.1">Piojeitavaquero oca, noyemisantaririnte nonintasanotiri: ocameetsati ajivate anquemero icantaqueeri itsipa, eiro ashintsititsi aneanateri, eiro ashintsititsi anquishea.</s>
     </seg>
     <seg type="verse" id="b.JAM.1.20">
      <s id="b.JAM.1.20.1">Ariorica anquishea, tecatsi ancantea anteneri Tasorentsi cameetsatatsiri.</s>
     </seg>
     <seg type="verse" id="b.JAM.1.21">
      <s id="b.JAM.1.21.1">Irootaque nocantantimpiri: te pincameetsashirejeiteji.</s>
      <s id="b.JAM.1.21.2">Te oncameetsateji catsini pantayetaqueri: pojocasanojeitajero maaroni oca.</s>
      <s id="b.JAM.1.21.3">Pishiretearo cameetsa irineane Tasorentsi, oca piquemaqueri.</s>
      <s id="b.JAM.1.21.4">Ariorica pinquemisantasanotero, ari oavisacotaquempi.</s>
     </seg>
     <seg type="verse" id="b.JAM.1.22">
      <s id="b.JAM.1.22.1">Pimatasanotero ocamantimpiri irineane: eiroquea piquemashitarotsi, oncanteataquea eiro pamatavitantajatsi avisati.</s>
      <s id="b.JAM.1.22.2">Te oncameetsateji pinquemashitearo, irointi pinquemisantasanotero.</s>
     </seg>
     <seg type="verse" id="b.JAM.1.23">
      <s id="b.JAM.1.23.1">Yora quemashitarori, yora caari antasanotiro ocantaqueri, te iriotasanoteji jaoca icanta; yatsipetacaro iquemavetaro, te inquenqueshiretajeroji aisati.</s>
      <s id="b.JAM.1.23.2">Ishiaqueri amenavorovetachari amenaarontsiqui:</s>
     </seg>
     <seg type="verse" id="b.JAM.1.24">
      <s id="b.JAM.1.24.1">yamenavoroveta ivoroqui, impoiji ijatanaji, te inquenqueshiretajeaji aisati jaocarica ocantacari ivoro.</s>
     </seg>
     <seg type="verse" id="b.JAM.1.25">
      <s id="b.JAM.1.25.1">Iro cantaincha yoavisacojeitaquee ainti, irootaque ocameetsatantari ancantaitatiyempani anquenqueshiretapinitero irineane Tasorentsi itimacaaqueeneri: tempa ocameetsatasanoti.</s>
      <s id="b.JAM.1.25.2">Eiro aquemashitarotsi, irointiquea amayetero ocantayetiri, anquimoshirejeitantajeari.</s>
     </seg>
     <seg type="verse" id="b.JAM.1.26">
      <s id="b.JAM.1.26.1">Ariorica ajitashitaquea queario aquemisanti, iro cantaincha ariorica aquisatsatapinitiri itsipapee, amatavitaja arosati: tequera anquemisantasanoteji, irointi atsipetashitaca aquemisantamempeaca.</s>
      <s id="b.JAM.1.26.2">Pineaquero, icoaque Apa Tasorentsi ayojeite eiro ashintsitsatiritsi ashanincapee.</s>
     </seg>
     <seg type="verse" id="b.JAM.1.27">
      <s id="b.JAM.1.27.1">Icanti ariorica anquemisantasanotanaque, ancavintsayeri yora ashinoncaincari: yora jananequi camatsiri iriri, iriniro.</s>
      <s id="b.JAM.1.27.2">Aisati ancavintsayero camajimentaaro, eiro antayetirotsi yantayetiri tseencantatsiri.</s>
      <s id="b.JAM.1.27.3">Irootaque icoacaasanojeiteeri Tasorentsi.</s>
     </seg>
    </div>
    <div type="chapter" id="b.JAM.2">
     <seg type="verse" id="b.JAM.2.1">
      <s id="b.JAM.2.1.1">Tempa, noyemisantaririnte, piquemisantajeitiri Avincatsarite Jesoquirishito.</s>
      <s id="b.JAM.2.1.2">Icameetsatasanoti irinti.</s>
      <s id="b.JAM.2.1.3">Te incoacayempiji pincavintsaapinitashiteari apaniro yora ashitaarantachari, irinti caari ashitaarantacha pipincashireaqueri.</s>
     </seg>
     <seg type="verse" id="b.JAM.2.2">
      <s id="b.JAM.2.2.1">Anta papatotapinijeitanta: ariorica iqueapaaque quitsaatachari cameetsari iitsaare, yaniyotaro pinatasanotachari oro.</s>
      <s id="b.JAM.2.2.2">Irio pineacameetsatavaqueri irinti, picantavaqueri: "Jeroca savicamentotsi cameetsari, pisavicapee".</s>
      <s id="b.JAM.2.2.3">Ariorica iqueapaaque caari ashitaarantacha, quitsaatachari maatsaraantsi, pipincashireavaqueri, picantavaqueri irinti: "Ari ara pincatiapee.</s>
      <s id="b.JAM.2.2.4">Tecatsi pisavicanteari".</s>
     </seg>
     <seg type="verse" id="b.JAM.2.4">
      <s id="b.JAM.2.4.1">Aparopee pineacameetsajeitiri, itsipapee pipincajeitaqueri.</s>
      <s id="b.JAM.2.4.2">Te paacameetsatavacaajeitea: tempa pijiveta pinashijeita, irootaque pipincavacaantacari.</s>
      <s id="b.JAM.2.4.3">Te oncameetsateji oca piquenqueshirejeitiri.</s>
     </seg>
     <seg type="verse" id="b.JAM.2.5">
      <s id="b.JAM.2.5.1">Pinquemisantena, noyemisantaririnte nonintasanotiri.</s>
      <s id="b.JAM.2.5.2">Tempa icoyeaqueri Tasorentsi yora caari ashitaarantacha inquemisantasanotanteariri iriori, irisavicanteari anta ipincatsaritinta.</s>
      <s id="b.JAM.2.5.3">Icanti: "Nosavicacaajeiteri aca nonampiqui maaroni nintajeitanari".</s>
     </seg>
     <seg type="verse" id="b.JAM.2.6">
      <s id="b.JAM.2.6.1">Irompa avinti, pipincashireaqueri yora caari ashitaarantacha.</s>
      <s id="b.JAM.2.6.2">Tempa irio ashitaarantincari quisajeitaquempiri.</s>
      <s id="b.JAM.2.6.3">Tempa irio oashinoncaapinijeitimpiri, coatsiri iroiminqueacantapinijeitempi caravosoqui.</s>
     </seg>
     <seg type="verse" id="b.JAM.2.7">
      <s id="b.JAM.2.7.1">Tempa iriojeitaque cantimatiriri Jesoshi.</s>
      <s id="b.JAM.2.7.2">Ja, irinti, icameetsatasanoti, iriotaque cavintsaajeitaquempiri.</s>
     </seg>
     <seg type="verse" id="b.JAM.2.8">
      <s id="b.JAM.2.8.1">Timatsi icantitacaniri Avincatsarite: "Oquempetaca avisati cavintsaajancha, aisati pinquempejeiteri itsipapee, pincavintsaajeiteri iriori, paacameetsajeiteri".</s>
      <s id="b.JAM.2.8.2">Ariorica pimataquero oca, ocameetsatasanoti.</s>
     </seg>
     <seg type="verse" id="b.JAM.2.9">
      <s id="b.JAM.2.9.1">Iro cantaincha ariorica pipincashireaqueri ashinoncaincari, te paacameetsatavacaajeiteaji: te oncameetsateji oca.</s>
      <s id="b.JAM.2.9.2">Tempa ocanti Sanquenarentsi: "Terica paacameetsatavacaajeitea, ainiro pantane".</s>
     </seg>
     <seg type="verse" id="b.JAM.2.10">
      <s id="b.JAM.2.10.1">Pimoncarataqueroricame maaroni ocantiri isanquenatiniri Moishishini, iro cantaincha otimirica aparo caari pimoncarati, ainiro pantane: oquempetaca tecatsi meeca pimoncaratea.</s>
     </seg>
     <seg type="verse" id="b.JAM.2.11">
      <s id="b.JAM.2.11.1">Icantini: "Eiro paimentarotsi pijina.</s>
      <s id="b.JAM.2.11.2">Eiro paimentaritsi pijime".</s>
      <s id="b.JAM.2.11.3">Irisati cantatsiri: "Eiro poanti".</s>
      <s id="b.JAM.2.11.4">Terica paimentearo pijina, terica paimenteari pijime, iro cantaincha ariorica poanti, ainiro pantane: te pimpincatsateroji icantayetiniri peerani Moishishini.</s>
     </seg>
     <seg type="verse" id="b.JAM.2.12">
      <s id="b.JAM.2.12.1">Coajica, ariorica incantacoventempi Quirishito, tempa incavintsaasanotempi.</s>
      <s id="b.JAM.2.12.2">Aisati pinquempejeiteri maaroni pishaninca: pincavintsaasanojeiteri itsipapee, cameetsa pineshinoncatsateri.</s>
     </seg>
     <seg type="verse" id="b.JAM.2.13">
      <s id="b.JAM.2.13.1">Eirorica pineshinoncatiritsi itsipapee, eiro ineshinoncatimpitsi avirori Quirishito.</s>
      <s id="b.JAM.2.13.2">Ayojeiti ineshinoncatapinitaquee, irootaque eiro atsaroajeitantatsi ariorica incantacoventajeitaquee.</s>
     </seg>
     <seg type="verse" id="b.JAM.2.14">
      <s id="b.JAM.2.14.1">Pamene, noyemisantaririnte: icantashitarica ashaninca: "Noquemisanti", iro cantaincha terica incavintsayeri itsipapee, ¿ocameetsatimpa?</s>
      <s id="b.JAM.2.14.2">Te, te oncameetsateji.</s>
      <s id="b.JAM.2.14.3">Tempa iquemisantashiveeta: ¿jaoca incanteari iravisacotantajeari?</s>
     </seg>
     <seg type="verse" id="b.JAM.2.15">
      <s id="b.JAM.2.15.1">Ariorica piotaque ocoiteimotacari piyemisantaririnte iitsaare aisati iroyeari, pincavintsayeri.</s>
     </seg>
     <seg type="verse" id="b.JAM.2.16">
      <s id="b.JAM.2.16.1">Eiro picantashitaritsi: "Cameetsayea pijate.</s>
      <s id="b.JAM.2.16.2">Cameetsa pinquitsaatea.</s>
      <s id="b.JAM.2.16.3">Cameetsa pinquemaquea".</s>
      <s id="b.JAM.2.16.4">Eirorica pipavaqueritsi oca coiteimotacariri, ¿picavintsaasanotirimpa?</s>
      <s id="b.JAM.2.16.5">Te.</s>
     </seg>
     <seg type="verse" id="b.JAM.2.17">
      <s id="b.JAM.2.17.1">Pineaquero, ariorica aquemisantashita, terica aneshinoncateri itsipapee, te oncameetsateji: atsipetashitacaro aquemisantamempeaca.</s>
     </seg>
     <seg type="verse" id="b.JAM.2.18">
      <s id="b.JAM.2.18.1">Intimerica cantempineri: "Piquemisantashiveeta avinti; irompa nainti, nantaveetiniri Tasorentsi icoacaaquenari".</s>
      <s id="b.JAM.2.18.2">Queario irinti icantaqueri.</s>
      <s id="b.JAM.2.18.3">Eirorica pantaveetiniri Tasorentsi, ¿jaoca oncanteari piotacantenari piquemisantasanotiri?</s>
      <s id="b.JAM.2.18.4">Cameetsa nantaveetiniri nainti, piotanteari noquemisantasanotiri.</s>
     </seg>
     <seg type="verse" id="b.JAM.2.19">
      <s id="b.JAM.2.19.1">Pishirevetaro apaniro ini Tasorentsi, ari cameetsa.</s>
      <s id="b.JAM.2.19.2">Aisati ishirenirojeivetaro iriori camaaripee, irootaque itsaroanirotantacari, ipioncanirotantacari; iro cantaincha eiro yavisacotajitsi.</s>
     </seg>
     <seg type="verse" id="b.JAM.2.20">
      <s id="b.JAM.2.20.1">Tempa, noshaninca, ontime piotantari.</s>
      <s id="b.JAM.2.20.2">Tempa pincoyeji piote.</s>
      <s id="b.JAM.2.20.3">Eirorica antaveetiniri Tasorentsi icoacaaqueeri, atsipetashitacaro aquemisantamempeaca.</s>
     </seg>
     <seg type="verse" id="b.JAM.2.21">
      <s id="b.JAM.2.21.1">Pinquenqueshireteri yora ashanincani intacaroniri: yora Avaramani.</s>
      <s id="b.JAM.2.21.2">Iroaquenerime Tasorentsi Isaca anta yoapinitinirinta virantsipee.</s>
      <s id="b.JAM.2.21.3">Tempa irootaque icantantari Tasorentsi: "Noneacameetsataqueri Avarama".</s>
     </seg>
     <seg type="verse" id="b.JAM.2.22">
      <s id="b.JAM.2.22.1">Pineaquero, te inquemisantashiveteaji, irointi yantaveetiniri Tasorentsi aisati paitapeerica icoacaaqueriri.</s>
      <s id="b.JAM.2.22.2">Yantaveetiniri, irootaque omoncaratantacari iquemisantasanotaque.</s>
     </seg>
     <seg type="verse" id="b.JAM.2.23">
      <s id="b.JAM.2.23.1">Omoncarataca sanquenarentsi, cantatsiri: "Iquemisantiri Avarama Tasorentsi, irootaque icantantacari Tasorentsi: 'Noneacameetsataqueri Avarama'".</s>
      <s id="b.JAM.2.23.2">Aisati icanteeti: "Irio Avarama inintane Tasorentsi".</s>
     </seg>
     <seg type="verse" id="b.JAM.2.24">
      <s id="b.JAM.2.24.1">Pineaquero.</s>
      <s id="b.JAM.2.24.2">Ariorica apatiro onavetea inquemisantamempeempa atiri, tecatsi incantea Tasorentsi irineacameetsateri.</s>
      <s id="b.JAM.2.24.3">Irompa ariorica inquemisantasanoteri aisati irantaveeteneri icoacairiri, ari irineacameetsataqueri.</s>
     </seg>
     <seg type="verse" id="b.JAM.2.25">
      <s id="b.JAM.2.25.1">Aisati oquempetaca Arava: ora neavintsatapinivetariri pashinipee shirampari anta Jericoqui.</s>
      <s id="b.JAM.2.25.2">Ocavintsaajeitavaqueri maaroni yora itiancanepee Josoe.</s>
      <s id="b.JAM.2.25.3">Onijavaqueri pashini avotsi inquenantanaqueari irishiapitsatantanaqueariri yora quisaqueriri.</s>
      <s id="b.JAM.2.25.4">Oca antaqueneri Tasorentsi, irootaque ineacameetsatantacarori.</s>
     </seg>
     <seg type="verse" id="b.JAM.2.26">
      <s id="b.JAM.2.26.1">Eirorica aneencajitsi, tempa camasanotaquee anaque; aisati oquempetaca, eirorica antiniritsi Tasorentsi icoacaaveteeri, te anquemisantasanoteji.</s>
     </seg>
    </div>
    <div type="chapter" id="b.JAM.3">
     <seg type="verse" id="b.JAM.3.1">
      <s id="b.JAM.3.1.1">Pamene, noyemisantaririnte, noametanti narori.</s>
      <s id="b.JAM.3.1.2">Coajica, ariorica incantacoventajeitee Tasorentsi, incantena: "Pamene, oshequi poamejeivetacari itsipapee: ¿paita caari pimatantaro avirori picantavetacariri iriori?</s>
      <s id="b.JAM.3.1.3">Oncameetsateme pimatasanoterome avinti".</s>
      <s id="b.JAM.3.1.4">Tempa piotiro.</s>
      <s id="b.JAM.3.1.5">Irootaque nocamantantimpirori oca: eiro picoashitatsi poametante.</s>
      <s id="b.JAM.3.1.6">Icoasanotaque Tasorentsi pimajeitero maaroni picantaqueri.</s>
     </seg>
     <seg type="verse" id="b.JAM.3.2">
      <s id="b.JAM.3.2.1">Tempa aneanatantajeitaro caari cameetsatatsi.</s>
      <s id="b.JAM.3.2.2">Intimericame caari neanatantaro caari cameetsatatsi, iriotaque cameetsatasanotatsiri catsini; iotaque yantapinitaquero cameetsatatsiri, paitapeerica yantayetiri.</s>
     </seg>
     <seg type="verse" id="b.JAM.3.3">
      <s id="b.JAM.3.3.1">Atimpatacotapinitiri cavayo ivantequi iquemisantanteeri.</s>
      <s id="b.JAM.3.3.2">Orijaniqui onaveta atimpatacotantariri, iro cantaincha amatantacari aquenacairi anteari cavayo.</s>
     </seg>
     <seg type="verse" id="b.JAM.3.4">
      <s id="b.JAM.3.4.1">Pinquenqueshiretero aisati antearo pitotsi.</s>
      <s id="b.JAM.3.4.2">Antearo onaveta, aaveaquero antearo tampea aanaquero.</s>
      <s id="b.JAM.3.4.3">Iro cantaincha oquenacaanaquero oomarojaniqui, jaocarica inintiri yora comatirori.</s>
     </seg>
     <seg type="verse" id="b.JAM.3.5">
      <s id="b.JAM.3.5.1">Aisati oquempeta anene: orijaniqui onaveta, iro cantaincha oshequi omayeti: irootaque avametantariri atiri, aisati aquisatsatacantariri.</s>
      <s id="b.JAM.3.5.2">Oquempetacaro amorecaque paamari, capichaji onavetaca, iro cantaincha omataquero otaaquero antearo ovaantsi.</s>
     </seg>
     <seg type="verse" id="b.JAM.3.6">
      <s id="b.JAM.3.6.1">Aisati aquempetacaro, ariorica capichaji ancante, iro cantaincha aquisacaajeitacari oshequi atiri, antacaajeitaqueri caari cameetsatatsi.</s>
      <s id="b.JAM.3.6.2">Tempa iriotaque sharincavenisati oamejeitaqueerori aneanatantaro caari cameetsatatsi, irootaque oshequi aquisavacaajeitantacari.</s>
     </seg>
     <seg type="verse" id="b.JAM.3.7">
      <s id="b.JAM.3.7.1">Ari ayojeitaque avamejeitaqueri poshiniripee, tsimeripee, maranque, shimapee, maaroni.</s>
      <s id="b.JAM.3.7.2">Avamejeitaqueri, avirajeitari.</s>
     </seg>
     <seg type="verse" id="b.JAM.3.8">
      <s id="b.JAM.3.8.1">Iro cantaincha te intimeji oametachane irisati irimajerete eiro ineanatantaro caari cameetsatatsi.</s>
      <s id="b.JAM.3.8.2">Ashi airo aneanatantaro caari cameetsatatsi.</s>
      <s id="b.JAM.3.8.3">Oashinoncaajeitaquee piantatsiri, ari oamaaquee irerorica, iro cantaincha aisati oashinoncaajeitaquee caari cameetsatatsi aneanatashiyetari, irootaque ijajeitantacari oshequi atiri Sharincaveniqui.</s>
     </seg>
     <seg type="verse" id="b.JAM.3.9">
      <s id="b.JAM.3.9.1">Acantapinitaque: "Icameetsatasanoti yora Apa Avincatsarite".</s>
      <s id="b.JAM.3.9.2">Iro cantaincha aisati acantimanirotiri atiri: tempa ishiavetari iriori Tasorentsi.</s>
     </seg>
     <seg type="verse" id="b.JAM.3.10">
      <s id="b.JAM.3.10.1">Otimi avante aparoni, iro cantaincha irootaque aneshinoncatantariri ashaninca, aisati aquisatsatantariri.</s>
      <s id="b.JAM.3.10.2">Te oncameetsateji, noyemisantaririnte, anconoayetero aneshinoncatsateri aisati anquisatsateri.</s>
     </seg>
     <seg type="verse" id="b.JAM.3.11">
      <s id="b.JAM.3.11.1">Noshiacantempiro: anta osoquijatiro omoronaja nija, ariorica opochajati, ariorica ocachojati.</s>
      <s id="b.JAM.3.11.2">¿Arimpa omataquero pochajari aisati cachojari, apite?</s>
     </seg>
     <seg type="verse" id="b.JAM.3.12">
      <s id="b.JAM.3.12.1">¿Arimpa omataquero naranca ontimantearo manco oitsoqui?</s>
      <s id="b.JAM.3.12.2">¿Arimpa omataquero ova ontimantearo oitsoqui iyera?</s>
      <s id="b.JAM.3.12.3">Aisati eiro omatirotsi cachojari ompeajea pochajari.</s>
      <s id="b.JAM.3.12.4">Aisati aquempejeitacaro: terica ancameetsashirete, eiro amatirotsi aneanatapinitero cameetsayetatsiri.</s>
     </seg>
     <seg type="verse" id="b.JAM.3.13">
      <s id="b.JAM.3.13.1">¿Piotimpa piquenqueshireta?</s>
      <s id="b.JAM.3.13.2">¿Timatsimpa piotantari?</s>
      <s id="b.JAM.3.13.3">Ari cameetsa pintime: eiro pishemetitsi, irointi cameetsa pineshinoncatante, cameetsa aisati pinquenqueshiretaquea.</s>
     </seg>
     <seg type="verse" id="b.JAM.3.14">
      <s id="b.JAM.3.14.1">Ariorica pinquisashiretasanotaqueri itsipapee, aisati ariorica pincatsimashireaqueri, eiro pishemetitsi.</s>
      <s id="b.JAM.3.14.2">Eiro pamatavitantitsi: eiro pijitashitatsi picameetsati, eiro pijititsi pioti.</s>
     </seg>
     <seg type="verse" id="b.JAM.3.15">
      <s id="b.JAM.3.15.1">Ariorica pantaniroyetaquero oca caari cameetsayetatsi, te irio oametempirone Tasorentsi, irinti atiri oametimpirori, aisati camaari.</s>
      <s id="b.JAM.3.15.2">Te iro oametempirone Ishire Tasorentsi.</s>
     </seg>
     <seg type="verse" id="b.JAM.3.16">
      <s id="b.JAM.3.16.1">Pineaquero, ariorica pinquisashireavacaaquea, ariorica pincatsimashireavacaaquea, eiro pimatirotsi pisavicajeite cameetsa, irointi pantapinijeitero caari cameetsatatsi, maaroni.</s>
     </seg>
     <seg type="verse" id="b.JAM.3.17">
      <s id="b.JAM.3.17.1">Iro cantaincha ariorica irinintacaaquempiro Tasorentsi ontime piotanteari, pincameetsashiretanaque, eiro piquisatsi, pincavintsante, eiro pipiatsataritsi itsipapee, pashi poyero pineshinoncatante, poameetsatasanotero maaroni pantayeteri, eiro pitseencashireiritsi itsipa, eiro pamatavitantitsi.</s>
     </seg>
     <seg type="verse" id="b.JAM.3.18">
      <s id="b.JAM.3.18.1">Paitarica apanquitiri, ayero oitsoqui.</s>
      <s id="b.JAM.3.18.2">Aisati oquempetaca, ariorica cameetsa ancavintsanaqueri itsipapee, ari irineacameetsataquee Tasorentsi.</s>
     </seg>
    </div>
    <div type="chapter" id="b.JAM.4">
     <seg type="verse" id="b.JAM.4.1">
      <s id="b.JAM.4.1.1">¿Paita piquisavacantajeitacari?</s>
      <s id="b.JAM.4.1.2">Tempa pineveyetaro vaararontsi, irootaque piquisavacaajeitantacari.</s>
     </seg>
     <seg type="verse" id="b.JAM.4.2">
      <s id="b.JAM.4.2.1">Picoajeivetacaro paitapeerica, iro cantaincha te payeroji.</s>
      <s id="b.JAM.4.2.2">Poantaque.</s>
      <s id="b.JAM.4.2.3">Pineveyevetaro yashiyetari itsipapee, iro cantaincha te payeroji, irootaque piquisavacaajeitantacari.</s>
      <s id="b.JAM.4.2.4">Iro caari paantaro picoayevetari, te pincantasanoteriji cameetsa Tasorentsi.</s>
     </seg>
     <seg type="verse" id="b.JAM.4.3">
      <s id="b.JAM.4.3.1">Picantavetari, iro cantaincha caari paasanotanta, te oncameetsateji ora picoasanovetacari: picoaveta pincavintsayea avisati.</s>
     </seg>
     <seg type="verse" id="b.JAM.4.4">
      <s id="b.JAM.4.4.1">Pishiaquero aimentariri ojime: ocoaqueri pashini shirampari, oquisaqueri ojime.</s>
      <s id="b.JAM.4.4.2">Ariorica pinintayetiro maaroni timayetatsiri quipatsiqui, piquisaqueri Tasorentsi.</s>
      <s id="b.JAM.4.4.3">Maaroni nintatsiri irishanincateari tseencantatsiri iquishiri Tasorentsi.</s>
     </seg>
     <seg type="verse" id="b.JAM.4.5">
      <s id="b.JAM.4.5.1">Jero oca ocantiri sanquenarentsi: "Itiancajeiteero Tasorentsi Ishire iriori, iro cantaincha meeca icavintsaasanotaquero: te incoyeji antseenquero".</s>
      <s id="b.JAM.4.5.2">Te oncantashiteaji sanquenarentsi, te antsipetashiteaji osanquenataca.</s>
     </seg>
     <seg type="verse" id="b.JAM.4.6">
      <s id="b.JAM.4.6.1">Oshequi ineshinoncatasanojeitaquee Tasorentsi, irootaque ocantantacari sanquenarentsi oca: "Iroashinoncayeri Tasorentsi yora shemetatsiri, iro cantaincha ineshinoncajeitaqueri yora caari shemetatsine".</s>
     </seg>
     <seg type="verse" id="b.JAM.4.7">
      <s id="b.JAM.4.7.1">Irootaque nocantantimpiri: pishinetacotea, paitarica irinintacaaquempiri Tasorentsi.</s>
      <s id="b.JAM.4.7.2">Irintiquea camaari, pimpiateari, impoiji ari irojocanajempi.</s>
     </seg>
     <seg type="verse" id="b.JAM.4.8">
      <s id="b.JAM.4.8.1">Pinquenqueshireteri Tasorentsi, quiso iroantempiri irinti.</s>
      <s id="b.JAM.4.8.2">Pantapiniveitaroni caari cameetsatatsi: meeca pojocajero maaroni oca pintimantajeari cameetsa.</s>
      <s id="b.JAM.4.8.3">Oshequi pitseenquirini Tasorentsi; pincanteri meeca: "Poameetsashiretajena, pinquenqueshiretacayenaro cameetsatatsiri".</s>
     </seg>
     <seg type="verse" id="b.JAM.4.9">
      <s id="b.JAM.4.9.1">Pinquenqueshiretajea, poashiretea; te oncameetsateji maaroni pantapinitiri.</s>
      <s id="b.JAM.4.9.2">Pishirontimentavetacaro caari cameetsatatsi: oncameetsateme poashiretanaqueame; piquimoshireventavetacaro: oncameetsateme poashiretasanotanaqueame, irointi.</s>
     </seg>
     <seg type="verse" id="b.JAM.4.10">
      <s id="b.JAM.4.10.1">Pincanteri Avincatsarite: "Te noncameetsateji, te nomatimateroji cameetsayetatsiri.</s>
      <s id="b.JAM.4.10.2">Nocoaque pincavintsayena".</s>
      <s id="b.JAM.4.10.3">Ari incavintsaaquempi, iroameetsatajempi, iramitacotempi.</s>
     </seg>
     <seg type="verse" id="b.JAM.4.11">
      <s id="b.JAM.4.11.1">Eiro, noyemisantaririnte, picantimatavacaajatsi.</s>
      <s id="b.JAM.4.11.2">Ariorica pincantimateri pishaninca, aisati ariorica pincante ainiro irantane, pitseencaquero isanquenareni Moishishi.</s>
      <s id="b.JAM.4.11.3">Tempa ocanti: "Pinintavacaajeitea".</s>
      <s id="b.JAM.4.11.4">Iro cantaincha picanti avinti: "Te oncameetsateji ocantiri isanquenareni Moishishi.</s>
      <s id="b.JAM.4.11.5">Te noncoyeji nonintavacaajeitea".</s>
      <s id="b.JAM.4.11.6">Ariorica pincante: "Te oncameetsateji isanquenareni", te pinquemisanteroji, irointi pitseencaquero.</s>
     </seg>
     <seg type="verse" id="b.JAM.4.12">
      <s id="b.JAM.4.12.1">Pamene, apaniro icantacantanti irinti Tasorentsi, aisati apaniro icantacoventajeitaquee maaroni.</s>
      <s id="b.JAM.4.12.2">Oshequi ipincatsariti.</s>
      <s id="b.JAM.4.12.3">Irio matirori yoavisacojeitiri quemisantiriri aisati intianqueri tseenquiriri Sharincaveniqui.</s>
      <s id="b.JAM.4.12.4">Aviroquea, avinti, ¿janicampa cantanirotimpiri: "Pincantimateri pishaninca"?</s>
     </seg>
     <seg type="verse" id="b.JAM.4.13">
      <s id="b.JAM.4.13.1">Pamene, picantayeveta: "Meeca nojate nampitsiquinta: terica meeca, ari osaitequera nojatasanote.</s>
      <s id="b.JAM.4.13.2">Anta noavisaite aparoni osarintsi: niomparitea, oshequi naye paitapeerica".</s>
     </seg>
     <seg type="verse" id="b.JAM.4.14">
      <s id="b.JAM.4.14.1">Iro cantaincha te piotacoteaji osaitequera, paitarica oyempineri.</s>
      <s id="b.JAM.4.14.2">Aneavetatsimpi meeca, iro cantaincha piquempetacaro mencorijenca.</s>
      <s id="b.JAM.4.14.3">Te osamaniteji omencoriitete, impoiji jentsipaite opeanaja.</s>
      <s id="b.JAM.4.14.4">Aisati avirori, eiro osamanititsi irosati pincamanteari.</s>
     </seg>
     <seg type="verse" id="b.JAM.4.15">
      <s id="b.JAM.4.15.1">Irointiquea pincante: "Ariorica irinintacaaquena Avincatsarite, eirotsitarica nocamitsi, ari nomataquero coajica paitapeerica".</s>
     </seg>
     <seg type="verse" id="b.JAM.4.16">
      <s id="b.JAM.4.16.1">Pamene meeca, oshequi pishemeti, pineacameetsatashitaja avisati: te oncameetsateji.</s>
     </seg>
     <seg type="verse" id="b.JAM.4.17">
      <s id="b.JAM.4.17.1">Ariorica piovetaro cameetsatatsiri, iro cantaincha te pimateroji, ainiro pantane.</s>
     </seg>
    </div>
    <div type="chapter" id="b.JAM.5">
     <seg type="verse" id="b.JAM.5.1">
      <s id="b.JAM.5.1.1">Meeca, ashitaarantincari, noncamantempi: piraajeitea coajica, pincavintsaajeitea, irotaintsi oshequi pinquematsicajeitearo.</s>
     </seg>
     <seg type="verse" id="b.JAM.5.2">
      <s id="b.JAM.5.2.1">Ompatsaayetanaque maaroni pashijeivetari.</s>
      <s id="b.JAM.5.2.2">Intsonquitajeitempiro sancori piitsaarepee.</s>
     </seg>
     <seg type="verse" id="b.JAM.5.3">
      <s id="b.JAM.5.3.1">Oyechariyetanaque maaroni ashiroyetatsiri pashiyevetari: oro, perata, maaroni.</s>
      <s id="b.JAM.5.3.2">Ariorica oyechariyetanaque, irioyeetempi pipiotashitacaro, iro cantaincha te pimpinateriji yora patiritepee.</s>
      <s id="b.JAM.5.3.3">Ontsoncaquea ashiroyetatsiri, aisati avirori, pijate Sharincaveniqui, eiro pineajirotsi aisati pashijeiveitaniri.</s>
     </seg>
     <seg type="verse" id="b.JAM.5.4">
      <s id="b.JAM.5.4.1">Pamene, pamatavijeitaqueri maaroni patirite, te pimpinatasanoteriji, irootaque pipiotantarori pivaararo oshequi.</s>
      <s id="b.JAM.5.4.2">Iquisatsajeitaquempi patiritepee.</s>
      <s id="b.JAM.5.4.3">Iotaquero Avincatsarite: tempa ipincatsariventajeitiri maaroni timajeitatsiri.</s>
      <s id="b.JAM.5.4.4">Ioti te pincavintsanteji, irootaque iroasanquetantempiri.</s>
     </seg>
     <seg type="verse" id="b.JAM.5.5">
      <s id="b.JAM.5.5.1">Avisati quenqueshireacotajancha, te pinquenqueshireteriji itsipapee iriori, piveshireimentaro pashiyetari.</s>
      <s id="b.JAM.5.5.2">Noshiacantempiro: ariorica inquejitaque pivira, ari pincantajeiteri pishaninca: "Tsame ayeri novira; quejitaque, moncarataca avanteariri".</s>
      <s id="b.JAM.5.5.3">Aisati iquempetaca Tasorentsi, icanti: "Oshequi timimojeitiriri, moncarataca noasanquetanteariri".</s>
     </seg>
     <seg type="verse" id="b.JAM.5.6">
      <s id="b.JAM.5.6.1">Poashinoncaasanotaqueri cameetsayetatsiri: te pimpashitimateariji coiteimojeitacariri, irootaque icamantacari, torein; iro cantaincha te inquisavetempiji.</s>
      <s id="b.JAM.5.6.2">Irintiquea meeca quishempineri Tasorentsi.</s>
     </seg>
     <seg type="verse" id="b.JAM.5.7">
      <s id="b.JAM.5.7.1">Noyemisantaririnte, paamayempari Avincatsarite, irosati impocantajeari.</s>
      <s id="b.JAM.5.7.2">Pinquenqueshireteri yora panquiveetatsiri, yoyeaquero ivanquire oitsoquitantajeari.</s>
      <s id="b.JAM.5.7.3">Oparii incani, yoyeaquero.</s>
      <s id="b.JAM.5.7.4">Osamani aisati, ari opariaji aisati.</s>
      <s id="b.JAM.5.7.5">Coajica, ariorica ontimanaje oitsoqui, oshequi ontimanaque ovinaro, impoiji iroveshireimentearo panquitirori.</s>
     </seg>
     <seg type="verse" id="b.JAM.5.8">
      <s id="b.JAM.5.8.1">Aisati avirori, pincanteani paamaajeari Avincatsarite, eiro osamanititsi impocantajeari: piveshireimenteari.</s>
     </seg>
     <seg type="verse" id="b.JAM.5.9">
      <s id="b.JAM.5.9.1">Eiro, noyemisantaririnte, picantimatavacaajeitatsi.</s>
      <s id="b.JAM.5.9.2">Ariorica pincatimatavacayea, icantimpicari: "Ainiro pantane".</s>
      <s id="b.JAM.5.9.3">Quempejitapaaque meeca yora Cantacoventajeitaqueeri, irotajantsi impocaje.</s>
     </seg>
     <seg type="verse" id="b.JAM.5.10">
      <s id="b.JAM.5.10.1">Pinquenqueshireteri yora camantantatsiniri peerani.</s>
      <s id="b.JAM.5.10.2">Itiancaqueri Avincatsarite, irootaque iquenquetsatacotantariniri.</s>
      <s id="b.JAM.5.10.3">Peerani ipomerentsiventinirini, peerani yaamaacarini iriori Avincatsarite impocanteari.</s>
      <s id="b.JAM.5.10.4">Meeca, aisati pishiajeiteri avirori.</s>
     </seg>
     <seg type="verse" id="b.JAM.5.11">
      <s id="b.JAM.5.11.1">Pamene, ariorica pinquearioventeneri Avincatsarite paitapeerica, pinquimoshiretanaque.</s>
      <s id="b.JAM.5.11.2">Ontimerica pinquematsicatimenteariri, iro cantaincha pinquimoshireventeri.</s>
      <s id="b.JAM.5.11.3">Piquemacojeitaqueri Joponi, iquearioventiniri Avincatsarite maaroni yantayetiniri.</s>
      <s id="b.JAM.5.11.4">Impoiji icavintsaaqueri, aisati ineshinoncataqueri.</s>
      <s id="b.JAM.5.11.5">Piojeiti yashi yoiro icavintsanti, ineshinoncatanti.</s>
     </seg>
     <seg type="verse" id="b.JAM.5.12">
      <s id="b.JAM.5.12.1">Pamene, noyemisantaririnte.</s>
      <s id="b.JAM.5.12.2">Paitapeerica pinquenquetsatacoteri, ariorica pintseeyea, eiro catsini picantashitatsi: "Ioti Tasorentsi otampaticati nocantiri, terica ontampaticateji oca nocantiri, nocoaque iroasanquetayenata".</s>
      <s id="b.JAM.5.12.3">Pincanterica: "Ario, nantempiro", ario pimamatero.</s>
      <s id="b.JAM.5.12.4">Pincanterica "Eiro nantirotsi", eiro pantirotsi.</s>
      <s id="b.JAM.5.12.5">Eiro catsini pamatavitanti: ariorica pamatavitante, iroasanquetaaquempi Tasorentsi.</s>
     </seg>
     <seg type="verse" id="b.JAM.5.13">
      <s id="b.JAM.5.13.1">¿Picarajeitirimpa ashinoncaincari?</s>
      <s id="b.JAM.5.13.2">Cameetsa pincanteri Tasorentsi incavintsayeri, iroavisacoteri.</s>
      <s id="b.JAM.5.13.3">¿Picarajeitirimpa quimoshiretatsiri?</s>
      <s id="b.JAM.5.13.4">Pincanteri impampayeaventeri Tasorentsi.</s>
     </seg>
     <seg type="verse" id="b.JAM.5.14">
      <s id="b.JAM.5.14.1">¿Picarajeitirimpa mantsiari?</s>
      <s id="b.JAM.5.14.2">Pincanteri incajemerita yora jivatacaajeitiriri quemisantatsiri.</s>
      <s id="b.JAM.5.14.3">Cameetsa incanteri Avincatsarite iroavisacoteri, aisati intiritapeeri quejitsi.</s>
     </seg>
     <seg type="verse" id="b.JAM.5.15">
      <s id="b.JAM.5.15.1">Ariorica inquemisantasanote, ari iravisacotaje yora mantsiari.</s>
      <s id="b.JAM.5.15.2">Irio Avincatsarite oavisacotajerine.</s>
      <s id="b.JAM.5.15.3">Otimirica caari cameetsatatsi yantayetiri, aisati incavintsayeri, eiro iquenqueshiretajirotsi aisati.</s>
     </seg>
     <seg type="verse" id="b.JAM.5.16">
      <s id="b.JAM.5.16.1">Irootaque noncantantempiri: ariorica pantero caari cameetsatatsi, pincamantavacaajea aisati pincantajeiteri Tasorentsi: "Pincavintsaajeitena, navisacojeitantajeari".</s>
      <s id="b.JAM.5.16.2">Yora shirampari yoameetsantiri Tasorentsi, ariorica icantiri, oshequi imatasanotaqueneri.</s>
     </seg>
     <seg type="verse" id="b.JAM.5.17">
      <s id="b.JAM.5.17.1">Atiri inaveitani peerani Iriashini, iquempetaquee arori.</s>
      <s id="b.JAM.5.17.2">Icantasanotiri Tasorentsi: "Eiro poariajirotsi meeca incani.</s>
      <s id="b.JAM.5.17.3">Pinquenqueshiretacayeri noshaninca".</s>
      <s id="b.JAM.5.17.4">Ari avisanaque mava osarintsi, te ompariajeji incani quipatsiqui.</s>
     </seg>
     <seg type="verse" id="b.JAM.5.18">
      <s id="b.JAM.5.18.1">Icantajiri aisati: "Meeca nocoaque poariajero aisati incani", impoiji opariaji, aisati oshiocanaji ivanquirepee joriopee.</s>
     </seg>
     <seg type="verse" id="b.JAM.5.19">
      <s id="b.JAM.5.19.1">Pamene, noyemisantaririnte: ariorica pincarajeiteri jocavetajearoneri oca queariotasanotatsiri iquemisantavetari, pinquenqueshiretacaajeri, pinquemisantacaasanotajeri.</s>
     </seg>
     <seg type="verse" id="b.JAM.5.20">
      <s id="b.JAM.5.20.1">Piojeitero oca: yantavetacaro caari cameetsatatsi, iquenashiveetaca, irijateme Sharincaveniqui, iro cantaincha poavisacotajeri eiro ijatantatsi.</s>
      <s id="b.JAM.5.20.2">Otimimotasanovetajari yantayetiri oshequi, iro cantaincha inquemisantajerica aisati, incavintsayeri Tasorentsi, eiro iquenqueshiretajirotsi aisati yantavetacari.</s>
      <s id="b.JAM.5.20.3">Narotaque sanquenatimpirori:</s>
     </seg>
    </div>
   </div>
   <div type="book" id="b.1PE">
    <div type="chapter" id="b.1PE.1">
     <seg type="verse" id="b.1PE.1.1">
      <s id="b.1PE.1.1.1">¿Ainirompi noyemisantaririnte?</s>
      <s id="b.1PE.1.1.2">¿Tecatsimpa oyempine?</s>
      <s id="b.1PE.1.1.3">Narotaque Petero sanquenajeitimpirori oca.</s>
      <s id="b.1PE.1.1.4">Narotaque itiancane Jesoquirishito noquenquetsati.</s>
      <s id="b.1PE.1.1.5">Nosanquenajeitimpiro maaroni nojorioririnte, quemisantajeitiriri Quirishito, jaocapeerica pisavicajeitiri anta Pontoqui, Carashiaqui, Caparoshiaqui, Ashiaqui, Vitiniaqui, maaroni.</s>
     </seg>
     <seg type="verse" id="b.1PE.1.2">
      <s id="b.1PE.1.2.1">Peerani icoyeajeitaquempi Apa Tasorentsi, icoaque intomintajeitajempi.</s>
      <s id="b.1PE.1.2.2">Aisati oameetsashirejeitaquempi Ishire piquemisantantacariri Jesoquirishito: icamimentajeitaquempi, aparajatimentajeitaquempi iriraja yoavisacotantaquempiri.</s>
      <s id="b.1PE.1.2.3">Nocoaque irineshinoncatasanojeitempi, aisati cameetsa irisavicacaasanojeitempi.</s>
     </seg>
     <seg type="verse" id="b.1PE.1.3">
      <s id="b.1PE.1.3.1">Tsame ancamantajeiteri ashanincapee: "Icameetsatasanotaque Tasorentsi: yora Iriri Avincatsarite Jesoquirishito".</s>
      <s id="b.1PE.1.3.2">Icavintsaasanojeitaquee, yashijeitaquee: oquempevetaca iroaquera atimaji aisati, irootaque ashanincatantacariri.</s>
      <s id="b.1PE.1.3.3">Yoitinaajiri itomi, irootaque ayojeitantacari antinaajeitanaje arori, ancantaitatiyempani aneajeitapaaje anta inquitequi.</s>
     </seg>
     <seg type="verse" id="b.1PE.1.4">
      <s id="b.1PE.1.4.1">Ainiro yovetsicajeitaquempiri pisavicajeitantapaajeari anta inquitequi.</s>
      <s id="b.1PE.1.4.2">Oncantaitatiyempani ontime, ocameetsatasanotaque, eiro otsoncatsi, ainiro iquempoyeaquempiro.</s>
     </seg>
     <seg type="verse" id="b.1PE.1.5">
      <s id="b.1PE.1.5.1">Piquemisantajeitaqueri Tasorentsi, irootaque itasoncacoventantaquempiri; iquempoyeajeitaquempi irosati impocantajeari.</s>
      <s id="b.1PE.1.5.2">Impoijini pineajeitero maaroni yovetsicajeitaquempiri.</s>
     </seg>
     <seg type="verse" id="b.1PE.1.6">
      <s id="b.1PE.1.6.1">Queario, ariorica ompomerentsitimojeitempi paitapeerica, iro cantaincha eiro osamanititsi irosati pineantearori pinampi anta inquitequi.</s>
      <s id="b.1PE.1.6.2">Ariorica pinquenqueshiretero oca, tempa ocameetsati pinquimoshireimentearo.</s>
     </seg>
     <seg type="verse" id="b.1PE.1.7">
      <s id="b.1PE.1.7.1">Ari yora vetsiquirori oro icotaquero, ojatanaca, impoiji yojocajiro ovitsijare quipatsi.</s>
      <s id="b.1PE.1.7.2">Impoiji ineantacaro paamariqui, iriotantearori iotasanotacarica oro.</s>
      <s id="b.1PE.1.7.3">Aisati iriori Tasorentsi ineantapinijeitaquempi iriotanteari piquemisantasanotaquerica.</s>
      <s id="b.1PE.1.7.4">Ora oro, oshequi opinavetaca, iro cantaincha ompeaquea; irompa ainti aquemisantaque, eiro apeatsi.</s>
      <s id="b.1PE.1.7.5">Irootaque ineacameetsatasanotantaqueeri, ariorica aquemisantasanotaque.</s>
      <s id="b.1PE.1.7.6">Impoiji, ariorica impoque, incantajeitapaaquee: "Noneacameetsajeitaquempi: pincarajeitena anta inquitequi, pintsipajeitena ampincatsarijeite".</s>
     </seg>
     <seg type="verse" id="b.1PE.1.8">
      <s id="b.1PE.1.8.1">Tequera pineajeiteri, iro cantaincha pinintajeitaqueri, piquemisantajeitaqueri, piveshireimentasanotacari catsini.</s>
     </seg>
     <seg type="verse" id="b.1PE.1.9">
      <s id="b.1PE.1.9.1">Piquemisantajeitaqueri, irootaque yoavisacotantaquempiri, pishanincajeitantacariri.</s>
     </seg>
     <seg type="verse" id="b.1PE.1.10">
      <s id="b.1PE.1.10.1">Peerani yora camantacoveitariniri Tasorentsi icoajeiveitani irioteme jaoca ancanteari avavisacojeitantajeari.</s>
      <s id="b.1PE.1.10.2">Isanquenatacovetacari Tasorentsi, iojeivetani icavintsanti, iro cantaincha te iriotasanoteji.</s>
     </seg>
     <seg type="verse" id="b.1PE.1.11">
      <s id="b.1PE.1.11.1">Timatsi oamejeitaqueriri Ishire Quirishito, iro cantaincha te inquemasanojeitavaqueroji.</s>
      <s id="b.1PE.1.11.2">Oametaquerini, ocanti: "Oshequi iroashinoncayea, incamaque; impoijini impincatsaritanaje".</s>
      <s id="b.1PE.1.11.3">Iquenqueshirejeitacani: "¿Janicampa oquenquetsatacotiri?</s>
      <s id="b.1PE.1.11.4">¿Jaoca oncarate impincatsaritantajeari?"</s>
     </seg>
     <seg type="verse" id="b.1PE.1.12">
      <s id="b.1PE.1.12.1">Iro cantaincha icamantaquerini Tasorentsi: "Eiro pineiritsi avirori, irintiquea neajerine impoitanajantsineri intimaje coajicani".</s>
      <s id="b.1PE.1.12.2">Tempa arojeitaque meeca iquenquetsatacotiniri.</s>
      <s id="b.1PE.1.12.3">Meeca otiancaquena Ishire Tasorentsi noquenquetsatacaajeitaquempi, nocamantajeitaquempi yoavisacotanti Quirishito.</s>
      <s id="b.1PE.1.12.4">Aitaque icoasanojeiveta inampirepee Tasorentsi iriotasanotero jaoca acantajari avavisacotantajari.</s>
     </seg>
     <seg type="verse" id="b.1PE.1.13">
      <s id="b.1PE.1.13.1">Meeca pinquenqueshirejeitanaquea, cameetsa pisavicajeite.</s>
      <s id="b.1PE.1.13.2">Piojeite ariorica impocaje Jesoquirishito aneajeitavaqueri, aisati oshequi incavintsaajeitapaaquee; ari piveshireimentajeiteari.</s>
     </seg>
     <seg type="verse" id="b.1PE.1.14">
      <s id="b.1PE.1.14.1">Tempa irio Tasorentsi ashijeitimpiri.</s>
      <s id="b.1PE.1.14.2">Ari pinquemisantajeiteri.</s>
      <s id="b.1PE.1.14.3">Peerani te piojeiveitearini, irootaque pantashitantaveitaroniri caari cameetsatatsi.</s>
      <s id="b.1PE.1.14.4">Meecaquea piojeitiri: eiro piquempetajatsi aisati.</s>
     </seg>
     <seg type="verse" id="b.1PE.1.15">
      <s id="b.1PE.1.15.1">Icameetsatasanotaque yora coyeajeitaquempiri yoavisacotajimpi: meeca pinquempejeiteari iriori, poameetsantasanoyetero maaroni pantayeteri.</s>
     </seg>
     <seg type="verse" id="b.1PE.1.16">
      <s id="b.1PE.1.16.1">Tempa peerani isanquenayeetironi oca icantitacaniri Tasorentsi: "Nocameetsatasanotaque narori, irootaque nocoantacari pincameetsatasanotanaje avirori".</s>
     </seg>
     <seg type="verse" id="b.1PE.1.17">
      <s id="b.1PE.1.17.1">Ari meeca pirintajeitacari: ocameetsati piojeite iojeitaquempi maaroni, itsoteajeitaquempi.</s>
      <s id="b.1PE.1.17.2">Ari incantacoventempi, inquenqueshirejeitero jaoca ocantari maaroni pantajeitiri.</s>
      <s id="b.1PE.1.17.3">Ocameetsatirica, ari iraacameetsatempi.</s>
      <s id="b.1PE.1.17.4">Terica oncameetsateji pantayetiri, iroasanquetayempi.</s>
      <s id="b.1PE.1.17.5">Pimpincatsajeiteri meeca, cameetsa pisavicajeite irosati pareejeitanteari inquitequi.</s>
     </seg>
     <seg type="verse" id="b.1PE.1.18">
      <s id="b.1PE.1.18.1">Peerani patsipetashiveitaroni pantashiyeveitaroni yamejeitaniri ajorioririnteni, iro cantaincha yoavisacojeitaquempi Tasorentsi.</s>
      <s id="b.1PE.1.18.2">Te impinaventempiroji perata aisati oro yoavisacotantimpiri.</s>
      <s id="b.1PE.1.18.3">Te oncanteji, coajica ari ontsoncajea iroori.</s>
     </seg>
     <seg type="verse" id="b.1PE.1.19">
      <s id="b.1PE.1.19.1">Irintiquea itiancaqueri itomi, yora inintasanotiri catsini.</s>
      <s id="b.1PE.1.19.2">Icamimentaquempi irinti, aparajatimentaquempi iriraja pavisacojeitantajari.</s>
      <s id="b.1PE.1.19.3">Ariorica yantiro ajorioririnte caari cameetsatatsi, yamejeitari yoiniri Tasorentsi ovisha, itaaqueneri.</s>
      <s id="b.1PE.1.19.4">Apatiro yoiniri cameetsatasanotatsiri ovisha.</s>
      <s id="b.1PE.1.19.5">Aisati iquempetaca iriori Quirishito, icameetsatasanotaque: tecatsi irantane.</s>
     </seg>
     <seg type="verse" id="b.1PE.1.20">
      <s id="b.1PE.1.20.1">Peerani, tequerani ontimeni quipatsi, icantini Tasorentsi: "Coajica nontianqueri notomi quipatsiqui iroavisacojeiteri atiripee".</s>
     </seg>
     <seg type="verse" id="b.1PE.1.21">
      <s id="b.1PE.1.21.1">Ari ipocaque, icamimentajeitaquempi, impoiji yoitinaajiri Tasorentsi, yaanajiri aisati anta ocameetsaitetinta.</s>
      <s id="b.1PE.1.21.2">Meeca piojeitaque queario icavintsaasanojeitaquempi, ari cameetsa pinquemisantajeiteri, piojeite iriotaque savicacaajeitempineri anta inquitequi.</s>
     </seg>
     <seg type="verse" id="b.1PE.1.22">
      <s id="b.1PE.1.22.1">Ari piquemisantaquero maaroni yoamejeitaquempiri Tasorentsi, tempa otampaticatasanotaque maaroni icantaqueri.</s>
      <s id="b.1PE.1.22.2">Meeca yoameetsashirejeitaquempi, aisati icoacaajeitaquempi pinintasanojeiteri maaroni piyemisantaririnte.</s>
      <s id="b.1PE.1.22.3">Pinquearioventero, pinintavacaasanojeitea catsini.</s>
     </seg>
     <seg type="verse" id="b.1PE.1.23">
      <s id="b.1PE.1.23.1">Peerani otimimpi piniro, meeca piquempejeitacari ashijeitimpiri, pincamajeite avirori.</s>
      <s id="b.1PE.1.23.2">Iro cantaincha meeca piquemisantaquero irineane Tasorentsi, ocantani otimi.</s>
      <s id="b.1PE.1.23.3">Aisati yashijeitajimpi, piquempejeitajari iriori: pincantaitatiyempani pintime inquitequi.</s>
     </seg>
     <seg type="verse" id="b.1PE.1.24">
      <s id="b.1PE.1.24.1">Tempa ocanti Sanquenarentsi: "Ashiaquero tojari: oshintsiti ocami, oshintsiti opatsai.</s>
      <s id="b.1PE.1.24.2">Timatsi amajeivetacari, iro cantaincha oquempetaca oteapee tojari: ompeajea, ontsoncajea.</s>
     </seg>
     <seg type="verse" id="b.1PE.1.25">
      <s id="b.1PE.1.25.1">Iro cantaincha oncanteani ontime irineane Avincatsarite: eiro opeatsi irointi".</s>
      <s id="b.1PE.1.25.2">Irootaque irineane noamejeitaquempiri: icavintsaajeitaquee Tasorentsi, yoavisacojeitaquee.</s>
      <s id="b.1PE.1.25.3">Tempa ocameetsataque.</s>
     </seg>
    </div>
    <div type="chapter" id="b.1PE.2">
     <seg type="verse" id="b.1PE.2.1">
      <s id="b.1PE.2.1.1">Meeca eiro piquisatsi, eiro pamatavitanti, eiro pishemeti, eiro paamaari pishaninca, eiro picantimatiritsi.</s>
     </seg>
     <seg type="verse" id="b.1PE.2.2">
      <s id="b.1PE.2.2.1">Yora iroaquera timatsi yatsotapinitiro otsomi iriniro, irootaque iqueveantacari.</s>
      <s id="b.1PE.2.2.2">Aisati meeca avirori, pincoasanotero irineane Avincatsarite: pineanatapinitero, pinquenqueshiretapinitero, piotasanotanteariri iriori.</s>
     </seg>
     <seg type="verse" id="b.1PE.2.3">
      <s id="b.1PE.2.3.1">Tempa piojeitaque icavintsaasanojeitaquempi, ineshinoncajeitaquempi.</s>
     </seg>
     <seg type="verse" id="b.1PE.2.4">
      <s id="b.1PE.2.4.1">Ariorica avetsiquero mapipanco, ajivatero avatiyero quisotacayerone mapi avanquetantearori oshanincapee.</s>
      <s id="b.1PE.2.4.2">Eirorica otimi, eiro oquisotitsi pancotsi.</s>
      <s id="b.1PE.2.4.3">Iriotaque Quirishito shiaquerori mapi, iro cantaincha yaneasanoti irinti, aisati yoaneajeitaquee arori.</s>
      <s id="b.1PE.2.4.4">Itseencajeivetacari ashanincapee, iro cantaincha ineacameetsatasanotaqueri Tasorentsi irinti.</s>
      <s id="b.1PE.2.4.5">Eirome itimime, eiro avavisacotajame.</s>
     </seg>
     <seg type="verse" id="b.1PE.2.5">
      <s id="b.1PE.2.5.1">Avirojei, piquempejeitacaro mapipee yoanqueyeetaqueri jenioquiji.</s>
      <s id="b.1PE.2.5.2">Yoaneajeitaquempi avirori, pincantaitatiyempani anta inquitequi.</s>
      <s id="b.1PE.2.5.3">Piquempejeivetacaro pancotsi, isavicantari Tasorentsi; pantajeiteneri maaroni icoacaajeitaquempiri.</s>
      <s id="b.1PE.2.5.4">Piquemisantajeitaqueri Jesoquirishito, irootaque ineacameetsatantarori maaroni pantajeitiniriri.</s>
     </seg>
     <seg type="verse" id="b.1PE.2.6">
      <s id="b.1PE.2.6.1">Irootaque ocantiniri Sanquenarentsi: "Icanti Tasorentsi: 'Nontianqueneri joriopee Quirishito, oshequi noneacameetsataqueri.</s>
      <s id="b.1PE.2.6.2">Nocoyeaqueri iroavisacojeiteri maaroni quemisantajeiterineri, eiro yashinoncaajatsi iriori'".</s>
     </seg>
     <seg type="verse" id="b.1PE.2.7">
      <s id="b.1PE.2.7.1">Avirojeitaque quemisantajeitiriri, tempa pineacameetsajeitaqueri.</s>
      <s id="b.1PE.2.7.2">Irintiquea maaroni tseencajeitiriri, te irineacameetsateri.</s>
      <s id="b.1PE.2.7.3">Oquenquetsatacotaquerini Sanquenarentsi, ocanti: "Yora vetsiqueronemeri pancotsi itseencaquero mapi, icanti: 'Te oncameetsateji'.</s>
      <s id="b.1PE.2.7.4">Iro cantaincha ineacameetsatasanotaquero Tasorentsi."</s>
      <s id="b.1PE.2.7.5">Pineaquero, itseencajeitaqueri jorio Quirishito, iro cantaincha ineacameetsatasanotaqueri Tasorentsi.</s>
     </seg>
     <seg type="verse" id="b.1PE.2.8">
      <s id="b.1PE.2.8.1">Aisati ocanti Sanquenarentsi: "Yora Quirishito ishiaquero mapi itsitincacari atiri ipariantacari.</s>
      <s id="b.1PE.2.8.2">Queario, te iriojeitavaqueri, icomijeitavacari".</s>
      <s id="b.1PE.2.8.3">Pineaquero, jero oca ishiacantaqueri: iro caari iojeitantari, te inquemisanteroji icantavetacariri Tasorentsi, irootaque iroasanquetaajeitanteariri.</s>
     </seg>
     <seg type="verse" id="b.1PE.2.9">
      <s id="b.1PE.2.9.1">Iro cantaincha icoyeasanojeitaquempi yoavisacojeitantaquempiri.</s>
      <s id="b.1PE.2.9.2">Pantaveejeitiniri yora Pincatsarisanori.</s>
      <s id="b.1PE.2.9.3">Yoameetsajeitaquempi, pishanincatasanojeitacari Tasorentsi.</s>
      <s id="b.1PE.2.9.4">Te piojeiveiteani, oquempetaca pitimini meeca tsiteniriqui; iro cantaincha icoyeajeitaquempi, iotacaasanojeitaquempi, oquempetaca pitimi meeca quitaiteriqui.</s>
      <s id="b.1PE.2.9.5">Meeca icoacaaquempi pincamantajeiteri atiri: "Ocameetsatasanotaque yantajeitaqueeneri Tasorentsi".</s>
     </seg>
     <seg type="verse" id="b.1PE.2.10">
      <s id="b.1PE.2.10.1">Peerani te pincameetsaveiteani, iro cantaincha meeca pishanincajeitacari Tasorentsi.</s>
      <s id="b.1PE.2.10.2">Peerani te piojeiveiteani icavintsaavetaquempi, meeca piojeiti, piveshireimentajeitacari.</s>
     </seg>
     <seg type="verse" id="b.1PE.2.11">
      <s id="b.1PE.2.11.1">Noshaninca, piojeitaque nonintajeitaquempi.</s>
      <s id="b.1PE.2.11.2">Te pishanincatasanojeiteariji yora pisaviquimojeitiri, tempa pinampitasanotearo inquite.</s>
      <s id="b.1PE.2.11.3">Eiro pantashiyetarotsi caari cameetsayetatsi yantayetiri itsipapee atiri iriori.</s>
      <s id="b.1PE.2.11.4">Ariorica pantashiyetearo, eiro picameetsashiretitsi.</s>
     </seg>
     <seg type="verse" id="b.1PE.2.12">
      <s id="b.1PE.2.12.1">Icantashijeiveta itsipapee atiri: "Te incameetsajeiteji joriopee", iro cantaincha cameetsa pisavicajeite, iriojeitanteari queario piquemisantajeitaqueri Tasorentsi.</s>
      <s id="b.1PE.2.12.2">Impoiji inquemisante iriori, aisati ariorica impocapaaje Quirishito, incantajeite: "Tempa icameetsataque Tasorentsi".</s>
     </seg>
     <seg type="verse" id="b.1PE.2.13">
      <s id="b.1PE.2.13.1">Ariorica piquemisantaqueri Avincatsarite, ocameetsati pinquemisantajeiteri aisati iriori pincatsariventajeitimpiri aca quipatsiqui.</s>
      <s id="b.1PE.2.13.2">Pinquemisantajeiteri yora pincatsariventajeitiriri maaroni savicajeitatsiri,</s>
     </seg>
     <seg type="verse" id="b.1PE.2.14">
      <s id="b.1PE.2.14.1">aisati pinquemisantajeiteri maaroni itiancanepee.</s>
      <s id="b.1PE.2.14.2">Itianquiri iroasanquejeiteri caari cameetsatatsi irisavicajeite.</s>
      <s id="b.1PE.2.14.3">Irintiquea cameetsatatsiri isaviqui irineacameetsateri.</s>
     </seg>
     <seg type="verse" id="b.1PE.2.15">
      <s id="b.1PE.2.15.1">Ainiro caari iotiri Tasorentsi, icantimatiri quemisantatsiri.</s>
      <s id="b.1PE.2.15.2">Irootaque icoantacari Tasorentsi pisavicajeite cameetsa inquenqueshirejeitanteari, irimajerejeitanteari.</s>
     </seg>
     <seg type="verse" id="b.1PE.2.16">
      <s id="b.1PE.2.16.1">Ari piquemisantajeitaqueri Tasorentsi, meeca te incoyeji imperanajeitempi iriori pinquemisantajeiteri pincatsariventajeitimpiri aca quipatsiqui, tempa ocameetsati piotashitea pimpincatsajeiteri.</s>
      <s id="b.1PE.2.16.2">Te oncameetsateji pantajeitero caari cameetsatatsi.</s>
     </seg>
     <seg type="verse" id="b.1PE.2.17">
      <s id="b.1PE.2.17.1">Paacameetsajeiteri itsipapee atiri, pinintajeiteri ayemisantaririnte, pimpincatsajeiteri Tasorentsi, aisati pimpincatsajeiteri yora pincatsariventajeitiriri pishaninca.</s>
     </seg>
     <seg type="verse" id="b.1PE.2.18">
      <s id="b.1PE.2.18.1">Nampirentsi, pinquemisantajeiteri yora nampitimpiri, pimpincatsajeiteri.</s>
      <s id="b.1PE.2.18.2">Eiro apaniro pipincatsatiri cavintsaaquempiri, neshinoncatimpiri; irinti pimpincatsateri aisati peranatimpiri, quishimpiri.</s>
     </seg>
     <seg type="verse" id="b.1PE.2.19">
      <s id="b.1PE.2.19.1">Pamene, ariorica iquisashitaquempi nampitimpiri, tempa iotaquero Tasorentsi; aisati ariorica yoashinoncashitaquempi, iotaquero aisati.</s>
      <s id="b.1PE.2.19.2">Eiro pipiatsataritsi nampitimpiri.</s>
      <s id="b.1PE.2.19.3">Ariorica piquemisantiri Tasorentsi, tempa ari incavintsaasanojeitempi coajica.</s>
     </seg>
     <seg type="verse" id="b.1PE.2.20">
      <s id="b.1PE.2.20.1">Pamene, ariorica pamataviteri nampitimpiri, ariorica impasatimentempiro.</s>
      <s id="b.1PE.2.20.2">Eirorica pipiatsavetari, iro cantaincha ¿ocameetsatimpa pamatavitaqueri?</s>
      <s id="b.1PE.2.20.3">Eiro ineacameetsatimpitsi Tasorentsi.</s>
      <s id="b.1PE.2.20.4">Iro cantaincha ariorica impasatashitempi yora nampitimpiri aisati te pimpiatsateari, ari irineacameetsatempi Tasorentsi.</s>
     </seg>
     <seg type="verse" id="b.1PE.2.21">
      <s id="b.1PE.2.21.1">Irootaque icoacaaquempiri: eiro pipiatsataritsi yora quisashitimpiri.</s>
      <s id="b.1PE.2.21.2">Pinquenqueshireteri iriori Quirishito: oshequi ineacatsitimentaquempi, icoaque pinquempeteari.</s>
     </seg>
     <seg type="verse" id="b.1PE.2.22">
      <s id="b.1PE.2.22.1">Tecatsi irante irinti caari cameetsatatsi, aisati te iramatavitanteji.</s>
     </seg>
     <seg type="verse" id="b.1PE.2.23">
      <s id="b.1PE.2.23.1">Te impiatsateariji yora quisatsajeitaqueriri, aisati te inquisatsateriji yora oashinoncaajeitiriri.</s>
      <s id="b.1PE.2.23.2">Irointiquea iquenqueshiretaqueri iriri, yaventacari, iotaque ari irintacoteari iriori.</s>
     </seg>
     <seg type="verse" id="b.1PE.2.24">
      <s id="b.1PE.2.24.1">Icamimentajeitaquee anta coroshiqui, eiroquea iquenqueshiretantajarotsi aisati Tasorentsi caari cameetsatatsi antajeitiri.</s>
      <s id="b.1PE.2.24.2">Meecaquea meeca, eiro antapinitajirotsi aisati caari cameetsatatsi, irointi antapinite cameetsatatsiri.</s>
      <s id="b.1PE.2.24.3">Oshequi ineacatsitimentajeitaquee, eiro ashinoncantatsi arori.</s>
     </seg>
     <seg type="verse" id="b.1PE.2.25">
      <s id="b.1PE.2.25.1">Piojeitaque yora ovisha te aneeroji iotantari: oshequi iquenashiyeta.</s>
      <s id="b.1PE.2.25.2">Eirorica itimitsi shenterine impeaarantaquea.</s>
      <s id="b.1PE.2.25.3">Aitaque piquempejeiveitarini ovisha, te piojeiveiteani.</s>
      <s id="b.1PE.2.25.4">Iro cantaincha timatsi meeca Shentajeitimpiri, iquempoyeasanojeitaquempi.</s>
     </seg>
    </div>
    <div type="chapter" id="b.1PE.3">
     <seg type="verse" id="b.1PE.3.1">
      <s id="b.1PE.3.1.1">Tsinane, pimpincatsateri pijime.</s>
      <s id="b.1PE.3.1.2">Terica inquemisante meeca, iro cantaincha ocameetsati irineaquempi piquemisantasanotaque aisati cameetsa pisaviqui.</s>
      <s id="b.1PE.3.1.3">Impoijiquea irineacameetsatempi, aisati arioricampa pimateri pinquemisantacayeri.</s>
     </seg>
     <seg type="verse" id="b.1PE.3.3">
      <s id="b.1PE.3.3.1">Eiro apatiro pincoashitea poameetsantero piishi, poaneenquea, pinquitsaatea, paitapeerica.</s>
     </seg>
     <seg type="verse" id="b.1PE.3.4">
      <s id="b.1PE.3.4.1">Irointiquea pincoasanote pincameetsashiretanaque, pineshinoncatsateri pijime.</s>
      <s id="b.1PE.3.4.2">Irootaque icoacaasanotaquempiri Tasorentsi.</s>
     </seg>
     <seg type="verse" id="b.1PE.3.5">
      <s id="b.1PE.3.5.1">Aitaque oquempejeitaniri peeraniniri quemisantiriri Tasorentsi: cameetsa osaviquini, opincatsatirini ojime.</s>
     </seg>
     <seg type="verse" id="b.1PE.3.6">
      <s id="b.1PE.3.6.1">Ora Sarani oquemisantirini Avaramani, oshequi opincatsatarini.</s>
      <s id="b.1PE.3.6.2">Ariorica pintime cameetsa, pinquempetearo, impoiji eiro pitsaroacaaritsi pijime: eiro otimitsi inquishimentempiri.</s>
     </seg>
     <seg type="verse" id="b.1PE.3.7">
      <s id="b.1PE.3.7.1">Aisati shirampari: te omoncaratempiji pijina, te oshintsitasanoteji, irootaque nocantantimpiri pincavintsayero, pineacameetsatero.</s>
      <s id="b.1PE.3.7.2">Tempa pimoncaratavacaaca, icavintsaajeitaquempi Tasorentsi pisavicajeitanteari coajica anta inquitequi.</s>
      <s id="b.1PE.3.7.3">Eirorica picavintsairo pijina, eiro iquemisantimpitsi Tasorentsi ariorica pinquenquetsatacaaveteari.</s>
     </seg>
     <seg type="verse" id="b.1PE.3.8">
      <s id="b.1PE.3.8.1">Aisati noncantajeitempi maaroni: pinquempetavacaajeitea, pineshinoncatavacaajeitea, pinintajeiteri piyemisantaririnte, pincavintsaavacaajeitea, eiro pishemejeititsi.</s>
     </seg>
     <seg type="verse" id="b.1PE.3.9">
      <s id="b.1PE.3.9.1">Terica oncameetsateji yantimotaquempiri pishaninca, eiro pishemaritsi; ariorica inquisatsatempi, eiro pipiataritsi.</s>
      <s id="b.1PE.3.9.2">Pincanteri Tasorentsi incavintsayeri.</s>
      <s id="b.1PE.3.9.3">Irootaque icoyeajeitantaquempiri Tasorentsi: icoaque incavintsaajeitempi.</s>
     </seg>
     <seg type="verse" id="b.1PE.3.10">
      <s id="b.1PE.3.10.1">Tempa irootaque ocantiniri Sanquenarentsi: "Pincoaquerica pinquimoshiretanaque aisati pisavique cameetsa, eiro piquisatsatiritsi pishaninca, aisati eiro pitseeyatsi.</s>
     </seg>
     <seg type="verse" id="b.1PE.3.11">
      <s id="b.1PE.3.11.1">Eiro pantayetirotsi caari cameetsayetatsi, irointi pantayete cameetsayetatsiri.</s>
      <s id="b.1PE.3.11.2">Pincoasanotaque pintime cameetsa.</s>
     </seg>
     <seg type="verse" id="b.1PE.3.12">
      <s id="b.1PE.3.12.1">Yamenapinijeitiri Avincatsarite maaroni quemisantajeitiriri, ishentajeitiri.</s>
      <s id="b.1PE.3.12.2">Iquemapinitiri ariorica iquenquetsatacairi.</s>
      <s id="b.1PE.3.12.3">Iro cantaincha te incavintsayeriji antapinitirori caari cameetsatatsi".</s>
     </seg>
     <seg type="verse" id="b.1PE.3.13">
      <s id="b.1PE.3.13.1">Pincoasanoterica pantapinitero cameetsatatsiri, ¿ariompa intime coatsiri iroashinoncayempi?</s>
     </seg>
     <seg type="verse" id="b.1PE.3.14">
      <s id="b.1PE.3.14.1">Ariorica intime aparo quisashitempineri, iro cantaincha intasoncacoventempi Tasorentsi.</s>
      <s id="b.1PE.3.14.2">Eiro pitsaroacaaritsi yora quisashitimpiri, eiro picantashiretitsi,</s>
     </seg>
     <seg type="verse" id="b.1PE.3.15">
      <s id="b.1PE.3.15.1">irinti pimpincatsatasanoteri Quirishito.</s>
      <s id="b.1PE.3.15.2">Ariorica irisampiyeetempi: "¿Paita piquemisantantacariri Jesoquirishito?"</s>
      <s id="b.1PE.3.15.3">Ari cameetsa pancanaqueri, eiro piquisatsatanaqueritsi.</s>
      <s id="b.1PE.3.15.4">Pincamanteri paita piotantacari iraanajempi inquitequi.</s>
     </seg>
     <seg type="verse" id="b.1PE.3.16">
      <s id="b.1PE.3.16.1">Eiro catsini pantirotsi caari cameetsatatsi.</s>
      <s id="b.1PE.3.16.2">Impoiji iriotanaque yora quisaquempiri irio Quirishito oameetsantimpiri.</s>
      <s id="b.1PE.3.16.3">Impoiji aisati impashiventanaquea, iriotanaque te oncameetsateji incantimatempi.</s>
     </seg>
     <seg type="verse" id="b.1PE.3.17">
      <s id="b.1PE.3.17.1">Ariorica incoacayempi Tasorentsi iroashinoncayeetempi, iro cantaincha oncameetsate pashinoncaimentearo cameetsayetatsiri pantayeteri.</s>
      <s id="b.1PE.3.17.2">Te oncameetsateji pashinoncaimentearo caari cameetsayetatsi pantayeteri.</s>
     </seg>
     <seg type="verse" id="b.1PE.3.18">
      <s id="b.1PE.3.18.1">Ari te ancameetsajeiteji arori, oshequi antayetaquero caari cameetsatatsi, iro cantaincha icameetsatasanotaque irinti Quirishito.</s>
      <s id="b.1PE.3.18.2">Icamimentajeitaquee irinti, yoavisacojeitaquee; icoaque aneajeitantajeariri Tasorentsi.</s>
      <s id="b.1PE.3.18.3">Icamasanovetaca; iro cantaincha ishire, te oncameji.</s>
     </seg>
     <seg type="verse" id="b.1PE.3.19">
      <s id="b.1PE.3.19.1">Icamantacari, ijashiretapainti anta Sharincaveniqui, anta yoaquerinta Tasorentsi camaaripee aisati ishireni tseencantatsiniri.</s>
      <s id="b.1PE.3.19.2">Ari iquenquetsatacaapaaqueri.</s>
     </seg>
     <seg type="verse" id="b.1PE.3.20">
      <s id="b.1PE.3.20.1">Peerani, te inquemisantajeiteni iriori ishaninca Noeni.</s>
      <s id="b.1PE.3.20.2">Yovetsicantavetacaroniri ivito, icantapinijeivetacari ishaninca peerani: "Pinquemisantajeiteri Tasorentsi", iro cantaincha te inquemisantajeiteriji.</s>
      <s id="b.1PE.3.20.3">Ari peerani yamavenavetacari Tasorentsi, iro cantaincha impoiji ishemanacari, itiancaquero antearo incani, incajaretanaque, maaroni.</s>
      <s id="b.1PE.3.20.4">Aanaqueri maaroni, itsitiajeitanaque, pomiririri.</s>
      <s id="b.1PE.3.20.5">Ari icarati avisacotajantsiri pitotsiqui ocho.</s>
     </seg>
     <seg type="verse" id="b.1PE.3.21">
      <s id="b.1PE.3.21.1">Ari ishiajeivetacarini iriori vaotisajeitachari meeca.</s>
      <s id="b.1PE.3.21.2">Ariorica avaotisataquea, te iro ancaate, irointi ashiacantiro icamimentajeitaquee Jesoquirishito, aisati itinaanaja, yoavisacojeitaquee.</s>
      <s id="b.1PE.3.21.3">Aisati ashiacantiro aventari Tasorentsi yoameetsashirejeitantaqueeri.</s>
     </seg>
     <seg type="verse" id="b.1PE.3.22">
      <s id="b.1PE.3.22.1">Ari meeca ijataji Jesoquirishito anta inquitequi, isaviquimotapaajiri Tasorentsi iracosanoriqui: icaratiri ipincatsariventajeitee.</s>
      <s id="b.1PE.3.22.2">Aisati oshequi ipincatsajeitiri inampirepee, itsipapee pincatsarivetachari, maaroni.</s>
     </seg>
    </div>
    <div type="chapter" id="b.1PE.4">
     <seg type="verse" id="b.1PE.4.1">
      <s id="b.1PE.4.1.1">Ari piojeitaque otimi oshequi iquematsicatacari Quirishito, te incoyeji eiro iquematsicataro.</s>
      <s id="b.1PE.4.1.2">Aisati avirojei, eiro picoajeititsi eiro piquematsicatarotsi paitapeerica.</s>
      <s id="b.1PE.4.1.3">Pamene, ariorica pinquematsicatearo paitapeerica, eiro picoajitsi pantapinitero caari cameetsatatsi</s>
     </seg>
     <seg type="verse" id="b.1PE.4.2">
      <s id="b.1PE.4.2.1">aisati icoayetiri atiripee.</s>
      <s id="b.1PE.4.2.2">Irointiquea pincoasanotanaque panteneri Tasorentsi paitapeerica incoacayempiri, irosati pincamanteari.</s>
     </seg>
     <seg type="verse" id="b.1PE.4.3">
      <s id="b.1PE.4.3.1">Peerani pantaveitaroni yantapiniyetiri yora tseencantatsiri: moncarataca, eiro papiitajirotsi aisati.</s>
      <s id="b.1PE.4.3.2">Jero itsinampanti iriori, yantayetiro caari yai, ishinquitapinita, imayempitavacaapinijeita, iquisavacaajeitaca, ipincatsatashitacaro ijitasorentsitashitari.</s>
     </seg>
     <seg type="verse" id="b.1PE.4.4">
      <s id="b.1PE.4.4.1">Te iriojeiteji iriori, icanti: "¿Paita caari iquempetantana quemisantatsiri?"</s>
      <s id="b.1PE.4.4.2">Yoajeitanaquempi cavaco, irosati icantimajeitantaquempiri.</s>
     </seg>
     <seg type="verse" id="b.1PE.4.5">
      <s id="b.1PE.4.5.1">Iro cantaincha coajica impoque Quirishito incantacoventajeiteri maaroni atiri: aneajeitatsiri aisati camajeitatsiri.</s>
      <s id="b.1PE.4.5.2">Irisampijeiteri tseencantatsiri: "¿Paita piquisantacariri quemisantanari?</s>
      <s id="b.1PE.4.5.3">Te oncameetsateji".</s>
      <s id="b.1PE.4.5.4">Eiro yaquiritsi, oshequi impashiventanaquea.</s>
     </seg>
     <seg type="verse" id="b.1PE.4.6">
      <s id="b.1PE.4.6.1">Peerani yora Jesoshi iquenquetsatacaajeitaqueri savicaveitachaniri, icamantajeitaqueri: "Ariorica pinquemisante, pincantaitatiyempani pintime anta inquitequi".</s>
      <s id="b.1PE.4.6.2">Ari icamajeitaque: tempa yantajeitaquero caari cameetsatatsi, irootaque icamajeitantacari, iquempejeitacari maaroni atiri.</s>
      <s id="b.1PE.4.6.3">Iro cantaincha yoitinaajiri Tasorentsi maaroni quemisantajeitiriri, isavicacaajeitaqueri anta inampiqui.</s>
      <s id="b.1PE.4.6.4">Meeca iquempejeitacari Tasorentsi: eiro icamajeitajitsi aisati.</s>
     </seg>
     <seg type="verse" id="b.1PE.4.7">
      <s id="b.1PE.4.7.1">Pamene, irotaintsi omoncarataquea incantacoventantajeiteeri Tasorentsi.</s>
      <s id="b.1PE.4.7.2">Cameetsa pisavicajeite catsini, pinquearioventero pinquenquetsatacaapinijeiteri.</s>
     </seg>
     <seg type="verse" id="b.1PE.4.8">
      <s id="b.1PE.4.8.1">Pincoasanojeite catsini pinintavacaajeitea.</s>
      <s id="b.1PE.4.8.2">Ariorica pinintavacaajeitea, eiro piquenqueshiretirotsi caari cameetsatatsi yantayetiri itsipapee, irointi pincavintsaavacaajeitea.</s>
     </seg>
     <seg type="verse" id="b.1PE.4.9">
      <s id="b.1PE.4.9.1">Pincanteani pineshinoncajeitavaqueri maaroni quivantempineri.</s>
     </seg>
     <seg type="verse" id="b.1PE.4.10">
      <s id="b.1PE.4.10.1">Tempa otimi imatacaaquempiri Tasorentsi, ari pimamatero pintacotanteariri pishaninca.</s>
      <s id="b.1PE.4.10.2">Piotacaajeiteri iriori icavintsaajeitaqueri Tasorentsi.</s>
     </seg>
     <seg type="verse" id="b.1PE.4.11">
      <s id="b.1PE.4.11.1">Ariorica pinquenquetsatacayeri pishaninca, pinquearioventero povaajeneri irineane Tasorentsi.</s>
      <s id="b.1PE.4.11.2">Ariorica pintacoteari pishaninca, pincanteri Tasorentsi iramitacotempi, aitaque irimatacaaquempiro.</s>
      <s id="b.1PE.4.11.3">Ariorica anquemisantasanoteri Jesoquirishito, incantajeite itsipapee atiri: "Tempa icameetsatasanoti Tasorentsi".</s>
      <s id="b.1PE.4.11.4">Tsame aneacameetsajeiteri maaroni, ampincatsajeiteri: ancantaitatiyempani.</s>
      <s id="b.1PE.4.11.5">Aitaque ancantajeiteari.</s>
     </seg>
     <seg type="verse" id="b.1PE.4.12">
      <s id="b.1PE.4.12.1">Noshaninca, oshequi nonintajeitaquempi.</s>
      <s id="b.1PE.4.12.2">Niotaque oshequi yoashinonqueetaquempi.</s>
      <s id="b.1PE.4.12.3">Eiro poanaquetsi cavaco, aitaque yoashinonqueetiri aisati itsipapee quemisantajeitatsiri.</s>
     </seg>
     <seg type="verse" id="b.1PE.4.13">
      <s id="b.1PE.4.13.1">Tempa aisati yoashinonqueetaqueri iriori Quirishito, meeca piquempejeitacari: ari pinquimoshirejeitanaque.</s>
      <s id="b.1PE.4.13.2">Aisati, coajica impincatsaritapaaque irinti, irosati pinquimoshireventasanotanteariri.</s>
     </seg>
     <seg type="verse" id="b.1PE.4.14">
      <s id="b.1PE.4.14.1">Ariorica inquishimenteeyetempiro piquemisantiri Quirishito, pinquimoshiretanaque: tempa aitaque itasoncacoventaquempi Tasorentsi.</s>
      <s id="b.1PE.4.14.2">Quiso oajeitaquempi Ishire, aisati coajica cameetsa pisaviquimoteri anta inquitequi.</s>
     </seg>
     <seg type="verse" id="b.1PE.4.15">
      <s id="b.1PE.4.15.1">Iro cantaincha eiro poantitsi, eiro picoshititsi, eiro pantayetirotsi caari cameetsayetatsi, eiro pashereiritsi pishaninca, maaroni.</s>
      <s id="b.1PE.4.15.2">Ariorica inquishimenteetempiro ocapee, pineashiitetearove.</s>
     </seg>
     <seg type="verse" id="b.1PE.4.16">
      <s id="b.1PE.4.16.1">Iro cantaincha ariorica pinquemisantasanoteri Quirishito, irootaque inquishimentanteetempirori, eiro otimitsi pimpashiventimenteri.</s>
      <s id="b.1PE.4.16.2">Irointi pincante: "Tempa icameetsataque Tasorentsi, ishinetana noquematsicatimentacari Quirishito".</s>
     </seg>
     <seg type="verse" id="b.1PE.4.17">
      <s id="b.1PE.4.17.1">Pamene, irotaintsi incantacoventajeitee Tasorentsi: irijivajeitee maaroni arori itomintajeitari, impoijiquea iriori tseencajeitiriri.</s>
      <s id="b.1PE.4.17.2">Ariorica irintacojeitee arori, tempa iroashinoncaasanojeiteri yora caari quemisantajeitiri.</s>
     </seg>
     <seg type="verse" id="b.1PE.4.18">
      <s id="b.1PE.4.18.1">Tempa ocantini Sanquenarentsi: "Ari yoavisacojeitaqueri Tasorentsi yora quemisantajeitiriri yoameetsajeitaqueri, iro cantaincha irovetaincha irijajeiteme Sharincaveniqui.</s>
      <s id="b.1PE.4.18.2">Irintiquea yora tseenquiriri Tasorentsi, yantapinitiro caari cameetsatatsi: tempa ari irashinoncaasanotaquea irinti".</s>
     </seg>
     <seg type="verse" id="b.1PE.4.19">
      <s id="b.1PE.4.19.1">Ariorica pantiniri Tasorentsi icoacaaquempiri, irootaque picatsitimentantacariri, ocameetsataque.</s>
      <s id="b.1PE.4.19.2">Pinquearioventero pantayetero cameetsayetatsiri.</s>
      <s id="b.1PE.4.19.3">Pincanteri Tasorentsi: "Pinquempoyeajena".</s>
      <s id="b.1PE.4.19.4">Tempa iriotaque vetsicaquempiri, inquempoyeasanotempi, eiro yamatavitimpitsi.</s>
     </seg>
    </div>
    <div type="chapter" id="b.1PE.5">
     <seg type="verse" id="b.1PE.5.1">
      <s id="b.1PE.5.1.1">Jero oca nosanquenateneriri quenquetsatacaantatsiri.</s>
      <s id="b.1PE.5.1.2">Tempa narotaque narori quenquetsatacaantatsiri.</s>
      <s id="b.1PE.5.1.3">Peerani noneasanotaqueri Quirishito ineacatsitacaro oshequi.</s>
      <s id="b.1PE.5.1.4">Aisati coajica, ariorica impoque Avincatsarite impincatsariventantapaaje, nontsipateari nompincatsariventante narori.</s>
      <s id="b.1PE.5.1.5">Ari meeca timatsi noninti noncamantajeitempiri:</s>
     </seg>
     <seg type="verse" id="b.1PE.5.2">
      <s id="b.1PE.5.2.1">yora ashitariri irovishate intacojeitacari irovishate.</s>
      <s id="b.1PE.5.2.2">Aisati avirori, pintacotapinijeiteari ashanincapee piquemisantacaajeitaqueri.</s>
      <s id="b.1PE.5.2.3">Avisati coashitachane, eiro itimitsi peranatempineri.</s>
      <s id="b.1PE.5.2.4">Te iro pinquenquetsatacaapinijeitanteariri paitanteariri iirequite, irointi pincoasanotaque pintacojeiteari.</s>
     </seg>
     <seg type="verse" id="b.1PE.5.3">
      <s id="b.1PE.5.3.1">Eiro pishintsitsajeitiritsi, irointi cameetsa pintime, inquempejeitantempiri iriori.</s>
     </seg>
     <seg type="verse" id="b.1PE.5.4">
      <s id="b.1PE.5.4.1">Coajica impoque yora pincatsariventajeitajeeri, iraajeitanajee, irisavicacaajeitapaajee anta inquitequi.</s>
      <s id="b.1PE.5.4.2">Ancantaitatiyempani asavicajeite anta ocameetsaiteti catsini.</s>
     </seg>
     <seg type="verse" id="b.1PE.5.5">
      <s id="b.1PE.5.5.1">Aisati evancaripee, noncamantempi: pimpincatsajeiteri maaroni timacaajeitimpiri.</s>
      <s id="b.1PE.5.5.2">Eiro pishemejeititsi, irointi cameetsa pincavintsaavacaajeitea.</s>
      <s id="b.1PE.5.5.3">Yora Tasorentsi iquisaqueri yora shemetatsiri, iro cantaincha ineacameetsajeitaqueri caari shemejeitatsi.</s>
     </seg>
     <seg type="verse" id="b.1PE.5.6">
      <s id="b.1PE.5.6.1">Pimpincatsajeiteri iriori: tempa itasorentsitasanotaque, ipincatsaritasanotaque; impoiji irisavicacaajeitempi cameetsa catsini.</s>
     </seg>
     <seg type="verse" id="b.1PE.5.7">
      <s id="b.1PE.5.7.1">Eiro piquenqueshireatsi, eiro poashiretatsi.</s>
      <s id="b.1PE.5.7.2">Otimirica piquenqueshireyetiri, pincanteri Tasorentsi: "Oshequi noquenqueshireaca.</s>
      <s id="b.1PE.5.7.3">Pamitacotena eiro noquenqueshireantajatsi aisati".</s>
      <s id="b.1PE.5.7.4">Ariorica pincanteri, ari piveshireimenteari iriori.</s>
     </seg>
     <seg type="verse" id="b.1PE.5.8">
      <s id="b.1PE.5.8.1">Queariompia: paamayeari camaari.</s>
      <s id="b.1PE.5.8.2">Oshequi catsini iquenaquenayetaque, icoaveta irojocacaajeiteerome aquemisantajeiti maaroni: eiro catsini aquemisantantajatsi.</s>
      <s id="b.1PE.5.8.3">Iquempetacari anteari maniti, ariorica itasheasanotaque: yoari iovintsane, itsoncasanotaqueri, te intimeji timaarantajantsine.</s>
     </seg>
     <seg type="verse" id="b.1PE.5.9">
      <s id="b.1PE.5.9.1">Pinquemisantasanoteri Avincatsarite pimpiatanteariri camaari.</s>
      <s id="b.1PE.5.9.2">Queario ontimayete pinquematsicayeteari, iro cantaincha tempa aisati iquempejeitaquempi iriori ayemisantaririnte anta otsipapeequi quipatsi.</s>
     </seg>
     <seg type="verse" id="b.1PE.5.10">
      <s id="b.1PE.5.10.1">Eiro osamanitasanotitsi pinquematsicatearo: ioti Tasorentsi pipincatsataqueri Quirishito, ari impoiji iraajeitanaquempi anta inquitequi.</s>
      <s id="b.1PE.5.10.2">Pincantaitatiyempani pisavicapaaje anta ocameetsaitetasanotinta catsini.</s>
      <s id="b.1PE.5.10.3">Yashi yoiro icavintsanti: iroameetsantasanojeitempi, iriveshireacaajeitempi, impeavajempi pincatsari avirori, eiro picantashiretajitsi aisati.</s>
     </seg>
     <seg type="verse" id="b.1PE.5.11">
      <s id="b.1PE.5.11.1">Tsame maaroni ampincatsatasanojeiteri, ancantaitatiyempani.</s>
      <s id="b.1PE.5.11.2">Iroove, icameetsatasanotaque catsini.</s>
     </seg>
     <seg type="verse" id="b.1PE.5.12">
      <s id="b.1PE.5.12.1">Jeri yoca Shirivano, iriotaque aanajempirone oca nosanquenare.</s>
      <s id="b.1PE.5.12.2">Oshequi noneacameetsatiri: iriotaque ayemisantaririnte, iquearioventiro iquemisanti.</s>
      <s id="b.1PE.5.12.3">Ari nocamantaquempi oshequi icavintsaasanojeitaquempi Tasorentsi, queario nocantaquempiri.</s>
      <s id="b.1PE.5.12.4">Meeca pinquemisantasanoteri, piveshireimenteari iriori.</s>
     </seg>
     <seg type="verse" id="b.1PE.5.13">
      <s id="b.1PE.5.13.1">Ivetsajeitaquempi maaroni ayemisantaririnte aca Vavironiaqui, tempa irisati icoyeane Avincatsarite iquemisantajeitiri.</s>
      <s id="b.1PE.5.13.2">Aisati ivetsajeitimpi noamere Maricoshi.</s>
     </seg>
     <seg type="verse" id="b.1PE.5.14">
      <s id="b.1PE.5.14.1">Paacameetsatavacaajeitea maaroni, pincavintsaavacaajeitea.</s>
      <s id="b.1PE.5.14.2">Nocantiri Tasorentsi: "Pincavintsaajeiteri maaroni quemisantiriri pitomi, cameetsa pisavicacaajeiteri".</s>
      <s id="b.1PE.5.14.3">Narotaque sanquenajeitimpirori:</s>
     </seg>
    </div>
   </div>
   <div type="book" id="b.2PE">
    <div type="chapter" id="b.2PE.1">
     <seg type="verse" id="b.2PE.1.1">
      <s id="b.2PE.1.1.1">¿Ainirompi noyemisantaririnte?</s>
      <s id="b.2PE.1.1.2">¿Tecatsimpa oyempine?</s>
      <s id="b.2PE.1.1.3">Narotaque Shimo Petero sanquenajeitimpirori.</s>
      <s id="b.2PE.1.1.4">Narotaque itiancane Jesoquirishito, nantiniri iriori paitarica icoacaaquenari.</s>
      <s id="b.2PE.1.1.5">Tempa amoncaratavacaajeitaca aquemisantajeitaqueri Tasorentsi aisati Jesoquirishito, yora oavisacojeitaqueeri.</s>
      <s id="b.2PE.1.1.6">Irootaque yoameetsajeitantaqueeri.</s>
     </seg>
     <seg type="verse" id="b.2PE.1.2">
      <s id="b.2PE.1.2.1">Ari piojeitaqueri, irootaque oshequi incavintsaajeitantempiri aisati cameetsa irisavicacaajeitantempiri.</s>
     </seg>
     <seg type="verse" id="b.2PE.1.3">
      <s id="b.2PE.1.3.1">Ari icoyeajeitaquee Tasorentsi ancameetsajeitanteari aisati cameetsa asaviquimojeitanteariri anta ocameetsaitetinta.</s>
      <s id="b.2PE.1.3.2">Ariorica ayojeiteri, intasoncacoventajeitaquee cameetsa asavicajeitanteari aisati cameetsa anquemisantanteariri.</s>
     </seg>
     <seg type="verse" id="b.2PE.1.4">
      <s id="b.2PE.1.4.1">Oshequi intasoncacoventajeitaquee anquimoshireimentantajeiteariri catsini, irimataqueenero maaroni icantaqueeri.</s>
      <s id="b.2PE.1.4.2">Iramitacojeitee eiro acoantaro antero caari cameetsatatsi.</s>
      <s id="b.2PE.1.4.3">Aisati iramitacojeitee anquempejeitanteariri iriori.</s>
     </seg>
     <seg type="verse" id="b.2PE.1.5">
      <s id="b.2PE.1.5.1">Ariorica acoajeitaque intasoncacoventajeitee, ocameetsati ajivataque anquemisanteri.</s>
      <s id="b.2PE.1.5.2">Ariorica anquemisanteri, impoiji ocameetsati ancameetsatanaque.</s>
      <s id="b.2PE.1.5.3">Ariorica ancameetsataque ocameetsati aisati ayotasanotanaque paitarica icoacaaqueeri.</s>
     </seg>
     <seg type="verse" id="b.2PE.1.6">
      <s id="b.2PE.1.6.1">Ariorica ayotaque paitarica icoacaaqueeri, ocameetsati aisati aamaventanaquea arosati amatantearori.</s>
      <s id="b.2PE.1.6.2">Ariorica aamaventanaquea arosati, ocameetsati anquearioventero icoacaaqueeri.</s>
      <s id="b.2PE.1.6.3">Ariorica anquearioventero icoacaaqueeri, ocameetsati aisati ampincatsatasanotanaqueri.</s>
     </seg>
     <seg type="verse" id="b.2PE.1.7">
      <s id="b.2PE.1.7.1">Ariorica ampincatsatasanotanaqueri, ocameetsati aisati anintajeitanaqueri maaroni ayemisantaririnte, ancavintsaajeitanaqueri maaroni ashanincajei.</s>
     </seg>
     <seg type="verse" id="b.2PE.1.8">
      <s id="b.2PE.1.8.1">Ariorica pimatasanojeitanaquero maaroni ocapee, ari oshequi pimataqueneri Avincatsarite Jesoquirishito, aisati piotasanotanaqueri.</s>
     </seg>
     <seg type="verse" id="b.2PE.1.9">
      <s id="b.2PE.1.9.1">Yora caari majeitiro ocapee te iriotasanoteriji Avincatsarite, te inquenqueshireteroji icavintsairi.</s>
      <s id="b.2PE.1.9.2">Oshequi yantajeitironi caari cameetsatatsi, iro cantaincha icavintsaasanotaqueri, yoameetsataqueri, te inquenqueshireajeroji aisati.</s>
     </seg>
     <seg type="verse" id="b.2PE.1.10">
      <s id="b.2PE.1.10.1">Meeca, noyemisantaririnte, pinquearioventasanotero panteneri Tasorentsi maaroni icoacaajeitaquempiri, te oncameetsateji irantsipetashitearo icoyeaquempi pijatanteari anta inquitequi.</s>
      <s id="b.2PE.1.10.2">Aisati eiro pojoquirotsi piquemisantiri,</s>
     </seg>
     <seg type="verse" id="b.2PE.1.11">
      <s id="b.2PE.1.11.1">oncanteataquea iraantanajempiri anta inquitequi, anta icantani ipincatsariventanti Avincatsarite Jesoquirishito: yora oavisacojeiteeri.</s>
     </seg>
     <seg type="verse" id="b.2PE.1.12">
      <s id="b.2PE.1.12.1">Te iroaquera pinquemajeitero oca nocantaquempiri: piojeititaroni, aisati pimayetaquero cameetsa.</s>
      <s id="b.2PE.1.12.2">Iro cantaincha nampiitajempiro aisati nonquenqueshiretacaajempiro.</s>
     </seg>
     <seg type="verse" id="b.2PE.1.13">
      <s id="b.2PE.1.13.1">Iotacaaquena Avincatsarite Jesoquirishito eiro osamanititsi noncamanteari.</s>
      <s id="b.2PE.1.13.2">Iro cantaincha nonquenqueshiretacaajeitempiro irosati noncamanteari.</s>
     </seg>
     <seg type="verse" id="b.2PE.1.15">
      <s id="b.2PE.1.15.1">Impoiji, ariorica noncame, eiro pipeacotantarotsi, irosati pinquenqueshiretantapinitearori.</s>
     </seg>
     <seg type="verse" id="b.2PE.1.16">
      <s id="b.2PE.1.16.1">Tempa nocamantajeitaquempi coajica impocaje aisati Avincatsarite Jesoquirishito, oshequi impincatsaritapaaque.</s>
      <s id="b.2PE.1.16.2">Queario oca nocantaquempiri, te noncamantajeitempiro naamaashijeitacari.</s>
      <s id="b.2PE.1.16.3">Tempa narojeitaque neasanojeitaqueriri Jesoshi peerani ishipaquireaque aisati itasoncantayetaque.</s>
     </seg>
     <seg type="verse" id="b.2PE.1.17">
      <s id="b.2PE.1.17.1">Peerani ijatantacari Jesoshi toncaariqui, noijatanaqueri narori, aisati itsipapee iroamere; noneasanojeitaqueri ishipaquireanaque, aisati noquemajeitavaqueri Apa Tasorentsi, yora cameetsatasanotatsiri.</s>
      <s id="b.2PE.1.17.2">Icanti: "Iriotaque yoca notomi nonintasanotiri, oshequi noneacameetsatasanotaqueri".</s>
      <s id="b.2PE.1.17.3">Irosati nopincatsatasanojeitantanacariri Jesoshi.</s>
     </seg>
     <seg type="verse" id="b.2PE.1.19">
      <s id="b.2PE.1.19.1">Timatsi aisati isanquenajeitiniri yora camantantatsiniri peerani: iotacaasanojeitaquee queario impocasanotaje Quirishito, impincatsariventajeitajee.</s>
      <s id="b.2PE.1.19.2">Ocameetsati pinquenqueshiretasanojeitero ocantiri Sanquenarentsi piotanteariri jaoca icanta.</s>
      <s id="b.2PE.1.19.3">Oquempetacaro atsiota tsiteniriqui: eirorica atsiota, eiro aneitsi.</s>
      <s id="b.2PE.1.19.4">Ari ocameetsati pincanteani pinquenqueshirejeitero, irosati impocantajeari; impoiji iriotacaasanojeitempi, onquempetimojeitempi oquitaitetasanoti.</s>
     </seg>
     <seg type="verse" id="b.2PE.1.20">
      <s id="b.2PE.1.20.1">Nocoaque piotasanojeitero oca: ora isanquenare yora camantantatsiniri otampaticatasanotaque.</s>
      <s id="b.2PE.1.20.2">Te irioteniji intacarori, yora camantantatsiniri, caari oni irineane iriori; irointi oamejeitaqueri Ishire Tasorentsi, isanquenatantacarori irineane.</s>
     </seg>
    </div>
    <div type="chapter" id="b.2PE.2">
     <seg type="verse" id="b.2PE.2.1">
      <s id="b.2PE.2.1.1">Ari peerani itimini quenquetsatacaajeitiriniri joriopee, iro cantaincha yamatavijeitirini, aisati intime meeca amatavijeitempineri avirori.</s>
      <s id="b.2PE.2.1.2">Iroamejeitempiro tseeyantsi, intseeyacoteari Tasorentsi.</s>
      <s id="b.2PE.2.1.3">Tempa ayojeitaque icamimentajeitaquee Jesoshi ajajeitanteari inquitequi, iro cantaincha incantanirote yora amatavitantatsineri: "Eiro apincatsatiritsi Jesoshi".</s>
      <s id="b.2PE.2.1.4">Irootaque iroasanquetasanotanteariri Tasorentsi.</s>
     </seg>
     <seg type="verse" id="b.2PE.2.2">
      <s id="b.2PE.2.2.1">Intime oshequi oijajeiterineri: inquempejeiteari, irantayetero caari cameetsatatsi; irootaque intseenqueetanteariri Quirishito.</s>
     </seg>
     <seg type="verse" id="b.2PE.2.3">
      <s id="b.2PE.2.3.1">Oshequi iramatavijeitempi, iroametashiyetempiro paitapeerica iraitantempiriri piirequite.</s>
      <s id="b.2PE.2.3.2">Peerani icanti Tasorentsi: "Aitaque noasanquetasanojeiteri yora amatavijeiterineri quemisantatsineri".</s>
      <s id="b.2PE.2.3.3">Queario, eiro osamanititsi irijajeite Sharincaveniqui.</s>
     </seg>
     <seg type="verse" id="b.2PE.2.4">
      <s id="b.2PE.2.4.1">Peerani yora inampirepeeni, ipiatsajeitacarini Tasorentsi, yantayetaquero caari cameetsatatsi.</s>
      <s id="b.2PE.2.4.2">Ari yoasanquetaajeitaqueri, yojocajeitaqueri anta Sharincaveniqui, anta otsiteniitasanotinta.</s>
      <s id="b.2PE.2.4.3">Aitaque itimaqueri iriori anta, irosati incantacoventanteariri Quirishito.</s>
     </seg>
     <seg type="verse" id="b.2PE.2.5">
      <s id="b.2PE.2.5.1">Pamene, peerani yoamaajeitaquerini Tasorentsi yora ishanincapeeni Noe.</s>
      <s id="b.2PE.2.5.2">Te impincatsajeiteriji Tasorentsi, irootaque itiancantacanariri incani aajeitaqueri.</s>
      <s id="b.2PE.2.5.3">Tecatsi pashini iroavisacote, irinti Noe aisati ishanincasanori iriori, caratatsiri 7.</s>
      <s id="b.2PE.2.5.4">Tempa iriotaque quenquetsatacaajeivetacariri ishanincapee, camantajeivetacariri jaoca incanteameri iravisacojeitantajeameri.</s>
     </seg>
     <seg type="verse" id="b.2PE.2.6">
      <s id="b.2PE.2.6.1">Peerani itaajeitaqueri Tasorentsi maaroni soromasatini, aisati maaroni comorasatini; itaajeitaquero ivancopee, irovararo, maaroni.</s>
      <s id="b.2PE.2.6.2">Otaaca maaroni, poyere.</s>
      <s id="b.2PE.2.6.3">Ocameetsati meeca anquenqueshirejeitero yantaqueri Tasorentsi ayojeitanteari iroasanquejeiteri maaroni caari pincatsatiri.</s>
     </seg>
     <seg type="verse" id="b.2PE.2.7">
      <s id="b.2PE.2.7.1">Ari icameetsataqueni Orotini; isavicaveitani anta, iro cantaincha te irineacameetsateroji oca yantajeitaqueri yora isaviquimojeitiri.</s>
      <s id="b.2PE.2.7.2">Oshequi iquenqueshiretanaca maaroni quitaiteri: "¿Paita caari iquemisantajeitantari Tasorentsi?"</s>
      <s id="b.2PE.2.7.3">Ari ineacameetsataqueri Tasorentsi iriori, irootaque caari itaantari.</s>
     </seg>
     <seg type="verse" id="b.2PE.2.9">
      <s id="b.2PE.2.9.1">Ari iotasanotaque Tasorentsi yoavisacojeitaqueri pincatsajeitiriri, eiro iquempetantaritsi tseencantatsiri.</s>
      <s id="b.2PE.2.9.2">Irinti yora caari cameetsajeitatsi, iroashinoncaajeitajeri, irosati impocanteari incantacoventantajeiteariri.</s>
     </seg>
     <seg type="verse" id="b.2PE.2.10">
      <s id="b.2PE.2.10.1">Aitaque iroasanquejeiteri maaroni coatsiri irantayetero caari cameetsayetatsi, antashiyetarori paitarica icoayetiri, jeri aisati yora tseenquiriri Avincatsarite.</s>
      <s id="b.2PE.2.10.2">Tecatsi impincatsajeite, oshequi ishemejeiti, te intsaroyeji icantimajeitiri inampirepee Tasorentsi.</s>
     </seg>
     <seg type="verse" id="b.2PE.2.11">
      <s id="b.2PE.2.11.1">Ari isavicajeiti iriori anta Avincatsaritequi, aisati oshequi ishintsiti, oshequi ipincatsariti, iro cantaincha te impiateariji yora cantimajeitiriri.</s>
     </seg>
     <seg type="verse" id="b.2PE.2.12">
      <s id="b.2PE.2.12.1">Iquempejeitacari iriori poshiniripee, tecatsi iriote.</s>
      <s id="b.2PE.2.12.2">Iquenashiyeta, impoiji imanatiri atiri, yoaqueri, shemi.</s>
      <s id="b.2PE.2.12.3">Yora tseencantatsiri icantimatashiyetaro caari ioti, irootaque irijajeitanteari Sharincaveniqui, intsipajeiteari camaari.</s>
     </seg>
     <seg type="verse" id="b.2PE.2.13">
      <s id="b.2PE.2.13.1">Yoashinoncantajeiti meeca: coajica irashinoncaajeitaquea iriori.</s>
      <s id="b.2PE.2.13.2">Iveshireimentashiyetaro timayetatsiri meeca: te inquenqueshireteroji jaoca incanteari coajica.</s>
      <s id="b.2PE.2.13.3">Te oncameetsateji yantajeitiri iriori, iro cantaincha yantacaajeitaquempiro caari cameetsatatsi pinquempejeitanteariri avirori.</s>
     </seg>
     <seg type="verse" id="b.2PE.2.14">
      <s id="b.2PE.2.14.1">Inevejeitaro tsinanepee, icantani yantapinitiro caari cameetsatatsi: tecatsi incantero irijocajero, yashi yoiro.</s>
      <s id="b.2PE.2.14.2">Yantacaajeitaqueri caari quenqueshirevetaro caari cameetsayetatsi.</s>
      <s id="b.2PE.2.14.3">Yashi yoiro ineveyetaro vararontsi.</s>
      <s id="b.2PE.2.14.4">Queario irijajeite iriori Sharincaveniqui.</s>
     </seg>
     <seg type="verse" id="b.2PE.2.15">
      <s id="b.2PE.2.15.1">Te incoajeiteji intime cameetsa, irointi yantashiyetaro paitapeerica.</s>
      <s id="b.2PE.2.15.2">Iquempejeitacari Varamani, itomini Veoro.</s>
      <s id="b.2PE.2.15.3">Iquenquetsavetaroni peerani irineane Tasorentsi, iro cantaincha inevetasanotaro vararontsi, te irantasanoteneriji Tasorentsi icoacaavetariri.</s>
     </seg>
     <seg type="verse" id="b.2PE.2.16">
      <s id="b.2PE.2.16.1">Te inquemisanteriji, irointi yoijataqueri coatsiri imperi vaararontsi.</s>
      <s id="b.2PE.2.16.2">Ari imapocaqueri irashinote ineanataqueri.</s>
      <s id="b.2PE.2.16.3">Te irioteji irio neanatacairiri Tasorentsi.</s>
      <s id="b.2PE.2.16.4">Ari iquenquejaqueri, ipiatsatacari, impoiji oshequi yoanaqueri cavaco iriori, aisati oshequi iquenqueshireanaca: te inquenqueshiretajeroji aisati vaararontsi.</s>
     </seg>
     <seg type="verse" id="b.2PE.2.17">
      <s id="b.2PE.2.17.1">Ariorica pinqueacotero nija oncontejatanteari, tempa pincoasanotaque ontime nija.</s>
      <s id="b.2PE.2.17.2">Iro cantaincha ariorica ompirijatanaje, te oncameetsateji, tecatsi payero nija.</s>
      <s id="b.2PE.2.17.3">Ari yora amatavitantatsiri ishiaquero pirijatatsiri nija: te incameetsateji.</s>
      <s id="b.2PE.2.17.4">Oshequi ineaveeti, vero, vero, iro cantaincha tecatsi iramitacotempi.</s>
      <s id="b.2PE.2.17.5">Aisati iquempevetacaro mencori, ariorica pineaquero amaquero tampea: pijiti ompariye incani, iro cantaincha ariorica amatavitempi, te ompariye.</s>
      <s id="b.2PE.2.17.6">Timatsi intimasanotanteari iriori, yovetsicaqueneri Tasorentsi anta otsiteniitasanoti catsini.</s>
     </seg>
     <seg type="verse" id="b.2PE.2.18">
      <s id="b.2PE.2.18.1">Oshequi ishemejeiti, aisati icantapiniti: "Pineaquero, nantashiyetacaro paitapeerica nocoayetiri".</s>
      <s id="b.2PE.2.18.2">Ari yamataviyetiri oshequi iroaquera quemisantavetachari: iroaquera yojocavetacaro caari cameetsatatsi yantayetiri, iro cantaincha yantacaanirotajiri aisati.</s>
     </seg>
     <seg type="verse" id="b.2PE.2.19">
      <s id="b.2PE.2.19.1">Icantayetiri: "Tempa irio Tasorentsi oavisacotimpiri, te pimateroji poavisacotajea avisati.</s>
      <s id="b.2PE.2.19.2">¿Paita caari pantantaro paitarica picoayetiri?</s>
      <s id="b.2PE.2.19.3">Tempa icavintsaaquempi, eiro iquishimentimpirotsi.</s>
      <s id="b.2PE.2.19.4">Tsame pinquempetena narori".</s>
      <s id="b.2PE.2.19.5">Irootaque icantayevetari, iro cantaincha yamatavitantaniroti.</s>
      <s id="b.2PE.2.19.6">Jero yantapinitiniri camaari icoacairiri iriori: iriotaque ivincatsarite.</s>
      <s id="b.2PE.2.19.7">Iriome Tasorentsi ivincatsarite irantenerime icoacairiri iriori, cameetsa irisaviqueme.</s>
     </seg>
     <seg type="verse" id="b.2PE.2.20">
      <s id="b.2PE.2.20.1">Pamene, peerani yashinoncaajeivetaca: yantapinijeivetaroni caari cameetsatatsi yantajeitiri tseencantatsiri.</s>
      <s id="b.2PE.2.20.2">Impoiji iotajiri Avincatsarite Jesoquirishito, yoavisacotajiri.</s>
      <s id="b.2PE.2.20.3">Iro cantaincha yapiitajiro ora yantapinijeiveitaniri.</s>
      <s id="b.2PE.2.20.4">Meeca tecatsi incantacoventajea iroimpacajero aisati yantayetiri, irootaque irashinoncantasanoteari catsini.</s>
     </seg>
     <seg type="verse" id="b.2PE.2.21">
      <s id="b.2PE.2.21.1">Pineaquero, ocameetsaveta eiro iovetarime Tasorentsi.</s>
      <s id="b.2PE.2.21.2">Yoameetsavetajari, aisati yoamevetajari, iro cantaincha ipiatsanirotacari yora cavintsaavetajariri.</s>
     </seg>
     <seg type="verse" id="b.2PE.2.22">
      <s id="b.2PE.2.22.1">Icanteetini: "Yora otsiti yoipiajaro iamarancane, yoajaro.</s>
      <s id="b.2PE.2.22.2">Atsipetashitacari aquiviri shintori, tempa impianaje aisati intivironcajearo sampoatsa".</s>
      <s id="b.2PE.2.22.3">Queario icanteetiri.</s>
      <s id="b.2PE.2.22.4">Aitaque iquempejeitari iriori yora quemisantavetachari, yapiitajiro caari cameetsatatsi.</s>
     </seg>
    </div>
    <div type="chapter" id="b.2PE.3">
     <seg type="verse" id="b.2PE.3.1">
      <s id="b.2PE.3.1.1">Ari, noyemisantaririnte, piojeiti nonintajeitaquempi.</s>
      <s id="b.2PE.3.1.2">Chapinqui nintantaquempirori nosanquenataquempiro, noquenqueshiretacaaquempiro isanquenatiniri yora quenquetsatacotiriniri Tasorentsi peerani.</s>
      <s id="b.2PE.3.1.3">Aisati noquenqueshiretacaaquempiro maaroni yoamejeitaquenari Avincatsarite, yora oavisacojeiteeri.</s>
      <s id="b.2PE.3.1.4">Impoiji itiancajeitaquena noquemisantacaajeitaquempi.</s>
      <s id="b.2PE.3.1.5">Meeca napiitajimpiro nosanquenatajimpiro pinquenqueshiretasanotantearori.</s>
     </seg>
     <seg type="verse" id="b.2PE.3.3">
      <s id="b.2PE.3.3.1">Piojeitaque eirotsitarica ipoquitatsi Avincatsarite, intime oshequi tseencantatsineri, irantashiyetearo paitapeerica incoaniroyeteri iriori.</s>
      <s id="b.2PE.3.3.2">Irishirontimentajeiteari Avincatsarite,</s>
     </seg>
     <seg type="verse" id="b.2PE.3.4">
      <s id="b.2PE.3.4.1">incantajeite: "¿Icantimpa Quirishito impocaje?</s>
      <s id="b.2PE.3.4.2">Iji, iji, iji.</s>
      <s id="b.2PE.3.4.3">¿Jaocari meeca?</s>
      <s id="b.2PE.3.4.4">Tempa camaque peerani.</s>
      <s id="b.2PE.3.4.5">Eiro ipocajitsi.</s>
      <s id="b.2PE.3.4.6">Peerani yaamaavetacarini yora intacaroniri iquemisanti, iro cantaincha te irineeriji, irosati meeca.</s>
      <s id="b.2PE.3.4.7">Peeraniiteni.</s>
      <s id="b.2PE.3.4.8">¿Pijitimpa pineajeri avinti?</s>
      <s id="b.2PE.3.4.9">Iji, iji.</s>
      <s id="b.2PE.3.4.10">Irosati ocantani quipatsi, te ompashiniteaji".</s>
      <s id="b.2PE.3.4.11">Irootaque incantajeiteri tseencantatsineri.</s>
     </seg>
     <seg type="verse" id="b.2PE.3.5">
      <s id="b.2PE.3.5.1">Te incoyeji inquenqueshiretero yantayetaqueri Tasorentsi.</s>
      <s id="b.2PE.3.5.2">Peerani icantaque iriori: "Ontimeta quipatsi, aisati ontimeta inquite", irosati otimantacari.</s>
      <s id="b.2PE.3.5.3">Ari yovetsicaquero quipatsi, ocontetapaaque incajarequi, meeca aisati oshoncacaro incajare.</s>
     </seg>
     <seg type="verse" id="b.2PE.3.6">
      <s id="b.2PE.3.6.1">Aitaque ocantacari peerani, iro cantaincha impoiji yoasanquetaajeitaqueri yora ishanincani Noe.</s>
      <s id="b.2PE.3.6.2">Iro yoasanquetantacariri, te oncameetsateji intimeni.</s>
      <s id="b.2PE.3.6.3">Ari opariaqueni antearo incani, ooncanaca maaroni quipatsi, aisati ipoyereajeitanaca tseencantatsiri.</s>
     </seg>
     <seg type="verse" id="b.2PE.3.7">
      <s id="b.2PE.3.7.1">Aisati icanti Tasorentsi: "Coajica nontayero inquite aisati quipatsi, aisati nontaacojeiteri maaroni timantarori".</s>
      <s id="b.2PE.3.7.2">Tempa peerani icantini "Novetsiquero quipatsi", irosati otimantacari.</s>
      <s id="b.2PE.3.7.3">Meeca icanti: "Coajica nontaajero quipatsi", tempa aisati irimatajero.</s>
      <s id="b.2PE.3.7.4">Aisati tequerata omoncarateaji intaantajearori, iro cantaincha coajica intayero, pomein, aisati intaacojeiteri maaroni tseencantatsiri, iroasanquetaajeiteri.</s>
     </seg>
     <seg type="verse" id="b.2PE.3.8">
      <s id="b.2PE.3.8.1">Meeca pinquenqueshirejeitero oca, noshaninca: ajijeivetaro 1000 osarintsi peerani catsini.</s>
      <s id="b.2PE.3.8.2">Iro cantaincha te irijiteroji irinti.</s>
      <s id="b.2PE.3.8.3">Ineaquero te osamaniteji, oquempetimovetacari aparoni quitaiteri.</s>
      <s id="b.2PE.3.8.4">Ajijeitiro te osamaniteji aparoni quitaiteri, irioquea iriori ineaquero osamani, oquempetimovetacari iro 1000 osarintsi.</s>
     </seg>
     <seg type="verse" id="b.2PE.3.9">
      <s id="b.2PE.3.9.1">Pineaquero, ajijeivetaro opeeranitaque, tequera irimoncarateroji icantaqueeri: tequera impoque Avincatsarite.</s>
      <s id="b.2PE.3.9.2">Iro cantaincha te irijiteroji irinti opeeranitaque.</s>
      <s id="b.2PE.3.9.3">Eiro yamataviteetsi, iro cantaincha osamani onaveta yoyeacovetacari tseencantatsiri, icoaque inquenqueshiretajea eiro ijatanta Sharincaveniqui.</s>
     </seg>
     <seg type="verse" id="b.2PE.3.10">
      <s id="b.2PE.3.10.1">Iro cantaincha coajica irimapocasanotapaaquee Avincatsarite, impocaje.</s>
      <s id="b.2PE.3.10.2">Antearo ontoncanaque inquite, ton; ontsoncasanotanaquea, poyere.</s>
      <s id="b.2PE.3.10.3">Intaasanotanaquea impoquiro, catsirincaiteri, cashiri, maaroni: pomein, intsoncasanotanaquea iriori, poyere.</s>
      <s id="b.2PE.3.10.4">Aisati quipatsi, ontayea; aisati ontaacotasanojeitanaquea maaroni timajeitatsiri quipatsiqui, pomein, poyere.</s>
     </seg>
     <seg type="verse" id="b.2PE.3.11">
      <s id="b.2PE.3.11.1">Ari meeca ayojeitanaque ontsoncajeitajea maaroni aneajeitiri, irootaque ocameetsatantari anquenqueshiretanaquea, anquemisantasanoteri Tasorentsi, cameetsa antime catsini.</s>
     </seg>
     <seg type="verse" id="b.2PE.3.12">
      <s id="b.2PE.3.12.1">Cameetsa aamaajeiteari Tasorentsi impocaje, cameetsa aisati antajeiteneri maaroni icoacaaqueeri irishintsitantajeari impocaje.</s>
      <s id="b.2PE.3.12.2">Ariorica omoncarataquea, ontayea inquite aisati inquitesati ontsoncajeitanaquea, maaroni, poyere.</s>
     </seg>
     <seg type="verse" id="b.2PE.3.13">
      <s id="b.2PE.3.13.1">Iro cantaincha timatsi pashini icantaqueeri, ayotanaque eiro yamataviteetsi.</s>
      <s id="b.2PE.3.13.2">Icanti: "Pashini novetsicaje aisati inquite iroaquerari, aisati quipatsi iroaquerari.</s>
      <s id="b.2PE.3.13.3">Oncameetsatasanotaje irointi, eiro itimajitsi antayetajeroneri caari cameetsatatsi".</s>
     </seg>
     <seg type="verse" id="b.2PE.3.14">
      <s id="b.2PE.3.14.1">Meeca, noyemisantaririnte, paamaajeitacaro icantaqueeri.</s>
      <s id="b.2PE.3.14.2">Pincoasanotaque pintime cameetsa, aisati paacameetsatavacaajeitea; impoiji ariorica impocaje, irineacameetsatasanotapaaquempi.</s>
     </seg>
     <seg type="verse" id="b.2PE.3.15">
      <s id="b.2PE.3.15.1">Queario, tequera impocaje, iro cantaincha yoyeajeitaqueri itsipapee atiri inquemisantajeite iriori iravisacojeitantajeari.</s>
      <s id="b.2PE.3.15.2">Irootaque isanquenajeitaquempiri Pavoro iriori, yora anintasanojeitiri.</s>
      <s id="b.2PE.3.15.3">Oshequi iotacairi Tasorentsi.</s>
      <s id="b.2PE.3.15.4">Timatsi pomerentsitaarantainchari isanquenayetiri.</s>
      <s id="b.2PE.3.15.5">Meeca yora caari iotatsi, yora caari quemisantasanotatsi, iquenacaashitacaro irineane Pavoro, te ontampaticateji incamantacotero.</s>
      <s id="b.2PE.3.15.6">Aisati iquenacaashiyetacaro pashini irineane Tasorentsi, irootaque iroasanquejeitanteariri.</s>
     </seg>
     <seg type="verse" id="b.2PE.3.17">
      <s id="b.2PE.3.17.1">Ari, noshaninca, nocamantaquempi jaoca oncanteari coajica.</s>
      <s id="b.2PE.3.17.2">Nocamantajeitaquempi intime yora caari cameetsayetatsine, piatsajeitearineri Tasorentsi, iroametantero tseeyantsi.</s>
      <s id="b.2PE.3.17.3">Queariyea, piquemisantiricari, icomitacaimpicari.</s>
     </seg>
     <seg type="verse" id="b.2PE.3.18">
      <s id="b.2PE.3.18.1">Pinquemisantasanoteri Avincatsarite Jesoquirishito, yora oavisacojeiteeri, piotasanotanaqueri.</s>
      <s id="b.2PE.3.18.2">Tsame meeca aisati ampincatsatasanojeiteri, ancantaitatiyempani.</s>
      <s id="b.2PE.3.18.3">Aitaque ancantajeiteari, maaroni.</s>
      <s id="b.2PE.3.18.4">Narotaque sanquenajeitimpirori:</s>
     </seg>
    </div>
   </div>
   <div type="book" id="b.1JO">
    <div type="chapter" id="b.1JO.1">
     <seg type="verse" id="b.1JO.1.1">
      <s id="b.1JO.1.1.1">¿Ainirompi, noamere?</s>
      <s id="b.1JO.1.1.2">¿Tecatsimpa oyempine?</s>
      <s id="b.1JO.1.1.3">Narotaque aca Joa sanquenajeitimpirori oca.</s>
      <s id="b.1JO.1.1.4">Meeca nosanquenatacotaqueri intasanotarori itimi.</s>
      <s id="b.1JO.1.1.5">Tequerani ontimeni quipatsi, itimitani irinti.</s>
      <s id="b.1JO.1.1.6">Iriotaque Ashitarori irineane, oamejeitaqueeri jaoca ancantajeari antimajeitantajeari anta inquitequi, ancantaitatiyempani.</s>
     </seg>
     <seg type="verse" id="b.1JO.1.2">
      <s id="b.1JO.1.2.1">Itsipatarini Apa Tasorentsi, impoiji ipocaque aca quipatsiqui.</s>
      <s id="b.1JO.1.2.2">Noneapinijeitaqueri, namenapinijeitaqueri, noquemapinijeitaqueri, nopamitapinijeitaqueri: meeca nocamantajeitaquempi jaoca icantari, aisati nocamantajeitaquempi jaoca incantajeitajeeri aneasanojeitantajeari anta inquitequi.</s>
     </seg>
     <seg type="verse" id="b.1JO.1.3">
      <s id="b.1JO.1.3.1">Ari yora noneasanotaqueri, noquemasanotaqueri, iriotaque noquenquetsatacotaqueri.</s>
      <s id="b.1JO.1.3.2">Meeca noncamantasanotempi, pinquempetantenari narori.</s>
      <s id="b.1JO.1.3.3">Aquempejeitacari Apa, aisati aquempejeitacari itomi: yora Jesoquirishito.</s>
     </seg>
     <seg type="verse" id="b.1JO.1.4">
      <s id="b.1JO.1.4.1">Meeca nosanquenajeitempiro oca pinquimoshiretasanojeitanteari.</s>
     </seg>
     <seg type="verse" id="b.1JO.1.5">
      <s id="b.1JO.1.5.1">Meeca noncamantempiro icamantaquenari iriori.</s>
      <s id="b.1JO.1.5.2">Ishiasanotaquero Tasorentsi quitaiteri, te intsitenitimateji: te iranteroji irinti caari cameetsatatsi.</s>
     </seg>
     <seg type="verse" id="b.1JO.1.6">
      <s id="b.1JO.1.6.1">Ancanterica: "Noquempetacari", iro cantaincha ariorica antapinitero caari cameetsatatsi, aquempetacaro aquenanaque tsiteniriqui: antseeyashitaca, amatavitantaque.</s>
     </seg>
     <seg type="verse" id="b.1JO.1.7">
      <s id="b.1JO.1.7.1">Iro cantaincha icameetsatasanotaque Tasorentsi, iquempetacaro iquenanaque irinti quitaiteriqui.</s>
      <s id="b.1JO.1.7.2">Ariorica cameetsa asavique, oquempetaca aniitanaque quitaiteriqui, ashiaqueri iriori: aquempetavacaajeitaca.</s>
      <s id="b.1JO.1.7.3">Icamimentaquee Jesoshi, yora Itomi Tasorentsi: aparajatimentaquee iriraja yoavisacojeitantaqueeri, yoameetsajeitantaqueeri.</s>
     </seg>
     <seg type="verse" id="b.1JO.1.8">
      <s id="b.1JO.1.8.1">Ancanteririca: "Te nanteroji caari cameetsatatsi", arosati amatavitajancha, tequera ayotimateroji queariotasanotatsiri.</s>
     </seg>
     <seg type="verse" id="b.1JO.1.9">
      <s id="b.1JO.1.9.1">Te iramataviteeji Tasorentsi, icameetsataque.</s>
      <s id="b.1JO.1.9.2">Ariorica ancamanteri: "Ainiro nantane", incavintsaajeitee, iroameetsajeitee, maaroni.</s>
     </seg>
     <seg type="verse" id="b.1JO.1.10">
      <s id="b.1JO.1.10.1">Ancanteriricame Tasorentsi: "Te nanteroji caari cameetsatatsi", ancanterime aisati: "Te pioteji, pitseeyani".</s>
      <s id="b.1JO.1.10.2">Ancanteriricame: "Te aneroji nantane", te ashiretearoji irineane.</s>
     </seg>
    </div>
    <div type="chapter" id="b.1JO.2">
     <seg type="verse" id="b.1JO.2.1">
      <s id="b.1JO.2.1.1">Meeca, noamere, nosanquenajeitempiro eiro pantantarotsi caari cameetsatatsi.</s>
      <s id="b.1JO.2.1.2">Timatsi Apaqui Cantacoventajeitaqueeri: yora Jesoquirishito, icameetsatasanotaque.</s>
      <s id="b.1JO.2.1.3">Ariorica antero caari cameetsatatsi, incantacoventee.</s>
      <s id="b.1JO.2.1.4">Incanteri iriri: "Pincavintsayeri yora quemisantanari".</s>
     </seg>
     <seg type="verse" id="b.1JO.2.2">
      <s id="b.1JO.2.2.1">Ainiro antajeitiri maaroni, iro cantaincha icamimentajeitaquee coroshiqui.</s>
      <s id="b.1JO.2.2.2">Te apaniro incamimentajeiteri ashanincapee arori, irointi icamimentajeitaqueri maaroni atiri.</s>
      <s id="b.1JO.2.2.3">Yoameetsajeitaquee Tasorentsi, aisati iriori maaroni quemisantajeitiriri, eiro iquishimenteerotsi caari cameetsatatsi antajeitaqueri, eiro yoasanquetaajeiteetsi.</s>
     </seg>
     <seg type="verse" id="b.1JO.2.3">
      <s id="b.1JO.2.3.1">Ariorica antapinijeitaquero icantaqueeri Tasorentsi, ayotavacaajeitaca ashanincatacari.</s>
     </seg>
     <seg type="verse" id="b.1JO.2.4">
      <s id="b.1JO.2.4.1">Ainiro cantashitachari: "Noshanincatacari Tasorentsi", iro cantaincha te iranteneriji icantavetariri.</s>
      <s id="b.1JO.2.4.2">Iriotaque tseeyari, irisati amatavitajancha.</s>
     </seg>
     <seg type="verse" id="b.1JO.2.5">
      <s id="b.1JO.2.5.1">Ariorica antasanotiro icantaqueeri Tasorentsi, arojeitaque nintasanojeitiriri.</s>
      <s id="b.1JO.2.5.2">Irootaque ayotavacaantacari aquempetasanojeitacari.</s>
     </seg>
     <seg type="verse" id="b.1JO.2.6">
      <s id="b.1JO.2.6.1">Ancanterica: "Quiso noanaqueri Tasorentsi", cameetsa ancantaitatiyempani ashiasanoteri, asavique cameetsa.</s>
     </seg>
     <seg type="verse" id="b.1JO.2.7">
      <s id="b.1JO.2.7.1">Nonintane, te naro intearone oca nocamantimpiri.</s>
      <s id="b.1JO.2.7.2">Peerani intajeitaqueeroni Tasorentsi icamantajeitaqueeroni.</s>
      <s id="b.1JO.2.7.3">Peerani piquemaquero.</s>
     </seg>
     <seg type="verse" id="b.1JO.2.8">
      <s id="b.1JO.2.8.1">Te ayoveiteani, oquempetimojeiveiteeni atimini tsiteniriqui, iro cantaincha ipocapaaque iotacaajeitaqueeri, oquempetaca iquitaitetacojeitaquee.</s>
      <s id="b.1JO.2.8.2">Irootaque meeca napiitantimpirori.</s>
      <s id="b.1JO.2.8.3">Iquearioventiro Quirishito inintajeitaquee.</s>
      <s id="b.1JO.2.8.4">Aisati avirori, pinquearioventero, pinintajeiteri itsipapee.</s>
     </seg>
     <seg type="verse" id="b.1JO.2.9">
      <s id="b.1JO.2.9.1">Ancantashitearica: "Noqueni quitaiteriqui, niotiri Tasorentsi", iro cantaincha anquisheririca ashaninca, ainiroquera aqueni tsiteniriqui.</s>
     </seg>
     <seg type="verse" id="b.1JO.2.10">
      <s id="b.1JO.2.10.1">Ariorica aninteri ashaninca, anquenasanotanaque quitaiteriqui, eiro aisati antapinitirotsi caari cameetsatatsi.</s>
     </seg>
     <seg type="verse" id="b.1JO.2.11">
      <s id="b.1JO.2.11.1">Ariorica anquisheri ashaninca, oquempetaca aquenashitanaca tsiteniriqui, ainiro antapinitiro caari cameetsatatsi.</s>
      <s id="b.1JO.2.11.2">Te ayoteji jaocarica aquenaqueri, oquempetaca otsitenitimotaquee, te aneeroji amenanteari.</s>
     </seg>
     <seg type="verse" id="b.1JO.2.12">
      <s id="b.1JO.2.12.1">Noamere, otimi pantajeitiniri, iro cantaincha yoavisacojeitaquempi Jesoshi.</s>
      <s id="b.1JO.2.12.2">Irootaque meeca nosanquenatantimpirori oca.</s>
     </seg>
     <seg type="verse" id="b.1JO.2.13">
      <s id="b.1JO.2.13.1">Avirojei shirampari: piojeitaqueri yora intasanotarori itimi, irootaque nosanquenatantimpirori oca.</s>
      <s id="b.1JO.2.13.2">Avirojei, evancari: te panteneri camaari icoacaavetaquempiri, irootaque nosanquenatantimpirori oca.</s>
     </seg>
     <seg type="verse" id="b.1JO.2.14">
      <s id="b.1JO.2.14.1">Avirojei jananequi: piojeitiri Apa, irootaque nosanquenatantimpirori oca.</s>
      <s id="b.1JO.2.14.2">Avirojei shirampari: piojeitaqueri yora intasanotarori itimi, irootaque nosanquenatantimpirori oca.</s>
      <s id="b.1JO.2.14.3">Avirojei evancari: pishintsijeitanaque, piquearioventaquero piquemisantaquero irineane Tasorentsi, aisati te pinquemisantimateriji camaari, irootaque nosanquenatantimpirori oca.</s>
     </seg>
     <seg type="verse" id="b.1JO.2.15">
      <s id="b.1JO.2.15.1">Eiro picoasanotirotsi pantero yantapinijeitiri tseencantatsiri.</s>
      <s id="b.1JO.2.15.2">Eiro picoasanotirotsi timayetatsiri quipatsiqui.</s>
      <s id="b.1JO.2.15.3">Ariorica pinintasanojeitero, eiro pimatirotsi pinintasanojeiteri Tasorentsi.</s>
     </seg>
     <seg type="verse" id="b.1JO.2.16">
      <s id="b.1JO.2.16.1">Aitaque acantajeitari: aquenqueshirejeitaquero paitarica acoasanotaqueri anteri.</s>
      <s id="b.1JO.2.16.2">Acoasanotaquero paitarica aneayetaqueri, ashemetimentaquero ashiyetari.</s>
      <s id="b.1JO.2.16.3">Te irio oameteerone Apa, irinti atiri oamejeiteerori.</s>
     </seg>
     <seg type="verse" id="b.1JO.2.17">
      <s id="b.1JO.2.17.1">Ompeanajea timayetatsiri quipatsiqui, aisati ompeajeitanajea maaroni acoajeivetari.</s>
      <s id="b.1JO.2.17.2">Iro cantaincha ariorica anteneri Tasorentsi icoacaaqueeri, ancantaitatiyempani antimeni anta inampiqui.</s>
     </seg>
     <seg type="verse" id="b.1JO.2.18">
      <s id="b.1JO.2.18.1">Noshaninca, irotaintsi impocaje Quirishito, eiro osamanititsi.</s>
      <s id="b.1JO.2.18.2">Piquemacotaqueri yora pashini pocatsineri, yora amatavitantatsineri, cantatsineri: "Te iratiritapeeji Jesoshi, te imponeempaji inquitequi.</s>
      <s id="b.1JO.2.18.3">Caari ini Quirishito".</s>
      <s id="b.1JO.2.18.4">Ipajiyeetiri yora cantatsiri: "Antiquirishito".</s>
      <s id="b.1JO.2.18.5">Noncamantempi, yareejeitaca.</s>
      <s id="b.1JO.2.18.6">Timatsi meeca oshequi amatavitantatsiri, irootaque ayojeitantacari eiro osamanititsi impiasanotaje Quirishito.</s>
     </seg>
     <seg type="verse" id="b.1JO.2.19">
      <s id="b.1JO.2.19.1">Peerani icarajeiveiteeni yora amatavitantatsiri, iquemisantaveitani, iro cantaincha meeca yojocajeitaquee.</s>
      <s id="b.1JO.2.19.2">Te inquempetasanojeiteeji.</s>
      <s id="b.1JO.2.19.3">Inquempetaqueeme, quiso iroajeitaqueeme, iro cantaincha yojocajeitaquee.</s>
      <s id="b.1JO.2.19.4">Meeca ayotasanojeitaqueri te inquempejeiteeji, te inquemisantajeiteji.</s>
     </seg>
     <seg type="verse" id="b.1JO.2.20">
      <s id="b.1JO.2.20.1">Avintiquea itiancajeitaquempiro Tasorentsi Ishire, quiso oajeitantimpiri.</s>
      <s id="b.1JO.2.20.2">Piotasanojeitaquero.</s>
      <s id="b.1JO.2.20.3">Te pishiyeriji yora caari ioterone queariotatsiri: te irioteji irinti.</s>
     </seg>
     <seg type="verse" id="b.1JO.2.21">
      <s id="b.1JO.2.21.1">Piojeitaquero queariotatsiri, irootaque nosanquenatantimpirori oca.</s>
      <s id="b.1JO.2.21.2">Piotaque te intseeyaji caari tseeyacha.</s>
     </seg>
     <seg type="verse" id="b.1JO.2.22">
      <s id="b.1JO.2.22.1">Tseeyari ini yora cantashitachari: "Yora Jesoshi, caari ini Quirishito".</s>
      <s id="b.1JO.2.22.2">Itseenquiri Apa.</s>
      <s id="b.1JO.2.22.3">Itseenquiri Itomi, icantashita: "Caari ini Quirishito".</s>
     </seg>
     <seg type="verse" id="b.1JO.2.23">
      <s id="b.1JO.2.23.1">Yora tseenquiriri Itomi, te irioteriji Apa.</s>
      <s id="b.1JO.2.23.2">Yora cantasanotatsiri: "Quirishito ini Itomi Tasorentsi", iriotaque iotasanotiriri Apa.</s>
     </seg>
     <seg type="verse" id="b.1JO.2.24">
      <s id="b.1JO.2.24.1">Pincantaitatiyempani pinquenqueshiretero oca piquemaqueri peerani.</s>
      <s id="b.1JO.2.24.2">Ariorica pinquenqueshiretasanotero, quiso poyeri Itomi, aisati Apa.</s>
     </seg>
     <seg type="verse" id="b.1JO.2.25">
      <s id="b.1JO.2.25.1">Jero oca icashiacaaqueeri: "Pincantaitatiyempani pisavique nonampiqui".</s>
     </seg>
     <seg type="verse" id="b.1JO.2.26">
      <s id="b.1JO.2.26.1">Ari nosanquenatacotaqueri yora amatavitempinemeri,</s>
     </seg>
     <seg type="verse" id="b.1JO.2.27">
      <s id="b.1JO.2.27.1">iro cantaincha itiancajeitaquempiro Tasorentsi Ishire, quiso oanaquempi.</s>
      <s id="b.1JO.2.27.2">Te pincoyeji pashini oametempineri.</s>
      <s id="b.1JO.2.27.3">Quiso oanaquempi, ari meeca otsoteaquempiro maaroni, oametasanotaquempi.</s>
      <s id="b.1JO.2.27.4">Tampatica oametaquempi, te ontseeyaji.</s>
      <s id="b.1JO.2.27.5">Tempa oamejeitaquee quiso ayeri Quirishito: ari quiso poyeri.</s>
     </seg>
     <seg type="verse" id="b.1JO.2.28">
      <s id="b.1JO.2.28.1">Meeca, noamere, quiso poyeri Quirishito.</s>
      <s id="b.1JO.2.28.2">Coajica impocaje.</s>
      <s id="b.1JO.2.28.3">Ariorica pincanteani quiso poyeri, ari piveshireimentavaqueari, eiro pipashiventacaavacari.</s>
     </seg>
     <seg type="verse" id="b.1JO.2.29">
      <s id="b.1JO.2.29.1">Ari ayojeitaque icameetsataque Tasorentsi.</s>
      <s id="b.1JO.2.29.2">Incameetsataquerica iriori atiri, ari ayojeitanaqueri itomintajeitacari Tasorentsi.</s>
     </seg>
    </div>
    <div type="chapter" id="b.1JO.3">
     <seg type="verse" id="b.1JO.3.1">
      <s id="b.1JO.3.1.1">Icantajeitaquee Tasorentsi: "Avirojeitaque notomipee, nishintopee".</s>
      <s id="b.1JO.3.1.2">Queario icantaque.</s>
      <s id="b.1JO.3.1.3">Pineaquero, oshequi inintasanojeitaquee Tasorentsi.</s>
      <s id="b.1JO.3.1.4">Te irioteriji tseencantatsiri jaoca icantari, irootaque caari iotantee arojei itomi.</s>
     </seg>
     <seg type="verse" id="b.1JO.3.2">
      <s id="b.1JO.3.2.1">Meeca, nonintane, avirojei itomipee Tasorentsi, irishintopee.</s>
      <s id="b.1JO.3.2.2">Tequera ayojeiteji jaocarica ancanteari, coajicani.</s>
      <s id="b.1JO.3.2.3">Ariorica impiaje aca quipatsiqui, amenajeitavaqueri jaocarica icantari.</s>
      <s id="b.1JO.3.2.4">Impoijiquea ashiasanojeiteri iriori.</s>
     </seg>
     <seg type="verse" id="b.1JO.3.3">
      <s id="b.1JO.3.3.1">Aamaajeitajari impocaje, irootaque acoajeitantacari meeca ancameetsajeitanaque: anquempejeitajeari iriori, icameetsataque.</s>
     </seg>
     <seg type="verse" id="b.1JO.3.4">
      <s id="b.1JO.3.4.1">Ariorica antaquero caari cameetsatatsi, te anquemisanteroji icantavetaqueeri Tasorentsi.</s>
      <s id="b.1JO.3.4.2">Te oncameetsateji ampiatsatearo icantaqueeri.</s>
     </seg>
     <seg type="verse" id="b.1JO.3.5">
      <s id="b.1JO.3.5.1">Tempa piojeitaque ipocaque peerani aca quipatsiqui yoavisacojeitajee.</s>
      <s id="b.1JO.3.5.2">Piojeitaque aisati te iranteroji irinti caari cameetsatatsi.</s>
     </seg>
     <seg type="verse" id="b.1JO.3.6">
      <s id="b.1JO.3.6.1">Ariorica quiso avanaqueri, eiro antirotsi arori caari cameetsatatsi.</s>
      <s id="b.1JO.3.6.2">Yora antapinitirori caari cameetsatatsi te irineeriji Jesoshi, te irioteriji jaocarica icantari, aisati te irishanincateariji.</s>
     </seg>
     <seg type="verse" id="b.1JO.3.7">
      <s id="b.1JO.3.7.1">Noamere, yamataviyeetimpicari.</s>
      <s id="b.1JO.3.7.2">Ariorica antapinijeitiro cameetsatatsiri, aitaque acameetsajeitanaque: amoncarajeitacari Tasorentsi, icameetsataque.</s>
     </seg>
     <seg type="verse" id="b.1JO.3.8">
      <s id="b.1JO.3.8.1">Yora antirori caari cameetsatatsi, ishanincatacari camaari: tempa iriotaque intasanotacarori caari cameetsatatsi.</s>
      <s id="b.1JO.3.8.2">Ari ipocapaaque Itomi Tasorentsi.</s>
      <s id="b.1JO.3.8.3">Iro ipocashitasanotiri irojocacaajeri maaroni yantanirotiri camaari.</s>
     </seg>
     <seg type="verse" id="b.1JO.3.9">
      <s id="b.1JO.3.9.1">Ariorica itomintajeitaquee Tasorentsi, eiro antapinijeitirotsi caari cameetsatatsi.</s>
      <s id="b.1JO.3.9.2">Itomintaquee, irootaque quiso oantaqueeri Ishire, aquempejeitacari.</s>
      <s id="b.1JO.3.9.3">Irootaque caari antapinijeitantajaro caari cameetsatatsi.</s>
     </seg>
     <seg type="verse" id="b.1JO.3.10">
      <s id="b.1JO.3.10.1">Irootaque ayotantacari ashanincajeitacari Tasorentsi.</s>
      <s id="b.1JO.3.10.2">Yora caari materone cameetsatatsiri, te irishanincateariji Tasorentsi.</s>
      <s id="b.1JO.3.10.3">Aisati iquempeta yora caari ninterine ishaninca, te irishanincateariji, irootaque ayotantariri ishanincatacari camaari.</s>
     </seg>
     <seg type="verse" id="b.1JO.3.11">
      <s id="b.1JO.3.11.1">Jero oca intaquempiri Tasorentsi icamantaquempiro peerani: "Cameetsa pinintavacaajeitea".</s>
     </seg>
     <seg type="verse" id="b.1JO.3.12">
      <s id="b.1JO.3.12.1">Eiro pishiiritsi Caini: ishanincatacari camaari.</s>
      <s id="b.1JO.3.12.2">Yoaqueri irirenti.</s>
      <s id="b.1JO.3.12.3">¿Paita yoantacariri?</s>
      <s id="b.1JO.3.12.4">Yashi yoiro te incameetsateji, iro cantaincha ineaqueri irirenti cameetsa oni oca yantayetaqueri, irootaque yoantacariri.</s>
     </seg>
     <seg type="verse" id="b.1JO.3.13">
      <s id="b.1JO.3.13.1">Noyemisantaririnte, inquishempirica tseencantatsiri, eiro poanaquetsi cavaco.</s>
     </seg>
     <seg type="verse" id="b.1JO.3.14">
      <s id="b.1JO.3.14.1">Anintajeitaqueri ayemisantaririnte, irootaque ayojeitantacari ancantaitatiyempani asavique inquitequi.</s>
      <s id="b.1JO.3.14.2">Peerani te ayoveitearini Tasorentsi, iro cantaincha meeca ayojeitajiri.</s>
      <s id="b.1JO.3.14.3">Yora caari ninterine ishaninca, incantaitatiyempani intime irinti Sharincaveniqui.</s>
     </seg>
     <seg type="verse" id="b.1JO.3.15">
      <s id="b.1JO.3.15.1">Yora quishiriri ishaninca, iriotaque oayeri.</s>
      <s id="b.1JO.3.15.2">Piojeitaque eiro itimitsi oayeri inquitequi.</s>
     </seg>
     <seg type="verse" id="b.1JO.3.16">
      <s id="b.1JO.3.16.1">Yora Quirishito irisati coaintsi icamimentajeitaquee, irootaque ayojeitantacariri inintajeitaquee.</s>
      <s id="b.1JO.3.16.2">Aisati arori, te oncameetsateji antsaroacayearo ancamimenteri ayemisantaririnte.</s>
     </seg>
     <seg type="verse" id="b.1JO.3.17">
      <s id="b.1JO.3.17.1">Jeri ashitaarantachari: ineavetaririca yashinoncaaca iyemisantaririnte, terica icoye incavintsayeri, ¿inintirimpa Tasorentsi?</s>
     </seg>
     <seg type="verse" id="b.1JO.3.18">
      <s id="b.1JO.3.18.1">Noamere, te oncameetsateji ancantashijeitea: "Nonintiri noshaninca".</s>
      <s id="b.1JO.3.18.2">Iro cantaincha cameetsa aneshinoncajeiteri, anintasanojeiteri,</s>
     </seg>
     <seg type="verse" id="b.1JO.3.19">
      <s id="b.1JO.3.19.1">irootaque ayojeitantacari aijatasanotiri Tasorentsi, te aneroji antane.</s>
     </seg>
     <seg type="verse" id="b.1JO.3.20">
      <s id="b.1JO.3.20.1">Ayotirica otimi antane, ¿paita inquenqueshireteri Tasorentsi?</s>
      <s id="b.1JO.3.20.2">Tempa itsoteiro maaroni, iojeitaque maaroni antajeitiri.</s>
     </seg>
     <seg type="verse" id="b.1JO.3.21">
      <s id="b.1JO.3.21.1">Aisati, nonintane, ariorica ayojeite te aneroji antane, ayojeite aisati ocameetsati anquenquetsatacaapinijeiteri Tasorentsi.</s>
     </seg>
     <seg type="verse" id="b.1JO.3.22">
      <s id="b.1JO.3.22.1">Ariorica anquemisantero icantaqueeri, aisati amateneri icoacaaqueeri, ayojeitaque ariorica anquenquetsatacayeri, aitaque inquemaquee.</s>
     </seg>
     <seg type="verse" id="b.1JO.3.23">
      <s id="b.1JO.3.23.1">Jero oca icantaqueeri: "Pinquemisanteri notomi Jesoquirishito.</s>
      <s id="b.1JO.3.23.2">Pimoncarateneri icantaquempiri iriori: 'Pinintavacaajeitea'".</s>
     </seg>
     <seg type="verse" id="b.1JO.3.24">
      <s id="b.1JO.3.24.1">Ariorica anquemisantajeitero icantaqueeri, quiso avanaqueri.</s>
      <s id="b.1JO.3.24.2">Aisati iriori, quiso iroajeitaquee.</s>
      <s id="b.1JO.3.24.3">Itiancajeitaquee Ishire, irootaque ayojeitantacari quiso yoajeitaquee.</s>
     </seg>
    </div>
    <div type="chapter" id="b.1JO.4">
     <seg type="verse" id="b.1JO.4.1">
      <s id="b.1JO.4.1.1">Nonintane, eiro piquemisantashijeitaritsi maaroni oamejeitempinemeri: yamatavitimpicari.</s>
      <s id="b.1JO.4.1.2">Ariorica incantempi: "Itiancaquena Tasorentsi", iro cantaincha pijivateri pisampiteri paitarica iroamejeitempiri, piotanteariri queariorica itianquiri Tasorentsi.</s>
      <s id="b.1JO.4.1.3">Aca quipatsiqui timatsi oshequi coavetachari iramatavijeiteeme.</s>
     </seg>
     <seg type="verse" id="b.1JO.4.2">
      <s id="b.1JO.4.2.1">Jero oca piotanteariri otiancanepee Ishire Tasorentsi: incantajeitee irinti: "Yatiritapaaque Jesoshi, iponeaca inquitequi.</s>
      <s id="b.1JO.4.2.2">Iriotaque Quirishito".</s>
      <s id="b.1JO.4.2.3">Iriojeitaque shanincatacariri Tasorentsi.</s>
     </seg>
     <seg type="verse" id="b.1JO.4.3">
      <s id="b.1JO.4.3.1">Iro cantaincha te intianqueriji Tasorentsi yora caari cantatsi: "Quirishito ini Jesoshi".</s>
      <s id="b.1JO.4.3.2">Iriotaque antiquirishito.</s>
      <s id="b.1JO.4.3.3">Piquemacojeitaqueri icanteeti: "Impoque tseeyacotearineri Quirishito".</s>
      <s id="b.1JO.4.3.4">Ainiro meeca tseeyacojeitariri.</s>
     </seg>
     <seg type="verse" id="b.1JO.4.4">
      <s id="b.1JO.4.4.1">Noamere, yashijeitaquempi Tasorentsi, quiso yoajeitaquempi.</s>
      <s id="b.1JO.4.4.2">Tempa ipincatsaritasanotaque irinti, yanacojeitaqueri maaroni coavetachari iramatavijeitempime.</s>
      <s id="b.1JO.4.4.3">Irootaque caari piquemisantantari yora tseeyachari.</s>
     </seg>
     <seg type="verse" id="b.1JO.4.5">
      <s id="b.1JO.4.5.1">Tempa ishanincajeitacari iriori tseencantatsiri, irootaque iquenqueshirejeitantacarori icoayetiri atiri.</s>
      <s id="b.1JO.4.5.2">Iquemisantajeitavaqueri ishaninca iriori.</s>
     </seg>
     <seg type="verse" id="b.1JO.4.6">
      <s id="b.1JO.4.6.1">Aroquea ainti, ashanincajeitacari Tasorentsi, iquemisantajeitaquee maaroni iotiriri, irootaque ayotantariri quiso oajeitaqueri Ishire Tasorentsi: ora oamejeitiriri queariotasanotatsiri.</s>
      <s id="b.1JO.4.6.2">Yora caari ioterine Tasorentsi, te inquemisantajeiteeji, irootaque ayotantacariri yamatavijeitaca irinti.</s>
     </seg>
     <seg type="verse" id="b.1JO.4.7">
      <s id="b.1JO.4.7.1">Nonintane, tsame anintavacaajeitea.</s>
      <s id="b.1JO.4.7.2">Iriotaque Tasorentsi intasanotacarori yoamejeitaquee anintavacaajeitanteari.</s>
      <s id="b.1JO.4.7.3">Ariorica anintajeitiri itsipapee, arojeitaque itomipee Tasorentsi, ayojeitiri.</s>
     </seg>
     <seg type="verse" id="b.1JO.4.8">
      <s id="b.1JO.4.8.1">Yora caari nintiri ishaninca, te irishanincateariji Tasorentsi: irishanincataquearime, inquempetaquearime, tempa yashi yoiro inintajeitaquee.</s>
     </seg>
     <seg type="verse" id="b.1JO.4.9">
      <s id="b.1JO.4.9.1">Irootaque ayotantacari inintajeitaquee, itiancaqueri Itomi irapintite quipatsiquica yoavisacojeitajee, ancantaitatiyempani asaviquimotantajeariri anta inquitequi.</s>
     </seg>
     <seg type="verse" id="b.1JO.4.10">
      <s id="b.1JO.4.10.1">¿Janica nintasanotantatsiri?</s>
      <s id="b.1JO.4.10.2">Te anintasanoteriji Tasorentsi, irinti inintasanojeitaquee.</s>
      <s id="b.1JO.4.10.3">Itiancaqueeri Itomi, icamimentajeitaquee, yoavisacojeitantajeeri.</s>
      <s id="b.1JO.4.10.4">Meeca te inquenqueshiretajeroji Tasorentsi antajeivetari, eiro yoasanquejeiteetsi.</s>
     </seg>
     <seg type="verse" id="b.1JO.4.11">
      <s id="b.1JO.4.11.1">Pineaquero nonintane, inintasanojeitaquee Tasorentsi catsini.</s>
      <s id="b.1JO.4.11.2">Irootaque ocameetsatantari anintavacaajeitea arori.</s>
     </seg>
     <seg type="verse" id="b.1JO.4.12">
      <s id="b.1JO.4.12.1">Tecatsi neerine Tasorentsi, iro cantaincha ariorica anintavacaajeitea, quiso iroajeitanaquee Tasorentsi, aiquero ajatatiye anintasanojeitanaqueri.</s>
     </seg>
     <seg type="verse" id="b.1JO.4.13">
      <s id="b.1JO.4.13.1">Itiancajeitaqueero Ishire, quiso oajeitaquee.</s>
      <s id="b.1JO.4.13.2">Irootaque ayojeitantacari quiso avajeitaqueri arori, aisati quiso yoajeitaquee iriori.</s>
     </seg>
     <seg type="verse" id="b.1JO.4.14">
      <s id="b.1JO.4.14.1">Itiancaqueri Apa Itomi aca quipatsiquica yoavisacojeitajee, maaroni.</s>
      <s id="b.1JO.4.14.2">Noneajeitaqueri, meeca nocamantacojeitaqueri.</s>
     </seg>
     <seg type="verse" id="b.1JO.4.15">
      <s id="b.1JO.4.15.1">Ancanterica: "Iriotaque Jesoshi Itomi Tasorentsi", quiso iroajeitanaquee Tasorentsi.</s>
      <s id="b.1JO.4.15.2">Aisati anquempejeitea arori, quiso avanaqueri: anquempetavacaajeitea maaroni.</s>
     </seg>
     <seg type="verse" id="b.1JO.4.16">
      <s id="b.1JO.4.16.1">Ari ayojeitaque inintaquee, ashirejeitacaro.</s>
      <s id="b.1JO.4.16.2">Yashi yoiro inintajeitaquee.</s>
      <s id="b.1JO.4.16.3">Ariorica ashi ayero anintavacayea arori, quiso avanaqueri Tasorentsi, aisati quiso iroanaquee iriori.</s>
     </seg>
     <seg type="verse" id="b.1JO.4.17">
      <s id="b.1JO.4.17.1">Coajicani ancamajeitaque, iro cantaincha eiro atsaroacaaritsi Tasorentsi.</s>
      <s id="b.1JO.4.17.2">Ariorica aveshireimenteari, ayotanaque anintasanojeitaqueri arori, aitaque amoncaratacari iriori Jesoquirishito.</s>
     </seg>
     <seg type="verse" id="b.1JO.4.18">
      <s id="b.1JO.4.18.1">Ariorica ayojeitaque inintajeitaquee, eiro atsaroacaaritsi.</s>
      <s id="b.1JO.4.18.2">Ariorica inintasanojeitaquee catsini, ¿jaoca ancanteari antsaroacanteariri?</s>
      <s id="b.1JO.4.18.3">Ayojeitericame iroasanquejeitaquee, aitaque antsaroacayearime.</s>
      <s id="b.1JO.4.18.4">Yora tsaroacaariri Tasorentsi, tequeratsita iriote irinintasanoteri.</s>
     </seg>
     <seg type="verse" id="b.1JO.4.19">
      <s id="b.1JO.4.19.1">Ijivataquee Tasorentsi inintajeitaquee, tsame meeca anintajeiteri arori.</s>
     </seg>
     <seg type="verse" id="b.1JO.4.20">
      <s id="b.1JO.4.20.1">Incanteeterica: "Nonintiri Tasorentsi", iro cantaincha inquisheririca ishaninca, tseeyari ini.</s>
      <s id="b.1JO.4.20.2">Terica irinintajeiteriji ishaninca iriori, tecatsi incanteri irininteri Tasorentsi.</s>
      <s id="b.1JO.4.20.3">Pineaquero, terica irimatero irininteri ishaninca ineapinitiri, ¿jaoca incanteari irinintanteariri Tasorentsi?</s>
      <s id="b.1JO.4.20.4">Te irineeriji irinti.</s>
     </seg>
     <seg type="verse" id="b.1JO.4.21">
      <s id="b.1JO.4.21.1">Jero oca icantajeitaqueeri Quirishito: "Ariorica anintiri Tasorentsi, aisati anquempeteri ashanincapee, anintajeiteri".</s>
     </seg>
    </div>
    <div type="chapter" id="b.1JO.5">
     <seg type="verse" id="b.1JO.5.1">
      <s id="b.1JO.5.1.1">Ariorica ayojeitaqueri Jesoshi iriotaque Quirishito, aitaque yashijeitaquee Tasorentsi.</s>
      <s id="b.1JO.5.1.2">Ariorica anintiri Apa, anintiri aisati Itomi.</s>
     </seg>
     <seg type="verse" id="b.1JO.5.2">
      <s id="b.1JO.5.2.1">Ariorica anintiri Tasorentsi, anquemisantero icantaqueeri, ayotanteari anintajeitiri maaroni yashijeitacari.</s>
     </seg>
     <seg type="verse" id="b.1JO.5.3">
      <s id="b.1JO.5.3.1">Ariorica anintasanotiri Tasorentsi, anquemisantasanotero icantaqueeri.</s>
      <s id="b.1JO.5.3.2">Te ompomerentsitasanoteaji anteneri icantaqueeri.</s>
     </seg>
     <seg type="verse" id="b.1JO.5.4">
      <s id="b.1JO.5.4.1">Ariorica yashijeitaquee Tasorentsi, eiro aijatiritsi tseencantatsiri.</s>
      <s id="b.1JO.5.4.2">Iro caari aijatantari, aquemisantaqueri Tasorentsi.</s>
     </seg>
     <seg type="verse" id="b.1JO.5.5">
      <s id="b.1JO.5.5.1">¿Janica caari oijatiri tseencantatsiri?</s>
      <s id="b.1JO.5.5.2">Tempa yora iotiriri Jesoshi, cantatsiri: "Iriotaque Jesoshi Itomi Tasorentsi".</s>
     </seg>
     <seg type="verse" id="b.1JO.5.6">
      <s id="b.1JO.5.6.1">Peerani, ipocantacari Jesoquirishito quipatsiquica, ivaotisataca aisati icamimentajeitaquee, ayojeitantacari Quirishito ini.</s>
      <s id="b.1JO.5.6.2">Te apatiro ivaotisataca, aisati icamimentajeitaquee.</s>
      <s id="b.1JO.5.6.3">Aisati oamejeitaquee Ishire Tasorentsi jaoca icantari.</s>
      <s id="b.1JO.5.6.4">Tampatica oamejeitaquee.</s>
     </seg>
     <seg type="verse" id="b.1JO.5.7">
      <s id="b.1JO.5.7.1">Ocarati mava iotacaaqueeri Quirishito ini:</s>
     </seg>
     <seg type="verse" id="b.1JO.5.8">
      <s id="b.1JO.5.8.1">Ishire Tasorentsi, ivaotisataca Jesoshi, aisati icamimentajeitaquee.</s>
      <s id="b.1JO.5.8.2">Omoncaratavacaaca, iotacaajeitaquee jaoca icantari Jesoshi.</s>
     </seg>
     <seg type="verse" id="b.1JO.5.9">
      <s id="b.1JO.5.9.1">Tempa ashirejeitacaro icamantaqueeri atiri, iro cantaincha yanacojeitaqueri Tasorentsi, queario yoametantaque irinti.</s>
      <s id="b.1JO.5.9.2">Icamantacotasanotaqueri itomi.</s>
     </seg>
     <seg type="verse" id="b.1JO.5.10">
      <s id="b.1JO.5.10.1">Ariorica aquemisantaqueri Itomi, aquenqueshiretasanotaqueri.</s>
      <s id="b.1JO.5.10.2">Yora caari quemisantiri Tasorentsi, te irishiretearoji icamantacotiriri Itomi: itseencaqueri Tasorentsi, ijitiri irio tseeyachari.</s>
     </seg>
     <seg type="verse" id="b.1JO.5.11">
      <s id="b.1JO.5.11.1">Aquemisantaqueri ainti Itomi, irootaque irisavicacantajeitajeeri Tasorentsi anta inampiqui, ancantaitatiyempani.</s>
     </seg>
     <seg type="verse" id="b.1JO.5.12">
      <s id="b.1JO.5.12.1">Aitaque incantaitatiyempani iraneaje inquitequi maaroni iotiriri Itomi.</s>
      <s id="b.1JO.5.12.2">Yorari caari iotiri, tecatsi incantea irisavique anta inquitequi.</s>
     </seg>
     <seg type="verse" id="b.1JO.5.13">
      <s id="b.1JO.5.13.1">Piquemisantaqueri Itomi Tasorentsi, meeca nosanquenajeitimpiro piotanteari pincantaitatiyempani panee anta inquitequi.</s>
     </seg>
     <seg type="verse" id="b.1JO.5.14">
      <s id="b.1JO.5.14.1">Eiro apashiventatsi anquenquetsatacayeri: timatsi icoacaaqueeri ancantapiniteriri.</s>
      <s id="b.1JO.5.14.2">Ariorica amoncarataquero ayojeitaque ari inquemisantaquee.</s>
     </seg>
     <seg type="verse" id="b.1JO.5.15">
      <s id="b.1JO.5.15.1">Ayojeitaque paitarica ancanteriri, inquemisantaquee.</s>
      <s id="b.1JO.5.15.2">Aitaque irimataqueenero oca ancanteriri.</s>
     </seg>
     <seg type="verse" id="b.1JO.5.16">
      <s id="b.1JO.5.16.1">Ariorica pineeri piyemisantaririnte yantaquero caari cameetsatatsi, iro cantaincha terica intseenqueriji Tasorentsi, pincantacoventeri iroavisacotanteariri.</s>
      <s id="b.1JO.5.16.2">Timatsi yantaqueri pashini tseencantasanotatsiri: ariorica pineacotaqueri, piotanaque irijate irinti Sharincaveniqui.</s>
      <s id="b.1JO.5.16.3">Te noncantempiji pincantacoventeri irinti.</s>
     </seg>
     <seg type="verse" id="b.1JO.5.17">
      <s id="b.1JO.5.17.1">Te oncameetsateji catsini antayetero caari cameetsatatsi, iro cantaincha eiro ajitashitatsi irijate Sharincaveniqui maaroni antayetirori.</s>
     </seg>
     <seg type="verse" id="b.1JO.5.18">
      <s id="b.1JO.5.18.1">Ayojeiti ariorica yashijeitaquee Tasorentsi, te antapinintajeroji caari cameetsatatsi.</s>
      <s id="b.1JO.5.18.2">Yojocacoventaquee Itomi, tecatsi incantee camaari.</s>
     </seg>
     <seg type="verse" id="b.1JO.5.19">
      <s id="b.1JO.5.19.1">Ayojeitaque ashanincajeitacari Tasorentsi.</s>
      <s id="b.1JO.5.19.2">Irintiquea maaroni tseencantatsiri, ipincatsariventajeitaqueri camaari.</s>
     </seg>
     <seg type="verse" id="b.1JO.5.20">
      <s id="b.1JO.5.20.1">Ayojeitaque ipocaque peerani Itomi Tasorentsi, iriotaque iotacaajeitaqueeri, ayojeitantariri yora Tasorentsisanori.</s>
      <s id="b.1JO.5.20.2">Ashanincajeitacari iriori, aisati ashanincajeitacari Itomi, yora Jesoquirishito.</s>
      <s id="b.1JO.5.20.3">Aisati iquempetacari iriri, Tasorentsisanori ini iriori.</s>
      <s id="b.1JO.5.20.4">Yoaneajeitaquee, ancantaitatiyempani aneajeitanaje anta inquitequi.</s>
     </seg>
     <seg type="verse" id="b.1JO.5.21">
      <s id="b.1JO.5.21.1">Noamere, piquemisantirocari ijitasorentsitashiyeetari.</s>
      <s id="b.1JO.5.21.2">Ari ocarati.</s>
      <s id="b.1JO.5.21.3">Narotaque sanquenajeitimpirori:</s>
     </seg>
    </div>
   </div>
   <div type="book" id="b.2JO">
    <div type="chapter" id="b.2JO.1">
     <seg type="verse" id="b.2JO.1.1">
      <s id="b.2JO.1.1.1">¿Ainirompi tsio?</s>
      <s id="b.2JO.1.1.2">¿Ainirompi, nioti?</s>
      <s id="b.2JO.1.1.3">¿Tecatsimpa oajeitempine?</s>
      <s id="b.2JO.1.1.4">Narotaque jivatacaajeitaqueriri ayemisantaririnte aca.</s>
      <s id="b.2JO.1.1.5">Niotaque, tsio, aviro icoyeaque Tasorentsi piotantacariri, aisati icoyeajeitaqueri pitomipee.</s>
      <s id="b.2JO.1.1.6">Queario, nonintasanojeitaquempi.</s>
      <s id="b.2JO.1.1.7">Te apaniro nonintajeitaquempi narori, aisati iquempejeitaca maaroni ayemisantaririnte: inintajeitaquempi.</s>
      <s id="b.2JO.1.1.8">Oshequi ashirejeitacaro irineane Tasorentsi, aitaque ancantaitatiyempani, tempa queariotasanotaque ocamantajeitaqueeri.</s>
     </seg>
     <seg type="verse" id="b.2JO.1.3">
      <s id="b.2JO.1.3.1">Oshequi inintajeitaquee Apa Tasorentsi, aisati itomi, yora Avincatsarite Jesoquirishito, queario oni oca yoamejeitaqueeri.</s>
      <s id="b.2JO.1.3.2">Aisati incantaitatiyempani incavintsaajeitee, irineshinoncajeitee, irisavicacaajeitee cameetsa.</s>
     </seg>
     <seg type="verse" id="b.2JO.1.4">
      <s id="b.2JO.1.4.1">Ari noneayetaqueri aparopee pitomipee, oshequi noveshireimentajeitacari.</s>
      <s id="b.2JO.1.4.2">Cameetsa isavicajeiti, iquemisantajeitaquero queariotatsiri yoamejeitaqueeri Apa Tasorentsi, aisati yantiniri maaroni icoacaajeitaqueeri.</s>
     </seg>
     <seg type="verse" id="b.2JO.1.5">
      <s id="b.2JO.1.5.1">Meeca, noshaninca, nocoaque nonquenqueshiretacaajempiro intajeitaqueero Tasorentsi yoamejeitaqueeri peerani: ocameetsataque anintavacaajeitea, maaroni.</s>
      <s id="b.2JO.1.5.2">Te naro intearone noamejeitempiro oca.</s>
     </seg>
     <seg type="verse" id="b.2JO.1.6">
      <s id="b.2JO.1.6.1">Ariorica aninteri Tasorentsi, amajeiteneri maaroni icoacaajeitaqueeri.</s>
      <s id="b.2JO.1.6.2">Ari icoacaajeitaquee ashi ayero anintavacaajeitea, maaroni, anquearioventero.</s>
      <s id="b.2JO.1.6.3">Tempa irootaque icantajeitaqueeri peerani.</s>
     </seg>
     <seg type="verse" id="b.2JO.1.7">
      <s id="b.2JO.1.7.1">Itimi meeca oshequi amatavitantatsiri, yoametantiro tseeyantsi, icantajeiti te imponeempaji Jesoshi inquitequi, te iratiritapeeji.</s>
      <s id="b.2JO.1.7.2">Aisati icanti te inquempejeiteeji arori, caari ini Quirishito.</s>
      <s id="b.2JO.1.7.3">Yora tseeyacotariri Quirishito iquishiri iriori, te incoyeji anquemisanteri.</s>
     </seg>
     <seg type="verse" id="b.2JO.1.8">
      <s id="b.2JO.1.8.1">Paamayeariyea: yamatavitimpicari.</s>
      <s id="b.2JO.1.8.2">Oshequi piquearioventaquero pantapinitiniri Tasorentsi icoacaaquempiri; ariorica pincanteani, eiro patsipetashitarotsi, impinatempi iriori.</s>
      <s id="b.2JO.1.8.3">Iro cantaincha paamayeari yora coatsiri iramatavijeitempi: ariorica poijataqueri, pantsipetearo maaroni pantayevetanariri Tasorentsi, tecatsi impinatempi.</s>
     </seg>
     <seg type="verse" id="b.2JO.1.9">
      <s id="b.2JO.1.9.1">Pojoquiricari Quirishito: eirorica pishiretarotsi yoamejeitaqueeri iriori, te pioteriji Tasorentsi.</s>
      <s id="b.2JO.1.9.2">Iro cantaincha ariorica pincanteani pishiretearo yoamejeitaqueeri, pioteri aisati Iriri: quiso iroajeitanaquempi Apa aisati Itomi.</s>
     </seg>
     <seg type="verse" id="b.2JO.1.10">
      <s id="b.2JO.1.10.1">Irijatashitempirica atiri iroamejeitempi, piotavaqueri paitarica yoametacotapinitiriri Quirishito.</s>
      <s id="b.2JO.1.10.2">Terica ontampaticate oca icoavetari iroametempiri, eiro paacameetsatavaqueritsi: eiro pisavicacairitsi pivancoqui, eiro piquemisantiritsi catsini.</s>
     </seg>
     <seg type="verse" id="b.2JO.1.11">
      <s id="b.2JO.1.11.1">Ariorica paacameetsatavaqueri, pishanincajeitacari: aitaque pincarajeitaqueri poametantero tseeyantsi.</s>
      <s id="b.2JO.1.11.2">Te oncameetsateji catsini.</s>
     </seg>
     <seg type="verse" id="b.2JO.1.12">
      <s id="b.2JO.1.12.1">Timatsiquera oshequi pashini nocoaque noncamantajeitempiri, iro cantaincha te noninteji nosanquenatempiro.</s>
      <s id="b.2JO.1.12.2">Nocoaque nojate noneempi.</s>
      <s id="b.2JO.1.12.3">Ariorica aneavacaajeitea, noncamantasanotempiro maaroni.</s>
      <s id="b.2JO.1.12.4">Aisati anquimoshirejeitanaque maaroni.</s>
     </seg>
     <seg type="verse" id="b.2JO.1.13">
      <s id="b.2JO.1.13.1">Ainiro aca otomipee pireento.</s>
      <s id="b.2JO.1.13.2">Tempa iriojeitaque icoyeaqueri Tasorentsi.</s>
      <s id="b.2JO.1.13.3">Ivetsajeitaquempi.</s>
      <s id="b.2JO.1.13.4">Ari ocarati.</s>
      <s id="b.2JO.1.13.5">Narotaque sanquenatimpirori:</s>
     </seg>
    </div>
   </div>
   <div type="book" id="b.3JO">
    <div type="chapter" id="b.3JO.1">
     <seg type="verse" id="b.3JO.1.1">
      <s id="b.3JO.1.1.1">¿Ainirompi Cayo?</s>
      <s id="b.3JO.1.1.2">¿Tecatsimpa oyempine?</s>
      <s id="b.3JO.1.1.3">Narotaque Joa, jivatacaajeitiriri ayemisantaririnte aca.</s>
      <s id="b.3JO.1.1.4">Queario, oshequi nonintaquempi.</s>
     </seg>
     <seg type="verse" id="b.3JO.1.2">
      <s id="b.3JO.1.2.1">Noncamantempi, nonintane, nocantacoventapinitaquempi: nocantiri Tasorentsi intasoncacoventempi cameetsa pisavicanteari.</s>
      <s id="b.3JO.1.2.2">Niotaque piquemisantasanotaque, aisati nocantacoventimpi pishintsivatsatasanotanteari.</s>
     </seg>
     <seg type="verse" id="b.3JO.1.3">
      <s id="b.3JO.1.3.1">Ainiro areejeitachari ayemisantaririnte, icamantapaaquena piquearioventiro pisaviqui cameetsa, aisati piquemisantasanotaqueri Tasorentsi, irootaque noquimoshireimentantaquempiri.</s>
     </seg>
     <seg type="verse" id="b.3JO.1.4">
      <s id="b.3JO.1.4.1">Ariorica noquemacotaqueri noshaninca iquemisantasanotaque, aitaque noquimoshiretasanotaque.</s>
     </seg>
     <seg type="verse" id="b.3JO.1.5">
      <s id="b.3JO.1.5.1">Nonintane, piquearioventaquero picavintsaajeitaqueri ayemisantaririnte, pitsoteaqueri: yora poneayetachari pashinipeequi nampitsi, maaroni.</s>
      <s id="b.3JO.1.5.2">Cameetsataque.</s>
     </seg>
     <seg type="verse" id="b.3JO.1.6">
      <s id="b.3JO.1.6.1">Icamantajeitaquena maaroni ayemisantaririnte aca, oshequi pinintajeitavaqueri.</s>
      <s id="b.3JO.1.6.2">Ariorica irareetajempi aisati pinampiqui, ocameetsataque pintacoteari; ariorica irijatanaje, pimpajeitavajeri coiteimojeitariri: irootaque icoacaaquempiri Tasorentsi.</s>
     </seg>
     <seg type="verse" id="b.3JO.1.7">
      <s id="b.3JO.1.7.1">Iquenaquenayetanaque iquenquetsatacotapinitiri Jesoquirishito, tecatsi incoacojeiteri yora caari quemisantatsi,</s>
     </seg>
     <seg type="verse" id="b.3JO.1.8">
      <s id="b.3JO.1.8.1">irootaque ocameetsatantari intacojeiteari arori, amitacojeiteri inquenquetsatero irineane Tasorentsi: tempa queariotasanotaque ocamantayetaqueeri.</s>
     </seg>
     <seg type="verse" id="b.3JO.1.9">
      <s id="b.3JO.1.9.1">Timatsi nosanquenavetanariri ayemisantaririnte anta, iro cantaincha te impincatsatenaji yora Irioterejeshi.</s>
      <s id="b.3JO.1.9.2">Icoaveta irijivatacanteme iriori.</s>
     </seg>
     <seg type="verse" id="b.3JO.1.10">
      <s id="b.3JO.1.10.1">Ariorica nareejeitempi nonquenqueshiretacaajeitapaaquempi jaoca icantari: itseeyacotaquena, icantimataquena.</s>
      <s id="b.3JO.1.10.2">Aisati, ariorica yareevetari ayemisantaririnte anta, te irineshinoncatavaqueriji.</s>
      <s id="b.3JO.1.10.3">Aisati iquisaqueri yora neshinoncatavaqueriri areejeitachari, aisati te irinintacaajeiteriji incarajeiteri inquemisantajeite.</s>
     </seg>
     <seg type="verse" id="b.3JO.1.11">
      <s id="b.3JO.1.11.1">Nonintane, te oncameetsateji catsini oca yantayetaqueri yoranqui: eiro piquempetaritsi.</s>
      <s id="b.3JO.1.11.2">Irinti pinquempetea antirori cameetsatasanoyetatsiri.</s>
      <s id="b.3JO.1.11.3">Yora antapiniyetirori cameetsatatsiri, iotiri Tasorentsi; yora antapiniyetirori caari cameetsatatsi, te irioteriji.</s>
     </seg>
     <seg type="verse" id="b.3JO.1.12">
      <s id="b.3JO.1.12.1">Queario, icameetsatasanotaque Irimitirio.</s>
      <s id="b.3JO.1.12.2">Tempa ineacameetsajeitaqueri quemisantajeitatsiri aca, aisati noneacameetsataqueri, aisati avirori pineacameetsataqueri.</s>
     </seg>
     <seg type="verse" id="b.3JO.1.13">
      <s id="b.3JO.1.13.1">Timatsiquera oshequi nocoaque noncamantempiri, iro cantaincha te noncoyeji nosanquenatempiro.</s>
     </seg>
     <seg type="verse" id="b.3JO.1.14">
      <s id="b.3JO.1.14.1">Naamaaca irotaintsi noneempi: ariorica aneavacayea nontsoteaquempiro, noncamantempiro maaroni.</s>
     </seg>
     <seg type="verse" id="b.3JO.1.15">
      <s id="b.3JO.1.15.1">Cameetsayea pisavique.</s>
      <s id="b.3JO.1.15.2">Ivetsajeitaquempi ashanincapee aca.</s>
      <s id="b.3JO.1.15.3">Aisati ashanincapee ara, novetsajeitari, maaroni.</s>
      <s id="b.3JO.1.15.4">Narotaque sanquenatimpirori oca:</s>
     </seg>
    </div>
   </div>
   <div type="book" id="b.JUD">
    <div type="chapter" id="b.JUD.1">
     <seg type="verse" id="b.JUD.1.1">
      <s id="b.JUD.1.1.1">¿Ainirompi, noyemisantaririnte?</s>
      <s id="b.JUD.1.1.2">¿Tecatsimpa oajeitempine?</s>
      <s id="b.JUD.1.1.3">Narotaque Jorashi sanquenajeitimpirori oca, narotaque antaveetiniriri Jesoquirishito; narotaque irirenti Santiaco.</s>
      <s id="b.JUD.1.1.4">Ari niotaque icoyeajeitaquempi Apa Tasorentsi, irootaque piquemisantajeitantariri, aisati oshequi inintajeitaquempi.</s>
      <s id="b.JUD.1.1.5">Iquempoyeaventajeitaquempi, pineanteariri coajica Jesoquirishito.</s>
     </seg>
     <seg type="verse" id="b.JUD.1.2">
      <s id="b.JUD.1.2.1">Nocoaque incavintsaajeitempi, cameetsa irisavicacaajeitempi.</s>
      <s id="b.JUD.1.2.2">Aisati nocoaque paacameetsatavacaajeitea maaroni, pinintavacaajeitea.</s>
     </seg>
     <seg type="verse" id="b.JUD.1.3">
      <s id="b.JUD.1.3.1">Piojeitaque oshequi nonintajeitaquempi.</s>
      <s id="b.JUD.1.3.2">Tempa yoavisacojeitaquee Tasorentsi.</s>
      <s id="b.JUD.1.3.3">Meeca noquenqueshirevetaca noncamantempime jaoca icantajeitaqueeri: itasoncaventajeitaquee, icavintsaajeitaquee, maaroni; iro cantaincha meeca eiro nocamantimpirotsi oca.</s>
      <s id="b.JUD.1.3.4">Timatsi meeca pashini noninti noncamantempiri, irointi.</s>
      <s id="b.JUD.1.3.5">Nocoacaaquempi pinquearioventero pinquemisantero yoamejeitaquempiri Tasorentsi, te ompashinitapiniteaji.</s>
      <s id="b.JUD.1.3.6">Eiro piquemisantiritsi yora itsipapee coajeivetachari iramatavijeitempime.</s>
     </seg>
     <seg type="verse" id="b.JUD.1.4">
      <s id="b.JUD.1.4.1">Ainiro yora cantatsiri: "Noquemisanti", iro cantaincha yamatavitanti.</s>
      <s id="b.JUD.1.4.2">Ioti icavintsaajeitaquee Tasorentsi, yoavisacojeitaquee.</s>
      <s id="b.JUD.1.4.3">Meeca icantashijeitaquempi yoranqui: "Cameetsa antajeitaquero paitarica acoajeitiri, eiro iquisheetsi Tasorentsi", iro cantaincha irointi yamatavitanti.</s>
      <s id="b.JUD.1.4.4">Te impincatsajeiteriji Avincatsarite Jesoquirishito, irootaque irijatanteari Sharincaveniqui.</s>
      <s id="b.JUD.1.4.5">Tempa irootaque ocantiri Sanquenarentsi.</s>
     </seg>
     <seg type="verse" id="b.JUD.1.5">
      <s id="b.JUD.1.5.1">Timatsi piotasanojeitaqueri, iro cantaincha noninti nonquenqueshiretacaajempiro aisati.</s>
      <s id="b.JUD.1.5.2">Peerani oshequi yashinoncaajeitaca maaroni joriopee anta Ejipitoqui, iro cantaincha yoavisacojeitaqueri Tasorentsi, yaajeitanaqueri pashiniqui quipatsi.</s>
      <s id="b.JUD.1.5.3">Iro cantaincha iconoajeitacari joriopee tseenquiriri Tasorentsi, irootaque yoantacariri iriori.</s>
     </seg>
     <seg type="verse" id="b.JUD.1.6">
      <s id="b.JUD.1.6.1">Aisati itimaveitani inquitequi inampireni Tasorentsi, icameetsaveitani catsini, iro cantaincha ipiatsatacari Tasorentsi.</s>
      <s id="b.JUD.1.6.2">Meeca te irisavicajeji anta ocameetsaitetinta, ainti yojocaqueri Tasorentsi oshaaviji, anta otsitenitasanotinta.</s>
      <s id="b.JUD.1.6.3">Aitaque isavicaqueri irosati incantacoventanteariri, iroasanquetasanotanteariri.</s>
     </seg>
     <seg type="verse" id="b.JUD.1.7">
      <s id="b.JUD.1.7.1">Aisati iquempejeitaca yora soromasatini aisati comorasatini, aisati maaroni ishanincapeeni iriori: oshequi yantajeitaquero caari cameetsatatsi.</s>
      <s id="b.JUD.1.7.2">Yantajeitaquero iashianepee, itsinampaavacaajeitaca, maaroni.</s>
      <s id="b.JUD.1.7.3">Ari yoasanquetaajeitaqueri Tasorentsi, maaroni; irootaque ayojeitantacari otimi Sharincaveni, iroasanquetaajeitanteariri maaroni antapinitirori caari cameetsatatsi: incantaitatiyempani inquematsicatearo paamari.</s>
     </seg>
     <seg type="verse" id="b.JUD.1.8">
      <s id="b.JUD.1.8.1">Iro cantaincha te inquenqueshireteaji yora amatavitantatsiri.</s>
      <s id="b.JUD.1.8.2">Icantani yantayetaquero iashiane, itsinampavacaaca; itseencaqueri ivincatsarite, ishirontimentajeitacari; icantimajeitaqueri yora inampirepee cameetsari Tasorentsi.</s>
     </seg>
     <seg type="verse" id="b.JUD.1.9">
      <s id="b.JUD.1.9.1">Peerani icanteetini: icamantacaniri Moishishi, icoaveta Satanashi iraanaquerime anta Sharincaveniqui.</s>
      <s id="b.JUD.1.9.2">Aisati iquempetaca Miyeri, yora ivincatsarite inampirepee Tasorentsi: icoaveta iraanaquerime iriori inquitequi.</s>
      <s id="b.JUD.1.9.3">Ari icantavacaaca apite.</s>
      <s id="b.JUD.1.9.4">Ari yora Miyeri oshequi itsaroacaari Satanashi, oshequi ipincatsataqueri, irootaque caari ipiatsatantari.</s>
      <s id="b.JUD.1.9.5">Apatiro icantiri: "Irinti Tasorentsi piatempineri".</s>
      <s id="b.JUD.1.9.6">Irootaque icantaqueriri.</s>
     </seg>
     <seg type="verse" id="b.JUD.1.10">
      <s id="b.JUD.1.10.1">Noshaninca, yora amatavijeitimpiri te iriojeiteji irisavique cameetsa, iro cantaincha icantimajeitaquee arori ariorica atimi cameetsa.</s>
      <s id="b.JUD.1.10.2">Te aneeroji iotantari, iquempejeitacari avira: yantashijeitaro paitarica icoiri.</s>
      <s id="b.JUD.1.10.3">Irootaque iroasanquejeitanteariri Tasorentsi,</s>
     </seg>
     <seg type="verse" id="b.JUD.1.11">
      <s id="b.JUD.1.11.1">irashinoncaajeitaquea.</s>
      <s id="b.JUD.1.11.2">Iquempejeitacari yora Caini, yora oiriri irirentini.</s>
      <s id="b.JUD.1.11.3">Iquempejeitacari yora Varama: ipinayeetiri quirequi, irootaque yantantarori caari cameetsatatsi.</s>
      <s id="b.JUD.1.11.4">Iquempejeitacari aisati yora Core: ipiatsatacari peerani Moishishini.</s>
      <s id="b.JUD.1.11.5">Tempa iroasanquejeiteri Tasorentsi, maaroni.</s>
     </seg>
     <seg type="verse" id="b.JUD.1.12">
      <s id="b.JUD.1.12.1">Pamene, ariorica papatotapinita poajeita, picoajeiveta pinintavacaajeiteame, pincavintsaavacaajeiteame.</s>
      <s id="b.JUD.1.12.2">Iro cantaincha icarajeitaquempi yoranqui, caari pimatasanotantaro cameetsa.</s>
      <s id="b.JUD.1.12.3">Te irioteji iriori impashiventea, oshequi yoajeitaca, te inquenqueshireteriji itsipajeitari.</s>
      <s id="b.JUD.1.12.4">Oshequi ineaveetashita, vero, vero, iro cantaincha te iramitacojeitempiji.</s>
      <s id="b.JUD.1.12.5">Iquempetacaro mencori amatavijeitimpiri: amavetaro antearo tampea, pijitashijeiveta ompariye incani, iro cantaincha, te.</s>
      <s id="b.JUD.1.12.6">Iquempetacaro inchato caari timatsi oitsoqui, te oncanteji, ocameetsati anchaquitero, amponquitireajero, antaajero.</s>
     </seg>
     <seg type="verse" id="b.JUD.1.13">
      <s id="b.JUD.1.13.1">Tempa pineapinijeitiro otsapijaqui opitsishimoretaque, te pineacameetsateroji: ari iquempejeitari iriori, te oncameetsateji yantayetiri, oncameetsateme impashiventeame.</s>
      <s id="b.JUD.1.13.2">Pishiacantavetacari impoquiro iotacaimpiri jaoca pinqueneri, iro cantaincha yamatavijeitaquempi.</s>
      <s id="b.JUD.1.13.3">Irijatanaque iriori anta otsitenitasanotaque, incantaitatiyempani irisavique.</s>
     </seg>
     <seg type="verse" id="b.JUD.1.14">
      <s id="b.JUD.1.14.1">Peerani catsini iquenquetsatacotaquerini Enoco, yora ishanincani Aran, icantini: "Pamene, coajica impoque Avincatsarite, incarajeiteri oshequi catsini inampirepee.</s>
     </seg>
     <seg type="verse" id="b.JUD.1.15">
      <s id="b.JUD.1.15.1">Iroasanquetaajeitapaaqueri maaroni caari cameetsajeitatsine.</s>
      <s id="b.JUD.1.15.2">Iriojeiteri maaroni tseencajeitiriri: ipiatsajeivetacari, icantimajeivetacari, irootaque iroasanquetaajeitanteariri".</s>
     </seg>
     <seg type="verse" id="b.JUD.1.16">
      <s id="b.JUD.1.16.1">Ari iquisashirejeitanaca, icantimajeitaqueri ishaninca, icoasanotaque irantapinitero caari cameetsatatsi, oshequi ishemejeitaque.</s>
      <s id="b.JUD.1.16.2">Ipincatsatamempeashitacari ishaninca iramatavitanteariri.</s>
     </seg>
     <seg type="verse" id="b.JUD.1.17">
      <s id="b.JUD.1.17.1">Ari, noshaninca, oshequi nonintajeitaquempi, irootaque nocoacantimpirori pinquenqueshiretasanotero icantayetimpiri itiancanepee Avincatsarite Jesoquirishito.</s>
     </seg>
     <seg type="verse" id="b.JUD.1.18">
      <s id="b.JUD.1.18.1">Tempa icamantajeitaquempini: "Coajica pineasanojeitavaqueri tseencantasanotatsiri, irantashijeitearo paitapeerica icoaqueri iriori".</s>
     </seg>
     <seg type="verse" id="b.JUD.1.19">
      <s id="b.JUD.1.19.1">Iriojeitaque amatavijeitiriri itsipapee, irootaque iquisavacaajeitantacari; oshequi itseencantajeiti, te quiso oyeri Ishire Tasorentsi.</s>
     </seg>
     <seg type="verse" id="b.JUD.1.20">
      <s id="b.JUD.1.20.1">Ari, nonintane, pinquemisantasanojeiteri avinti Tasorentsi, impoiji pimatasanojeitero pintime cameetsa.</s>
      <s id="b.JUD.1.20.2">Pincoasanotero Ishire oametasanojeitempi pinquenquetsatacayeri.</s>
     </seg>
     <seg type="verse" id="b.JUD.1.21">
      <s id="b.JUD.1.21.1">Pincoasanojeite irinintajeitempi Tasorentsi.</s>
      <s id="b.JUD.1.21.2">Piojeitaque incavintsaajeitempi Avincatsarite Jesoquirishito, iraajeitanaquempi anta inquitequi, pincantaitatiyempani pisaviquimojeiteri.</s>
     </seg>
     <seg type="verse" id="b.JUD.1.22">
      <s id="b.JUD.1.22.1">Pincavintsaasanojeiteri yora caari iojeitiri Tasorentsi, poametasanojeiteri.</s>
     </seg>
     <seg type="verse" id="b.JUD.1.23">
      <s id="b.JUD.1.23.1">Poavisacojeiteri pishaninca, itaacari anta Sharincaveniqui.</s>
      <s id="b.JUD.1.23.2">Queariompia, piquempetaricari yora piquemisantacaajeitaqueri.</s>
      <s id="b.JUD.1.23.3">Eiro pantimatirotsi catsini caari cameetsatatsi yantajeitiri iriori.</s>
     </seg>
     <seg type="verse" id="b.JUD.1.24">
      <s id="b.JUD.1.24.1">Tempa timatsi Tasorentsi apaniro, aisati iriori Avincatsarite Jesoquirishito: yora oavisacojeitaqueeri.</s>
      <s id="b.JUD.1.24.2">Ainiro itasorenca irinti, iquempoyeasanojeitaquempi eiro pantimatantarotsi caari cameetsatatsi.</s>
      <s id="b.JUD.1.24.3">Iraajeitanaquempi inquitequi: anta ocameetsaitetasanotaque catsini.</s>
      <s id="b.JUD.1.24.4">Aitaque anta anquimoshireventajeitapaajeri, maaroni.</s>
      <s id="b.JUD.1.24.5">Tsame meeca ancamantajeiteri atiri: "Icameetsatasanoti Novincatsarite, ipincatsaritasanoti, itasorentsitasanoti".</s>
      <s id="b.JUD.1.24.6">Aitaque ancantatiyempani ancamantapinijeiteri itsipapee, eiro ajocajirotsi.</s>
      <s id="b.JUD.1.24.7">Aitaque ancantaitatiyempani.</s>
      <s id="b.JUD.1.24.8">Narotaque sanquenajeitimpirori:</s>
     </seg>
    </div>
   </div>
   <div type="book" id="b.REV">
    <div type="chapter" id="b.REV.1">
     <seg type="verse" id="b.REV.1.1">
      <s id="b.REV.1.1.1">Intasanotacaro Tasorentsi, icamantaqueri Jesoquirishito, impoiji yovaajiniri iriori inampire, impoiji iriori yovaajanaro narori, meeca novaajeitempiro avirori.</s>
      <s id="b.REV.1.1.2">Nopincatsataqueri Tasorentsi, aisati piquempejeitaca, pipincatsajeitaqueri avirori; meeca icamantajeitaquee paitarica iranteri Jesoshi: eiro osamanititsi irimatantearori.</s>
     </seg>
     <seg type="verse" id="b.REV.1.2">
      <s id="b.REV.1.2.1">Ari oshequi iotacaaquena Tasorentsi aisati Jesoquirishito: ainiro icamantaquenari aisati inijaquenari.</s>
      <s id="b.REV.1.2.2">Meeca noncamantajeitempiro jaoca ocantari.</s>
     </seg>
     <seg type="verse" id="b.REV.1.3">
      <s id="b.REV.1.3.1">Iroimoshirencajeiteri Tasorentsi maaroni neanateroneri oca nosanquenajeitaquempiri aisati maaroni quemajeitavaqueroneri.</s>
      <s id="b.REV.1.3.2">Iro cantaincha eiro iquemashitarotsi, irointi irimatasanotero ocantaqueriri inquimoshiretanteari.</s>
      <s id="b.REV.1.3.3">Pamene, eiro osamanititsi irimatantearori Jesoshi maaroni oca noquenquetsatacotiriri.</s>
     </seg>
     <seg type="verse" id="b.REV.1.4">
      <s id="b.REV.1.4.1">Narotaque Joa sanquenatirori oca.</s>
      <s id="b.REV.1.4.2">Nosanquenajeitaqueneri savicajeitatsiri anta Ashiaqui, aisati iriori yora quemisantajeitatsiri anta 7 nampitsipeequi.</s>
      <s id="b.REV.1.4.3">¿Ainirojeimpi, maaroni?</s>
      <s id="b.REV.1.4.4">Ainiro Tasorentsi iriori, irosati icanta: itimini peerani, irosati meeca; irosati incanteani, coajica.</s>
      <s id="b.REV.1.4.5">Nocamantaqueri: "Pincavintsaajeiteri noyemisantaririnte anta Ashiaqui, cameetsa pisavicacaajeiteri".</s>
      <s id="b.REV.1.4.6">Irosati nocantaquerori Ishire, ora quiso oiriri ipincatsariventanti.</s>
     </seg>
     <seg type="verse" id="b.REV.1.5">
      <s id="b.REV.1.5.1">Irosati nocamantaqueriri Jesoquirishito: tempa cameetsa yovaajeitaqueero arori icantaqueriri Tasorentsi.</s>
      <s id="b.REV.1.5.2">Iriotaque nijantajirori itinaanaja, aisati ipincatsariventajeitiri pincatsarivetachari aca quipatsiquica.</s>
      <s id="b.REV.1.5.3">Oshequi antajeivetacaro caari cameetsatatsi ajajeitanteameri Sharincaveniqui, iro cantaincha oshequi ineshinoncajeitaquee, yaparajatimentaqueero iriraja, yoavisacojeitantaqueeri.</s>
     </seg>
     <seg type="verse" id="b.REV.1.6">
      <s id="b.REV.1.6.1">Icantajeitaquee: "Pincarajeitena ampincatsarijeitaje, aisati pinquenquetsatacaapiniteri Apa: pincanteri iramitacojeiteri piyemisantaririnte".</s>
      <s id="b.REV.1.6.2">Tsame ampincatsatasanojeiteri maaroni, ancantaitatiyempani.</s>
      <s id="b.REV.1.6.3">Aitaque ancantajeiteari.</s>
     </seg>
     <seg type="verse" id="b.REV.1.7">
      <s id="b.REV.1.7.1">Pamene, inquenapaaje mencoriqui, aitaque aneajeitavajeri maaroni.</s>
      <s id="b.REV.1.7.2">Aisati irineajeitavajeri pajacojeivetacariri peerani.</s>
      <s id="b.REV.1.7.3">Ari intsaroacaajeitavaqueari maaroni tseencajeitiriri, iriraajeitanaquea, jii, jii.</s>
      <s id="b.REV.1.7.4">Queario, aitaque oncanteari.</s>
     </seg>
     <seg type="verse" id="b.REV.1.8">
      <s id="b.REV.1.8.1">Te impashinitapiniteji Avincatsarite, itasorentsitaque, irosati icantani: peerani, aisati meeca, aisati coajicani.</s>
      <s id="b.REV.1.8.2">Icanti: "Narotaque intacarori maaroni, aisati narotaque vecarayeroneri maaroni".</s>
     </seg>
     <seg type="verse" id="b.REV.1.9">
      <s id="b.REV.1.9.1">Ari, noyemisantaririnte, aquempetavacaajeitaca: aquemisantajeitaqueri Jesoshi, irootaque yoashinoncaapinijeitantaqueeri tseencantatsiri.</s>
      <s id="b.REV.1.9.2">Ipincatsariventajeitaquee Jesoshi, irootaque amavejeitantacarori.</s>
      <s id="b.REV.1.9.3">Noquenquetsatiro irineane Tasorentsi aisati noquenquetsatacotaqueri Jesoshi, irootaque yojocanteetaquenari aca ovoyejaqui ipajiyeetiri Patimoshi.</s>
     </seg>
     <seg type="verse" id="b.REV.1.10">
      <s id="b.REV.1.10.1">Ari tomincoqui noquenqueshiretasanotaqueri Tasorentsi, irosati noquemantacariri iquenquetsatacaaquena.</s>
      <s id="b.REV.1.10.2">Antearojenca ineanataquena, iquempetacari tiorentsi; jajencaitaque irineane,</s>
     </seg>
     <seg type="verse" id="b.REV.1.11">
      <s id="b.REV.1.11.1">icantaquena: --Pisanquenatero maaroni nonijaayetempiri, impoiji pimpacanteri quemisantajeitatsiri anta Ejesoqui, Eshimirinaqui, Perecamoqui, Tiatiraqui, Sarireshiqui, Jirarerejiaqui, jero Araoriseaqui.</s>
      <s id="b.REV.1.11.2">Ocarataque inampipee 7.</s>
     </seg>
     <seg type="verse" id="b.REV.1.12">
      <s id="b.REV.1.12.1">Nopitsocashitanacari yora quenquetsatacaaquenari; ari noneaquero onantari veera, ocarataque 7, yovetsiqueetiro oro.</s>
     </seg>
     <seg type="verse" id="b.REV.1.13">
      <s id="b.REV.1.13.1">Nianqui noneaqueri isatecaca quempetariri Jesoshi, yora poneainchari inquitequi peerani, iquempetapaaca yatiritantapaacaniri.</s>
      <s id="b.REV.1.13.2">Iquitsaataro tsantsashitsari iitsaare, onaque inejiqui quempevetarori ishiticatsaquiro, yovetsiqueetiro oro.</s>
     </seg>
     <seg type="verse" id="b.REV.1.14">
      <s id="b.REV.1.14.1">Oquitamaroishitasanotaque iishi, oquempetacaro ampeji aisati sharaca: quitamaro catsini.</s>
      <s id="b.REV.1.14.2">Oquempetacaro iroqui paamari amorequi.</s>
     </seg>
     <seg type="verse" id="b.REV.1.15">
      <s id="b.REV.1.15.1">Oshipaquireaque iiti, oquempetacaro ashirotatsiri saancanatatsiri.</s>
      <s id="b.REV.1.15.2">Antearojenca ineanati, iquempetacaro oshequi ovarijare antearo, sooo.</s>
     </seg>
     <seg type="verse" id="b.REV.1.16">
      <s id="b.REV.1.16.1">Yajiricaqueri iracosanoriqui 7 impoquiro; ocontetapaaque ivantequi ivesamento, otsaampiti apite omititsaqui; oshipaquireasanotaque ivoro, oquempetacari catsirincaiteri, ishipaquireasanotaque, shipaquirerere.</s>
     </seg>
     <seg type="verse" id="b.REV.1.17">
      <s id="b.REV.1.17.1">Noneantacariri, notaanaque iitiqui, toren.</s>
      <s id="b.REV.1.17.2">Oquempevetaca nocamaque.</s>
      <s id="b.REV.1.17.3">Ipamitaquena iracosanoriqui, icantaquena: --Eiro pitsaroacaanatsi, narotaque intasanotacarori maaroni, aisati narotaque vecarayerone maaroni.</s>
     </seg>
     <seg type="verse" id="b.REV.1.18">
      <s id="b.REV.1.18.1">Naro aneasanotatsiri.</s>
      <s id="b.REV.1.18.2">Nocamasanovetaca, iro cantaincha naneanaji aisati; meeca noncantaitatiyempani nanee.</s>
      <s id="b.REV.1.18.3">Eiro nocamajitsi aisati.</s>
      <s id="b.REV.1.18.4">Narotaque cantajeiterine ariorica incame atiri, eirorica icamitsi; narotaque cantajeiterine janicarica jatatsineri inquitequi aisati janicarica jatatsineri Sharincaveniqui.</s>
     </seg>
     <seg type="verse" id="b.REV.1.19">
      <s id="b.REV.1.19.1">Meeca pisanquenatero oca pineaqueri, aisati pisanquenatacotero nantayeteri coajica.</s>
     </seg>
     <seg type="verse" id="b.REV.1.20">
      <s id="b.REV.1.20.1">Meeca noncamantempiro caari pioti incaranqui.</s>
      <s id="b.REV.1.20.2">Pineaqueri impoquiro najiricaqueri: ishiaqueri yora jivatacaajeitiriri quemisantajeitatsiri anta 7 nampitsipeequi.</s>
      <s id="b.REV.1.20.3">Meeca piotaque nopincatsariventajeitiri.</s>
      <s id="b.REV.1.20.4">Aisati ora onantari veera: oshiaqueri maaroni quemisantajeitatsiri anta nampitsiquinta.</s>
      <s id="b.REV.1.20.5">Meeca piotaque quiso noajeitanaqueri.</s>
     </seg>
    </div>
    <div type="chapter" id="b.REV.2">
     <seg type="verse" id="b.REV.2.1">
      <s id="b.REV.2.1.1">Jero aisati icantaquenari Jesoshi: --Jero oca pisanquenateneriri yora jivatacaajeitiriri quemisantajeitatsiri anta Ejesoqui: "Meeca noncamantempiro icamantaquenari yora ajiriquiriri impoquiro iracosanoriqui: yora aniitatsiri anta onantariqui veera, caratatsiri 7.</s>
     </seg>
     <seg type="verse" id="b.REV.2.2">
      <s id="b.REV.2.2.1">Icantimpi: 'Niotaquero pantayetaqueri, niotaquero pipomerentsiventaquenaro nocoacaimpiri, te pishemearoji.</s>
      <s id="b.REV.2.2.2">Niotaquempi te pishinetimateriji piyemisantaririnte irantapinitero caari cameetsatatsi.</s>
      <s id="b.REV.2.2.3">Ainiro jatashivetimpiri cantashitachari: "Narotaque itiancane Quirishito", iro cantaincha piotaqueri iramataviterime quemisantatsiri: niotaque te pishineteriji inquenquetsatacayempi.</s>
     </seg>
     <seg type="verse" id="b.REV.2.3">
      <s id="b.REV.2.3.1">Niotaque oshequi pineacatsitimentaquena, iro cantaincha te pishemearoji, te pojocajeroji pantayetaquenari.</s>
     </seg>
     <seg type="verse" id="b.REV.2.4">
      <s id="b.REV.2.4.1">Iro cantaincha ainiro pojocaqueri aparo: peerani pinintasanovetaquena; meecari, meeca te pinintasanotenaji.</s>
     </seg>
     <seg type="verse" id="b.REV.2.5">
      <s id="b.REV.2.5.1">Pinquenqueshirejeitea jaoca picantaniri peerani; te pinquempejeiteaji meeca.</s>
      <s id="b.REV.2.5.2">Pinquenqueshirejeitea pinquempejeitanteari peerani, iroaquerani piquemisantajeitaque.</s>
      <s id="b.REV.2.5.3">Pinquenqueshireempa, pinintasanojeitajena aisati.</s>
      <s id="b.REV.2.5.4">Eirorica pinintajanatsi, nojatashitimpicari, notsoncajeitimpicari.</s>
     </seg>
     <seg type="verse" id="b.REV.2.6">
      <s id="b.REV.2.6.1">Iro cantaincha timatsi noneacameetsatantimpiri: te pineacameetsateroji yantayetaqueri oijajeitiriri Nicorashi, yantashiyetaro caari yai.</s>
      <s id="b.REV.2.6.2">Aisati narori, te noneacameetsateroji yantajeitiri.</s>
     </seg>
     <seg type="verse" id="b.REV.2.7">
      <s id="b.REV.2.7.1">Otimirica piquemantari, pinquemavaquero oca nocamantaquempiri.</s>
      <s id="b.REV.2.7.2">Peerani otimini Erequi inchato oaneantatsiri: arioricame iroyearome peeraniniri, incantaitatiyempanime iraneeme.</s>
      <s id="b.REV.2.7.3">Meeca ainiro quempevetarori anta ocameetsaitetinta, anta Tasorentsiqui.</s>
      <s id="b.REV.2.7.4">Ariorica cameetsa pisavicajeite aisati pimatapinitaquenaro nocoacaimpiri, onquempetaquea poaquearo inquitequi oaneasanojeitempineri: queario pincantaitatiyempani pisavicajeite anta inquitequi'".</s>
      <s id="b.REV.2.7.5">Irootaque isanquenatacaaquenari Jesoshi.</s>
     </seg>
     <seg type="verse" id="b.REV.2.8">
      <s id="b.REV.2.8.1">Aisati icantaquena Jesoshi: --Jero oca pisanquenajeiteneriri yora jivatacaajeitiriri quemisantajeitatsiri anta Eshimirinaqui: "Meeca noncamantempiro icamantaquenari yora intasanotacarori maaroni, vecarayeroneri maaroni.</s>
      <s id="b.REV.2.8.2">Icamaque peerani, impoiji itinaanaja.</s>
     </seg>
     <seg type="verse" id="b.REV.2.9">
      <s id="b.REV.2.9.1">Icantimpi: 'Niotaquero pantayetaqueri, niotaquero oshequi picatsitimentaquena, niotaquero pashinoncaimentaquena: iro cantaincha eiro pipeacotarotsi nompinatasanotempi anta inquitequi.</s>
      <s id="b.REV.2.9.2">Niotaque oshequi icantimajeitaquempi yora shiavetariri quemisantatsiri.</s>
      <s id="b.REV.2.9.3">Icantanirojeiveta: "Noquemisanti".</s>
      <s id="b.REV.2.9.4">Jaaquea narori, te inquemisantajeitenaji, irinti iquemisantaniroti Satanashi.</s>
     </seg>
     <seg type="verse" id="b.REV.2.10">
      <s id="b.REV.2.10.1">Queario, oshequi pinquematsicatearo, iro cantaincha eiro pitsaroashiretitsi.</s>
      <s id="b.REV.2.10.2">Yora camaari iroiminqueaarantacantempi caravosoqui, icoaque iriotantempiri queariorica piquemisantasanotaquena.</s>
      <s id="b.REV.2.10.3">Oncarate 10 quitaiteri oshequi pineacatsiyetearo paitapeerica.</s>
      <s id="b.REV.2.10.4">Pinquearioventenaro maaroni nocamantaquempiri, irosati pincamanteari; impoiji nompinatasanotempi, aisati pincantaitatiyempani panee anta nonampiqui.</s>
     </seg>
     <seg type="verse" id="b.REV.2.11">
      <s id="b.REV.2.11.1">Otimirica piquemantari, pinquemavaquero oca nocamantaquempiri.</s>
      <s id="b.REV.2.11.2">Ariorica cameetsa pisavique aisati pimatapinitenaro nocoacaimpiri, eiro pijatitsi avirori Sharincaveniqui'".</s>
      <s id="b.REV.2.11.3">Irootaque isanquenatacaaquenari Jesoshi.</s>
     </seg>
     <seg type="verse" id="b.REV.2.12">
      <s id="b.REV.2.12.1">Aisati icantaquena Jesoshi: --Jero oca pisanquenateneriri yora jivatacaajeitiriri quemisantajeitatsiri anta Perecamoqui: "Meeca noncamantempiro icamantaquenari yora ashitarori ivesamento, tsampitatsiri apite omititsaqui.</s>
     </seg>
     <seg type="verse" id="b.REV.2.13">
      <s id="b.REV.2.13.1">Icantimpi: 'Niotaquero maaroni pantayetaqueri, niotaque ara pisaviquira itimi aisati oshequi pincatsatiriri Satanashi: queario isaviquimojeitimpi iriori.</s>
      <s id="b.REV.2.13.2">Niotaque piquemisantasanotaquena, te pojoquenaji.</s>
      <s id="b.REV.2.13.3">Peerani itimini pinampiqui Antipashi: yora quenquetsatacotanari, antanarori maaroni nocoacairiri.</s>
      <s id="b.REV.2.13.4">Pineacojeitaqueri yoyeetaqueri, iro cantaincha te pojocajeiteroji piquemisantaquena.</s>
     </seg>
     <seg type="verse" id="b.REV.2.14">
      <s id="b.REV.2.14.1">Iro cantaincha ainiro pantayetiri caari noninti.</s>
      <s id="b.REV.2.14.2">Noshiacantempiro: ainiro yoametaqueriniri Varama peerani Varaca; impoiji iriori yantacaajeitaqueri pijorioririnteni caari cameetsatatsi: ipincatsatashijeitaro yovetsicayetiri atiri aisati yantapiniyetiro caari yai.</s>
      <s id="b.REV.2.14.3">Ainiro meeca picarajeitiri shiaqueriniri yora Varama: yantacaarantaquempi pipincatsatashiyetaro yovetsicane atiri aisati pantashiyetaro caari pai.</s>
     </seg>
     <seg type="verse" id="b.REV.2.15">
      <s id="b.REV.2.15.1">Queario iriojeitaque oijajeitiriri Nicorashi.</s>
      <s id="b.REV.2.15.2">Te oncameetsateji yantajeitaqueri: yantacaajeitimpicari yantayetiri iriori.</s>
     </seg>
     <seg type="verse" id="b.REV.2.16">
      <s id="b.REV.2.16.1">Pinquenqueshirejeitanaquea, eiro piquempetajatsi chapinqui.</s>
      <s id="b.REV.2.16.2">Eirorica pojocajeitirotsi pantayetiri, nojatashijeitimpicari nompoyereajeitapeempi.</s>
      <s id="b.REV.2.16.3">Ainiro novesamento novantequi nompesajeitantapeempiri, peti, peti, peti.</s>
     </seg>
     <seg type="verse" id="b.REV.2.17">
      <s id="b.REV.2.17.1">Otimirica piquemantari, pinquemavaquero oca nocamantaquempiri.</s>
      <s id="b.REV.2.17.2">Ariorica cameetsa pisavique aisati pimatapinitaquenaro nocoacaimpiri, nompaquempi poyeari caari conijatatsi, oquempetaca nopashijeitacari peeraniniri mana.</s>
      <s id="b.REV.2.17.3">Aisati nomperi quitamarori mapi, nosanquenatero mapiqui ivajiro iroaquerari: iriotero iriori ivajiro, iro cantaincha eiro iotirotsi itsipapee'".</s>
      <s id="b.REV.2.17.4">Irootaque isanquenatacaaquenari.</s>
     </seg>
     <seg type="verse" id="b.REV.2.18">
      <s id="b.REV.2.18.1">Aisati icantaquena Jesoshi: --Jero oca pisanquenateneriri jivatacaajeitiriri quemisantajeitatsiri anta Tiatiraqui: "Meeca noncamantempiro icamantaquenari Itomi Tasorentsi: oquempetacaro iroqui paamari amorequi, aisati oshipaquireaque iiti, oquempetacaro ashirotatsiri saancanatatsiri.</s>
     </seg>
     <seg type="verse" id="b.REV.2.19">
      <s id="b.REV.2.19.1">Icantimpi: 'Niotaquero pantayetaqueri.</s>
      <s id="b.REV.2.19.2">Niotaque pinintavacaajeitaca, piquemisantajeitaquena, pintacojeitacari pishaninca, piquearioventaquenaro maaroni nocoacaajeitaquempiri.</s>
      <s id="b.REV.2.19.3">Aiquero pijatatiye pimatasanojeitanaquero.</s>
     </seg>
     <seg type="verse" id="b.REV.2.20">
      <s id="b.REV.2.20.1">Iro cantaincha ainiro pantiro caari noninti: pishinetaquero ora Jesavere oamejeitaqueri quemisantanari yantayetantacarori caari yai aisati iquemisantantacarori yovetsicayetiri atiri.</s>
      <s id="b.REV.2.20.2">Ocantaveta: "Noquenquetsatacotapinitiri Tasorentsi", iro cantaincha amatavitapinijeitaqueri quemisantajeitanari.</s>
     </seg>
     <seg type="verse" id="b.REV.2.21">
      <s id="b.REV.2.21.1">Noyeavetacaro onquenqueshireanajeame; iro cantaincha te oncoyeji onquenqueshiretea, te oncoyeji ojocayetajero antayetiri caari ai.</s>
     </seg>
     <seg type="verse" id="b.REV.2.22">
      <s id="b.REV.2.22.1">Meeca noncamantempi: nojoquiitacayearo, aisati eirorica iquenqueshireajeitatsi yora quemisantajeitirori, noashinoncaasanojeiteri iriori catsini.</s>
     </seg>
     <seg type="verse" id="b.REV.2.23">
      <s id="b.REV.2.23.1">Queario noajeiteri maaroni oijajeitirori Jesavere, nontsoncajeiteri, maaroni.</s>
      <s id="b.REV.2.23.2">Impoiji iriojeitanaque maaroni quemisantajeitatsiri niotaquero maaroni iquenqueshirejeitiri atiri aisati niotaquero maaroni icoajeitaqueri.</s>
      <s id="b.REV.2.23.3">Ocameetsatirica pantajeitaqueri, aitaque noncavintsaasanojeitempi; iro cantaincha terica oncameetsateji, aitaque noashinoncaajeitempi.</s>
     </seg>
     <seg type="verse" id="b.REV.2.24">
      <s id="b.REV.2.24.1">Yorari pitsipapee, caari quemisantiro Jesavere, aisati caari antasanotiniri icantavetariri Satanashi, tecatsi noncantajeiteri;</s>
     </seg>
     <seg type="verse" id="b.REV.2.25">
      <s id="b.REV.2.25.1">irointi incanteani inquemisantena irosati nareetantapaajeari.</s>
     </seg>
     <seg type="verse" id="b.REV.2.26">
      <s id="b.REV.2.26.1">Ariorica pimatapinitaquenaro maaroni nocoacaaquempiri irosati nareetantajeari, ari nompeajempi pincatsariventajeiterineri oshequi atiri.</s>
     </seg>
     <seg type="verse" id="b.REV.2.27">
      <s id="b.REV.2.27.1">Oquempetaca narori, icantaquena Apa nopincatsaritantacari, aisati noncantempi avirori pimpincatsaritasanotantanaqueari.</s>
      <s id="b.REV.2.27.2">Ariorica ompariaque coviti, omporocapaaque maaroni, poyere; aisati pinquempetea avirori: pimpoyereajeitajeri maaroni caari quemisantajeitana, poyere.</s>
     </seg>
     <seg type="verse" id="b.REV.2.28">
      <s id="b.REV.2.28.1">Pimpincatsaritasanotanaque, oshequi noaneenquempi, pinquempeteari impoquiro anteariteaquiri.</s>
     </seg>
     <seg type="verse" id="b.REV.2.29">
      <s id="b.REV.2.29.1">Otimirica piquemantari, pinquemavaquero oca nocamantaquempiri'".</s>
      <s id="b.REV.2.29.2">Irootaque isanquenatacaaquenari Jesoshi.</s>
     </seg>
    </div>
    <div type="chapter" id="b.REV.3">
     <seg type="verse" id="b.REV.3.1">
      <s id="b.REV.3.1.1">Impoiji aisati icantaquena Jesoshi: --Jero oca pisanquenateneriri jivatacaajeitiriri quemisantajeitatsiri anta Sarireshiqui: "Meeca noncamantempiro icamantaquenari yora quiso oirori Ishire Tasorentsi: yora ajiriquiriri 7 impoquiro.</s>
      <s id="b.REV.3.1.2">Icantimpi: 'Niotaquero maaroni pantayetaqueri; ijitashiyeevetimpi avirojeitaque quemisantincari, iro cantaincha niojeitimpi nainti oshequi pitseenqui.</s>
     </seg>
     <seg type="verse" id="b.REV.3.2">
      <s id="b.REV.3.2.1">Queariompia, pitseencasanotajicari, pijaticari Sharincaveniqui.</s>
      <s id="b.REV.3.2.2">Te onimoteariji Tasorentsi pantayetaqueri.</s>
      <s id="b.REV.3.2.3">Piquemisantaveta: pinquenqueshirejeitea meeca pinquemisantasanotanteari.</s>
     </seg>
     <seg type="verse" id="b.REV.3.3">
      <s id="b.REV.3.3.1">Pinquenqueshiretasanotanajero noneane piquemaqueri peerani: pishiretasanotanajearo, pinquenqueshiretanajea.</s>
      <s id="b.REV.3.3.2">Eirorica piquemisantasanotajana, nojatashitempi, noasanquetayempi.</s>
      <s id="b.REV.3.3.3">Te piojeiteji jaoca oncarate nojatashitantempiri: noquempetacari coshinti, te pioteji jaocarica oncarate irijatashitantempiri incoshitantempiri.</s>
     </seg>
     <seg type="verse" id="b.REV.3.4">
      <s id="b.REV.3.4.1">Oshequi pitseencantajeiti, iro cantaincha ainiro timaarantaintsiri quemisantaquenari: cameetsa isavicajeiti irinti.</s>
      <s id="b.REV.3.4.2">Pantajeitaquero caari cameetsatatsi noshiacantaquempiro piquipatsitiro piitsaare; irintiquea quemisantanari, te inquipatsiteroji iitsaare; noneaquero oquitetaque, oquitamarotasanotaque.</s>
      <s id="b.REV.3.4.3">Queario icameetsataque noneacameetsatantacariri.</s>
     </seg>
     <seg type="verse" id="b.REV.3.5">
      <s id="b.REV.3.5.1">Maaroni antajeitaquerori nocoacaajeitaqueriri inquitsaataquearo ora quitamarotasanotatsiri catsini.</s>
      <s id="b.REV.3.5.2">Ainiro osanquenataca ivajiropee maaroni savicatsineri inquitequi.</s>
      <s id="b.REV.3.5.3">Nompeajero ivajiropee tseencajeitanari, iro cantaincha eiro nopeajirotsi ivajiropee antirori maaroni nocoacairiri.</s>
      <s id="b.REV.3.5.4">Aisati noncamanteri Apa: "Iriotaque yoca quemisantaquenari".</s>
      <s id="b.REV.3.5.5">Irosati noncamantajeiteriri maaroni inampirepee.</s>
     </seg>
     <seg type="verse" id="b.REV.3.6">
      <s id="b.REV.3.6.1">Otimirica piquemantari, pinquemavaquero oca nocamantajeitaquempiri'".</s>
      <s id="b.REV.3.6.2">Irootaque icantajeitaqueriri Jesoshi sarireshisati.</s>
     </seg>
     <seg type="verse" id="b.REV.3.7">
      <s id="b.REV.3.7.1">Aisati icantaquena Jesoshi: --Jero oca pisanquenateneriri jivatacaajeitiriri quemisantajeitatsiri anta Jirarerejiaqui: "Meeca noncamantempiro icamantaquenari yora cameetsatasanotatsiri, yora Quirishitosanori.</s>
      <s id="b.REV.3.7.2">Iriotaque ishanincani Iravirini, impincatsariventasanotee.</s>
      <s id="b.REV.3.7.3">Incanterica: 'Intsipatena yoca', eiro itimitsi tsaneemparine.</s>
      <s id="b.REV.3.7.4">Incanterica: 'Eiro itsipatanatsi yora', tecatsi areetacayearine.</s>
     </seg>
     <seg type="verse" id="b.REV.3.8">
      <s id="b.REV.3.8.1">Icantimpi: 'Niotaquero pantayetaqueri.</s>
      <s id="b.REV.3.8.2">Peerani nocoacaitaquempi: "Pinquenquetsatero noneane, namitacotempi".</s>
      <s id="b.REV.3.8.3">Ari pimatitaquenaro, irosati meeca pimataquenaro: tecatsi incanteetempi iroimajerenteetempi.</s>
      <s id="b.REV.3.8.4">Te pishequijeiteji, aisati te pimpincatsarijeiteji, iro cantaincha piquearioventajeitaquenaro nocantajeitaquempiri.</s>
      <s id="b.REV.3.8.5">Picantajeitaqueri atiri: "Noquemisantaqueri Jesoquirishito", te pimpashiventacayenaji.</s>
     </seg>
     <seg type="verse" id="b.REV.3.9">
      <s id="b.REV.3.9.1">Ainiro ashaninca quemisantiriri Satanashi, irootaque iquisantaquempiri, iro cantaincha icantashita: "Noquemisantiri Tasorentsi".</s>
      <s id="b.REV.3.9.2">Te inquemisanteriji, itseeyani.</s>
      <s id="b.REV.3.9.3">Coajica nareetacaajeitajeari aviroriqui intiyeroashitantapeempiri, impincatsatashitantapeempiri: iriojeitanaque oshequi nonintajeitaquempi.</s>
     </seg>
     <seg type="verse" id="b.REV.3.10">
      <s id="b.REV.3.10.1">Yoashinoncaajeivetaquempi, iro cantaincha piquearioventaquero nocantaquempiri, te pishemearoji, irootaque nojocaacoventantaquempiri.</s>
      <s id="b.REV.3.10.2">Coajica noneantajeiteari maaroni savicajeitatsiri quipatsiqui niotanteari jaoca icantajeita.</s>
      <s id="b.REV.3.10.3">Ompomerentsitimojeitaqueari maaroni atiri; iro cantaincha, queario nojocaacoventajeitempi.</s>
     </seg>
     <seg type="verse" id="b.REV.3.11">
      <s id="b.REV.3.11.1">Pamene, eiro osamanititsi nareetantajempiri.</s>
      <s id="b.REV.3.11.2">Pincanteani pinquemisantajeite, impoiji tecatsi tsaneavaquempine pijatanaque inquitequi; pisavicapaaje anta, pincantaitatiyempani.</s>
     </seg>
     <seg type="verse" id="b.REV.3.12">
      <s id="b.REV.3.12.1">Ariorica pimataquenaro maaroni nocoacaajeitaquempiri, ari nosavicacaasanotempi anta itiminta Tasorentsi: eiro pipiajatsi aisati.</s>
      <s id="b.REV.3.12.2">Nosatoncaatempi pivancainaqui ivajiro Tasorentsi iriotanteeteari pishanincatacari.</s>
      <s id="b.REV.3.12.3">Aisati nosatoncaatempi ovajiro inampi Tasorentsi: ora Jerosare iroaquerari poneachaneri inquitequi.</s>
      <s id="b.REV.3.12.4">Impoiji iriotanteeteari pinampitaro avirori.</s>
      <s id="b.REV.3.12.5">Aisati nosatoncaatempi novajiro narori, iroaqueratajantsiri, iriotanteeteari ashanincatavacaajeitaca.</s>
     </seg>
     <seg type="verse" id="b.REV.3.13">
      <s id="b.REV.3.13.1">Otimirica piquemantari, pinquemavaquero oca nocamantaquempiri'".</s>
      <s id="b.REV.3.13.2">Irootaque isanquenatacaaquenari Jesoshi.</s>
     </seg>
     <seg type="verse" id="b.REV.3.14">
      <s id="b.REV.3.14.1">Aisati icantaquena Jesoshi: --Jero oca pisanquenajeiteneriri jivatacaajeitiriri quemisantajeitatsiri anta Araoriseaqui: "Meeca noncamantempiro icamantaquenari yora Queariotasanotatsiri, ovaajeerori ora icantaqueeri Tasorentsi: iriotaque Quirishitosanori.</s>
      <s id="b.REV.3.14.2">Iriotaque intarori yovetsicantaque: imataquero maaroni icantaqueriri Tasorentsi.</s>
     </seg>
     <seg type="verse" id="b.REV.3.15">
      <s id="b.REV.3.15.1">Icantimpi: 'Niotaquero maaroni pantayetaqueri.</s>
      <s id="b.REV.3.15.2">Pinquearioventenarome nocoacaimpiri, noshiacantempime catsirincajari; pintseencasanotename, noshiacantempime catsincajari.</s>
      <s id="b.REV.3.15.3">Niotaque te pinquearioventenaroji nocoacaimpiri, iro caintaincha te pintseencasanotenaji; irootaque noshiacantantaquempirori saavajari.</s>
      <s id="b.REV.3.15.4">Eirorica picoi pincatsirincajate, ari pincatsincajate; aisati oquempetaca, eirorica picoi pinquemisantasanote, ari pintseencasanoteta: eiro piconoirotsi.</s>
     </seg>
     <seg type="verse" id="b.REV.3.16">
      <s id="b.REV.3.16.1">Te noncoyeji nirero saavajatatsiri: noquishocajataquero, ontimaite.</s>
      <s id="b.REV.3.16.2">Aisati avirori, te noneacameetsatempiji.</s>
     </seg>
     <seg type="verse" id="b.REV.3.17">
      <s id="b.REV.3.17.1">Picantajeiveta: "Naro ashitaarantajeitachari, oshequi nomayetaque, tecatsi coiteimotajenane".</s>
      <s id="b.REV.3.17.2">Picomitaca: te pioteji pashinoncaaca; pashinoncaasanotaca, tecatsi timimotempine, piquempetaca picaaratsempequitaque.</s>
      <s id="b.REV.3.17.3">Te piotasanoteriji Tasorentsi: oquempevetaca te pameneji.</s>
     </seg>
     <seg type="verse" id="b.REV.3.18">
      <s id="b.REV.3.18.1">Meeca noncantempi: pamanenaro oro cameetsatasanotatsiri, ontimimotantempiri pashitaarantantajeari.</s>
      <s id="b.REV.3.18.2">Aisati pamanenaro quitsaarentsi quitamarori pinquitsaatantajeari eiro ineanteetajimpitsi, eiro pipashiventantajatsi.</s>
      <s id="b.REV.3.18.3">Pamanenaro aisati aavintarontsi pincajoquitajeari, pamenantajeari.</s>
      <s id="b.REV.3.18.4">Pineaquero, ariorica pincantena, ari nonquemisantacaasanotempi, noameetsajeitempi eiro pipashiventantatsi, niotacaasanojeitantajempiriri Tasorentsi.</s>
     </seg>
     <seg type="verse" id="b.REV.3.19">
      <s id="b.REV.3.19.1">Ariorica nonintasanotiri ashaninca, noametiri, aisati noasanquetairi, iriotanteari eiro yantantajarotsi caari cameetsatatsi.</s>
      <s id="b.REV.3.19.2">Meeca eiro pitseencantitsi, irointi pinquenqueshireempa: pincoasanotaje pioteri Tasorentsi.</s>
     </seg>
     <seg type="verse" id="b.REV.3.20">
      <s id="b.REV.3.20.1">Pamene, oquempetaca nocatiapaaca saiteriqui, nocoaque noneempi.</s>
      <s id="b.REV.3.20.2">Ariorica pineavaquena aisati povetsatavaquena, nonqueapaaque, nosaviquimotapeempi aisati noimotapeempi.</s>
      <s id="b.REV.3.20.3">Nocoasanotaque ashanincatavacaajeitaquea.</s>
     </seg>
     <seg type="verse" id="b.REV.3.21">
      <s id="b.REV.3.21.1">Tempa nomataqueneri Apa maaroni icoacaaquenari, impoiji nosaviquimotaqueri, notsipatajari nopincatsariventanti.</s>
      <s id="b.REV.3.21.2">Meeca pinquempetajena: ariorica pimataquenaro maaroni nocoacaajeitaquempiri, ari pisaviquimotena pintsipatena ampincatsariventantajeite.</s>
     </seg>
     <seg type="verse" id="b.REV.3.22">
      <s id="b.REV.3.22.1">Otimirica piquemantari, pinquemavaquero oca nocamantajeitaquempiri'".</s>
      <s id="b.REV.3.22.2">Irootaque isanquenatacaaquenari Jesoshi.</s>
     </seg>
    </div>
    <div type="chapter" id="b.REV.4">
     <seg type="verse" id="b.REV.4.1">
      <s id="b.REV.4.1.1">Impoiji namenanaji aisati, noneasanotaquero inquite, tsompoina; oquempetaca ashitareaca ashitacorontsi.</s>
      <s id="b.REV.4.1.2">Impoiji noquemajiri aisati yora noquemaqueri incaranqui, ariorica ineanati ishiavetacari tiorentsi.</s>
      <s id="b.REV.4.1.3">Icantaquena: --Caatanaque aca jenoquica.</s>
      <s id="b.REV.4.1.4">Noncamantempiro nantayeteri coajica.</s>
     </seg>
     <seg type="verse" id="b.REV.4.2">
      <s id="b.REV.4.2.1">Irosati otentashiretantanaquena Ishire Tasorentsi, irosati inquitequi.</s>
      <s id="b.REV.4.2.2">Jeri noneapaaqueri Tasorentsi, isaviqui isavicamentoqui ipincatsaritantari.</s>
     </seg>
     <seg type="verse" id="b.REV.4.3">
      <s id="b.REV.4.3.1">Oshequi imarereataque, iquempetacaro mapi marereatatsiri: quitioncanirotatsiri, quenashinirotatsiri, maaroni.</s>
      <s id="b.REV.4.3.2">Aisati ainiro anta savirentsi, ishoncacaro isavicantari.</s>
     </seg>
     <seg type="verse" id="b.REV.4.4">
      <s id="b.REV.4.4.1">Aisati oshoncacaro isavicantari oshequi pashini savicamentotsi, ocarataque 24.</s>
      <s id="b.REV.4.4.2">Anta isavicajeitaque 24 savicacantantatsiri, pincatsarijeitatsiri.</s>
      <s id="b.REV.4.4.3">Iquitsaajeitaro iitsaare quitamaromaori, yamatseejeitaca.</s>
      <s id="b.REV.4.4.4">Iro yovetsiqueetiri iramatseere oro.</s>
     </seg>
     <seg type="verse" id="b.REV.4.5">
      <s id="b.REV.4.5.1">Oponeaca ivincatsarimentoqui Tasorentsi quempetarori iporequi aisati itirei.</s>
      <s id="b.REV.4.5.2">Aisati inejitacaro tsiorontsi, ocarataque 7: oshiacantaca Ishire Tasorentsi.</s>
     </seg>
     <seg type="verse" id="b.REV.4.6">
      <s id="b.REV.4.6.1">Aisati inejitacaro incajare, oshiaquero amenaarontsi.</s>
      <s id="b.REV.4.6.2">Aisati anta inejitacari aparoni ivira, jeri itapiiqui itsipa, jeri iracosanoriqui aisati irampatequi itimi itsipapee ivira.</s>
      <s id="b.REV.4.6.3">Icarajeitaque 4.</s>
      <s id="b.REV.4.6.4">Otimi iroqui iriori ivoroqui aisati otimi iroqui itapiiqui.</s>
     </seg>
     <seg type="verse" id="b.REV.4.7">
      <s id="b.REV.4.7.1">Ishiaqueri aparoni maniti; irio itsipa ishiaqueri vaca; irio itsipa ishiaqueri shirampari; irio itsipa ishiaqueri paquitsa, itimpavanquitanaca.</s>
     </seg>
     <seg type="verse" id="b.REV.4.8">
      <s id="b.REV.4.8.1">Ari otimi ishivanquipee virantsi 6; oshequi iroquipee, jaocarica onayetaqueri.</s>
      <s id="b.REV.4.8.2">Icantani ipampoyeaventajeitiri Tasorentsi: quitaiteriqui, tsiteniriqui; te iroimpacayeroji.</s>
      <s id="b.REV.4.8.3">Jero oca ipampoyeapinitiri: Icameetsataque, icameetsataque, icameetsataque yora Avincatsarite Tasorentsi: oshequi itasorentsitaque, tecatsi ompomerentsitimoteari.</s>
      <s id="b.REV.4.8.4">Icantani itimi: peerani, irosati meeca, aisati coajicani.</s>
     </seg>
     <seg type="verse" id="b.REV.4.9">
      <s id="b.REV.4.9.1">Ari yapiitapinitiro: Icameetsatasanoti Tasorentsi, oshequi nopincatsatiri.</s>
      <s id="b.REV.4.9.2">Oshequi nopasonquitiri yora pincatsariventaquenari.</s>
      <s id="b.REV.4.9.3">Icantani yanei, eiro icamitsi catsini.</s>
     </seg>
     <seg type="verse" id="b.REV.4.10">
      <s id="b.REV.4.10.1">Ariorica iquemapinijeitavaqueri yora 24 savicacantatsiri, itiyeroashitapinijeitacari Tasorentsi, ipincatsajeitaqueri.</s>
      <s id="b.REV.4.10.2">Yaajeitaquero iramatseerepee yoaniijeitaqueneri iitiqui, ipampoyeaventajeitiri:</s>
     </seg>
     <seg type="verse" id="b.REV.4.11">
      <s id="b.REV.4.11.1">Picameetsatasanotaque, Novincatsarite, oshequi pitasorentsitaque.</s>
      <s id="b.REV.4.11.2">Ocameetsati noneacameetsajeitimpi, nopincatsajeitimpi.</s>
      <s id="b.REV.4.11.3">Niotaque tecatsi pomerentsitimotempine: tempa pivetsicaquero maaroni timajeitatsiri.</s>
      <s id="b.REV.4.11.4">Picoaqueni peerani ontime paitapeerica, irootaque otimantacari meeca.</s>
     </seg>
    </div>
    <div type="chapter" id="b.REV.5">
     <seg type="verse" id="b.REV.5.1">
      <s id="b.REV.5.1.1">Ari noneaquero aisati iracosanoriqui Tasorentsi yampinaicaquero sanquenarentsi, osanquenataca tsompoinaqui aisati acaqueroca.</s>
      <s id="b.REV.5.1.2">Ari ampinaicaca aisati otsinetaca: ocarataque 7 otsinetaca.</s>
     </seg>
     <seg type="verse" id="b.REV.5.2">
      <s id="b.REV.5.2.1">Jeri noneaqueri inampire Tasorentsi, shintsitasanotatsiri, icantaveta: --¿Janica cameetsatasanotatsiri irimatantearori irampinaicareajero oca sanquenarentsica, intsinecareajero?</s>
     </seg>
     <seg type="verse" id="b.REV.5.3">
      <s id="b.REV.5.3.1">Ari namenajeivetanaca, tecatsi anquerine.</s>
      <s id="b.REV.5.3.2">Tecatsi materone irampinaicareajero: inquitesati, quipatsisati, sharincavenisati, tecatsi catsini.</s>
     </seg>
     <seg type="verse" id="b.REV.5.4">
      <s id="b.REV.5.4.1">Te intimeji catsini cameetsatasanotatsine, matasanoteroneri irampinaicareajero, irootaque niraantanacari: noashiretanaca te intimeji camantenane ocantayetiri sanquenarentsi.</s>
     </seg>
     <seg type="verse" id="b.REV.5.5">
      <s id="b.REV.5.5.1">Impoiji icantaquena aparoni savicacaantatsiri: --Eiro piraatsi.</s>
      <s id="b.REV.5.5.2">Timatsi ampinaicareajeroneri: yora ishanincani Jorani; iquempevetari maniti, oshequi ishintsiti.</s>
      <s id="b.REV.5.5.3">Aisati ishanincatacarini Iravirini, aisati oshequi ipincatsariti.</s>
      <s id="b.REV.5.5.4">Imataqueneri Tasorentsi maaroni icoacaajeitaqueriri, irootaque irimatantajearori irampinaicareajero sanquenarentsi, aisati intsinecareajero.</s>
     </seg>
     <seg type="verse" id="b.REV.5.6">
      <s id="b.REV.5.6.1">Ari ainiro anta Tasorentsi, jeri ivira, aisati yora savicacantajeitatsiri.</s>
      <s id="b.REV.5.6.2">Jeri noneaqueri isatecaca nianqui Ovisha, yamashitaca ora isatayeetaqueri peerani yoanteetacariri.</s>
      <s id="b.REV.5.6.3">Otimi itseequi 7, aisati iroqui 7: oshiacantaquero Ishire Tasorentsi, itiancaquero otsoteaquero quipatsi.</s>
     </seg>
     <seg type="verse" id="b.REV.5.7">
      <s id="b.REV.5.7.1">Ari isavicaque Tasorentsi ivincatsarimentoqui, yajiriquiro iracosanoriqui sanquenarentsi, ampinaicapatitachari.</s>
      <s id="b.REV.5.7.2">Ari ijataque Ovisha iriori, yaapaaquero.</s>
     </seg>
     <seg type="verse" id="b.REV.5.8">
      <s id="b.REV.5.8.1">Impoiji yora virantsi aisati yora savicacantayetatsiri itiyeroashijeitacari Ovisha.</s>
      <s id="b.REV.5.8.2">Yajiricajeitiro shiavetarori ijaviquimento; yajiricajeitiro aisati shiavetarori tsota, yovetsiqueetiro oro: otimi tsompoina casancapatsari.</s>
      <s id="b.REV.5.8.3">Oshiaquero iroori casancapatsari iquenquetsatacaapinijeitiri quemisantatsiri Tasorentsi.</s>
     </seg>
     <seg type="verse" id="b.REV.5.9">
      <s id="b.REV.5.9.1">Impoiji ipampoyeaventajeitiri Ovisha pampoyeantsi iroaquerari: Ocameetsati pajiriquero avinti sanquenarentsi, aisati ocameetsati pintsinecareajero ora otsineyetacara.</s>
      <s id="b.REV.5.9.2">Tempa peerani yoyeetaquempi, aparajatimentajeitacari piraja maaroni atiripee, poavisacojeitantacariri irisaviquimojeitanteariri Tasorentsi, maaroni.</s>
      <s id="b.REV.5.9.3">Poavisacojeitaqueri timayetatsiri maaroni atiripee, nashiyetarori maaroni irineanepee.</s>
      <s id="b.REV.5.9.4">Queario, poavisacojeitaqueri poneayetachari maaroni nampitsipeequi, jaocarica isavicajeitiri.</s>
     </seg>
     <seg type="verse" id="b.REV.5.10">
      <s id="b.REV.5.10.1">Pipeajeitaqueri pincatsarijeitatsiri aisati quenquetsatacaapinijeitiriri Tasorentsi: impincatsariventajeiteri maaroni savicajeitatsiri quipatsiqui, aisati incanteri Iriri iramitacojeiteri.</s>
     </seg>
     <seg type="verse" id="b.REV.5.11">
      <s id="b.REV.5.11.1">Impoiji namenanaji aisati, noneajeitaqueri; aisati iriori oshequi catsini inampirepee Tasorentsi: te aparopee irine, oshequisano catsini.</s>
     </seg>
     <seg type="verse" id="b.REV.5.12">
      <s id="b.REV.5.12.1">Antearojenca ipampoyeaventajeitiri: Icameetsatasanotaque Ovisha yoyeetaqueri, iojeitaque maaroni timajeitatsiri oshequi itasorentsitaque, oshequi timimojeitiriri, oshequi ioti catsini, maaroni imayetaquero catsini.</s>
      <s id="b.REV.5.12.2">Tsame maaroni ampincatsajeiteri, aneacameetsajeiteri, aveshireimentajeiteari.</s>
     </seg>
     <seg type="verse" id="b.REV.5.13">
      <s id="b.REV.5.13.1">Aisati noquemajeitaqueri maaroni savicajeitatsiri inquitequi, quipatsiqui, aisati maaroni camajeivetainchari: yora itijeevetacari quipatsiqui, aisati yovinqueevetari; ipampoyeajeitaque maaroni catsini: Tsame aveshireimentajeiteari Ovisha maaroni, ampincatsajeiteri, aneacameetsajeiteri, ancantaitatiyempani.</s>
      <s id="b.REV.5.13.2">Tempa itasorentsitasanotaque, icantani, peerani.</s>
     </seg>
     <seg type="verse" id="b.REV.5.14">
      <s id="b.REV.5.14.1">Irosati icantantacari yora 4 virantsi: --Aitaque ancantajeiteari, ampincatsatasanojeiteri.</s>
      <s id="b.REV.5.14.2">Aisati itiyeroashijeitacari savicacantajeitatsiri, ipincatsajeitaqueri maaroni.</s>
     </seg>
    </div>
    <div type="chapter" id="b.REV.6">
     <seg type="verse" id="b.REV.6.1">
      <s id="b.REV.6.1.1">Ari ocarataque 7 otsinetaca sanquenarentsi.</s>
      <s id="b.REV.6.1.2">Noneacotaqueri Ovisha itsinecareajiro aparoni, irosati noquemantacari virantsi, antearojenca ineanati, iquempetacaro itirei, antearojenca.</s>
      <s id="b.REV.6.1.3">Icantiri quijacotariri cavayo: --Caate, pimpoque aca.</s>
     </seg>
     <seg type="verse" id="b.REV.6.2">
      <s id="b.REV.6.2.1">Irosati noneantavacariri jivatapaintsiri: jeri iquijacotapaacari cavayo quitamarori, yajiricaquero iveane.</s>
      <s id="b.REV.6.2.2">Yamatseeyeetaqueri; coajica irijatanaque inquisajeiteri quishiriri, incoaque iranaacojeiteri irimanateri, impoyereajeiteri.</s>
     </seg>
     <seg type="verse" id="b.REV.6.3">
      <s id="b.REV.6.3.1">Impoiji itsinecareajiro otsipa, irosati icantantari itsipa virantsi: --Caate, pimpoque aca.</s>
     </seg>
     <seg type="verse" id="b.REV.6.4">
      <s id="b.REV.6.4.1">Jeri iquenapaaque itsipa cavayo, quitioncatasanotatsiri.</s>
      <s id="b.REV.6.4.2">Icanteetiri: --Meeca poamejeiteri atiri irimanatavacaajeitea, iroavacaajeitea.</s>
      <s id="b.REV.6.4.3">Ari ipeetavaqueri antearo ivesamento.</s>
     </seg>
     <seg type="verse" id="b.REV.6.5">
      <s id="b.REV.6.5.1">Impoiji yora Ovisha itsinecareajiro otsipa, irosati noquemantacari itsipa virantsi, icantiri: --Caate, pimpoque aca.</s>
      <s id="b.REV.6.5.2">Irosati noneantavacari iquenapaaque potsitari cavayo, yajiricapaaquero quijacotariri imoncaratantayetariri tenayetatsiri, paitapeerica.</s>
     </seg>
     <seg type="verse" id="b.REV.6.6">
      <s id="b.REV.6.6.1">Irosati noquemantacari satecainchari virantsi nianqui, icanti: --Te aneasanoteroji tirico aisati oquempetaca shinqui, irootaque opinatasanotantacari.</s>
      <s id="b.REV.6.6.2">Irointi oreji orivo aisati ovaja, irootaque timasanotaintsiri.</s>
     </seg>
     <seg type="verse" id="b.REV.6.7">
      <s id="b.REV.6.7.1">Impoiji itsinecareajiro otsipa, ocaratapaaque meeca 4, irosati noquemantacari itsipa virantsi, icantiri: --Caatanaque, pimpoque aca.</s>
     </seg>
     <seg type="verse" id="b.REV.6.8">
      <s id="b.REV.6.8.1">Jeri noneavaqueri pashini cavayo, quiterivitiri; ipajita yora quijacotapaariri: Caamanentsi.</s>
      <s id="b.REV.6.8.2">Yoijatapairi pajitachari Sharincaveni.</s>
      <s id="b.REV.6.8.3">Icantavaqueri: --Aviro cantacoventajeiterineri oshequi atiri anta quipatsiqui, nocoaque pimpesaarantajeiteri, peti, peti; paacantajeiteri itashe; pojoquiitacaaranteari; pintianqueneri maniti irantsicaaranteri, irovamaaranteri.</s>
     </seg>
     <seg type="verse" id="b.REV.6.9">
      <s id="b.REV.6.9.1">Impoiji itsinecareaquero otsipa, ocarataque meeca apapacoroni; irosati noneantacarori itaapinitantarori casancapatsari.</s>
      <s id="b.REV.6.9.2">Itimi anta oshequi quemisantajeitatsiri, camajeivetainchari.</s>
      <s id="b.REV.6.9.3">Peerani iquenquetsajeitaquero irineane Tasorentsi, icamantapinitiri atiri jaoca icantari Tasorentsi, irootaque yoanteetacariri.</s>
     </seg>
     <seg type="verse" id="b.REV.6.10">
      <s id="b.REV.6.10.1">Antearojenca icantajeiti camajeivetainchari: --Novincatsarite, aviro pincatsariventajeitiriri maaroni savicajeitatsiri.</s>
      <s id="b.REV.6.10.2">Oshequi picameetsatasanotaque, pitasorentsitasanotaque.</s>
      <s id="b.REV.6.10.3">Niotaque otampaticatasanoti pineane, te pamatavitantimateji.</s>
      <s id="b.REV.6.10.4">¿Jaoca oncarate pinquisacoventajeitajena?</s>
      <s id="b.REV.6.10.5">¿Jaoca oncarate poasanquetaajeitanteariri iriori savicajeitatsiri quipatsiquinta, oajeitaquenari?</s>
     </seg>
     <seg type="verse" id="b.REV.6.11">
      <s id="b.REV.6.11.1">Ari ipajeitaqueri quitsaarentsi quitamarotasanotatsiri.</s>
      <s id="b.REV.6.11.2">Icantiri: --Pimaoreavaquetsita.</s>
      <s id="b.REV.6.11.3">Tequera omoncarateaji noasanquetaasanojeitanteariri oajeitaquempiri.</s>
      <s id="b.REV.6.11.4">Timatsiquera itsipapee piyemisantaririnte iroyeeteri.</s>
      <s id="b.REV.6.11.5">Piquemisantajeitaquena, irootaque yoanteetaquempiri; inquemisantajeitaquena itsipapee, irootaque iroanteeteariri iriori.</s>
      <s id="b.REV.6.11.6">Ariorica omoncarataquea, ari noasanquetaajeiteri maaroni oantatsiri.</s>
     </seg>
     <seg type="verse" id="b.REV.6.12">
      <s id="b.REV.6.12.1">Impoiji itsinecareajiro otsipa, ocarataque meeca 6.</s>
      <s id="b.REV.6.12.2">Namenanaque, jero onicasanotanaca quipatsi, antearo onicanaca: nica, nica, nica.</s>
      <s id="b.REV.6.12.3">Itsitenitasanotanaque catsirincaiteri, iquempetanacaro tsimenquito; irinti cashiri, iquitioncatasanotanaque, iquempetanacaro irajantsi, quitionca catsini.</s>
     </seg>
     <seg type="verse" id="b.REV.6.13">
      <s id="b.REV.6.13.1">Aisati ipariajeitanaque maaroni impoquiropee: iquempetacaro oitsoqui iyera ora iraacatsiri, ariorica otimi antearo tampea, ari ojireayetanaque.</s>
     </seg>
     <seg type="verse" id="b.REV.6.14">
      <s id="b.REV.6.14.1">Opeanaca inquite, oquempetaca yampinaiqueetaquero sanquenarentsi.</s>
      <s id="b.REV.6.14.2">Opeaca maaroni quipatsi: toncaaripee, ovoyeja, maaroni; poyere.</s>
     </seg>
     <seg type="verse" id="b.REV.6.15">
      <s id="b.REV.6.15.1">Aisati noneaqueri ivincatsaritepee atiri, jeri ivincatsaritepee soraro, ashitaarantincari, shintsiyetatsiri, ivatorote, iratiritepee, maaroni atiri: ishiajeitanaca omoroqui imperita.</s>
      <s id="b.REV.6.15.2">Aisati ishiajeitanaca mapipeequi anta toncaariqui.</s>
     </seg>
     <seg type="verse" id="b.REV.6.16">
      <s id="b.REV.6.16.1">Icantajeivetacaro toncaari aisati mapi: --Pimpariye, pintijajeitena, pimanena.</s>
      <s id="b.REV.6.16.2">Yaanacari Tasorentsi, aisati yaanacari yora Ovisha.</s>
      <s id="b.REV.6.16.3">Oshequi iquisaquena.</s>
     </seg>
     <seg type="verse" id="b.REV.6.17">
      <s id="b.REV.6.17.1">Meeca iquisajeitaquena maaroni; meeca impoyereajeitena, poyere.</s>
     </seg>
    </div>
    <div type="chapter" id="b.REV.7">
     <seg type="verse" id="b.REV.7.1">
      <s id="b.REV.7.1.1">Impoiji noneaqueri inampirepee Tasorentsi, caratatsiri itsipasati, icatiajeitaca anta otsapitapaa quipatsi; ipeavaquero tampea, maaroni.</s>
      <s id="b.REV.7.1.2">Ipeasanotavaquero maaroni, caari otimanta tampea quipatsiqui, incajarequi, inchatoqui, jaocarica.</s>
     </seg>
     <seg type="verse" id="b.REV.7.2">
      <s id="b.REV.7.2.1">Impoiji aisati noneaqueri itsipa inampire Tasorentsi, iponeaca anta iquenapainta catsirincaiteri, yamaquero irisatoncaatanteariri atiripee.</s>
      <s id="b.REV.7.2.2">Icajemacojeitapaaqueri itsipapee, yora tsoncajeiteroneri coajica quipatsi aisati incajare.</s>
     </seg>
     <seg type="verse" id="b.REV.7.3">
      <s id="b.REV.7.3.1">Icantiri: --Eirotsita pitsonquitarotsi quipatsi, incajare, inchato, maaroni.</s>
      <s id="b.REV.7.3.2">Ajivatavaquerita asatoncaajeiteri ivancainaqui maaroni quemisantajeitiriri Tasorentsi.</s>
     </seg>
     <seg type="verse" id="b.REV.7.4">
      <s id="b.REV.7.4.1">Ari noquemaqueri icantaque jaoca icarajeitaqueri satoncaajeitainchari: icarajeiti 144,000 quemisantatsiri.</s>
      <s id="b.REV.7.4.2">Icarajeitaqueri ishanincani maaroni itomipee Ishirairi.</s>
     </seg>
     <seg type="verse" id="b.REV.7.5">
      <s id="b.REV.7.5.1">Ari isatoncaajeitaqueri ivancainapeequi: icarajeitaque ishanincani Jora 12,000, icarajeitaque ishanincani Oroveni 12,000, icarajeitaque ishanincani Cara 12,000,</s>
     </seg>
     <seg type="verse" id="b.REV.7.6">
      <s id="b.REV.7.6.1">icarajeitaque ishanincani Asere 12,000, icarajeitaque ishanincani Nejatari 12,000, icarajeitaque ishanincani Manaseshi 12,000,</s>
     </seg>
     <seg type="verse" id="b.REV.7.7">
      <s id="b.REV.7.7.1">icarajeitaque ishanincani Shimeo 12,000, icarajeitaque ishanincani Irevi 12,000, icarajeitaque ishanincani Isacara 12,000,</s>
     </seg>
     <seg type="verse" id="b.REV.7.8">
      <s id="b.REV.7.8.1">icarajeitaque ishanincani Savoroni 12,000, icarajeitaque ishanincani Jose 12,000, icarajeitaque ishanincani Vejami 12,000.</s>
      <s id="b.REV.7.8.2">Ari isatoncaajeitiri ivancainaqui, maaroni.</s>
     </seg>
     <seg type="verse" id="b.REV.7.9">
      <s id="b.REV.7.9.1">Impoiji namenanaji aisati, jeri noneajeitaqueri oshequi catsini atiri aisati, yapatojeitaca: tecatsi ancantea amoncarajeiteri jaocarica icarajeitiri.</s>
      <s id="b.REV.7.9.2">Inashijeitaca atiripee, onashijeitaca irineanepee, maaroni.</s>
      <s id="b.REV.7.9.3">Icatiashijeitapaacari Tasorentsi, aisati anta itiminta Ovisha.</s>
      <s id="b.REV.7.9.4">Iquitsaajeitacaro quitamarori iitsaare, yajiricajeitaquero compiroshi.</s>
     </seg>
     <seg type="verse" id="b.REV.7.10">
      <s id="b.REV.7.10.1">Antearojenca icantajeitaque: --Iriotaque oavisacojeitaqueeri yora Tasorentsi savicatsiri ivincatsarimentoqui, aisati yora Ovisha.</s>
     </seg>
     <seg type="verse" id="b.REV.7.11">
      <s id="b.REV.7.11.1">Ari itimi quempeji Tasorentsi yora savicacaajeitantatsiri aisati yora virantsi.</s>
      <s id="b.REV.7.11.2">Ishoncajeitacari oshequi catsini inampirepee Tasorentsi, ipincatsajeitaqueri,</s>
     </seg>
     <seg type="verse" id="b.REV.7.12">
      <s id="b.REV.7.12.1">icantajeiti: Ariove, tempa oshequi ioti Atasorentsite, oshequi itasorentsiti.</s>
      <s id="b.REV.7.12.2">Tsame maaroni aveshireimentapinijeiteari, aneacameetsatapinijeiteri, ampasonquitapinijeiteri, ampincatsatapinijeiteri; aitaque ancantaitatiyempani.</s>
     </seg>
     <seg type="verse" id="b.REV.7.13">
      <s id="b.REV.7.13.1">Impoiji isampitaquena aparoni savicacaantatsiri: --¿Piotimpa janica yora quitsaajeitachari quitamarori?</s>
      <s id="b.REV.7.13.2">¿Piotimpa jaoca iponeajeitari?</s>
     </seg>
     <seg type="verse" id="b.REV.7.14">
      <s id="b.REV.7.14.1">Nocantaqueri: --Teve nioteji.</s>
      <s id="b.REV.7.14.2">Pincamantena: tempa pioti avinti.</s>
      <s id="b.REV.7.14.3">Icantaquena: --Iriojeitaque neajeitaqueriri yashinoncaajeitaca oshequi atiri; oshequi ineacatsitacaro iriori.</s>
      <s id="b.REV.7.14.4">Iquivantajeitaro iitsaare iriraja Ovisha, irootaque oquitamarotasanotantacari.</s>
     </seg>
     <seg type="verse" id="b.REV.7.15">
      <s id="b.REV.7.15.1">Irootaque yapatotimentantacariri Tasorentsi, intacojeitantacariri anta ivancoqui.</s>
      <s id="b.REV.7.15.2">Icantani intacojeitacari: quitaiteriqui aisati tsiteniriqui.</s>
      <s id="b.REV.7.15.3">Ari quiso iroajeiteri Tasorentsi iriori, irojocacoventajeiteri, maaroni.</s>
     </seg>
     <seg type="verse" id="b.REV.7.16">
      <s id="b.REV.7.16.1">Eiro iquemajeitajirotsi aisati itashe, aisati eiro iquemajeitajirotsi imire.</s>
      <s id="b.REV.7.16.2">Eiro itaajeitajiritsi aisati catsirincaiteri, eiro iquemaatsicatajarotsi aisati paamari.</s>
     </seg>
     <seg type="verse" id="b.REV.7.17">
      <s id="b.REV.7.17.1">Ari yora Ovisha itsipatari Tasorentsi: iriotaque Ovisha shentajeiterineri maaroni quitsaajeitachari quitamarori, papinijeiterineri maaroni coiteimojeitacariri.</s>
      <s id="b.REV.7.17.2">Iroimoshirencajeitaqueri, eiro ishinetiritsi iriraajeitajea aisati.</s>
     </seg>
    </div>
    <div type="chapter" id="b.REV.8">
     <seg type="verse" id="b.REV.8.1">
      <s id="b.REV.8.1.1">Impoiji itsinecareajiro aisati, caratatsiri 7.</s>
      <s id="b.REV.8.1.2">Ari imajerejeitanaque maaroni savicajeitatsiri anta inquitequi.</s>
      <s id="b.REV.8.1.3">Osamanitapainti omajeretasanotanaque catsini.</s>
     </seg>
     <seg type="verse" id="b.REV.8.2">
      <s id="b.REV.8.2.1">Impoiji aisati noneaqueri 7 inampirepee Tasorentsi, icatiajeitaca Tasorentsiqui.</s>
      <s id="b.REV.8.2.2">Ipeetaqueri 7 tiorentsi.</s>
     </seg>
     <seg type="verse" id="b.REV.8.3">
      <s id="b.REV.8.3.1">Jeri aisati itsipa nampirentsi, icatiaca anta itaapinitantaroriquinta casancapatsari, yovetsiqueetiro oro.</s>
      <s id="b.REV.8.3.2">Yajiricaquero onantajaniquitari yovetsiqueetiro aisati oro.</s>
      <s id="b.REV.8.3.3">Ari itaaqueneri Tasorentsi casancapatsari, oshiaquero oca iquenquetsatacaapinijeitiri quemisantiriri Tasorentsi.</s>
     </seg>
     <seg type="verse" id="b.REV.8.4">
      <s id="b.REV.8.4.1">Ari areetacari oyachaare Tasorentsiqui, ocasancajencatapaaque, oshequi ineacameetsataquero.</s>
      <s id="b.REV.8.4.2">Aisati oquempetaca, oshequi ineacameetsataquero iquenquetsatacaapinijeitiri quemisantajeitiriri.</s>
     </seg>
     <seg type="verse" id="b.REV.8.5">
      <s id="b.REV.8.5.1">Impoiji yora nampirentsi yaaquero paamari, yoaquero onantajaniquitari, ipishoncaquero quipatsiquica.</s>
      <s id="b.REV.8.5.2">Impoiji antearojenca itireanaque, tiriririri; iporecanaque, porec, porec; aisati antearo onicaca quipatsi, nica, nica, nica.</s>
     </seg>
     <seg type="verse" id="b.REV.8.6">
      <s id="b.REV.8.6.1">Irosati yovetsicantajeitanaca nampirentsi intiotanteari.</s>
     </seg>
     <seg type="verse" id="b.REV.8.7">
      <s id="b.REV.8.7.1">Itiotaque jivataintsiri, tii, tii, tii; irosati opariantanaca quipatsiqui iriniqui, jero aisati paamari, oconoacaro aisati irajantsi.</s>
      <s id="b.REV.8.7.2">Otaarantaca timayetatsiri quipatsiqui, otaarantaca inchatoshi; otaasanotaca iroori saveshi, tojari, maaroni, poyere.</s>
     </seg>
     <seg type="verse" id="b.REV.8.8">
      <s id="b.REV.8.8.1">Impoiji itiotaque apitetapaintsiri nampirentsi, tii, tii, tii; irosati noneantacarori quempetarori antearo toncaari, tainchari: ipishonqueetaquero incajarequi, pocn.</s>
     </seg>
     <seg type="verse" id="b.REV.8.9">
      <s id="b.REV.8.9.1">Opeaarantaca incajare irajantsi, icamaarantaque timatsiri incajarequi, aisati otsoncaarantaca pitotsipee.</s>
     </seg>
     <seg type="verse" id="b.REV.8.10">
      <s id="b.REV.8.10.1">Impoiji itioti mavatapaintsiri, tii, tii, tii; irosati noneantacarori shiaqueriri impoquiro iparianaque, itaapaaca, pomein.</s>
      <s id="b.REV.8.10.2">Iparianaque nijatenipeequi aisati anta ocontejayetapaaque nija.</s>
     </seg>
     <seg type="verse" id="b.REV.8.11">
      <s id="b.REV.8.11.1">Opeaarantaca quepishijari, irootaque icantanteetariri shiavetariri impoquiro: Quepishiri.</s>
      <s id="b.REV.8.11.2">Icamajeitanaque oshequi irajeivetarori nija.</s>
     </seg>
     <seg type="verse" id="b.REV.8.12">
      <s id="b.REV.8.12.1">Impoiji itioti aisati itsipasatitapaintsiri, tii, tii, tii; irosati itsitenitantavetanaca catsirincaiteri aisati cashiri.</s>
      <s id="b.REV.8.12.2">Aisati itsivacaarantayetanaque iriori impoquiropee, irosati otsitenitantavetanaca quitaiteriqui.</s>
      <s id="b.REV.8.12.3">Aisati ipeaarantayetanaca quitaporoquitatsiri tsiteniriqui.</s>
     </seg>
     <seg type="verse" id="b.REV.8.13">
      <s id="b.REV.8.13.1">Ari namenanaji aisati, noneantacariri anteari paquitsa yaranaque anta inquitequi.</s>
      <s id="b.REV.8.13.2">Aisati noquemaqueri, antearojenca ineanati, icanti: --Jo, oshequi irashinoncaasanojeitanaquea catsini savicajeitatsiri quipatsiqui.</s>
      <s id="b.REV.8.13.3">Irotaintsi intiojeite yora itsipapee nampirentsi, caratatsiri mava, impoiji irashinoncaasanojeitea maaroni atiripee.</s>
     </seg>
    </div>
    <div type="chapter" id="b.REV.9">
     <seg type="verse" id="b.REV.9.1">
      <s id="b.REV.9.1.1">Ari itioti itsipa inampire Tasorentsi, yora apapacorotapaintsiri, tii, tii, tii.</s>
      <s id="b.REV.9.1.2">Irosati noneantacariri impoquiro, iponeaca inquitequi, ipariaque quipatsiqui.</s>
      <s id="b.REV.9.1.3">Ipeetaqueri iyavitantarori omoro jatatsiri tsompoina catsini, te aneeroji oncaratapee,</s>
     </seg>
     <seg type="verse" id="b.REV.9.2">
      <s id="b.REV.9.2.1">irosati antoo.</s>
      <s id="b.REV.9.2.2">Ari iyavireapaaquero, itatareapaaquero, jero ocontejencatapaaque oshequi oyachaare.</s>
      <s id="b.REV.9.2.3">Ojataque jenoqui irosati otsitenitantanaca jenoqui, aisati iriori catsirincaiteri itsitenitanaque.</s>
     </seg>
     <seg type="verse" id="b.REV.9.3">
      <s id="b.REV.9.3.1">Impoiji noneaqueri tsinari, iquenantapaacaro cachaa, itsoteapaaquero quipatsi, imatacaaqueri Tasorentsi yoantaque, iquempetacari quitoniro.</s>
     </seg>
     <seg type="verse" id="b.REV.9.4">
      <s id="b.REV.9.4.1">Icantiri: --Poajeitearo ivanquirepee maaroni caari quemisantajeitana, yora caari satoncaajeitacha ivancainaqui.</s>
      <s id="b.REV.9.4.2">Eiro catsini poarotsi otsipayetari saveshi, tojari, inchatoshi, eiro catsini.</s>
     </seg>
     <seg type="verse" id="b.REV.9.5">
      <s id="b.REV.9.5.1">Nocoaque pinquematsicatacayeari maaroni caari quemisantajeitana, incarataque 5 cashiri, iro cantaincha eiro poamaajeitiritsi.</s>
      <s id="b.REV.9.5.2">Ari yoajeitaqueri, oshequi icatsitaque, iquempetacari quitoniro.</s>
     </seg>
     <seg type="verse" id="b.REV.9.6">
      <s id="b.REV.9.6.1">Ariorica omoncarataquea maaroni oca noneaqueri, ari incoajeivetanaquea atiripee incamajeite; iro cantaincha eiro imatirotsi incame.</s>
      <s id="b.REV.9.6.2">Incoajeivetanajea iroajeame irisati, iro cantaincha eiro imatirotsi.</s>
     </seg>
     <seg type="verse" id="b.REV.9.7">
      <s id="b.REV.9.7.1">Ari namenasanotaqueri tsinari: iquempetacari cavayo, ipashicayetaca ashiro eiro aveantaritsi sataamentotsi aisati chacopi.</s>
      <s id="b.REV.9.7.2">Yamatseetacaro shiirori oro.</s>
      <s id="b.REV.9.7.3">Orari ivoropee oshiaquero avoropee arori.</s>
     </seg>
     <seg type="verse" id="b.REV.9.8">
      <s id="b.REV.9.8.1">Iviti oquempetacaro oishi tsinane, oquishipeti.</s>
      <s id="b.REV.9.8.2">Iraji oquempetacaro iraji maniti, antearoquiaji.</s>
     </seg>
     <seg type="verse" id="b.REV.9.9">
      <s id="b.REV.9.9.1">Inejitonqui oshiaquero ashiro, ariorica yaranaque, antearojenca yaranaque, ishiaquero itirei, tiriririri.</s>
     </seg>
     <seg type="verse" id="b.REV.9.10">
      <s id="b.REV.9.10.1">Irishi oshiaquero irishi quitoniro, ainiro itseequi.</s>
      <s id="b.REV.9.10.2">Ariorica yoaqueri atiri, icatsitasanotaqueri, ocarataque apapacoroni cashiri icatsitaque.</s>
     </seg>
     <seg type="verse" id="b.REV.9.11">
      <s id="b.REV.9.11.1">Ainiro ivincatsarite tsinaripee: iriotaque ivincatsarite maaroni camaari.</s>
      <s id="b.REV.9.11.2">Ipajita irineanequi jorio Avaroni; iro irineanequi quireshiasati ipajita Aporioni.</s>
      <s id="b.REV.9.11.3">Iro acantiri aneanequi arori: Poyereantatsiri.</s>
     </seg>
     <seg type="verse" id="b.REV.9.12">
      <s id="b.REV.9.12.1">Aitaque icantari yora intacarori oashinoncaajeitiriri quipatsisati.</s>
      <s id="b.REV.9.12.2">Timatsiquera apite aisati.</s>
     </seg>
     <seg type="verse" id="b.REV.9.13">
      <s id="b.REV.9.13.1">Impoiji itioti itsipa inampire Tasorentsi, yora seishitapaintsiri, tii, tii, tii; irosati noquemantacariri itsipa neanatatsiri.</s>
      <s id="b.REV.9.13.2">Ari oponeacari irineane ora itaapinitantaroriqui casancapatsari, vetsicachari oro.</s>
      <s id="b.REV.9.13.3">Otimi anta Tasorentsiqui, otiminta otseequi itsipasati.</s>
     </seg>
     <seg type="verse" id="b.REV.9.14">
      <s id="b.REV.9.14.1">Icantiri tiotaintsiri: --Pijate poimisoquijajeri yora 4 camaari yoisotiri Tasorentsi anta antearojaqui eni: ora pajitachari Eojarateshi.</s>
     </seg>
     <seg type="verse" id="b.REV.9.15">
      <s id="b.REV.9.15.1">Ari ijataque, yoimisoquijajiri camaaripee.</s>
      <s id="b.REV.9.15.2">Ari icantini Tasorentsi peerani: "Niotaquero jaoca oncarate impoyereaarantanteariri atiripee.</s>
      <s id="b.REV.9.15.3">Niotaquero jaoca oncarate omoncaratanteari osarintsi, cashiri, quitaiteri, aisati jaoca incarate catsirincaiteri".</s>
      <s id="b.REV.9.15.4">Meeca omoncarataca, irootaque yoimisoquijantajariri.</s>
     </seg>
     <seg type="verse" id="b.REV.9.16">
      <s id="b.REV.9.16.1">Yora camaari ijivajeitaqueri oshequi catsini soraropee, icarajeiti 200,000,000.</s>
      <s id="b.REV.9.16.2">Niotaqueri, icantaquenari.</s>
     </seg>
     <seg type="verse" id="b.REV.9.17">
      <s id="b.REV.9.17.1">Aisati noneajeitaqueri iyavayote.</s>
      <s id="b.REV.9.17.2">Ipashicanejitaro quijacotariri quiraatatsiri, oshiaquero paamari, ora morecasanotatsiri.</s>
      <s id="b.REV.9.17.3">Iito cavayopee oshiaquero iitopee maniti.</s>
      <s id="b.REV.9.17.4">Oponeaca ivantequi oshequi paamari, jero cachaajenca oshequi, jero morecasanotatsiri.</s>
     </seg>
     <seg type="verse" id="b.REV.9.18">
      <s id="b.REV.9.18.1">Iroojeitaque poyereaarantajeitiriri atiripee: ora paamari, cachaajenca, jero morecasanotatsiri poneachari ivantequi cavayo.</s>
     </seg>
     <seg type="verse" id="b.REV.9.19">
      <s id="b.REV.9.19.1">Irootaque yoantariri cavayo atiri: ivante aisati irishi.</s>
      <s id="b.REV.9.19.2">Iro irishi oshiaqueri maranque, ainiro oitotaca, yatsicantacariri atiri.</s>
     </seg>
     <seg type="verse" id="b.REV.9.20">
      <s id="b.REV.9.20.1">Ari itimaarantaque aparopee atiri, iro cantaincha te inquenqueshirejeitempaji: te incoyeji catsini inquemisanteri Tasorentsi.</s>
      <s id="b.REV.9.20.2">Icantani yantapinitiro caari cameetsatatsi, ipincatsatapinijeitiri camaari, aisati ipincatsatashijeitaro yovetsicayetiri: oroyetatsiri, peratayetatsiri, otsipa ashiroyetatsiri, mapitatsiri, inchatoyetatsiri, maaroni.</s>
      <s id="b.REV.9.20.3">Ijitasorentsitashiyetaro, iro cantaincha tecatsi oncantea amene, onqueme, aisati aniite.</s>
     </seg>
     <seg type="verse" id="b.REV.9.21">
      <s id="b.REV.9.21.1">Icantani yoayeriti, imatsitanti, yantiro caari yai, icoshiti.</s>
      <s id="b.REV.9.21.2">Te inquenqueshiretimateaji catsini.</s>
     </seg>
    </div>
    <div type="chapter" id="b.REV.10">
     <seg type="verse" id="b.REV.10.1">
      <s id="b.REV.10.1.1">Impoiji noneaqueri itsipa inampire Tasorentsi, shintsitasanotatsiri.</s>
      <s id="b.REV.10.1.2">Iponeaca inquitequi, oshoncacari mencori, itimaque savirentsi iitoqui jenioquiji.</s>
      <s id="b.REV.10.1.3">Ivoro oshiaqueri catsirincaiteri, ivori oshiaquero paamari.</s>
     </seg>
     <seg type="verse" id="b.REV.10.2">
      <s id="b.REV.10.2.1">Yajiriquiro sanquenarentsi, pinaicareachari.</s>
      <s id="b.REV.10.2.2">Iitisanori aaticajatapairori incajare, irointi irampate aaticapairori quipatsi.</s>
     </seg>
     <seg type="verse" id="b.REV.10.3">
      <s id="b.REV.10.3.1">Antearojenca icajemapaaque, iquempetacari maniti icajemi, jan, jan.</s>
      <s id="b.REV.10.3.2">Impoiji itireanaque, icarataque 7, tiiriririri.</s>
     </seg>
     <seg type="verse" id="b.REV.10.4">
      <s id="b.REV.10.4.1">Noquemantacariri itireanaque, irotaintsi nosanquenateme, iro cantaincha noquemaqueri icantaquena inquitesati: --Eiro pisanquenatirotsi icantiri tireatsiri, pimanero.</s>
     </seg>
     <seg type="verse" id="b.REV.10.5">
      <s id="b.REV.10.5.1">Ari noneajiri aisati inampire Tasorentsi, yora aatiquirori incajare aisati quipatsi: yovanquiro iracosanori inquitequi,</s>
     </seg>
     <seg type="verse" id="b.REV.10.6">
      <s id="b.REV.10.6.1">icanti: --Timatsi Tasorentsi aneasanotatsiri, icantani yanei, eiro icamitsi catsini.</s>
      <s id="b.REV.10.6.2">Yovetsicaquero inquite aisati maaroni timantajeitarori; yovetsicaquero quipatsi aisati maaroni timantajeitarori; yovetsicaquero incajare aisati maaroni timantajeitarori.</s>
      <s id="b.REV.10.6.3">Ioti iriori te nontseeyaji, irotaintsi meeca omoncaratea.</s>
     </seg>
     <seg type="verse" id="b.REV.10.7">
      <s id="b.REV.10.7.1">Impoiji intiote yora inampire Tasorentsi, yora sietetapaintsiri.</s>
      <s id="b.REV.10.7.2">Ari onconijatapaaque manavetachari peerani: oca yoametiriri Tasorentsi quemisantajeitiriri peerani, yora quenquetsatacojeitiriniri.</s>
     </seg>
     <seg type="verse" id="b.REV.10.8">
      <s id="b.REV.10.8.1">Impoiji noquemajiri aisati jenoquisati quenquetsatacaaquenari incaranqui.</s>
      <s id="b.REV.10.8.2">Icantana: --Pijate, paavaquero sanquenarentsi yajiriquiri nampirentsi aatiquirori incajare aisati quipatsi.</s>
     </seg>
     <seg type="verse" id="b.REV.10.9">
      <s id="b.REV.10.9.1">Irosati nojatashitantacariri, nocantapairi: --Pimpenaro sanquenarentsi.</s>
      <s id="b.REV.10.9.2">Icantavaquena: --Jero, payero, poyearo; ariorica poaquearo, pineaquero opochati, oquempetaca ija pitsi.</s>
      <s id="b.REV.10.9.3">Iro cantaincha impoiji ompianeentaquempi.</s>
     </seg>
     <seg type="verse" id="b.REV.10.10">
      <s id="b.REV.10.10.1">Ari naavaquero, noacaro.</s>
      <s id="b.REV.10.10.2">Opochavetaca, iro cantaincha impoiji opianeentaquena.</s>
     </seg>
     <seg type="verse" id="b.REV.10.11">
      <s id="b.REV.10.11.1">Impoiji icantaquena: --Meeca pinquenquetsatacoteri aisati jaoca incantajeiteari coajica pashinipee atiri: nashiyetarori irineanepee, pincatsaripee, maaroni.</s>
     </seg>
    </div>
    <div type="chapter" id="b.REV.11">
     <seg type="verse" id="b.REV.11.1">
      <s id="b.REV.11.1.1">Impoiji ipaquenaro Tasorentsi inchaqui, shiirori cotiquiirontsi, impoiji icantaquena: --Jero oca pimoncaramentoca.</s>
      <s id="b.REV.11.1.2">Pijate meeca novancoqui, pimoncarataitero; aisati pimoncaratero itaantarori casancapatsari, aisati pimoncarajeiteri maaroni quemisantajeitatsiri anta, jaocarica icarajeitiri.</s>
     </seg>
     <seg type="verse" id="b.REV.11.2">
      <s id="b.REV.11.2.1">Eiroyea pimoncaratirotsi anta saiteriqui: irointiquea pimoncarate onta iquenantari caari quemisantajeitatsi.</s>
      <s id="b.REV.11.2.2">Incarataque 42 cashiri inquenayetanaque itsipapee atiri anta nonampiqui: ora Jerosare.</s>
      <s id="b.REV.11.2.3">Oshequi iroashinoncaajeiteri savicajeitatsiri.</s>
     </seg>
     <seg type="verse" id="b.REV.11.3">
      <s id="b.REV.11.3.1">Nontianqueri apite quenquetsatacotenaneri, oncarate 1,260 quitaiteri inquenquetsatapinite.</s>
      <s id="b.REV.11.3.2">Incantapinijeiteri atiri: "Pinquenqueshirejeitanaquea.</s>
      <s id="b.REV.11.3.3">Eiro papiitapinitirotsi caari cameetsatatsi, irointi pinquemisantajeite, pintimajeite cameetsa".</s>
     </seg>
     <seg type="verse" id="b.REV.11.4">
      <s id="b.REV.11.4.1">Iquenquetsatacotitacarini peerani Sacariashini yora apitetatsineri, ishiacantaqueri orivo.</s>
      <s id="b.REV.11.4.2">Aisati ishiacantaquero onantari veera timatsiri anta Avincatsaritequi.</s>
      <s id="b.REV.11.4.3">Tempa iriotaque pincatsariventajeitiriri maaroni atiri.</s>
     </seg>
     <seg type="verse" id="b.REV.11.5">
      <s id="b.REV.11.5.1">Intimerica coavetachaneri iroashinoncayerime yora apitetatsineri, omponeaquea ivantequi iriori paamari, ontsoncasanojeiteri, ontaajeiteri, pomein.</s>
     </seg>
     <seg type="verse" id="b.REV.11.6">
      <s id="b.REV.11.6.1">Oshequi irimatacaajeiteri Tasorentsi.</s>
      <s id="b.REV.11.6.2">Peerani inquenquetsatapinite, iro cantaincha incoaquerica eiro oparii incani, eiro opariitsi, irosati irivecarantearori inquenquetsate.</s>
      <s id="b.REV.11.6.3">Aisati, incoaquerica, impeajero nija irajantsi.</s>
      <s id="b.REV.11.6.4">Aisati incoaquerica, iroashinoncaapinijeiteri maaroni savicajeitatsineri.</s>
     </seg>
     <seg type="verse" id="b.REV.11.7">
      <s id="b.REV.11.7.1">Ariorica irimoncarataquero inquenquetsate, jeri aisati imponeaquea omoroqui tsompoina covencatatsiri iriori.</s>
      <s id="b.REV.11.7.2">Inquisapeeri quenquetsatatsineri, iranaacotapeeri, iroapeeri, shemi.</s>
     </seg>
     <seg type="verse" id="b.REV.11.8">
      <s id="b.REV.11.8.1">Imponaajeitaquea camajeitatsineri anta Jerosarequi, nianqui.</s>
      <s id="b.REV.11.8.2">Ishiacantaquero Tasorentsi Jerosare Soroma aisati Ejipito; iro ishiacantantarori, oshequi yantapinijeitiro jerosaresati caari cameetsatatsi.</s>
      <s id="b.REV.11.8.3">Tempa aitaque ipajacoyeetaqueriri Jesoshi Jerosarequi.</s>
     </seg>
     <seg type="verse" id="b.REV.11.9">
      <s id="b.REV.11.9.1">Oncarate mava quitaiteri imponaajeite nampitsiqui nianqui, irosati intampaticatantajeari catsirincaiteri aisati.</s>
      <s id="b.REV.11.9.2">Impocajeite maaroni atiripee iramenajeiteri camaintsineri, irinashijeitanaquea amenajeiterineri: imponeaquea otsipapeequi nampitsi, onashiyetaquea irineanepee.</s>
      <s id="b.REV.11.9.3">Eiro ishinetiritsi intijeeteri.</s>
     </seg>
     <seg type="verse" id="b.REV.11.10">
      <s id="b.REV.11.10.1">Inquimoshirejeitanaque maaroni savicajeitatsineri, iro inquimoshiretanteari incamaque yora apite quenquetsatacaajeivetearineri: impashitavacaajeitea paitapeerica.</s>
      <s id="b.REV.11.10.2">Incantajeite: --Tsame anquimoshirejeite.</s>
      <s id="b.REV.11.10.3">Camanirotaque yora quenquetsatacotiriniri Tasorentsi: eiro imatajirotsi iroashinoncaajeitajee aisati.</s>
     </seg>
     <seg type="verse" id="b.REV.11.11">
      <s id="b.REV.11.11.1">Iro cantaincha tampatica catsirincaiteri intasoncajeri Tasorentsi, intinaajeitajeri apite, incatiajeitanaje.</s>
      <s id="b.REV.11.11.2">Ari intsaroacaajeitanaqueari maaroni neajeitajerineri.</s>
     </seg>
     <seg type="verse" id="b.REV.11.12">
      <s id="b.REV.11.12.1">Impoiji inquemaqueri Tasorentsi, antearojenca incanteri: --Caatanaje aca jenoqui.</s>
      <s id="b.REV.11.12.2">Ari irijajeitanaque inquitequi, inquenantanajearo mencori; irineajeitavajeri maaroni quisajeivetariniri.</s>
     </seg>
     <seg type="verse" id="b.REV.11.13">
      <s id="b.REV.11.13.1">Irosati onicantanaquea quipatsica, ontireaarantanaque pancotsipee.</s>
      <s id="b.REV.11.13.2">Incarajeite camajeitaintsineri 7,000.</s>
      <s id="b.REV.11.13.3">Oshequi intsaroajeitanaque itsipapee, impoijiquea impincatsajeitaqueri, icantajeite: --Tempa oshequi ipincatsariti Tasorentsi, itasorentsitasanoti.</s>
     </seg>
     <seg type="verse" id="b.REV.11.14">
      <s id="b.REV.11.14.1">Irootaque omoncaratanteari apitetapaintsiri iroashinoncaajeiteri Tasorentsi atiripee.</s>
      <s id="b.REV.11.14.2">Apanivaniji ora mavatapaintsineri.</s>
     </seg>
     <seg type="verse" id="b.REV.11.15">
      <s id="b.REV.11.15.1">Impoiji itiotaque yora itsipa inampire Tasorentsi, yora sietetapaintsiri: tii, tii, tii.</s>
      <s id="b.REV.11.15.2">Noquemajeitaqueri savicajeitatsiri inquitequi, antearojenca icantajeiti: Meecaquea impincatsariventajeiteri Avincatsarite maaroni quipatsisati, incarateri Quirishito impincatsariventantajeite, incantaitatiyempani.</s>
     </seg>
     <seg type="verse" id="b.REV.11.16">
      <s id="b.REV.11.16.1">Impoiji yora 24 savicacaajeitantatsiri iponeaca ivincatsarimentoqui, irosati itiyeroashijeitantacariri Tasorentsi: oshequi ipincatsajeitaqueri.</s>
     </seg>
     <seg type="verse" id="b.REV.11.17">
      <s id="b.REV.11.17.1">Ipampoyeaventajeitiri: Avirotaque, Novincatsarite, Tasorentsisanori: oshequi pishintsitaque, oshequi pipincatsaritaque.</s>
      <s id="b.REV.11.17.2">Te pimpashinitapiniteaji, picantani pitasorentsitaque.</s>
      <s id="b.REV.11.17.3">Aisati pipincatsaritasanotaque, meeca pimpincatsariventajeiteri maaroni atiri; eiro pojocajirotsi, irosati pincanteani.</s>
      <s id="b.REV.11.17.4">Irootaque nopasonquijeitantimpiri.</s>
     </seg>
     <seg type="verse" id="b.REV.11.18">
      <s id="b.REV.11.18.1">Iquisajeivetimpi atiripee, iro cantaincha meeca pipiajeitacari.</s>
      <s id="b.REV.11.18.2">Poitinaajeitajiri camajeivetainchari, maaroni: pipinajeitaqueri maaroni antaveetimpirori picoacaajeitaqueriri, maaroni quenquetsatacojeitimpiri, quemisantajeitimpiri, maaroni.</s>
      <s id="b.REV.11.18.3">Pincatsajeitimpiri, pincatsariveitachaniri quipatsiqui, caari pincatsariveitachani, maaroni.</s>
      <s id="b.REV.11.18.4">Cameetsa pisavicacaajeitaqueri pinampiqui.</s>
      <s id="b.REV.11.18.5">Irintiquea yora quisajeitimpiniri, caari cameetsajeitatsini, poasanquetaajeitaqueri, pitiancajeitaqueri Sharincaveniqui.</s>
     </seg>
     <seg type="verse" id="b.REV.11.19">
      <s id="b.REV.11.19.1">Impoiji ashitareanaca ivanco Tasorentsi anta inquitequi, noneaquero tsompoina cajo, ora onantari isanquenare Tasorentsi peerani.</s>
      <s id="b.REV.11.19.2">Aisati noneaquero yamatsequi, matsec, matsec; aisati antearojenca itirei, tiiriririri; aisati onicanaca quipatsi, shique, shique, shique; jero aisati opariitasanotaque iriniqui, sacorororo.</s>
     </seg>
    </div>
    <div type="chapter" id="b.REV.12">
     <seg type="verse" id="b.REV.12.1">
      <s id="b.REV.12.1.1">Impoiji otimi aisati noneaqueri anta inquitequi, ishiacantaqueeneri aisati Tasorentsi, ayotanteari irantayeteri coajicani.</s>
      <s id="b.REV.12.1.2">Noneaquero tsinane, oquempetaca oquitsaatacari catsirincaiteri, aaticaqueri cashiri, amatseetacari 12 impoquiro.</s>
     </seg>
     <seg type="verse" id="b.REV.12.2">
      <s id="b.REV.12.2.1">Otsomontetaque, irotaintsi intime, atsicaneentaquero, ocavintsaanaca, ocajemanaque: --Ayavee, ayavee.</s>
     </seg>
     <seg type="verse" id="b.REV.12.3">
      <s id="b.REV.12.3.1">Imapocaquero, ipocapaaque anteari maranque, catsini; quitioncaitaque ini.</s>
      <s id="b.REV.12.3.2">Ocarataque iito 7, aisati itseequi 10.</s>
      <s id="b.REV.12.3.3">Yamatseeyetaca iitopeequi.</s>
     </seg>
     <seg type="verse" id="b.REV.12.4">
      <s id="b.REV.12.4.1">Irishi inoshicaarantapaaqueri oshequi impoquiro catsini, sorororo; impoiji ipishoncajeitaqueri quipatsiqui.</s>
      <s id="b.REV.12.4.2">Icatiapaaca anta otiminta tsinane, yoyeaquero ontimeri otomi, iroantavaqueariri.</s>
     </seg>
     <seg type="verse" id="b.REV.12.5">
      <s id="b.REV.12.5.1">Ari otimiri otomi, yora pincatsariventasanojeiterineri maaroni atiri; tecatsi piatearineri coajicani.</s>
      <s id="b.REV.12.5.2">Imapoquiri Tasorentsi, yaapitsatanaqueri jananequi, yaanajiri inquitequi, isavicacaapaaqueri ivincatsarimentoqui.</s>
     </seg>
     <seg type="verse" id="b.REV.12.6">
      <s id="b.REV.12.6.1">Oshianaca tsinane anta caaraiteriqui, anta yovetsicaqueneronta Tasorentsi.</s>
      <s id="b.REV.12.6.2">Ishentaquero anta cameetsa, ocarataque 1,260 quitaiteri.</s>
     </seg>
     <seg type="verse" id="b.REV.12.7">
      <s id="b.REV.12.7.1">Jero aisati imanatavacaajeitaca anta inquitequi.</s>
      <s id="b.REV.12.7.2">Yora Miyeri, icarajeitaqueri itsipapee inampire Tasorentsi, iquisajeitavaqueri yora maranque aisati inampirepee iriori; imanatavacaajeitaca.</s>
     </seg>
     <seg type="verse" id="b.REV.12.8">
      <s id="b.REV.12.8.1">Irio anaacotantatsiri inampirepee Tasorentsi, yojocajeitaqueri maranque aisati icarajeitiri, tecatsi incantea iriori impiajeitanaje inquitequi.</s>
     </seg>
     <seg type="verse" id="b.REV.12.9">
      <s id="b.REV.12.9.1">Ari yojocasanojeitaqueri quipatsiqui, aisati maaroni inampirepee.</s>
      <s id="b.REV.12.9.2">Iriotaque yora maranquetatsiri peerani: ivincatsarite camaari, aisati ipajiyeetiri Satanashi.</s>
      <s id="b.REV.12.9.3">Peerani oshequi yamatavijeivetacarini atiripee, iro cantaincha eiro imatajirotsi aisati.</s>
     </seg>
     <seg type="verse" id="b.REV.12.10">
      <s id="b.REV.12.10.1">Impoiji aisati noquemaqueri inquitesati, antearojenca icanti: --Meeca yoavisacotasanojeitaquee Tasorentsi, itasoncacoventajeitaquee, ipincatsariventajeitaquee; aisati iriori Quirishito ipincatsariventajeitaquee.</s>
      <s id="b.REV.12.10.2">Cameetsataque.</s>
      <s id="b.REV.12.10.3">Icantani peerani icantacojeitaquee Satanashi, aisati maaroni ayemisantaririnte, icoapinivetaca iroasanquejeiteeme Tasorentsi: icantani, quitaiteriqui, tsiteniriqui.</s>
      <s id="b.REV.12.10.4">Meecaquea eiro imatajirotsi Satanashi aisati.</s>
     </seg>
     <seg type="verse" id="b.REV.12.11">
      <s id="b.REV.12.11.1">Icamimentajeitaquee Ovisha, aparajatimentajeitaquee iriraja, irootaque caari imatantajaro Satanashi iroasanquetacantajee.</s>
      <s id="b.REV.12.11.2">Aisati aquemisantasanojeitaqueri Tasorentsi, antajeitaqueneri maaroni icoacaajeitaqueeri, irootaque caari yoasanquetantajeitee.</s>
      <s id="b.REV.12.11.3">Ainiro acarajeitaqueri camimentiriri Quirishito, te incoyeni inquempoyeempa irisati.</s>
     </seg>
     <seg type="verse" id="b.REV.12.12">
      <s id="b.REV.12.12.1">Meeca aquimoshirejeitaque, acarajeitaqueri maaroni savicajeitatsiri aca inquitequi; ancanteani anquimoshiretasanojeitanaque.</s>
      <s id="b.REV.12.12.2">Iro cantaincha irashinoncaasanojeitanaquea maaroni quipatsisati.</s>
      <s id="b.REV.12.12.3">Oshequi iquisa Satanashi, ioti eiro osamanititsi irisavique quipatsiqui, oshequi iroashinoncaajeiteri savicajeitatsiri.</s>
     </seg>
     <seg type="verse" id="b.REV.12.13">
      <s id="b.REV.12.13.1">Ari ipariapaaque maranque quipatsiqui, oshequi iquisapaaquero tsinane tomintariri otomi.</s>
     </seg>
     <seg type="verse" id="b.REV.12.14">
      <s id="b.REV.12.14.1">Itasonquiro Tasorentsi otimantacari oshivanqui apite, oquempetacaro ishivanqui anteari paquitsa.</s>
      <s id="b.REV.12.14.2">Impoiji arapitsatanaqueri maranque, ojataque anta ocaaraiteapai.</s>
      <s id="b.REV.12.14.3">Anta intacoyeetacaro icarataque 42 cashiri.</s>
     </seg>
     <seg type="verse" id="b.REV.12.15">
      <s id="b.REV.12.15.1">Impoiji yora maranque yaparajataquero oshequi nija catsini, oponeanaca ivantequi, chararara; icoaveta irooncajerome quipatsi, icoaveta areetapeemparome tsinane, ompiincanaqueme.</s>
     </seg>
     <seg type="verse" id="b.REV.12.16">
      <s id="b.REV.12.16.1">Iro cantaincha ocavintsaaquero quipatsi tsinane, otencareanaque, oquiajatanaque maaroni nija quipatsiqui.</s>
     </seg>
     <seg type="verse" id="b.REV.12.17">
      <s id="b.REV.12.17.1">Aiquero ijatatii iquisaquero tsinane.</s>
      <s id="b.REV.12.17.2">Te irimateroji iroori, irootaque ijatashitantariri itsipapee otomipee: maaroni yora antiniriri Tasorentsi icantaqueriri, aisati maaroni quemisantasanotiriri Jesoshi; icoaveta intsoncajeiterime iriori.</s>
     </seg>
    </div>
    <div type="chapter" id="b.REV.13">
     <seg type="verse" id="b.REV.13.1">
      <s id="b.REV.13.1.1">Impoiji nocatiaca impanequiqui, anta otsapijaqui antearoja incajare.</s>
      <s id="b.REV.13.1.2">Jeri noneavaqueri incajarequi icontetapaaque covencatatsiri, otimi itseequi 10, jero iito 7.</s>
      <s id="b.REV.13.1.3">Otimi itseequiqui amatseerentsi; aisati isatoncaataca iitopeequi: ocantimatiri sanquenarentsi Tasorentsi.</s>
     </seg>
     <seg type="verse" id="b.REV.13.2">
      <s id="b.REV.13.2.1">Ari ishiapaaqueri maniti.</s>
      <s id="b.REV.13.2.2">Iiti oshiaquero iiti meeni; irointi ivante oshiaquero ivante maniti.</s>
      <s id="b.REV.13.2.3">Icantavaqueri maranque: --Meeca nocoaque nomatacayempi, pinquempetantenari: oshequi pimayetaque, oshequi pimpincatsaritanaque, oshequi pincantacantayete.</s>
     </seg>
     <seg type="verse" id="b.REV.13.3">
      <s id="b.REV.13.3.1">Amashitasanotaca catsini iito aparoni, naamaaca irovetaincha oamayerime amashitaqueriri.</s>
      <s id="b.REV.13.3.2">Yoajeitanaqueri cavaco maaroni atiri, icantajeiti: --¿Paitaquea caari icamanta?</s>
      <s id="b.REV.13.3.3">Pamenerote iito, jooo, ¿paitaquea oaqueriri?</s>
     </seg>
     <seg type="verse" id="b.REV.13.4">
      <s id="b.REV.13.4.1">Aisati ipincatsajeitaqueri maranque, icantajeiti: --Pineaqueri, oshequi imatacaaqueri covencatatsiri.</s>
      <s id="b.REV.13.4.2">Aisati ipincatsajeitaqueri covencatatsiri, icantajeiti: --Pineaqueri, oshequi ishintsica, tecatsi materine impiateari.</s>
     </seg>
     <seg type="verse" id="b.REV.13.5">
      <s id="b.REV.13.5.1">Impoiji yora maranque icantiri covencatatsiri: --Meeca pinquisanaqueri Tasorentsi, incarate 42 cashiri pimpincatsaritasanotanaque.</s>
      <s id="b.REV.13.5.2">Ari oshequi ishemetsataque, oshequi icantimataqueri Tasorentsi.</s>
     </seg>
     <seg type="verse" id="b.REV.13.6">
      <s id="b.REV.13.6.1">Ari icantimataqueri iriori, icantimataquero inampi, aisati icantimajeitaqueri savicajeitatsiri anta.</s>
     </seg>
     <seg type="verse" id="b.REV.13.7">
      <s id="b.REV.13.7.1">Aisati icantaqueri maranque: --Pinquisajeiteri maaroni quemisantajeitiriri Tasorentsi, poashinoncaajeiteri.</s>
      <s id="b.REV.13.7.2">Aisati pimpincatsariventajeiteri savicajeitatsiri quipatsipeequi, pashiniyetirori irineanepee.</s>
     </seg>
     <seg type="verse" id="b.REV.13.8">
      <s id="b.REV.13.8.1">Aitaque impincatsajeiteri maaroni atiripee.</s>
      <s id="b.REV.13.8.2">Apatiroquea irinti quemisantatsiri, eiro ipincatsatiritsi.</s>
      <s id="b.REV.13.8.3">Aitaque, tequerani irovetsiqueroni quipatsi, iotitacarini Tasorentsi maaroni quemisantajeiterineri.</s>
      <s id="b.REV.13.8.4">Aitaque isanquenataqueroni ivajiropee, ipajititayetacarini yora Ovisha camimentajeiterineri.</s>
     </seg>
     <seg type="verse" id="b.REV.13.9">
      <s id="b.REV.13.9.1">Otimirica piquemantari, pinquenqueshiretero oca nosanquenataquempiri.</s>
     </seg>
     <seg type="verse" id="b.REV.13.10">
      <s id="b.REV.13.10.1">Icanti Tasorentsi: "Noiminqueajeiteri coajica maaroni oiminqueajeivetaquempineri.</s>
      <s id="b.REV.13.10.2">Nompesajeiteri maaroni pesajeivetempineri".</s>
      <s id="b.REV.13.10.3">Meeca icoacaajeitaquee Tasorentsi ancantaitatiyempani anquemisantajeiteri, anquearioventero.</s>
     </seg>
     <seg type="verse" id="b.REV.13.11">
      <s id="b.REV.13.11.1">Impoiji noneaqueri itsipa covencatatsiri, iponeaca irinti quipatsiqui tsompoina.</s>
      <s id="b.REV.13.11.2">Iquempevetacari ovisha, otimi itseequi apite; icovencati ineanati.</s>
     </seg>
     <seg type="verse" id="b.REV.13.12">
      <s id="b.REV.13.12.1">Oshequi ipincatsaritaque, iquempetacari itsipa covencatatsiri, yora amashitachari iitoqui.</s>
      <s id="b.REV.13.12.2">Aisati icantajeitiri maaroni savicajeitatsiri: --Pimpincatsajeiteriyea yora amashitachari iitoqui.</s>
      <s id="b.REV.13.12.3">Ari ipincatsajeitavaqueri.</s>
     </seg>
     <seg type="verse" id="b.REV.13.13">
      <s id="b.REV.13.13.1">Oshequi itasoncantayetaque yora apitetapaintsiri.</s>
      <s id="b.REV.13.13.2">Imayetaquero caari ineapinijeiti ashanincapee.</s>
      <s id="b.REV.13.13.3">Ineajeitaqueri atiri yoariaquero paamari: oponeaca inquitequi, irosati quipatsiqui.</s>
     </seg>
     <seg type="verse" id="b.REV.13.14">
      <s id="b.REV.13.14.1">Oshequi imayetaque, irootaque yamatavijeitantacariri oshequi atiri, ijitasorentsijeivetacari.</s>
      <s id="b.REV.13.14.2">Ariorica itsipatacari yora jivatiriri, oshequi imayetaque.</s>
      <s id="b.REV.13.14.3">Aisati icantajeitaqueri atiri: --Jentsite, pishiacantajeiteri yoca jivataquenari, yoca ipesheevetacari.</s>
      <s id="b.REV.13.14.4">Pineaqueri, te incameji.</s>
     </seg>
     <seg type="verse" id="b.REV.13.15">
      <s id="b.REV.13.15.1">Ari iquemisantajeitaqueri, yovetsicajeitaque ishiacantaro.</s>
      <s id="b.REV.13.15.2">Impoiji itasoncaquero, aneantacari, aisati oneanatantacari.</s>
      <s id="b.REV.13.15.3">Impoiji icantajeitaqueri atiri: --Pimpincatsajeitero oca avetsicajeitaqueri: irootaque atasorentsite.</s>
      <s id="b.REV.13.15.4">Ari ipincatsajeivetacaro.</s>
      <s id="b.REV.13.15.5">Irintiquea maaroni caari pincatsatiro, yoacantajeitaqueri.</s>
     </seg>
     <seg type="verse" id="b.REV.13.16">
      <s id="b.REV.13.16.1">Aisati isatoncaatacantaqueri atiripee, maaroni.</s>
      <s id="b.REV.13.16.2">Isatoncaajeitaca iracosanoriqui, ariorica ivancainaqui, maaroni: pincatsarijeitatsiri, caari pincatsarijeitatsine, ashitaarantajeitachari, caari ashitaarantajeitachane; yora yamananteetiri aisati yora caari yamananteeti: isatoncaajeitaca maaroni.</s>
     </seg>
     <seg type="verse" id="b.REV.13.17">
      <s id="b.REV.13.17.1">Iro isatoncaajeitaqueriri ivajiro covencatatsiri, yorari itsipapee isatoncaajeitaqueri inomerote.</s>
      <s id="b.REV.13.17.2">Icantajeitiri: --Eirorica isatoncaajeita atiripee, eiro noshinetiritsi iramanantayete aisati impimantayete.</s>
     </seg>
     <seg type="verse" id="b.REV.13.18">
      <s id="b.REV.13.18.1">Ocameetsati meeca ontime piotanteari, pinquenqueshiretero inomerote covencatatsiri.</s>
      <s id="b.REV.13.18.2">Irootaque inomerote atiri, ocarataque 666: irootaque piotanteariri.</s>
     </seg>
    </div>
    <div type="chapter" id="b.REV.14">
     <seg type="verse" id="b.REV.14.1">
      <s id="b.REV.14.1.1">Impoiji namenanaji aisati, jeri noneaqueri yora Ovishatatsiri, icatiaca toncaariqui pajitachari Sio: otimi Sio Jerosarequi.</s>
      <s id="b.REV.14.1.2">Icarajeitaqueri maaroni quemisantajeitatsiri, satoncaajeitachari ivancainaqui ivajiro Ovisha aisati iriri.</s>
      <s id="b.REV.14.1.3">Icarajeitaque 144,000.</s>
     </seg>
     <seg type="verse" id="b.REV.14.2">
      <s id="b.REV.14.2.1">Impoiji noquemajeitiri aisati inquitesati, antearojenca irineane; iquempetacaro antearoja ovarijare, aisati antearo itirei.</s>
      <s id="b.REV.14.2.2">Iriojeitaque javioquijeitirori shiirori ijavioqui.</s>
     </seg>
     <seg type="verse" id="b.REV.14.3">
      <s id="b.REV.14.3.1">Itimajeiti anta Tasorentsiqui, anta itiminta savicacantayetatsiri aisati yora itsipasati virantsi.</s>
      <s id="b.REV.14.3.2">Ari ipampoyeajeitiro pampoyeantsi iroaquerari; ocameetsajencataque, iro cantaincha tecatsi materone iriotero: apaniro irinti 144,000 atiri oavisacojeitainchari.</s>
     </seg>
     <seg type="verse" id="b.REV.14.4">
      <s id="b.REV.14.4.1">Te irantajeitajeroji caari cameetsatatsi iriori, icameetsajeitaque: aisati icantani yoijajeitaqueri ovisha, jaocarica ijayetaqueri.</s>
      <s id="b.REV.14.4.2">Iriojeitaque quemisantajeitiriri Tasorentsi aisati Ovisha.</s>
     </seg>
     <seg type="verse" id="b.REV.14.5">
      <s id="b.REV.14.5.1">Te intseeyajeiteaji, aisati icameetsajeitaque, te irantajeitajeroji caari cameetsatatsi.</s>
     </seg>
     <seg type="verse" id="b.REV.14.6">
      <s id="b.REV.14.6.1">Impoiji noneaqueri itsipa inampire Tasorentsi, yarayetanaque inquitequi nianqui.</s>
      <s id="b.REV.14.6.2">Iquenquetsatacaajeitaqueri maaroni savicajeitatsiri quipatsiqui, jaocarica otimayetiri inampipee, aisati jaocarica ocantayetari irineanepee.</s>
      <s id="b.REV.14.6.3">Icamantajeitaqueri jaoca incanteari iroavisacojeitantajeari.</s>
      <s id="b.REV.14.6.4">Irootaque icantapinijeitiriri Tasorentsi maaroni atiri peerani, te impashiniteroji.</s>
     </seg>
     <seg type="verse" id="b.REV.14.7">
      <s id="b.REV.14.7.1">Antearojenca icanti: --Pimpincatsajeiteri Tasorentsi, pincantajeiteri pishaninca: "Icameetsataque Tasorentsi".</s>
      <s id="b.REV.14.7.2">Pamene, moncarataca meeca iroasanquejeiteri maaroni caari quemisantajeitiri.</s>
      <s id="b.REV.14.7.3">Pimpincatsatasanojeiteri: tempa iriotaque vetsiquirori inquite aisati quipatsi, incajarepee aisati nijatenipee, maaroni.</s>
     </seg>
     <seg type="verse" id="b.REV.14.8">
      <s id="b.REV.14.8.1">Yoijatanaqueri itsipa nampirentsi, icanti iriori: --Peerani yora savicaveitachaniri Vavironiaqui yantacaapinijeitaquerini itsipapee atiri caari cameetsatatsi, iro cantaincha meeca ipoyereajeitaqueri Tasorentsi vavironiasati.</s>
      <s id="b.REV.14.8.2">Eiro imatacaajeitajiritsi aisati paitapeerica.</s>
     </seg>
     <seg type="verse" id="b.REV.14.9">
      <s id="b.REV.14.9.1">Impoiji yoijatajiri itsipa nampirentsi aisati: yora mavatapaintsiri.</s>
      <s id="b.REV.14.9.2">Antearojenca icantapaaque iriori: --Queariompia, pipincatsatiricari yora covencatatsiri, aisati ora ishiacantaro.</s>
      <s id="b.REV.14.9.3">Aisati pishinetaricari irisatoncaatempi pivancainaqui, ariorica pacoqui.</s>
     </seg>
     <seg type="verse" id="b.REV.14.10">
      <s id="b.REV.14.10.1">Ariorica pimpincatsateri covencatatsiri aisati pishinetearirica irisatoncaatempi, ari inquisaquempi Tasorentsi; inquisasanotempi, eiro icavintsaimatimpitsi.</s>
      <s id="b.REV.14.10.2">Pinquematsicatasanotaquearo paamari, irineajeitempi maaroni inampire Tasorentsi aisati yora Ovisha.</s>
     </seg>
     <seg type="verse" id="b.REV.14.11">
      <s id="b.REV.14.11.1">Pincantaitatiyempani pinquematsicatearo paamari; eiro otsivacanetitsi, oncantaqueani: quitaiteriqui, tsiteniriqui, peerani catsini.</s>
      <s id="b.REV.14.11.2">Aitaque inquematsicajeitearo maaroni pincatsatiriri covencatatsiri aisati ishiacantaro, aisati maaroni satoncaajeitarori ivajiro.</s>
     </seg>
     <seg type="verse" id="b.REV.14.12">
      <s id="b.REV.14.12.1">Pamene, ariorica pantapinitiro maaroni icoacaimpiri Tasorentsi, aisati ariorica piquemisantasanotaqueri Jesoquirishito, eiro pishemarotsi; ariorica pinquematsicatimentearo, iro cantaincha eiro patsipetashitarotsi.</s>
     </seg>
     <seg type="verse" id="b.REV.14.13">
      <s id="b.REV.14.13.1">Impoiji noquemaquero aisati Ishire Tasorentsi anta inquitequi, ocantaquena: --Jero oca pisanquenateri: "Inquimoshiretacayeari Tasorentsi maaroni camajeitatsiri, iquemisantirinirica Ivincatsarite.</s>
      <s id="b.REV.14.13.2">Queario, inquimoshiretacaasanoteari Tasorentsi, tempa iotiro maaroni yantajeitaqueniri quipatsiqui; irisavicacaajeitaqueri cameetsa, irimaoreacaasanojeitajeri".</s>
     </seg>
     <seg type="verse" id="b.REV.14.14">
      <s id="b.REV.14.14.1">Impoiniji namenanaji aisati, jero noneaquero mencori, oquitamarotasanotaque.</s>
      <s id="b.REV.14.14.2">Aisati noneaqueri shiaqueriri Atiritapaintsiri, isavicaque mencoriqui.</s>
      <s id="b.REV.14.14.3">Yamatseetacaro iramatseere, vetsicachari oro.</s>
      <s id="b.REV.14.14.4">Aisati yajiricaquero shiavetarori saviri, otsampitasanotaque.</s>
     </seg>
     <seg type="verse" id="b.REV.14.15">
      <s id="b.REV.14.15.1">Impoiniji noneaqueri itsipa nampirentsi, iponeaca ivancoqui Tasorentsi.</s>
      <s id="b.REV.14.15.2">Antearojenca icajemacotaqueri yora savicatsiri mencoriqui: --Moncarataca meeca pimpesacotero panquirentsi, sampataque meeca maaroni quipatsiquiniri.</s>
      <s id="b.REV.14.15.3">Pijate meeca pimpesacotero.</s>
     </seg>
     <seg type="verse" id="b.REV.14.16">
      <s id="b.REV.14.16.1">Ari ipesacojeitaquero savicatsiri mencoriqui, peti, peti; yaajeitaquero maaroni panquirentsi quipatsiquiniri.</s>
     </seg>
     <seg type="verse" id="b.REV.14.17">
      <s id="b.REV.14.17.1">Impoiji iponeaca ivancoqui Tasorentsi anta jenoqui itsipa nampirentsi.</s>
      <s id="b.REV.14.17.2">Aisati yamaque iriori shiavetarori saviri.</s>
     </seg>
     <seg type="verse" id="b.REV.14.18">
      <s id="b.REV.14.18.1">Jeri ipocaque pashini aisati, iponeaca anta itaapinitironta casancapatsari.</s>
      <s id="b.REV.14.18.2">Iriotaque taarantirori paitapeerica.</s>
      <s id="b.REV.14.18.3">Antearojenca icajemacotaqueri ishaninca ajiriquirori isavirite: --Iracaque ovapee: pimpesajeitero maaroni timajeitatsiri quipatsiqui, paayetajero maaroni, pampatotero.</s>
     </seg>
     <seg type="verse" id="b.REV.14.19">
      <s id="b.REV.14.19.1">Irosati ipesantarori maaroni ovapee anta quipatsiqui, yaayetajiro, yoajiro anta intsinacaitantearori Tasorentsi: ishiacantaquero inquisasanojeiteri coajicani Tasorentsi maaroni tseencajeitiriri.</s>
     </seg>
     <seg type="verse" id="b.REV.14.20">
      <s id="b.REV.14.20.1">Ari oniri itsinacaitantarori anta oantsiqui, te ari one nampitsiqui.</s>
      <s id="b.REV.14.20.2">Ari oponeanaca itsinacaitantaroriqui oshequi catsini irajantsi, ooncanaca quipatsiqui; oquimojatanaque, areetacaro ivantequi cavayo.</s>
      <s id="b.REV.14.20.3">Otsoteanaquero irajantsi 320 quirometero: ojatanaque antoo.</s>
     </seg>
    </div>
    <div type="chapter" id="b.REV.15">
     <seg type="verse" id="b.REV.15.1">
      <s id="b.REV.15.1.1">Impoiji noneaquero anta inquitequi itsipapee, ishiacantiro aisati timayetatsineri coajica.</s>
      <s id="b.REV.15.1.2">Oshequi noquenqueshiretaquero, oshequi noanaquero cavaco.</s>
      <s id="b.REV.15.1.3">Noneaqueri 7 inampire Tasorentsi, oashinoncaajeiterineri atiri.</s>
      <s id="b.REV.15.1.4">Iriojeitaque vecarayeroneri maaroni oashinoncayerineri atiri; omoncaratapaaquea inquisanaquea Tasorentsi.</s>
     </seg>
     <seg type="verse" id="b.REV.15.2">
      <s id="b.REV.15.2.1">Noneaquero aisati incajare, oshiaquero amenarontsi, oconoaro paamari.</s>
      <s id="b.REV.15.2.2">Noneajeitaqueri anta otsapijaqui icatiajeitaca caari pincatsajeitiri yora covencatatsiri, jero aisati ishiacantaro; iriojeitaque maaroni caari satoncaatacha ivajiro aisati inomerote.</s>
      <s id="b.REV.15.2.3">Ari yajiricajeitaquero shiavetarori ijavioqui Tasorentsi.</s>
     </seg>
     <seg type="verse" id="b.REV.15.3">
      <s id="b.REV.15.3.1">Ipampoyeajeitaquero ivampoyeane Moishishi, yora antaveetiniriniri Tasorentsi.</s>
      <s id="b.REV.15.3.2">Aisati ipampoyeajeitaquero ivampoyeane yora Ovisha.</s>
      <s id="b.REV.15.3.3">Jero oca ipampoyeajeitaqueri: Novincatsarite, tempa aviro Tasorentsi, oshequi pimayetaque.</s>
      <s id="b.REV.15.3.4">Oshequi pitasoncantayetaque, noanaquero cavaco pantayetaqueri.</s>
      <s id="b.REV.15.3.5">Ocameetsayetaque pantayetaqueri, te pamatavitanteji.</s>
      <s id="b.REV.15.3.6">Queario, pipincatsariventajeitaqueri savicajeitatsiri maaroni nampitsipeequi, picantani.</s>
     </seg>
     <seg type="verse" id="b.REV.15.4">
      <s id="b.REV.15.4.1">Tempa, Novincatsarite, ocameetsati nompincatsajeitempi, aisati iriori maaroni savicajeitatsiri.</s>
      <s id="b.REV.15.4.2">Ocameetsati noncamantajeiteri atiri: "Icameetsati Tasorentsi"; tempa queario, picameetsataque.</s>
      <s id="b.REV.15.4.3">Imponeajeitanaquea maaroni nampitsipeequi impincatsajeitantempiri.</s>
      <s id="b.REV.15.4.4">Tempa iriojeitanaque ocameetsataque pantajeitaqueri.</s>
     </seg>
     <seg type="verse" id="b.REV.15.5">
      <s id="b.REV.15.5.1">Impoiji namenanaji aisati, noneaquero ashireanaca ivanco Tasorentsi, onta inquitequiniri.</s>
      <s id="b.REV.15.5.2">Noneasanotaquero anta ininta Tasorentsi.</s>
     </seg>
     <seg type="verse" id="b.REV.15.6">
      <s id="b.REV.15.6.1">Itimi pancotsiqui yora 7 inampire, yora oashinoncaajeiterineri atiri.</s>
      <s id="b.REV.15.6.2">Noneaqueri isoquijanaque.</s>
      <s id="b.REV.15.6.3">Iquitsaajeitaro quitsaarentsi tsivitamaori, oquitamaromaotasanotaque.</s>
      <s id="b.REV.15.6.4">Ainiro inejiqui shiirori ishiticatsaquiro, yovetsiqueetiro oro.</s>
     </seg>
     <seg type="verse" id="b.REV.15.7">
      <s id="b.REV.15.7.1">Aisati ainiro iriori aparoni virantsi, ipacojeitavaqueri nampirentsi aparopee pajo.</s>
      <s id="b.REV.15.7.2">Ojaaca pajoqui oja, oashinoncaajeiterineri atiri.</s>
      <s id="b.REV.15.7.3">Oshiacantaqueri inquisheri Tasorentsi coajicani tseencajeitiriri.</s>
      <s id="b.REV.15.7.4">Icantatiani yanei Tasorentsi, eiro icamitsi irinti catsini.</s>
     </seg>
     <seg type="verse" id="b.REV.15.8">
      <s id="b.REV.15.8.1">Oshequi ishipaquirei, oshequi itasorenca; ainiro oyachaare, ojaacaro pancotsi.</s>
      <s id="b.REV.15.8.2">Tecatsi incanteetero inqueajeitero pancotsi, irosati irimatantearori nampirentsi icantaqueriri Tasorentsi.</s>
     </seg>
    </div>
    <div type="chapter" id="b.REV.16">
     <seg type="verse" id="b.REV.16.1">
      <s id="b.REV.16.1.1">Impoiji noquemaqueri ineanataque anta ivancoqui Tasorentsi.</s>
      <s id="b.REV.16.1.2">Antearojenca icantiri yora 7 inampirepee: --Meecaquea pijajeite pisacotero quipatsiqui oja pajoquiniri, irootaque shiaquerori iquisaca Tasorentsi.</s>
     </seg>
     <seg type="verse" id="b.REV.16.2">
      <s id="b.REV.16.2.1">Irosati ijatantaca yora jivatatsiri.</s>
      <s id="b.REV.16.2.2">Isacotaquero quipatsiqui oja, irosati isompojeitantanaca maaroni satoncaajeitarori ivajiro covencatatsiri, aisati maaroni pincatsatirori ishiacantaro.</s>
      <s id="b.REV.16.2.3">Jo, oshequi isompoyetanaque; opatsayetanaqueri, ishitiyetanaque.</s>
     </seg>
     <seg type="verse" id="b.REV.16.3">
      <s id="b.REV.16.3.1">Impoiji ijataque apitetaintsiri, isacotiro oja anta antearojaqui incajare.</s>
      <s id="b.REV.16.3.2">Opeanaca, oquempetacaro irirajani camaintsiniri.</s>
      <s id="b.REV.16.3.3">Icamajeitaque timajeivetachari: shimapee, omanipee, maaroni.</s>
     </seg>
     <seg type="verse" id="b.REV.16.4">
      <s id="b.REV.16.4.1">Impoiji ijataque mavatapaintsiri nampirentsi, isacotiro pajoquiniri anta enipeequi aisati nijatenipeequi.</s>
      <s id="b.REV.16.4.2">Opeajeitanaca irajantsi.</s>
     </seg>
     <seg type="verse" id="b.REV.16.5">
      <s id="b.REV.16.5.1">Impoiji icantiri: --Tasorentsi, oshequi picameetsataque; picantani pitimi: peerani, irosati meeca.</s>
      <s id="b.REV.16.5.2">Ocameetsataque poasanquetaajeiteri maaroni yontapee, irineashiitetearota;</s>
     </seg>
     <seg type="verse" id="b.REV.16.6">
      <s id="b.REV.16.6.1">tempa iriojeitaque oajeitiriri quemisantajeitimpiri aisati quenquetsatacojeitimpiri.</s>
      <s id="b.REV.16.6.2">Meeca pipiatacoventajari, poajeitaqueri.</s>
      <s id="b.REV.16.6.3">Ineacarove iriori, tempa iriojeitaque oayeri.</s>
     </seg>
     <seg type="verse" id="b.REV.16.7">
      <s id="b.REV.16.7.1">Aisati itimi itsipa anta itaapinitironta casancapatsari.</s>
      <s id="b.REV.16.7.2">Icanti iriori: --Queario, Novincatsarite, aviro Tasorentsi mayetirori maaroni.</s>
      <s id="b.REV.16.7.3">Ocameetsataque poasanquetaajeiteri, irineashiitetearotave: piotaquero poasanquetaimentiriri.</s>
     </seg>
     <seg type="verse" id="b.REV.16.8">
      <s id="b.REV.16.8.1">Impoiji ijataque itsipa nampirentsi aisati, yora itsipasatitapaintsiri.</s>
      <s id="b.REV.16.8.2">Isacotiro pajoquiniri anta catsirincaiteriqui, imatantacariri itaajeitaqueri atiripee.</s>
     </seg>
     <seg type="verse" id="b.REV.16.9">
      <s id="b.REV.16.9.1">Ari itaajeitaqueri, irosati iquisatsajeitantacariri Tasorentsi: yora tianquiriri oashinoncaajeitiriri.</s>
      <s id="b.REV.16.9.2">Te inquenqueshirejeiteaji.</s>
      <s id="b.REV.16.9.3">Te incoajeiteji irojocajero caari cameetsatatsi yantayetiri, aisati te incoajeiteji impincatsajeiteri Tasorentsi.</s>
     </seg>
     <seg type="verse" id="b.REV.16.10">
      <s id="b.REV.16.10.1">Impoiji yora apapacorotapaintsiri, isacotiro pajoquiniri anta ivincatsarimentoqui covencatatsiri.</s>
      <s id="b.REV.16.10.2">Irosati otsitenitantanaca anta ipincatsaritinta.</s>
      <s id="b.REV.16.10.3">Oshequi icavintsaajeitanaca, irosati yatsicanenetantanaca.</s>
     </seg>
     <seg type="verse" id="b.REV.16.11">
      <s id="b.REV.16.11.1">Oshequi iquisatsajeitaqueri Tasorentsi, iquishimentaro isompopee aisati maaroni iquemaatsicayetacari.</s>
      <s id="b.REV.16.11.2">Iro cantaincha te inquenqueshiretempaji, te incoajeiteji irojocajero caari cameetsatatsi yantajeitaqueri.</s>
     </seg>
     <seg type="verse" id="b.REV.16.12">
      <s id="b.REV.16.12.1">Impoiji yora itsipa nampirentsi isacotiro ivajonequiniri anta antearojaqui eni pajitachari Eojarateshi, irosati opirijatasanotantanaca, pirijaiteni.</s>
      <s id="b.REV.16.12.2">Meeca tecatsi ticajeitavaquerine yora pincatsaripee jivajeiterineri maaroni isorarotepee.</s>
      <s id="b.REV.16.12.3">Imponeajeitanaquea anta iquenapainta catsirincaiteri.</s>
     </seg>
     <seg type="verse" id="b.REV.16.13">
      <s id="b.REV.16.13.1">Impoiji noneaqueri aisati yora maranque, yora covencatatsiri, aisati yora amatavitantatsiri; iponeajeitaca ivantepeequi mava camaari, ishiapaaqueri mashero.</s>
     </seg>
     <seg type="verse" id="b.REV.16.14">
      <s id="b.REV.16.14.1">Queario, icamaaritasanotaque; itasoncantanirovetaca, imayetaquero caari aneapinijeiti.</s>
      <s id="b.REV.16.14.2">Ijatashijeitiri maaroni pincatsaripee, icantajeitiri: --Tsame ancarajeitavacayea, amitacotavacaajeitea amanajeiteri maaroni oijajeitiriri Tasorentsi, antsoncajeiteri, maaroni.</s>
      <s id="b.REV.16.14.3">Ja, ariorica impocapaaje Tasorentsi, yora matirori maaroni, irimanatavacaajeitea irioripee.</s>
      <s id="b.REV.16.14.4">Inquemacojeitero maaroni atiripee irantayetapaaqueri Tasorentsi.</s>
     </seg>
     <seg type="verse" id="b.REV.16.15">
      <s id="b.REV.16.15.1">Incantapaaque: --Pamene, oquempetaca coshitantatsiri imapoquiri yora icoshitiri, aisati narori, nomapocajeitapaaquempi.</s>
      <s id="b.REV.16.15.2">Te piojeiteji jaocarica oncarate nompocantajeari.</s>
      <s id="b.REV.16.15.3">Nonquimoshiretacaajeitajeri maaroni aamaajeitanari, quempetarori isaaquiti.</s>
      <s id="b.REV.16.15.4">Nocoaque incameetsajeitanaque, eiro yantapinitirotsi caari cameetsatatsi.</s>
      <s id="b.REV.16.15.5">Inquempetacantea iquitsaata cameetsa, tecatsi neatsempequiterine eiro ipashiventantaja.</s>
     </seg>
     <seg type="verse" id="b.REV.16.16">
      <s id="b.REV.16.16.1">Iro cantaincha yora camaaripee yapatojeitaqueri maaroni soraropee anta nampitsiqui ipajitiri jorio Aramaqueroni.</s>
     </seg>
     <seg type="verse" id="b.REV.16.17">
      <s id="b.REV.16.17.1">Impoiji yora nampirentsi sietetapaintsiri: yora caratapaintsiri.</s>
      <s id="b.REV.16.17.2">Isacotiro ivajonequiniri anta tampeaqui, irosati noquemantacari timatsiri anta ivancoqui Tasorentsi, savicatsiri ivincatsarimentoqui.</s>
      <s id="b.REV.16.17.3">Antearojenca icantaque: --Moncaratapaaca, aitapaji.</s>
     </seg>
     <seg type="verse" id="b.REV.16.18">
      <s id="b.REV.16.18.1">Impoiji oshequi iporequi, porec, porec; aisati antearojenca itirei, tiiririri.</s>
      <s id="b.REV.16.18.2">Aisati antearo catsini onicaca quipatsi.</s>
      <s id="b.REV.16.18.3">Te aneapiniteroji quempetearoneri oca.</s>
      <s id="b.REV.16.18.4">Antearo onicaca catsini: nica, nica, nica, nica.</s>
     </seg>
     <seg type="verse" id="b.REV.16.19">
      <s id="b.REV.16.19.1">Irosati oporocajeitantanaca maaroni pancotsipee anta Vavironiaqui, aisati maaroni otsipapeequi nampitsi, otsoncajeitaca maaroni, poyere.</s>
      <s id="b.REV.16.19.2">Iquenqueshiretaquero Tasorentsi maaroni yantajeitaqueniri vavironiasati, irootaque iquisasanojeitantacariri, yoashinoncaasanojeitaqueri.</s>
     </seg>
     <seg type="verse" id="b.REV.16.20">
      <s id="b.REV.16.20.1">Opeajeitanaca maaroni ovoyejapee; aisati otishipee, opeajeitanaca, maani.</s>
     </seg>
     <seg type="verse" id="b.REV.16.21">
      <s id="b.REV.16.21.1">Jero aisati opariaque iriniqui, iro cantaincha antearo onasanotaque catsini.</s>
      <s id="b.REV.16.21.2">Otenataque apaitsoquironi 40 quiro.</s>
      <s id="b.REV.16.21.3">Oponeaca inquitequi, opariaque atiriqui, oshequi otsoncajeitaqueri.</s>
      <s id="b.REV.16.21.4">Oshequi itsaroacaajeitacaro iriori, irosati iquisatsajeitantacariri Tasorentsi.</s>
     </seg>
    </div>
    <div type="chapter" id="b.REV.17">
     <seg type="verse" id="b.REV.17.1">
      <s id="b.REV.17.1.1">Impoiji ipocashitaquena aparoni nampirentsi, sacotirori pajoqui.</s>
      <s id="b.REV.17.1.2">Icantaquena: --Caatanaque aca: nonijayempiro jaoca incanterori Tasorentsi ora antajeitiriri shirampari, savicatsiri enipeequi, jero nijateenipeequi.</s>
      <s id="b.REV.17.1.3">Iroasanquetayero.</s>
     </seg>
     <seg type="verse" id="b.REV.17.2">
      <s id="b.REV.17.2.1">Yantajeitaquero ivincatsaritepee itsipapee atiri.</s>
      <s id="b.REV.17.2.2">Oamejeitaqueri maaroni atiri yantapinitiro caari yai.</s>
     </seg>
     <seg type="verse" id="b.REV.17.3">
      <s id="b.REV.17.3.1">Impoiji yaanaquena anta caaraiteriqui, otimi anta onijaquenari Ishire Tasorentsi.</s>
      <s id="b.REV.17.3.2">Noneaquero tsinane, oquijacotacari covencatatsiri, quitioncatatsiri: otimi 7 iito, jero itseequi 10.</s>
      <s id="b.REV.17.3.3">Isatoncaayetaca ivatsapeequi: ocantimatiri Tasorentsi isatoncaaro.</s>
     </seg>
     <seg type="verse" id="b.REV.17.4">
      <s id="b.REV.17.4.1">Oquitsaatacaro tsinane quiraanirori aisati quitioncari.</s>
      <s id="b.REV.17.4.2">Oaneencayetacaro oro, jero mapi shipaquireatsiri aisati quitamaroquiri.</s>
      <s id="b.REV.17.4.3">Ajiriquiro otsotane, yovetsiqueetiri oro; ojaacaro caari cameetsayetatsi, oshiacaventiro antacaajeitiri atiri iquemisantashitaro yovetsicane atiri aisati oamejeitiri imayempitanti.</s>
     </seg>
     <seg type="verse" id="b.REV.17.5">
      <s id="b.REV.17.5.1">Osatoncaataca ovancainaqui: ainiro oshiacantayetaqueeri, iro cantaincha tequera onconijatasanote.</s>
      <s id="b.REV.17.5.2">Ocanti: "Antearo oni Vavironia, irootaque oamejeitirori tsinane antayetiri caari ai.</s>
      <s id="b.REV.17.5.3">Irootaque oamejeitiriri oshequi atiri iquemisantashitaro yovetsicashiyetari".</s>
     </seg>
     <seg type="verse" id="b.REV.17.6">
      <s id="b.REV.17.6.1">Impoiji niotaquero oshinquitaca tsinane.</s>
      <s id="b.REV.17.6.2">Iro oshinquitacari irirajani quemisantaveitariniri Jesoshi oajeitaqueri.</s>
      <s id="b.REV.17.6.3">Oshequi noanaquero cavaco, namenasanotaquero, sorererere.</s>
     </seg>
     <seg type="verse" id="b.REV.17.7">
      <s id="b.REV.17.7.1">Iro cantaincha isampitana inampire Tasorentsi: --¿Paitaquea poantarori cavaco?</s>
      <s id="b.REV.17.7.2">Noncamantempiro caari piotitiro, aisati noncamantempi caari piotitiri yora covencatatsiri oquijacotacari.</s>
     </seg>
     <seg type="verse" id="b.REV.17.8">
      <s id="b.REV.17.8.1">Itimaveitani yoranqui, te aneeriji meeca, itimi meeca omoroqui tsompoina, jatatsiri antoo.</s>
      <s id="b.REV.17.8.2">Coajica iraajeri aisati Tasorentsi, intiancanteariri Sharincaveniqui: anta incantaitatiyempani irashinoncayea.</s>
      <s id="b.REV.17.8.3">Itimaveitani, ipeaca, intimaje aisati; ariorica irineajeitavaqueri tseencajeitatsineri, iroajeitavaqueri cavaco.</s>
      <s id="b.REV.17.8.4">Peerani, iroaquerani yovetsiquiro Tasorentsi quipatsi, isanquenatiro ivajiropee maaroni jatatsineri inquitequi, iro cantaincha te irisanquenateroji ivajiropee yora tseencantatsiri.</s>
     </seg>
     <seg type="verse" id="b.REV.17.9">
      <s id="b.REV.17.9.1">Pinquenqueshiretasanotero oca noshiacantempiri piotantearori: ora iitopee caratatsiri 7 oshiacaventiro 7 toncaaripee osaviquinta tsinane.</s>
     </seg>
     <seg type="verse" id="b.REV.17.10">
      <s id="b.REV.17.10.1">Aisati oshiacaventiri 7 pincatsaripee.</s>
      <s id="b.REV.17.10.2">Icamanaque apapacoroni, itimi meeca aparo, coajica intime yora caratapaintsineri.</s>
      <s id="b.REV.17.10.3">Eiro osamanititsi impincatsariventante yora caratapaintsineri.</s>
     </seg>
     <seg type="verse" id="b.REV.17.11">
      <s id="b.REV.17.11.1">Yora covencatatsiri, iriotaque aparoni pincatsariveitachaniri nocantaquempiri: "Icamaque".</s>
      <s id="b.REV.17.11.2">Iro cantaincha intinaanaje aisati, impincatsariventantaje aisati, impoiji irijate Sharincaveniqui.</s>
     </seg>
     <seg type="verse" id="b.REV.17.12">
      <s id="b.REV.17.12.1">Aisati ora 10 itseequi pineajeitaqueri: oshiacantiri itsipapee pincatsarijeitatsine coajica.</s>
      <s id="b.REV.17.12.2">Incarajeiteri covencatatsiri, impincatsarijeivetanaquea, eiro osamanititsi impincatsariventante.</s>
     </seg>
     <seg type="verse" id="b.REV.17.13">
      <s id="b.REV.17.13.1">Inquempetavacaajeitea pincatsaripee, incantajeiteri covencatatsiri: "Nompincatsajeitempi avirori, nantajeitempiro paitarica pincoacaajeitenari".</s>
     </seg>
     <seg type="verse" id="b.REV.17.14">
      <s id="b.REV.17.14.1">Impoiji inquisajeiteri Ovishatatsiri, aisati oijajeitiriri: irimanajeiveteari, incoajeivetea intsoncajeiterime.</s>
      <s id="b.REV.17.14.2">Iro cantaincha impiajeiteari Ovishatatsiri, intsoncajeiteri irinti.</s>
      <s id="b.REV.17.14.3">Tempa iriotaque anaacojeitiriri pincatsajeitatsiri, ipincatsaritasanoti; iriotaque anaacojeitiriri maaroni savicacantantatsiri, maaroni.</s>
      <s id="b.REV.17.14.4">Icoyeajeitaqueri maaroni quemisantajeitiriri, ipashinitacaajeitajiri, ari quiso yoajeitanajiri iriori, maaroni.</s>
     </seg>
     <seg type="verse" id="b.REV.17.15">
      <s id="b.REV.17.15.1">Aisati icantaquena nampirentsi: --Aisati pineaquero enipee aisati nijatenipee osavicantari tsinane.</s>
      <s id="b.REV.17.15.2">Oshiacantaqueri iriori maaroni atiripee savicajeitatsiri jaocaricapee, jaocarica ocantayetari irineanepee, maaroni.</s>
     </seg>
     <seg type="verse" id="b.REV.17.16">
      <s id="b.REV.17.16.1">Aisati itseequipee oshiacantaqueri atiripee quisajeitaquerori tsinane: ora antapinitiriri caari ai.</s>
      <s id="b.REV.17.16.2">Aisati inquempejeiteri yora covencatatsiri, inquisaquero iriori.</s>
      <s id="b.REV.17.16.3">Iroashinoncayero, irisapoquero, iroyearo ovatsa, intayero.</s>
     </seg>
     <seg type="verse" id="b.REV.17.17">
      <s id="b.REV.17.17.1">Irio Tasorentsi quenqueshiretacayerineri inquisajeitero, irimatantearori icoiri iriori.</s>
      <s id="b.REV.17.17.2">Incantajeite: "Tsame ampincatsajeiteri yora covencatatsiri quitioncatatsiri, anteneri paitapeerica incoacaajeiteeri".</s>
      <s id="b.REV.17.17.3">Aitaque incantajeiterori oca omoncaratanteari icantiri Tasorentsi iriori.</s>
     </seg>
     <seg type="verse" id="b.REV.17.18">
      <s id="b.REV.17.18.1">Oca tsinane pineaqueri oshiacantajeitaqueri maaroni savicajeitatsiri nampitsiquinta: yora anaacojeitiriri itsipapee atiri ipincatsariti.</s>
     </seg>
    </div>
    <div type="chapter" id="b.REV.18">
     <seg type="verse" id="b.REV.18.1">
      <s id="b.REV.18.1.1">Impoiji noneavaqueri ipocapaaque itsipa inampire Tasorentsi, iponeanaca inquitequi.</s>
      <s id="b.REV.18.1.2">Oshequi ipincatsaritapaaque, ishipaquireapaaque, iquitaitetasanotapaaquero quipatsi, yatsioquintapaaquena.</s>
     </seg>
     <seg type="verse" id="b.REV.18.2">
      <s id="b.REV.18.2.1">Antearojenca icajemapaaque: --Tsoncajeitaca ini maaroni savicajeiveitachaniri Vavironiaqui; oshequi inajeiveitani, oshequi ipincatsariveitani, meeca ipoyereajeitaca.</s>
      <s id="b.REV.18.2.2">Irio timapaajantsiri camaaripee inampiniqui, mamaroniro, tsivaniniro, maaroni.</s>
      <s id="b.REV.18.2.3">Iquempejeitacaro tsinane, antapinitiriniri caari ai.</s>
     </seg>
     <seg type="verse" id="b.REV.18.3">
      <s id="b.REV.18.3.1">Te oncameetsaveiteani osavique, aisati oamejeitaqueri maaroni itsipapee atiri iquempejeitantacarori iriori.</s>
      <s id="b.REV.18.3.2">Yantajeitaqueroni pincatsaripee; oshequi yaarantaque yora pimantirori ovetsicane, caari cameetsayetatsi.</s>
     </seg>
     <seg type="verse" id="b.REV.18.4">
      <s id="b.REV.18.4.1">Impoiji noquemaqueri Tasorentsi anta jenoqui, icanti: --Pisoquijajeitanaje, quemisantajeitanari: piquempetarocari, pantirocari avirori caari cameetsayetatsi antiri iroori.</s>
      <s id="b.REV.18.4.2">Picarajeitirocari, noasanquetaajeiticari.</s>
     </seg>
     <seg type="verse" id="b.REV.18.5">
      <s id="b.REV.18.5.1">Oshequi catsini antapinitiro caari cameetsatatsi.</s>
      <s id="b.REV.18.5.2">Eiro nopeacotarotsi antayetaqueri.</s>
     </seg>
     <seg type="verse" id="b.REV.18.6">
      <s id="b.REV.18.6.1">Peerani oshequi oashinoncaajeitaqueri itsipapee, meeca pimpiajeitearo, aiquero pijatatiye poashinoncaasanojeitero.</s>
      <s id="b.REV.18.6.2">Te oncameetsateji antajeitaqueri.</s>
     </seg>
     <seg type="verse" id="b.REV.18.7">
      <s id="b.REV.18.7.1">Peerani oshequi oshemetaqueni aisati oshequi antashiyetacari shiramparipee; meeca aisati onquempetea, oshequi pineacatsitacayearo aisati oshequi poashiretacayearo.</s>
      <s id="b.REV.18.7.2">Oquenqueshirevetaca: "Narotaque pincatsaro, te naro camajimentaaro, eiro noashiretatsi".</s>
     </seg>
     <seg type="verse" id="b.REV.18.8">
      <s id="b.REV.18.8.1">Nomapocaquero noashinoncaasanotaquero; oneaqueri oshaninca incamajeite, iraacojeiteari, onquemero otashe; ontsonquero paamari.</s>
      <s id="b.REV.18.8.2">Tempa narotaque pivincatsarite, tempa naro Tasorentsi.</s>
      <s id="b.REV.18.8.3">Ainiro noshintsinca noasanquetantearori.</s>
     </seg>
     <seg type="verse" id="b.REV.18.9">
      <s id="b.REV.18.9.1">Yora pincatsaripee antayetirori aisati antavintsayetirori irineajeitero ontaayea, irineero oyachaare; impoiji iriraacojeitero, iroashiretacotearo.</s>
     </seg>
     <seg type="verse" id="b.REV.18.10">
      <s id="b.REV.18.10.1">Areji incatiajeitanaque; intsaroajeitanaque, iraamaaquea iroashinoncaajeiteri Tasorentsi iriori.</s>
      <s id="b.REV.18.10.2">Incantajeite: --Oo, vavironiasati, pashinoncaajeitacave.</s>
      <s id="b.REV.18.10.3">Antearo onaveitani pinampi, oshequi picarajeiveitani savicajeiveitachaniri.</s>
      <s id="b.REV.18.10.4">Imapocaquempi Tasorentsi, itsoncajeitaquempi, maaroni.</s>
     </seg>
     <seg type="verse" id="b.REV.18.11">
      <s id="b.REV.18.11.1">Ari iriraacojeitaquempi pimantajeitatsiri, iroashiretacojeitaquempi.</s>
      <s id="b.REV.18.11.2">Peerani oshequi pamanantajeiveitaroni paitapeerica ipayeveitimpiniri, iro cantaincha eiro meeca pamanantajitsi aisati.</s>
     </seg>
     <seg type="verse" id="b.REV.18.12">
      <s id="b.REV.18.12.1">Tecatsi incantea impimantempiro oro, perata, shipaquireatsiri mapi, quitamaroquiri mapi, tsivitamaori, quitioncaniromaori, quiripemaori, quiraamaori, inchato casancacotari, itseequi quitamarotseequiri isheronqueetiri, pinatachari inchato yovetsiqueetiri, ashiroyetatsiri, pinatachari mapi,</s>
     </seg>
     <seg type="verse" id="b.REV.18.13">
      <s id="b.REV.18.13.1">pochapaneri, conoavanetachari yoari, casancapatsari, casancajayetatsiri, ovaja, quejitsi, tirico, ovane tirico, vaca, ovisha, cavayo, shiacomentotsi, atiri; queario, ipimantaniroyetiri atiri.</s>
     </seg>
     <seg type="verse" id="b.REV.18.14">
      <s id="b.REV.18.14.1">Incante: --Eiro poajarotsi aisati chochoqui pinintaveitaniri; eiro otimimotajimpitsi aisati pivaararopee aisati poanencayetajeari: ontsoncaquea coajicani, poyere.</s>
     </seg>
     <seg type="verse" id="b.REV.18.15">
      <s id="b.REV.18.15.1">Yora pimantapiniveitaroniri maaroni oca vaararontsi yaantapiniveitariniri oshequi quireequi; iro cantaincha meeca incatiajeitanaque arejiqui, intsaroajeitanaque, iraamayea aisati iroashinoncaajeiteri Tasorentsi iriori.</s>
      <s id="b.REV.18.15.2">Iriraanaquea aisati irishencatanaquea, jii, jii, jii.</s>
      <s id="b.REV.18.15.3">Incante:</s>
     </seg>
     <seg type="verse" id="b.REV.18.16">
      <s id="b.REV.18.16.1">--Oo, vavironiasati, pashinoncaacave.</s>
      <s id="b.REV.18.16.2">Antearo onaveitani pinampi, oshequi picaraveitani savicajeiveitachaniri.</s>
      <s id="b.REV.18.16.3">Piquitsaajeiveitaroni tsivitamaori, quitioncaniromaori, aisati quiraamaori, poanencajeiveitaroni oro, mapi shipaquireatsiri, jero aisati quitamaroquiri mapi.</s>
     </seg>
     <seg type="verse" id="b.REV.18.17">
      <s id="b.REV.18.17.1">Meeca imapocaquempi Tasorentsi, itsonquitaquempiro maaroni, poyere.</s>
      <s id="b.REV.18.17.2">Aisati maaroni marinero aisati ashiyetarori pitotsi aapinitirori vaararontsi icatiacojeitaca ivitoqui, arejiqui.</s>
     </seg>
     <seg type="verse" id="b.REV.18.18">
      <s id="b.REV.18.18.1">Paricoti yamenacojeitaquero oyachaare, povaa, irosati iraajeitantanaca.</s>
      <s id="b.REV.18.18.2">Icantajeiti: --Oo, ocameetsaveitani nampitsinta, te ontimeniji quempetearoneri.</s>
     </seg>
     <seg type="verse" id="b.REV.18.19">
      <s id="b.REV.18.19.1">Oshequi yoashirejeitanaca, irosati itijainatantaca quipatsi iitoqui.</s>
      <s id="b.REV.18.19.2">Oshequi iraacojeitacaro aisati yoashiretacotacaro, icajemajeitanaque: --Oo, pashinoncaajeitacave vavironiasati, antearo onaveitani pinampini, oshequi picarajeiveitani.</s>
      <s id="b.REV.18.19.3">Oshequi ojatapinitini antearo pitotsi anta, ipimantiro ashitarori oshequi ovaararontsi, yaantariri oshequi quirequi.</s>
      <s id="b.REV.18.19.4">Iro cantaincha omapocanaca otsoncanaca pinampi, maaroni.</s>
     </seg>
     <seg type="verse" id="b.REV.18.20">
      <s id="b.REV.18.20.1">Impoiji noquemaque icanteeti: --Pinquimoshirejeitanaque, maaroni inquitesati: quemisantajeitatsiri, itiancanenipee Quirishito, camantantaveitachaniri, maaroni.</s>
      <s id="b.REV.18.20.2">Peerani oshequi oashinoncaajeitaquempi, irootaque ipiatacoventantaquempiri Tasorentsi.</s>
     </seg>
     <seg type="verse" id="b.REV.18.21">
      <s id="b.REV.18.21.1">Impoiji noneaqueri inampire Tasorentsi, shintsitasanotatsiri.</s>
      <s id="b.REV.18.21.2">Yaaquero antearo mapi, ipishoncaquero antearojaqui incajare, pocn.</s>
      <s id="b.REV.18.21.3">Icanti: --Noviincaquero mapi, opeasanotaca; tecatsi neajeroneri aisati.</s>
      <s id="b.REV.18.21.4">Aisati inquempeyeetajero Vavironia, intsonqueetajero iroori, poyere; tecatsi neajeroneri aisati.</s>
     </seg>
     <seg type="verse" id="b.REV.18.22">
      <s id="b.REV.18.22.1">Ainiro aquemapinivetari meeca javioquivetachari, pampoyeajeivetachari, shiovivetachari, voorerovetachari; iro cantaincha coajica tecatsi quemajerine.</s>
      <s id="b.REV.18.22.2">Ainiro inaveta meeca vetsicayevetarori paitapeerica, iro cantaincha coajica eiro itimajitsi.</s>
      <s id="b.REV.18.22.3">Ainiro aquemaqueri meeca tononquirori yoyeetari, tonon, tonon, tonon; iro cantaincha coajica tecatsi quemajerine.</s>
     </seg>
     <seg type="verse" id="b.REV.18.23">
      <s id="b.REV.18.23.1">Eiro otsiotajatsi aisati itsiomento; eiro itimajitsi aisati aajantsine ijina.</s>
      <s id="b.REV.18.23.2">Peerani iotacojeitaqueri yora pimantayetatsiri anta Vavironiaqui, oshequi ivioncaqueri iirequite.</s>
      <s id="b.REV.18.23.3">Yora savicajeitatsiri yamatavijeitaqueri itsipapee atiri,</s>
     </seg>
     <seg type="verse" id="b.REV.18.24">
      <s id="b.REV.18.24.1">aisati yoacantajeitaqueri maaroni quenquetsatacotiriniri Tasorentsi, aisati maaroni quemisantatsiniri; irootaque impoyereantajeiteariri Tasorentsi maaroni vavironiasati.</s>
     </seg>
    </div>
    <div type="chapter" id="b.REV.19">
     <seg type="verse" id="b.REV.19.1">
      <s id="b.REV.19.1.1">Impoiji noquemajeitaqueri oshequi catsini inquitesati, antearojenca ipampoyeajeiti: Irove, icameetsatasanotaque Tasorentsi: iriotaque oavisacojeiteeri.</s>
      <s id="b.REV.19.1.2">Tsame ampincatsatasanojeiteri, tempa itasorentsitasanotaque.</s>
     </seg>
     <seg type="verse" id="b.REV.19.2">
      <s id="b.REV.19.2.1">Ocameetsataque yoasanquetaquero antapinitiriri caari ai, iotaquero yantayetiri, tecatsi incomitea.</s>
      <s id="b.REV.19.2.2">Oshequi oamejeitaqueri itsipapee atiri yantiro caari yai, irootaque yoasanquetantacarori; tempa oneashiitetacarove.</s>
      <s id="b.REV.19.2.3">Aisati oshequi oashinoncaajeitaqueri quemisantajeitiriri, irootaque ipiatacoventantacariri.</s>
     </seg>
     <seg type="verse" id="b.REV.19.3">
      <s id="b.REV.19.3.1">Impoiji yapiijeitajiro: --Icameetsataque Tasorentsi.</s>
      <s id="b.REV.19.3.2">Otaasanotaca, oncantaitatiyempani oncatiajencatanaque cachaa, eiro opeatsi.</s>
     </seg>
     <seg type="verse" id="b.REV.19.4">
      <s id="b.REV.19.4.1">Ari isavicaque Tasorentsi anta ivincatsarimentoqui.</s>
      <s id="b.REV.19.4.2">Itiyeroashijeitacari yora 24 savicacaantatsiri aisati yora apitesati virantsi, oshequi ipincatsajeitaqueri.</s>
      <s id="b.REV.19.4.3">Icantajeiti: --Aitaque ancantajeiteari ampincatsajeiteri Tasorentsi, tempa icameetsataque.</s>
     </seg>
     <seg type="verse" id="b.REV.19.5">
      <s id="b.REV.19.5.1">Impoiji itimi pashini inquitesati, itimi quempeji Tasorentsi, icanti iriori: Pineacameetsajeiteri Atasorentsite, maaroni antaveejeitiniriri, aisati maaroni pincatsajeitiriri.</s>
      <s id="b.REV.19.5.2">Pincatsaripee, pineacameetsajeiteri; caari pincatsarivetacha, pineacameetsajeiteri avirori.</s>
     </seg>
     <seg type="verse" id="b.REV.19.6">
      <s id="b.REV.19.6.1">Impoiji noquemajeitaqueri oshequi catsini jenoquisati, antearojenca ineanajeiti, iquempejeitacaro oshequi ovarijare antearojatatsiri aisati iquempejeitacaro antearo itirei.</s>
      <s id="b.REV.19.6.2">Icantajeiti: Icameetsataque Tasorentsi: ipincatsariventajeitaquee Avincatsarite, oshequi ishintsinca.</s>
     </seg>
     <seg type="verse" id="b.REV.19.7">
      <s id="b.REV.19.7.1">Tsame aveshireimentajeiteari, anquimoshireimentajeiteari maaroni.</s>
      <s id="b.REV.19.7.2">Tsame ampincatsajeiteri maaroni.</s>
      <s id="b.REV.19.7.3">Meeca omoncarataca irayero Ovisha ijina; vetsicaca ijinatsori.</s>
     </seg>
     <seg type="verse" id="b.REV.19.8">
      <s id="b.REV.19.8.1">Ishinetaquero oquitsaataro quiripemaori, cameetsatasanotatsiri, quitamarotasanotatsiri; te ompitsitimateji.</s>
      <s id="b.REV.19.8.2">Ora quiripemaori oshiacantaquero cameetsayetatsiri yantajeitaqueri quemisantajeitatsiri.</s>
     </seg>
     <seg type="verse" id="b.REV.19.9">
      <s id="b.REV.19.9.1">Impoiji icantaquena nampirentsi: --Jero oca pisanquenateri: "Irotaintsi iraye Ovisha ijina, aisati inquimoshireventearo, aisati icajemajeitiri oshequi atiri iroimojeiteari.</s>
      <s id="b.REV.19.9.2">Inquimoshiretasanojeitaque maaroni icajemajeitiri".</s>
      <s id="b.REV.19.9.3">Impoiji icantaquena: --Oca nocamantaquempiri, irootaque icantasanotaquenari Tasorentsi.</s>
     </seg>
     <seg type="verse" id="b.REV.19.10">
      <s id="b.REV.19.10.1">Ari notiyeroashivetacari nampirentsi, nompincatsaterime, iro cantaincha icantaquena: --Eiro pipincatsatanatsi.</s>
      <s id="b.REV.19.10.2">Tempa aquempetavacaajeitaca: narori, aisati avirori, jeri maaroni piyemisantaririnte quenquetsatacotapinitiriri Jesoshi.</s>
      <s id="b.REV.19.10.3">Aitaque aquempetavacaajeitaca antajeitiniri icoacaajeitaqueeri.</s>
      <s id="b.REV.19.10.4">Eiro pipincatsatanatsi, irintiquea Tasorentsi pimpincatsate.</s>
      <s id="b.REV.19.10.5">Yora quenquetsatacotiriri Tasorentsi, iriojeitaque quenquetsatacotiriri aisati Jesoshi.</s>
     </seg>
     <seg type="verse" id="b.REV.19.11">
      <s id="b.REV.19.11.1">Impoiji noneaquero inquite tsompoina, jeri noneaqueri cavayo quitamarotasanotatsiri.</s>
      <s id="b.REV.19.11.2">Ainiro quijacotacariri, ipajiyeetiri: Caari Amatavitantatsi; aisati ipajiyeetiri: Tampaticatatsiri.</s>
      <s id="b.REV.19.11.3">Icameetsataque: te iroasanquetashiteariji atiri, te iroashiteariji.</s>
      <s id="b.REV.19.11.4">Ioti paitarica yantiri, te inquisashiteariji.</s>
     </seg>
     <seg type="verse" id="b.REV.19.12">
      <s id="b.REV.19.12.1">Iroqui oquempetacaro paamari amorequi, yamatseetacaro oshequi amatseerentsi.</s>
      <s id="b.REV.19.12.2">Isatoncaataca ivancainaqui ivajiro, iro cantaincha tecatsi ioterone; apaniro iotiro irinti.</s>
     </seg>
     <seg type="verse" id="b.REV.19.13">
      <s id="b.REV.19.13.1">Iquitsaatacaro ajacachari irajantsi; aisati ipajiyeetiri: Ashitarori Irineane Tasorentsi.</s>
     </seg>
     <seg type="verse" id="b.REV.19.14">
      <s id="b.REV.19.14.1">Impoijeitapaaqueri oshequi soraro jenoquiniri, iquijacojeitacari cavayo; iquitsaajeitaro quiripemaori, oquitamarotasanotaque, te ompitsiteji.</s>
     </seg>
     <seg type="verse" id="b.REV.19.15">
      <s id="b.REV.19.15.1">Otimi ivantequi jivajeitiriri ivesamento, tsaampitasanotatsiri impesajeitanteariri caari pincatsajeitiri.</s>
      <s id="b.REV.19.15.2">Impincatsariventasanojeiteri, eiro catsini icavintsaimatiritsi.</s>
      <s id="b.REV.19.15.3">Yora vetsiquirori ovaja yaaticasanotaquero ova yaajatantacarori oja.</s>
      <s id="b.REV.19.15.4">Aitaque inquempetaqueriri iriori, iraaticasanojeitaqueri atiri, iriojeitanteari iriori iquisasanojeitaqueri Tasorentsi, yora Shintsitasanotatsiri.</s>
     </seg>
     <seg type="verse" id="b.REV.19.16">
      <s id="b.REV.19.16.1">Osanquenataca iitsaarequi jivajeitiriri, aisati ivoriqui, ocanti: "Irio pincatsariventajeitiriri maaroni pincatsaripee, anaacojeitiriri maaroni savicacantajeitatsiri".</s>
     </seg>
     <seg type="verse" id="b.REV.19.17">
      <s id="b.REV.19.17.1">Impoiji noneaqueri aparoni inampire Tasorentsi catiainchari catsirincaiteriqui.</s>
      <s id="b.REV.19.17.2">Antearojenca icajemajeitaqueri maaroni tisonipee: --Caate, poajeitea.</s>
      <s id="b.REV.19.17.3">Poajeiteari ivatsa impajeitempiri Tasorentsi; timatsi oshequi poajeiteari.</s>
     </seg>
     <seg type="verse" id="b.REV.19.18">
      <s id="b.REV.19.18.1">Poyeari ivatsa pincatsari, ivatsa capitanotatsiri, ivatsa savicacaantatsiri, ivatsa cavayo aisati yora quijacovetariri.</s>
      <s id="b.REV.19.18.2">Poyeari ivatsa maaroni atiri: pimantaari aisati amanantavetajariri, pincatsaritatsiri aisati caari pincatsaritatsi.</s>
     </seg>
     <seg type="verse" id="b.REV.19.19">
      <s id="b.REV.19.19.1">Aisati noneajeitaqueri yora covencatatsiri aisati maaroni yora pincatsaripee, yapatojeitaqueri isorarotepee, maaroni.</s>
      <s id="b.REV.19.19.2">Aisati yoijataqueri covencatatsiri yora atiri, cantavetachari: "Noncamantempi jaoca icantari Tasorentsi".</s>
      <s id="b.REV.19.19.3">Oshequi itasoncantayevetaca, yamatavijeitantacariri caari quemisantajeitiri Tasorentsi.</s>
      <s id="b.REV.19.19.4">Isatoncaajeitaca ivancainaqui yora caari quemisantatsi.</s>
      <s id="b.REV.19.19.5">Ari ijatashijeivetacari irimanajeiterime yora quijacotacariri iyavayote aisati soraropee iriori.</s>
      <s id="b.REV.19.19.6">Iro cantaincha yaavaqueri apite: yora covencatatsiri aisati yora amatavitantatsiri, tapi.</s>
      <s id="b.REV.19.19.7">Aneatsiquera, yojocaqueri anta antearoqui paamari.</s>
     </seg>
     <seg type="verse" id="b.REV.19.21">
      <s id="b.REV.19.21.1">Irinti itsipapee, ipesajeitaqueri yora quijacotachari, ipesajeitaqueri maaroni, peti, peti, peti.</s>
      <s id="b.REV.19.21.2">Iro ipesantacariri ivesamento ivantequiniri.</s>
      <s id="b.REV.19.21.3">Ari yoajeitacaro tisoni ivatsani, iquemasanotacaro.</s>
     </seg>
    </div>
    <div type="chapter" id="b.REV.20">
     <seg type="verse" id="b.REV.20.1">
      <s id="b.REV.20.1.1">Impoiji noneavaqueri yaniireapaaque itsipa inampire Tasorentsi, iponeanaca inquitequi.</s>
      <s id="b.REV.20.1.2">Yajiriquiro iyavireantarori omoro quipatsi, jatatsiri antoo.</s>
      <s id="b.REV.20.1.3">Aisati yamapaaquero antearo carenatsa.</s>
     </seg>
     <seg type="verse" id="b.REV.20.2">
      <s id="b.REV.20.2.1">Yaapaaqueri yora maranque, timitachari peerani.</s>
      <s id="b.REV.20.2.2">Icanteetiri camaari aisati icanteetiri Satanashi.</s>
      <s id="b.REV.20.2.3">Ari yoisotasanotapaaqueri, oiso, oiso; oncarataque 1,000 osarintsi iroisoreacotantajeariri aisati, coajicani.</s>
     </seg>
     <seg type="verse" id="b.REV.20.3">
      <s id="b.REV.20.3.1">Impoiji yojocaqueri omoroqui, yashitacotaqueri, iyavitacotaqueri.</s>
      <s id="b.REV.20.3.2">Tecatsi incantajea aisati iramatavijeitajeri atiripee, oncarataque 1,000 osarintsi.</s>
      <s id="b.REV.20.3.3">Iro cantaincha impoiji irisoquijanaje, eiro osamanititsi iramatavitantaje aisati.</s>
     </seg>
     <seg type="verse" id="b.REV.20.4">
      <s id="b.REV.20.4.1">Impoiji noneajeitaqueri oshequi savicajeitatsiri ivincatsarimentopeequi: iriojeitaque icantiri Tasorentsi: "Pincantacoventajeiteri maaroni atiri".</s>
      <s id="b.REV.20.4.2">Peerani te impincatsajeiteriji iriori yora covencatatsiri aisati ishiacantaro.</s>
      <s id="b.REV.20.4.3">Aisati te irisatoncaateaji ivancainaqui aisati iracoqui ivajiro covencatatsiri.</s>
      <s id="b.REV.20.4.4">Iquenquetsatacojeitaqueri Jesoshi aisati yoametantajeitiro irineane Tasorentsi, irootaque ipesanteetacariri itsanoqui.</s>
      <s id="b.REV.20.4.5">Meeca itinaajeitanaja, incarajeiteri Quirishito, oncarataque 1,000 osarintsi impincatsariventantajeite.</s>
     </seg>
     <seg type="verse" id="b.REV.20.5">
      <s id="b.REV.20.5.1">Iro cantaincha tequera intinaajeitanaje itsipapee.</s>
      <s id="b.REV.20.5.2">Ariorica avisanaque 1,000 osarintsi, ari intinaajeitanaje maaroni.</s>
     </seg>
     <seg type="verse" id="b.REV.20.6">
      <s id="b.REV.20.6.1">Oshequi inquimoshirejeitanaque yora jivatasanojeitatsineri intinaajeitanaje: iroameetsatasanoteri Tasorentsi.</s>
      <s id="b.REV.20.6.2">Iriotanaque eiro ijatitsi Sharincaveniqui, irointi impincatsajeiteri Tasorentsi aisati Quirishito, aisati oncarataque 1,000 osarintsi incarajeiteri impincatsarijeitanaque.</s>
     </seg>
     <seg type="verse" id="b.REV.20.7">
      <s id="b.REV.20.7.1">Ariorica omoncaratapaaquea 1,000 osarintsi, ari iroisoreajeri Satanashi, iroimisoquijajeri aisati.</s>
     </seg>
     <seg type="verse" id="b.REV.20.8">
      <s id="b.REV.20.8.1">Impoiji irijatanaque iriori maaroni nampitsipeequi, intsoteanaquero quipatsi, irampatojeitanteariri savicajeitatsiri irimanajeitanteariri quemisantajeitatsiri.</s>
      <s id="b.REV.20.8.2">Icanteetiri yora oijajeitiriri Satanashi: Co, aisati Maco.</s>
      <s id="b.REV.20.8.3">Incarajeitanaque oshequi catsini.</s>
      <s id="b.REV.20.8.4">Oquempetaca te amateroji amoncarajeitero ovane impanequi, aisati eiro amatirotsi amoncarajeiteri irioripee, jaocarica incarajeiteri.</s>
     </seg>
     <seg type="verse" id="b.REV.20.9">
      <s id="b.REV.20.9.1">Inquenajeitanaque anta opampaitetinta, irishoncajeitanaqueari maaroni quemisantajeitatsiri, aitaque irishoncajeitaquero Jerosare: ora nampitsi anintajeitaqueri.</s>
      <s id="b.REV.20.9.2">Irimanajeitapaaquerime quemisantajeitatsiri, iro cantaincha omapocanaquea omponeanaquea inquitequi antearo paamari, ontsoncajeitapeeri; ontaajeitapeeri, pomein.</s>
     </seg>
     <seg type="verse" id="b.REV.20.10">
      <s id="b.REV.20.10.1">Impoiji irayeeteri camaari, yora amatavijeitiriri atiri, irosati irojocanteeteariri anta antearoqui paamari.</s>
      <s id="b.REV.20.10.2">Anta incarajeiteri yora covencatatsiri aisati yora amatavitantatsiri, cantavetachari: "Noquenquetsatacotiri Tasorentsi".</s>
      <s id="b.REV.20.10.3">Ari oshequi inquemaatsicajeitearo: quitaiteriqui, aisati tsiteniriqui; incantaitatiyempani.</s>
     </seg>
     <seg type="verse" id="b.REV.20.11">
      <s id="b.REV.20.11.1">Impoiji noneaquero antearo ivincatsarimento, oquitamarotaque; aisati noneaqueri yora savicantarori.</s>
      <s id="b.REV.20.11.2">Opeasanotanaca quipatsi aisati inquite, maani.</s>
     </seg>
     <seg type="verse" id="b.REV.20.12">
      <s id="b.REV.20.12.1">Aisati noneaqueri maaroni piincajeivetachari incajarequi.</s>
      <s id="b.REV.20.12.2">Itinaajeitanaja tijajeivetachari aisati maaroni jajeitatsiri Sharincaveniqui.</s>
      <s id="b.REV.20.12.3">Queario, noneajeitaqueri: pincatsariveitachaniri aisati caari pincatsaveitachani, icatiimojeitacaro ivincatsarimento Tasorentsi.</s>
      <s id="b.REV.20.12.4">Impoiji ipenareetaquero oshequi sanquenarentsi.</s>
      <s id="b.REV.20.12.5">Osanquenajeitaca sanquenarentsipeequi maaroni yantajeitiniri atiripee.</s>
      <s id="b.REV.20.12.6">Ariorica ocameetsati yantajeitiniri, icanti Tasorentsi: "Nompinateri, cameetsa nosavicacayeri".</s>
      <s id="b.REV.20.12.7">Terica oncameetsateji yantajeitiniri, icanti: "Noasanquetayeri yora".</s>
      <s id="b.REV.20.12.8">Otimi otsipa sanquenarentsi aisati, ipenareetaquero.</s>
      <s id="b.REV.20.12.9">Osanquenataca irointi ivajiropee maaroni savicatsineri inquitequi.</s>
      <s id="b.REV.20.12.10">Yora caari sanquenatacotacha yojoqueetaqueri anta antearoqui paamari: anta yojoqueetiri maaroni tseencantatsiri aisati maaroni camaari.</s>
      <s id="b.REV.20.12.11">Ipajiyeetiro paamari Inampi Ashinoncaasanotachari: yora caari neajeitajerine Tasorentsi.</s>
     </seg>
    </div>
    <div type="chapter" id="b.REV.21">
     <seg type="verse" id="b.REV.21.1">
      <s id="b.REV.21.1.1">Impoiji noneaquero pashini inquite aisati pashini quipatsi, iroaqueratajantsiri.</s>
      <s id="b.REV.21.1.2">Aitaque opeasanotanaca ora intacaroniri, aisati opeaca incajareni.</s>
     </seg>
     <seg type="verse" id="b.REV.21.2">
      <s id="b.REV.21.2.1">Aisati noneaquero ora Jerosare iroaqueratajantsiri, ora cameetsatasanotatsiri, inampi Tasorentsi; oponeanaca inquitequi, aniireapaaque quipatsiqui.</s>
      <s id="b.REV.21.2.2">Oshequi oaneencayetaca, oquempetacaro tsinane, irotaintsirica aye ojime, oaneencaca.</s>
     </seg>
     <seg type="verse" id="b.REV.21.3">
      <s id="b.REV.21.3.1">Noquemaqueri jenoquisati, timatsiri quempeji ivincatsarimentoqui Tasorentsi.</s>
      <s id="b.REV.21.3.2">Antearojenca icanti: --Pamenajeite: ijataque Tasorentsi irisaviquimojeiteri atiri.</s>
      <s id="b.REV.21.3.3">Quiso iroajeiteri, irishanincajeitanteariri.</s>
      <s id="b.REV.21.3.4">Eiro yojocajeitajiritsi.</s>
     </seg>
     <seg type="verse" id="b.REV.21.4">
      <s id="b.REV.21.4.1">Iriveshireacaajeiteari, eiro ishinetiritsi atiri iriraajeitajea aisati; eiro icamajeitajitsi.</s>
      <s id="b.REV.21.4.2">Eiro iraacotajaritsi aisati camajantsineri, eiro ishencatajatsi, eiro iquematsicatajarotsi paitapeerica.</s>
      <s id="b.REV.21.4.3">Aitaque ontsonqueari maaroni ocapee.</s>
     </seg>
     <seg type="verse" id="b.REV.21.5">
      <s id="b.REV.21.5.1">Impoiji icanti Tasorentsi: --Pamene, noaqueratacaajeitero maaroni.</s>
      <s id="b.REV.21.5.2">Aisati icantaquena: --Pisanquenatero oca: queario nocantaquempiri, te namatavitempiji.</s>
     </seg>
     <seg type="verse" id="b.REV.21.6">
      <s id="b.REV.21.6.1">Aisati icantaquena: --Moncarataca, nomataquero.</s>
      <s id="b.REV.21.6.2">Narotaque intacantarori maaroni, aisati narotaque vecarayeroneri maaroni.</s>
      <s id="b.REV.21.6.3">Intimerica miretatsineri, nompashiteari irireri; eiro nocoacotiritsi: aitaque nompajeiteri maaroni coiteimojeitacariri.</s>
     </seg>
     <seg type="verse" id="b.REV.21.7">
      <s id="b.REV.21.7.1">Ariorica irantajeitenaro maaroni nocoacaajeitiriri, nompasanojeiteri maaroni coiteimojeitacariri.</s>
      <s id="b.REV.21.7.2">Nontasoncacoventapinijeiteri, aisati nontomintasanojeiteari.</s>
     </seg>
     <seg type="verse" id="b.REV.21.8">
      <s id="b.REV.21.8.1">Irintiquea yora tsaroshenti, tseencantatsiri, antayetirori caari cameetsayetatsi, oantatsiri, antirori caari yai, matsitantatsiri, pincatsatashiyetarori yovetsicayetiri atiri, aisati maaroni amatavitantatsiri, nojocajeiteri antearoqui paamari.</s>
      <s id="b.REV.21.8.2">Irootaque noshiacantantacariri irampiitajea incamajeitaje.</s>
     </seg>
     <seg type="verse" id="b.REV.21.9">
      <s id="b.REV.21.9.1">Impoiji ipocashitaquena aparoni inampire, yora icarajeitiri incaranqui 7 ajiriquirori itsotane jaavetachari oja oashinoncaajeitiriri atiri.</s>
      <s id="b.REV.21.9.2">Icantaquena: --Caate, nonijayempiro iroaquera aatsiri ojime: irootaque ijina Ovisha.</s>
     </seg>
     <seg type="verse" id="b.REV.21.10">
      <s id="b.REV.21.10.1">Itentashiretanaquena anta antearoqui otishi catsini, inijaapaaquenaro Jerosare: ora cameetsatasanotatsiri nampitsi.</s>
      <s id="b.REV.21.10.2">Oponeanaca Tasorentsiqui anta inquitequi, aniireapaaque.</s>
     </seg>
     <seg type="verse" id="b.REV.21.11">
      <s id="b.REV.21.11.1">Ishipaquireacaaquero Tasorentsi, oquempetaca shipaquireasanotatsiri mapi caari aneapiniti, osaancanatasanotaque catsini.</s>
     </seg>
     <seg type="verse" id="b.REV.21.12">
      <s id="b.REV.21.12.1">Otimi nampitsiqui tantorentsi shoncarori, jatatsiri jenoqui.</s>
      <s id="b.REV.21.12.2">Otimi otantorequi 12 omoropee, yareetapinitantarori nampitsi; itimi anta 12 inampire Tasorentsi shentajeitirori.</s>
      <s id="b.REV.21.12.3">Osanquenataca omoropeequi ivajiropee yora 12 itomini Ishirairini.</s>
     </seg>
     <seg type="verse" id="b.REV.21.13">
      <s id="b.REV.21.13.1">Otimi mava omoropee anta iquenapai catsirincaiteri, otimi aisati mava omoropee anta iqueanajinta, aisati otimi omoropee omerequipeequi aisati: jero mava acaqueroca, jero mava antaqueronta.</s>
     </seg>
     <seg type="verse" id="b.REV.21.14">
      <s id="b.REV.21.14.1">Otimi ishaaviji antearo mapi caratatsiri 12, yoanquetantarori oshanincapee mapi.</s>
      <s id="b.REV.21.14.2">Osanquenataca antearoqui mapi ivajiropee yora 12 itiancanepee Ovisha.</s>
     </seg>
     <seg type="verse" id="b.REV.21.15">
      <s id="b.REV.21.15.1">Ari yajiricaquero nampirentsi imoncaratantarori nampitsi, yovetsiqueetiro oro.</s>
      <s id="b.REV.21.15.2">Ari imoncarataquero nampitsi aisati tantorentsi, aisati omoro iroori, iqueapinijeitantari.</s>
     </seg>
     <seg type="verse" id="b.REV.21.16">
      <s id="b.REV.21.16.1">Ainiro omerequi tantorentsi ocarati otsipasati, omoncaratavacaaca maaroni.</s>
      <s id="b.REV.21.16.2">Imoncarataquero, ocarataque omerequi 2,200 quirometero.</s>
      <s id="b.REV.21.16.3">Aisati oquempetaca ojenoquitaque tantorentsi.</s>
     </seg>
     <seg type="verse" id="b.REV.21.17">
      <s id="b.REV.21.17.1">Imoncarataquero otontapatsati, ocarataque 64 metero.</s>
      <s id="b.REV.21.17.2">Ari nosanquenataquempiro icantaquenari yora nampirentsi.</s>
     </seg>
     <seg type="verse" id="b.REV.21.18">
      <s id="b.REV.21.18.1">Iro yovetsicantarori tantorentsi mapi marereayetatsiri, camaranirori.</s>
      <s id="b.REV.21.18.2">Irointi nampitsi, iro yovetsiqueeyetiri oro, iro cantaincha osaancanataque, maaroni.</s>
     </seg>
     <seg type="verse" id="b.REV.21.19">
      <s id="b.REV.21.19.1">Ara tantorentsiqui ainiro antearo mapi ishaavijiniri nocamantacotaqueri incaranqui.</s>
      <s id="b.REV.21.19.2">Oaneencayetacaro marereayetatsiri mapi, pinatasanoyetachari: otimi camaranirori, quisaari, quitamaronirori, quenashiri,</s>
     </seg>
     <seg type="verse" id="b.REV.21.20">
      <s id="b.REV.21.20.1">potsonanirori, quitioncanirori, camarari, cavoreanirori, quiterinirori, quenashinirori, potsonanirori, jero quiraanirori.</s>
      <s id="b.REV.21.20.2">Ocarataque onashiyeta mapipee 12.</s>
     </seg>
     <seg type="verse" id="b.REV.21.21">
      <s id="b.REV.21.21.1">Ora ashitacorontsi anta iqueapinitantaroriquinta tantorentsi yovetsiqueeyetiro mapi quitamaronirori.</s>
      <s id="b.REV.21.21.2">Iro yovetsiqueetiri ashitacorontsi aparo mapi.</s>
      <s id="b.REV.21.21.3">Aisati maaroni avotsi anta nampitsiqui yovetsiqueetiro oro, iotaca oro, tecatsi onconoyeari; aisati osaancanatasanotaque.</s>
     </seg>
     <seg type="verse" id="b.REV.21.22">
      <s id="b.REV.21.22.1">Te noneeroji nampitsiqui ivanco Tasorentsi inquemisantajeitanteari savicajeitatsiri.</s>
      <s id="b.REV.21.22.2">Aitaque itsoteaquero Tasorentsi aisati Ovisha nampitsi, iquemisantajeitaqueri savicajeitatsiri jaocapeerica.</s>
      <s id="b.REV.21.22.3">Tempa iriotaque Avincatsarite mayetirori maaroni.</s>
     </seg>
     <seg type="verse" id="b.REV.21.23">
      <s id="b.REV.21.23.1">Te intimeji catsirincaiteri irooreantearori nampitsi, aisati te intemeji cashiri quitasanteterone: tecatsi incoajeitanteariri.</s>
      <s id="b.REV.21.23.2">Tempa itimi Tasorentsi, oshequi ishipaquirei oquitaitetantari nampitsi.</s>
      <s id="b.REV.21.23.3">Aisati iquempeta Ovisha, itsioyetaquero.</s>
     </seg>
     <seg type="verse" id="b.REV.21.24">
      <s id="b.REV.21.24.1">Itsiojeitiri maaroni atiripee; aisati ivincatsaritepee, ipocajeitapaaque, ipincatsajeitapaaqueri, icantajeiti: "Tempa icameetsatasanotaque Tasorentsi".</s>
     </seg>
     <seg type="verse" id="b.REV.21.25">
      <s id="b.REV.21.25.1">Ametapinijeitaca ashitapinitiro anampi tsiteniriqui, iro cantaincha anta te irashitapiniteroji: tempa ocantani oquitaiteti, te ontsitenitimateji.</s>
     </seg>
     <seg type="verse" id="b.REV.21.26">
      <s id="b.REV.21.26.1">Queario, ipocajeitaque maaroni atiripee ipincatsajeitaqueri Tasorentsi, icantajeiti: "Tempa icameetsataque Tasorentsi".</s>
     </seg>
     <seg type="verse" id="b.REV.21.27">
      <s id="b.REV.21.27.1">Iro cantaincha eiro otimitsi anta caari cameetsayetatsi, paitapeerica.</s>
      <s id="b.REV.21.27.2">Aisati eiro yareetatsi antayetirori caari cameetsayetatsi, jaocarica ocantayetari; aisati eiro yareetatsi amatavitantatsiri.</s>
      <s id="b.REV.21.27.3">Irintiquea areejeitachane sanquenatacojeitachari anta isanquenarentsitequi Ovisha.</s>
      <s id="b.REV.21.27.4">Iriojeitaque savicatsineri Tasorentsiqui, incantaitatiyempani.</s>
     </seg>
    </div>
    <div type="chapter" id="b.REV.22">
     <seg type="verse" id="b.REV.22.1">
      <s id="b.REV.22.1.1">Impoiji inijaaquenaro nampirentsi antearoja eni, saancajatatsiri, icanteetiro: nija oaneantatsiri.</s>
      <s id="b.REV.22.1.2">Oponeaca ivincatsarimentoqui Tasorentsi aisati Ovisha, ocontejatapaaque, chararara.</s>
     </seg>
     <seg type="verse" id="b.REV.22.2">
      <s id="b.REV.22.2.1">Oquenajatanaque nampitsiqui nianqui.</s>
      <s id="b.REV.22.2.2">Otimi otsapijapeequi inchato, oaneantatsiri.</s>
      <s id="b.REV.22.2.3">Onashiyetaca oitsoqui, ocarajeitaque 12.</s>
      <s id="b.REV.22.2.4">Maaroni cashiri onashiyetaca oitsoqui timayetatsiri.</s>
      <s id="b.REV.22.2.5">Irointi oshi oshiaquero aavintarontsi oavisacojeitiriri maaroni atiri.</s>
     </seg>
     <seg type="verse" id="b.REV.22.3">
      <s id="b.REV.22.3.1">Eiro otimitsi nampitsiqui caari cameetsayetatsi; tempa anta isaviqui Tasorentsi aisati Ovisha.</s>
      <s id="b.REV.22.3.2">Impincatsajeiteri maaroni quemisantajeitiriri.</s>
     </seg>
     <seg type="verse" id="b.REV.22.4">
      <s id="b.REV.22.4.1">Irineavorojeiteri maaroni, aisati irisatoncaajeitaquearo ivancainaqui ivajiro, maaroni.</s>
     </seg>
     <seg type="verse" id="b.REV.22.5">
      <s id="b.REV.22.5.1">Eiro otsitenitajitsi aisati, eiro icoajeitajitsi intsiojeitanteari aisati catsirincaiteri.</s>
      <s id="b.REV.22.5.2">Aitaque intsiotacojeiteri iriori Avincatsarite Tasorentsi.</s>
      <s id="b.REV.22.5.3">Incarajeiteri iriori maaroni, impincatsarijeitanaque.</s>
     </seg>
     <seg type="verse" id="b.REV.22.6">
      <s id="b.REV.22.6.1">Impoiji icantaquena inampire Tasorentsi: --Queariotaque oca icantaqueri Jesoshi, eiro yamatavitimpitsi; icanti: "Eiro osamanititsi nompocantajeari".</s>
      <s id="b.REV.22.6.2">Peerani Avincatsarite Tasorentsi yoamejeitaquerini yora camantantatsiniri iquenquetsatantacari.</s>
      <s id="b.REV.22.6.3">Meeca itiancaquena narori, irootaque noamejeitantaquempiri jaoca oncanteari coajica: eiro osamanitasanotitsi omoncaratantajeari.</s>
      <s id="b.REV.22.6.4">Iroimoshirencajeiteri Tasorentsi quemisantajeiteroneri maaroni ocantiri oca sanquenarentsica.</s>
     </seg>
     <seg type="verse" id="b.REV.22.8">
      <s id="b.REV.22.8.1">Nopajita narori Joa.</s>
      <s id="b.REV.22.8.2">Narotaque quemaquerori aisati neaquerori maaroni oca nosanquenatacotaquerica.</s>
      <s id="b.REV.22.8.3">Irio onijaquenarori inampire Tasorentsi.</s>
      <s id="b.REV.22.8.4">Inijantaquenarori, oshequi nopincatsataqueri, notiyeroashivetacari,</s>
     </seg>
     <seg type="verse" id="b.REV.22.9">
      <s id="b.REV.22.9.1">iro cantaincha icantaquena: --Eiro pipincatsatanatsi, aquempetavacaajeitaca: tempa arojeitaque antaveejeitiniriri Tasorentsi.</s>
      <s id="b.REV.22.9.2">Narori, avirori, aisati piyemisantaririnteni, yora quenquetsatacantantatsiniri, jeri aisati maaroni quemisantajeitirori oca pisanquenatiri: aquempetavacaajeitaca.</s>
      <s id="b.REV.22.9.3">Eiro catsini pipincatsatanatsi narori, irintiquea Tasorentsi pimpincatsatea.</s>
     </seg>
     <seg type="verse" id="b.REV.22.10">
      <s id="b.REV.22.10.1">Impoiji aisati icantaquena: --Eiro pimanirotsi oca pisanquenataqueri, irotaintsi omoncarataquea.</s>
     </seg>
     <seg type="verse" id="b.REV.22.11">
      <s id="b.REV.22.11.1">Eirotsitarica omoncaratatsi nocantaquempirica, incanteani irampiitapinitero caari cameetsatatsi yantajeitiri, aiquero irijatatiye.</s>
      <s id="b.REV.22.11.2">Aisati inquempeteari yora cameetsatatsiri: aiquero irovaajerori yantayetiri iriori.</s>
      <s id="b.REV.22.11.3">Yora quemisantasanotatsiri incantaitatiyempani irimatasanoteneri Tasorentsi maaroni icoacairiri.</s>
     </seg>
     <seg type="verse" id="b.REV.22.12">
      <s id="b.REV.22.12.1">Icanti Jesoshi: --Eiro osamanitasanotitsi irosati nompocantajeari.</s>
      <s id="b.REV.22.12.2">Ariorica nareejeitapaaquempi, nompinajeitapeeri maaroni antajeitaquenarori nocoacairiri.</s>
     </seg>
     <seg type="verse" id="b.REV.22.13">
      <s id="b.REV.22.13.1">Narotaque intacantarori maaroni, aisati narotaque vecarayerone maaroni.</s>
      <s id="b.REV.22.13.2">Nojivatasanotaque notimini, eiro nocamitsi, irosati noncanteani nontime.</s>
     </seg>
     <seg type="verse" id="b.REV.22.14">
      <s id="b.REV.22.14.1">Noimoshirencajeiteri maaroni quivajeitirori iitsaare, impoiji noshineteri iroajeitearo oitsoqui inchato oaneantatsiri, aisati noshinejeiteri irisavicajeite nonampiqui: inqueajeitapeero omoro iqueapinijeitantari.</s>
     </seg>
     <seg type="verse" id="b.REV.22.15">
      <s id="b.REV.22.15.1">Anta saiteriqui itimi tseencantatsiri, matsitantatsiri, antayetirori caari cameetsayetatsi, oantatsiri, pincatsatirori yovetsicashiyetari atiri, coatsiri iramatavitea irisati, amatavijeitiriri itsipapee, maaroni.</s>
      <s id="b.REV.22.15.2">Eiro yareejeitarotsi irinti nonampiqui.</s>
     </seg>
     <seg type="verse" id="b.REV.22.16">
      <s id="b.REV.22.16.1">Narotaque Jesoshi.</s>
      <s id="b.REV.22.16.2">Notiancaquempiri nonampire, icamantaquempiro noneane povaajeitanteanariri quemisantajeitanari.</s>
      <s id="b.REV.22.16.3">Narotaque vetsiquiriri Iravirini, aisati narotaque ishanincani.</s>
      <s id="b.REV.22.16.4">Noshiacantaqueri impoquiro yora arimampoquitatsiri oquitaitetamani.</s>
     </seg>
     <seg type="verse" id="b.REV.22.17">
      <s id="b.REV.22.17.1">Ishire Tasorentsi aisati ijinatsori Ovisha, ocantajeitiri: --Caate, Novincatsarite.</s>
      <s id="b.REV.22.17.2">Tsame maaroni quemajeitirori, pinquempejeitearo, pincantajeite: --Caate, Novincatsarite.</s>
      <s id="b.REV.22.17.3">Aisati avirori, jaocarica pisavicajeitiri: ariorica piquemaquero pitashe, paventeari.</s>
      <s id="b.REV.22.17.4">Janicarica coaintsine irire, paventajeiteari: impaquempi nija oaneantatsiri, tecatsi incoacojeitempi.</s>
     </seg>
     <seg type="verse" id="b.REV.22.18">
      <s id="b.REV.22.18.1">Jeroca noncamantajeiteriri maaroni neanateroneri oca sanquenarentsica.</s>
      <s id="b.REV.22.18.2">Moncarataca, ari ocarati.</s>
      <s id="b.REV.22.18.3">Tecatsiya pisanquenataje aisati.</s>
      <s id="b.REV.22.18.4">Ariorica povaajero, iroasanquetasanotempi Tasorentsi: iroashinoncaasanotempi onquempetea yoashinoncaasanojeitaqueri maaroni oquenquetsatacotaqueri oca.</s>
     </seg>
     <seg type="verse" id="b.REV.22.19">
      <s id="b.REV.22.19.1">Aisati oquempetaca, pipeajirocari sanquenarentsica.</s>
      <s id="b.REV.22.19.2">Ariorica pimpeajero paitapeerica, eiro ishinetimpirotsi Tasorentsi oitsoqui inchato oaneantatsiri; aisati eiro pineirotsi inampi Tasorentsi, oca oquenquetsatacotirica.</s>
     </seg>
     <seg type="verse" id="b.REV.22.20">
      <s id="b.REV.22.20.1">Yora oametaquenarori oca icanti: --Queario, eiro osamanititsi nompiantajeari.</s>
      <s id="b.REV.22.20.2">Aitaque incanteari.</s>
      <s id="b.REV.22.20.3">Caate Novincatsarite Jesoshi.</s>
     </seg>
     <seg type="verse" id="b.REV.22.21">
      <s id="b.REV.22.21.1">Nocoaque irineshinoncatasanojeitempi Avincatsarite Jesoshi.</s>
      <s id="b.REV.22.21.2">Aitaque incantapiniteani.</s>
      <s id="b.REV.22.21.3">Narotaque sanquenatirori: Joa.</s>
     </seg>
    </div>
   </div>
  </body>
 </text>
</cesDoc>